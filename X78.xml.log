<file>
<pb n="1"/>
﻿<book id="78">x78.史傳部四</book>
<article id="n1539">法華靈驗傳</article>

<other>法華靈驗傳目次</other>

卷上
　園苡呈祥　天花現瑞
　妙字始成便生勝處　題目纔寫已脫冥司
　　第一段　序品
　唱題之頃地獄皆空　買紙之時天堂已化
　國王布髮　天帝賜金
　　第二段法說周　方便品
　亡婦生天　神人指路
　蓮開臘月　佛記天宮
　　第三段　比喻品　信解品　藥草喻品
　　　授記品
　經卷重而罪案輕　時患痊而壽笇永
　夜明如晝　時雨普霑
　爐香不熱而自熏　瞽叟無目而能覩
　　第四段因緣周　化城喻品
　羽族慣聞而便脫業軀　比丘暗誦而得離鬼難
　感悟前生之師弟　通交二世之爺孃
　　第五段　五百弟子授記品
　　　授學無學人記品
　野雉忽爾轉身　閻王聳然彈指
　融酥滿器　兵衛盈庭
　神人警寢而進船　天帝收經而入藏
　　第六段　法師品　見寶塔品
　鬼莫能害　舌不可耕
　皂客還送本錢　仙翁特請一品
　空中彈指　座上生香
　　第七段　提婆達多品　勸花座
　身托蓮胎　名標花座
　聖僧教誦　海神請聞
　鴿受人身　鬼脫廁報
　　第八段　安樂行品
　龍天請講　鬼虎欽風
　仙[鴳-女+隹]來儀　野鷄轉報
　瓶水自滿　異香普熏
　經字放光　鴆毒無驗
　　第九段　從地涌出品　如來壽量品
　　　分別功德品
　冥授補闕　帝親試通
　賜壽題肩　應病授藥
　相師已定豈期延壽　天帝邀相却向西方
卷下
　湖州天下上座
　　第十段　隨喜功德品　法師功德品
　埋即生蓮　舌常諷典
　窰瓦便作蓮花而警俗　函經化為草束而拯生
　經一通而更不忘　髮三剪而輒自長
　　第十一段　常不輕品　如來神力品
　　　囑累品
　芝生墓側　蓮出舌根
　舍利流出於金文　光明照耀於寶塔
　瓶水冬溫夏冷　天兵匝地盈空
　　第十二段　藥王菩薩本事品
　自識前身　難通二字
　檀香遠達　佛手親摩
　藥精入懷　池水療病
　癩瘡即愈　氣分鬱增
　急疾乃瘳　大風亦利
　　第十三段　妙音菩薩品
<pb n="2"/>
　亡母脫苦　神人住空
　水不能漂　屍不生臭
　虎吼退賊　字化為金
　　第十四段　普門品
　火不能燒　水不能漂（二章）
　脫羅剎難　黑風吹其船舫
　刀段段壞（二章）　枷鏁自脫（二章）
　賊不能害（二章）　求男得男
　現身說法　顯童女身
　顯比丘尼身
　　第十五段　陀羅尼品　妙莊嚴王品
　　　普賢勸發品
　崇自出竇　鬼乃扣頭
　閻王指送第四天　菩薩來乘六牙象
　　第十六段
　幼尼誦出真詮　侍女冥通梵部
　舟人護涉　天樂來迎
　深敬辯山人之精書　堪歌崔牧伯之慶會
　光明出於口角　菡萏生於舌根
　寶岩徒之或講或疑　蓮華院之若讀若說
　珍禽顯瑞　亡妹告徵
　誦舌長存　燒經不改
　經無一字　爪生五花
　　第十七段
　誦舌長存　燒經不改
　經無一字　爪生五花
　䟦

法華靈驗傳目次（終）

No. 1539
<sarticle>法華靈驗傳卷上</sarticle>

法華靈驗傳有大唐藍谷沙門慧詳所撰弘贊傳
十卷。大宋朝四明沙門宗曉所撰現應錄四卷。又
有本朝真淨國師所撰海東傳弘錄四卷。今歷覧
此三傳。抄錄其中最為奇特事。合成二卷。以勸發
後來。兩卷合百七奇異。
觀識沙門釋　了圓錄
<other>園苡呈祥（苡音以。香草也）</other>
法師鳩摩羅什。此云童壽。龜（音丘）茲國人。七歲出家。日
誦千偈。其母携至月支國。見一羅漢曰。此沙彌年至
三十五。當大弘佛教度無數人。每唯其言。一日謂曰。
方等深教應大闡真丹。唯爾之力。時符堅據關中。太
史奏云。有德星現外國分野。當有大智人入輔中國。
堅曰。朕聞西域有羅什。將非是耶。即遣呂光率兵伐
龜茲國。光既獲什。迴至凉州。聞符堅為姚萇所害。乃
據關外僭號後凉。萇崩。子興襲位。廟庭俄生連理樹。
逍遙園葱變為苡。以為祥瑞。遂伐呂光。迎什入長安。
待以以國師之禮。興於逍遙園引諸沙門聽什講說。
辯通華夏。覽舊經與胡本乖誤。以弘始八年於草堂
寺與僧䂮（音略。利也）等八百餘人。更集四方義學沙門二
千餘人。對舊經考校。譯此妙法蓮華經一部七卷。什
曰。所譯法華等經幸共流布。若所譯無謬。願焚軀後
舌不焦爛。言訖而終。至於闍維。舌界不。委見梁僧
傳及南山感通傳。韋天人曰。什公聰明善解大乘。彼
自七佛已來傳譯。得法王之遺寄也。俗以陷戒為言。
此不須疑。什位三賢。非悠悠者也。　出弘贊第二卷
及現應錄上之一。
<other>天花現瑞</other>
梁武帝潛龍時。宅甞七日七夜放光。帝曰非我所居。
乃捨為寺。名為光宅。勑法雲法師為主。雲師。義興陽
羨人也。生時雲氣滿室。因以為名。七歲出家。更名法
<pb n="3"/>
雲。雲年在息慈雅尚經術。於妙法華研精累思品酌
義理。始末昭覧。垂名梁代者也。甞一寺講散此經。忽
感天華狀如飛雪滿空而下。延于堂內升空不墜。講
訖方去。有常供養僧學法雲師日夜發願。望得慧解。
忽夢一僧云。雲公燈明佛時已講此經。那可卒敵也。
又夷陵縣漁人於網中得經一卷。是泥洹四法品。末
題云。宋元徽二年王寶勝造奉光宅寺法雲師。以此
勘之。元徽二年雲公年始十歲。寺無光宅。此乃靈瑞
預彰也。
<other>妙字始成便生勝處</other>
隋開皇中有僧慧超。立行卓爾。常誦法華。有一弟子
年至志學病死齊。去泰山不遠。超往焚香具述來意。
木偶人忽發聲言。師戒行精苦。所問敢不咨白。遂引
至府君前。超白曰。弟子今在何處。君曰。在此。未有生
處。超曰欲與相見得否。君即使領東行數十步。果得
相見。因問苦樂如何。弟子曰。但被拘繫亦無苦樂。念
生處未定。願師昇濟之。師曰作何功德。弟子乞造法
華經一部。設齋一百員。師既歸。即書經飯僧。事訖復
謁府君。相接如先。師陳所為。君曰。弟子師寫經題妙
字始成。便生勝處。師曰生於何處。君曰還生齊郡王
武家為男子。待三歲可往覔之。超過三年即往問言。
檀越之子欲得相見。王氏抵拒不言有子。師具說府
君之言。其妻在室語夫曰。法師靈感若此。可使見之。
即抱兒子安限外。兒一見師走入懷抱悲泣良久。及
年長大。志願出家還事超師。　靈瑞集。又出弘贊傳
第十及現應錄。
<other>題目纔寫已脫冥司</other>
隋釋行堅。常修禪觀。節操嚴甚。因事經游泰山。日夕
入嶽寺度霄。藉蒿草於廡下端坐誦經。可一更。忽見
其神衣冠甚偉向堅合掌。堅問曰。世傳泰山治鬼是
否。神曰弟子有之。堅曰。有兩同學僧已死。今在否。神
問名字云。一人已生人間。一人在獄受對。師往見之。
神遣使引入墻院。見一人在火中呼號。形變不可識。
而血肉焦臭。堅不忍觀。即還廡下復與神坐。堅曰。欲
救是僧得否。神曰。可。能為寫法華經。必應得免。堅去。
急報前願。經寫裝畢。賷而就廟。神出如故。以事告之。
神曰。師為寫經題目。彼已脫去。今生人間。然此處不
潔。不宜安經。願師還送人寺中供養。　大宋高僧傳。
又出弘贊傳第十及現應錄。
<other>第一段　序品</other>
唱題之頃地獄皆空買紙之時天堂已化
國王布髮天帝賜金
<other>唱題之頃地獄皆空</other>
左監門校尉李山龍。𠗦翊人也。唐武德中暴亡。過七
日乃蘇云。初被一使追至閻王殿前。見囚徒數千。王
問龍曰汝作何福業。答曰誦得法華經二卷。王稱大
善。即命敷座請誦之。龍唱妙法蓮華經序品第一。王
曰且止。龍便下座。顧諸囚徒皆乘空而去。王稱誦經
之力使聞者皆得解脫。王即遣龍再生。又勑使者引
遊諸獄。令見鐵城鑊湯等事。使者曰。汝今得脫皆經
之力。汝歸當設我食。龍即許之。既蘇乃見親屬經營
殯具。即遣備食於水邊。忽見三人謝曰。君不失信。言
已而隱。　出太平廣記。
<other>買紙之時天堂已化</other>
洛州洛陽人河玄玲。龍朔二年終於京師。冥司遣為
主簿。鱗德中玲鄉人死。之冥道與玲相見。玲問鄉人
君何至此。答曰被追至此。玲云。我見案主逗留。君枉
來也。放君還去。鄉人別玲將出。乃見同村嫗謂鄉人
曰。君至此。豈不觀我受苦處耶。便見鑊湯湧沸烹煑
罪人。嫗曰。君可語我夫。為我造法華經一部。脫蒙見
許。却後十日君可報我於村南水頭。鄉人既蘇。乃即
喚其夫令為寫經。其夫急與買紙付人令寫。鄉人至
前期日往到水邊。乃別見他嫗謂鄉人曰。君是前所
<pb n="4"/>
囑寫經者乎。鄉人曰是也。嫗曰前者婦人夫為買紙
之日已往生天。所以不獲赴期與君今日相見。故留
言囑令我報君。言畢遂不獲見也。　出弘贊第十。
<other>國王布髮</other>
大智度論云。昔天竺國有一阿蘭若比丘名摩訶羅。
其國王甞布髮掩泥令比丘蹈過。又有比丘來白王
言。此人不多讀經。何以大供養。王言。我曾一日夜半
欲見此比丘。即往其所。見此比丘在窟中讀法華經。
有一金色光明人乘白象。王合掌供養。我方親近彼
即滅沒。我問大德。以我來故。金色光明人滅何耶。比
丘言。此言徧吉菩薩。徧吉自言。若有人誦法華經。我
當乘白象來教導之。我讀是經。徧吉自來矣。徧吉即
法華經中普賢菩薩也。我聞是已禮足而退。是故我
今常當供養。　出弘贊第九及現應錄第一卷。
<other>天帝賜金</other>
清信士陰明觀。丹陽小鄒村人也。少年曾經出家。無
他行業。誦法華經一部。後遂還俗兼有妻子。家業農
功。或被宮駈役。或居家力作。生業甚貧。衣食不繼。口
恒誦經不曾暫息。除[寢-(宋-木)+穴]食祇承官私人事之外皆不
弃日。在後忽於夜中聞空中有人喚陰明觀陰明觀。
喚甚分明。觀起應諾。空中人又曰。汝起。我與汝金寶。
寶在村南田東頭大黃蓮樹下。汝可往取。觀懷欣即
起。呼其子持火及鍬钁共往田中。子見父將往。猶懷
疑恨曰。那得忽爾夜中取金。阿翁狂顛。父固䟦去。及
至樹下掘鑿。了不見金。兒又諫父。須臾之頃聞空中
聲曰。可更近前。依言而取。果有所獲。因此生業用展
無復貧寒之弊。村鄉恠其引用異常。疑有他故。觀乃
具向父老說之。彌勤誦習。　出弘贊第八。
<other>第二段法說周　方便品</other>
亡婦生天神人指路
蓮開臘月佛記天宮
<other>亡婦生天</other>
陳法藏。雍州萬年縣霸曲人也。身為供膳。貞觀十八
年。洛州上番去。後妻亡下番。迴首離本住村可十餘
里路。逢亡妻。妻云我今已死經於數日。須臾之間。藏
忽見八九家如貧人宅。藏坐一間。偏次屋少。時其妻
被喚將去。藏隨後者。見妻被牛頭獄卒鐵叉貫之。內
钁湯中骨肉分散。叉出還活。如是七返訖放來相見。
形容頓惡。語藏云。與君為後妻。前婦自死。非妾所害。
君[袖-由+莫]內有五百錢。家中有牛可直千五百。至家𧫎阿
婆。努力為妾寫法華經。妾即得離此苦。將妾此語𧫎
請阿婆。藏歸啟母。賣牛恰得千五百。即喚經生買紙。
藏因行更尋妻住處。藏始扣門。便聞比家遙報云。君
新婦昨買紙時已即生天。其驚喜信奉增至。所得財
利每寫法華。十九年向興善寺供養行道。具向諸僧
說。　出弘贊第十。
<other>神人指路</other>
袁志通。隴城縣人也。誦法華經。年二十。點入軍差征
八蠻。去家萬里。持誦不絕。至南界軍敗。多被損傷。通
恓惶不已。忽有五人乘馬在前。最後一人謂通曰。汝
修善果。誦念經文。余等善眾守護。不能為害。汝行七
里許。有一塔可入中隱。蠻即還營矣。又見二僧謂通
曰。檀越以讀誦力故。適遣五人衛護。汝當精進。恒有
善神匡贊。言已乘空而去。自爾凡經三陣不被寸鐵。
蠻平得歸。貞觀八年抱疾命終。見使者追至閻王殿
前。王問作何善行。通曰常持法華齋戒禮懺。王聞合
掌稱歎。告取金床玉几至殿。安設氈褥請通上座誦
經誦一卷而止。王曰。汝之德業甚深。應更觀地獄令
知罪福不差。通見戰懼。復詣王所。王曰。汝見地獄應
更勤修。是故我今乞汝長年也。通蘇。述之如上。　出
靈瑞集．現應錄。
<other>蓮開臘月</other>
釋法融。俗性韋氏。丹陽延陵新亭人也。少小被緇去
<pb n="5"/>
俗。晦影山林。學法華經。負笈尋師不遠千里。然率性
無恒。不為時輩所許。後歸丹陽牛頭山幽栖寺。別為
小屋精修故業。遠近學侶翕爾歸之。乃於岩谷之前
講法華經一部。于時正在盛冬。凝霜被木。乃於講所
忽生二莖金色蓮華。眾甚驚異。嘆未曾有。又有一大
鹿常依時聽講。門人發心皆以法華為正業。後不知
所終。　出弘贊第三。
<other>佛記天宮</other>
清信士陸淳。吳人也。誦法華經一部。蔬食長齋。大業
二年五月染患甚篤。經十餘日。於後四日四夜。仰臥
看屋了不暫暖。有知識叡師因來看疾。問何所視耶。
答云。佛記淳當生焰摩天。今見彼天宮堂殿林木城
闕諸天徒眾。看之致樂不覺倦也。過四日身亡。　出
弘贊第七。
<other>第三段　比喻品　信解品　藥草喻品　授
記品</other>
經卷重而罪案輕時患痊而壽笇永
夜明如晝時雨普霑
爐香不熱而自熏瞽叟無目而能覩
<other>經卷重而罪案輕</other>
劉時。雍州萬年縣平康坊人也。永隆二年六月患經
二日致死。死經六日。唯心上煖。其家已擇殯日。未敢
襲斂。至七日平旦。忽然再蘇云。當時被一人引入大
城。宮殿樓觀壯麗異常。見閻羅王云。汝可具錄生時
功德。遂答生時唯讀法華經兩卷。更別無功德。王遂
索罪案及業秤秤之。法華兩卷乃重於罪案。王撿案
云。其人合得九十年活。謂案典曰可放他還。因令得
活。遂受戒。不飲酒食肉。造金字法華永充供養。　出
弘贊第九。
<other>時患痊而壽笇永</other>
釋慧峙。始興人也。少而道。素誦法華經。凡三千餘徧。
年二十三忽染時患。經涉數旬。乃夢有人將峙到一
所。墻院赤白一如官舍。入門即見貴人形長八九尺。
身著絳紺袍。戴烏紗帽。云是閻羅王。王問師作何德
業。峙答云少來誦法華經。王云可誦。峙即昇一高座
面西誦法華經第二卷。到譬喻品中。譬如長者有一
大宅便住。王即起云法師還去。命二人送。因即醒悟。
疾亦輕損。數日平復。即能讀誦。又年五十五時身又
染患。忽夢在始興果心寺浮圖上立。有人推下云。乞
汝八十餘年命。因即痊愈。到大業十三年。年八十二
歲。後不知所終。　出弘贊第七。
<other>夜明如晝</other>
有辛老者。失其名。年八十餘。住鄭州市南角。常讀法
華經。專心清潔。自三十年來每夜讀經。夜明如晝不
可燈燭。若捨經卷。還暗如常不復見物。　出弘贊第
九。
<other>時雨普霑</other>
釋慧遠。俗性朴氏。京兆人也。年甫十歲投吉藏法師
而出家焉。具戒已後博聞多識。講法華經。晚辭人境
卜居藍谷。乘閑樂道。貞觀十九年在寺夏坐。時屬亢
旱。乃講法華以祈甘液。遠近聽之。雲集霧隨。每有二
老應時而至。既非舊識。遠點記之。潛思詰問。未之發
也。既講至藥草喻品。大雨霑洽。向之二老三日不來。
後䇿杖俱臻。遠恠呼而問。乃逡巡對曰。弟子龍也。比
蒙法師弘譬喻之品。開方便之門。思酬德慧。忽然降
雨。且時未應。下感擅洒之故。為龍王所笞耳。因忽不
現。遠雅性謙揖。雖遇沙彌必下騎而存問也。或問其
故。答曰。髣髴染衣仙聖幢相。獅子致敬。今成正覺。在
予一介。敢不遵乎。遠常誦法華。頻有靈感。或不加油。
炷燈數日自明。　出弘贊第三。
<other>爐香不熱而自熏</other>
釋智琰。俗性朱氏。吳郡人也。祖獻。梁散騎侍郎。父珉
陳。奉朝請。母張氏。八歲出家。事通玄寺璩法師為弟
<pb n="6"/>
子。隋煬帝在蕃。深加禮異。至大唐統宇。還歸武丘山
寺。講念之餘常行法華普賢等懺。又誦法華三千餘
徧。感應冥符。神瑞非一。宵爐未熱自起煙芬。夕灌纔
空潛加溢水。貞觀八年卒。春秋七十一。凡講法華三
十餘徧。　出弘贊第三。
<other>瞽叟無目而能覩</other>
清信士王梵行。瑯瑘臨沂人也。少失兩眼。其母慈念。
口授法華。至年十三。一部通利。仍晝夜誦習。憑心專
到。誦得一萬七千遍。雖目無覩。而行來不須前導。自
識坑坎。能織席簟縫衣書疏。勝有眼人。人咸疑其別
有所得。年七十一。開皇六年終。屍陀草野。鳥獸不敢
近。肉既消[書-曰+(且-二+人)]。唯餘白骨。舌方出口。長一尺餘。色如蓮
華。其弟慧義以塼函盛之。久而不爛。
<other>第四段因緣周　化城喻品</other>
羽族慣聞而便脫業軀比丘暗誦而即離鬼難
感悟前生之師弟通交二世之爺孃
<other>羽族慣聞而便脫業軀</other>
東晉時有僧法志。結庵餘杭山。誦法華經。朝夕不懈。
有雉巢于庵之側。每聞誦經聲則翔集于座旁。若侍
立聽受狀。如是者七年。一日憔悴。師撫之曰。汝雖羽
族而能聽經。苟脫業軀必生人道。明旦遽殞。即埋之。
及夜方假寐。夢童子再拜曰。我即雉也。因聽師誦經。
今生于山前王氏家為男子。右腋猶有雉毳可驗。僧
詰朝至其家。問之果然。王氏一日設齋。志方踵門。此
子遽然曰我和尚來也。舉眾異之。携以示志。志撫之
曰此我雉兒耳。遂解衣周視其腋下。果有雉毳三莖。
至七歲。宜聽出家。父母唯之。至時入山。十六落髮。以
腋有毳命名曇翼。授與蓮經不遺一字。既為僧已。隨
方問道了悟宗乘。得大辯才。東遊會稽因至秦望山。
遂伐石誅茅為住山計。專誦法華。僅于一紀。一日將
曛。有一女子身被彩服。手携筠籠。內有白豕一隻。大
蒜兩根。立於師前泣而言曰。妾山前某氏女。入山採
薇。路逢猛虎奔遁至此。日已夕。草木陰翳。犲狼縱橫。
歸無生理。敢託一宿可乎。師稱嫌疑堅却不從。女子
雨淚哀鳴。師不得已讓以草床。即蒙頂誦經。至于三
更號呼疾作。稱腹疼痛。顗師視之。師投以藥。女子痛
益甚。叫不絕聲。曰倘得師為我案摩臍腹間。庶得小
安。不然即死。佛法以慈悲方便為本。師忍坐觀不一
引手見救耶。師曰。吾大戒僧。摩挲女身。此何理也。懇
求之切。即以巾布褁錫杖頭遙以案摩。斯須告云。已
瘳矣。翌晨女出庭際。以彩服化祥雲。豕變白象。蒜化
雙蓮。女子足躡蓮華。跨象乘雲而謂曰。我普賢菩薩
也。以汝不久當歸我眾。特來相試。觀汝心中。如水中
月不可汙染。言訖縹緲而去。爾時天上雨花。地皆振
動。是日太守孟公顗方晨起。忽見南方祥雲氤氳光
射庭際。而雲下隱有金石絲竹之音。訪問得師普賢
示化狀。遂併師之道行聞于朝廷。即奉勑建寺。額號
法華。時晉安帝義熈十三年也。　出現應錄及法華
寺[石*((白-日+田)/廾)]。
<other>比丘暗誦而得離鬼難</other>
昔外國山寺有年少比丘。每誦法華。甞於寺外經行
遇羅剎女鬼變為婦人。甚好姿首。來嬈比丘。比丘被
惑遂與之通。通後精神怳忽無所覺。鬼負之飛行。欲
還本處規規將噉。於夜前分從一伽藍上過。比丘在
鬼上聞伽藍中有誦法華經聲。因即少惺。憶己所習。
乃心暗誦之。鬼便覺重。漸漸近地。遂不能勝。弃之而
去。比丘少時醒窹。聞有鍾聲。尋聲到寺扣門求進。具
陳本末。然計去其鄉已二千餘里。諸僧云。此人犯重
不可同止。有一上座云。此鬼神所惑。非是自心。既脫
免。現經威力。可留住寺。令其懺悔。後遇彼鄉信乃發
遣之。　出弘贊第六。
<other>感悟前生之師弟</other>
釋曇諦者。其先康居人也。後移吳興。諦母黃氏。晝眠
<pb n="7"/>
夢見一僧呼黃為母。寄一麈尾并鐵鏤書鎮。黃既眠
覺。見二物具存。私密異之。因而懷孕生諦。諦年五歲。
母以麈尾等弄示之。諦曰秦王所餉。母曰汝置何處。
答曰不憶。至年十歲出家。學不從師。悟自天發。後隨
父之樊鄧。遇見關中僧䂮道人。忽然喚䂮。䂮曰童子
何以呼宿士名。諦曰阿上本是諦沙彌。汝曾為眾僧
採菜被野猪所傷。不覺失聲耳。今何忘耶。然僧䂮經
為弘覺法師弟子。為僧採菜被野猪所傷。䂮初不憶
此。乃詣諦父。諦父具說諦生本末并示書鎮麈尾等。
䂮乃悟而泣曰。即䂮先師弘覺法師也。而師經為秦
主姚萇講法華。貧道為都講。姚萇餉師二物。今遂在
此耳。追計弘覺捨命。正是寄物之日。復憶採菜之事。
彌增悲悼。諦遊學內外。過目則記。講法華．大品．維摩
各十五遍。終於宋元嘉末年。費長房曰。弘覺法師弟
子僧䂮。師徒匠道名重二秦。什物三衣亦復何限。唯
書鎮麈尾保惜在懷。及移識托生。此之二物遂得同
往。　出弘贊第二本出高僧傳。
<other>通交二世之爺孃</other>
新羅國有金果毅。生一男子。從少出家。樂讀法華經。
至第二卷誤燒一字。年十八忽從天喪。邊生別處金
果毅家。又得出家。即徧受讀法華經。至第二卷每於
一字隨問隨忘。夢有人云。小師前生向某鄉某金果
毅家生。亦得出家。在彼生時。讀誦法華。誤燒一字。是
以今生隨得隨忘。彼舊經現存。往彼自看。此小師依
夢向彼尋覔。果得其家。借問投宿前生父母。依俙欲
識。尋訪舊經。乃見第二實燒一字。小師及前父母悲
喜交并。二家遂為親好。彼此無二。當即言及州縣。州
縣奏聞。舉國傳詠。即貞觀時也。　出弘贊第九。
<other>第五段　五百弟子授記品　授學無學人記
品</other>
野雉忽爾轉身閻王聳然彈指
融酥滿器兵衛盈庭
神人警寢而進船天帝收經而入藏
<other>野雉忽爾轉身</other>
師諱道生。遁蹟虎丘寺。有講臺石。至今存焉。一時居
半塘。誦法華經。忽有一雉常來聽受。一日不見。師念
之。夜入夢云。某因聽經。遂獲改報。今在某家為兒子。
待過數年却來奉事。洎師詢之。果爾。及出家。無何童
子之年便命終。因瘞于林。一夕俄而放光。輝照塘塢。
鄉人異之。啟看。乃獲一舌。生青蓮華。因是起塔。後葺
成寺。即今半塘寺是也。　出現應錄上之一。
<other>閻王聳然彈指</other>
釋慧度。吳興人也。菜食長齋。誦法華經。忽染祖暴亡。
五日還活。自說見閻羅王。服遠遊冠。衣纓如今王者。
侍衛亦然。始時儀容溫雅。亦判罪人事。便大瞋怒。鬚
面動異。問度有何業。答誦法華經。王聳然彈指。召出
金床與度坐。請誦一徧究竟。王曰。此功德不可思議。
法師年壽未盡。亦以經力扶持。更延二紀。後果得二
十四年。陳文帝元嘉時亡。春秋七十餘。　出弘贊第
六。
<other>融酥滿器</other>
釋智藏。夏州人也。年少出家。住大興善寺。每誦法華
經。以千徧為限。當損心吐血經數日。寺僧季暮告藏
曰。傳聞損心用小便和麵作漿服之即差。藏云。誓於
千徧之內不以穢物熏經。此雖為藥。終乖宿志。乃洒
掃庭除。奉經置案。燒香旋繞禮拜祈誠。爾夜忽如睡
夢。見一梵僧與藏取水和麵作漿。授之令服。藏飲之
未半。欻然即悟。乃心力倍常。還遵舊貫。貞觀九年有夏
州僧石法師聞藏誦經。奉酥三斤以充供養。藏盛以
一器。初日以銅匙取中心桃許。明日更取乃見舊處
融酥凝滿。從夏至秋日取如故。藏私心慶悅。始悟醍
醐自出。到八月。分此舊酥與同寺僧靈響禪師。為響
說之。又每聞異香及彈指之響。屢為幽人喚之令起。
<pb n="8"/>
而前後所誦一萬餘徧。儀鳳三年。年八十八。終於淨
影寺焉。但以戒足少虧。不獲深悟。識者恨之。　出弘
贊第八。
<other>兵衛盈庭</other>
釋僧映。少出家。住江陽永齊寺。誦法華經。至于年老
誦習無輟。與一法師竝房。法師意常嫌誦經聲高。妨
癈看讀。請騫師諫之。爾日初夜月朗。僧映依常誦經。
騫師欲往諫止。開戶望見映房前有數千人。身著甲
鎧持弓帶仗。叉手胡跪以聽誦經。騫師即退歸房。明
日備向此法師述昨宵所見。共往懺悔嫌恨之罪。映
凡常行往恒聞前後有甲仗之聲。開皇年中卒於寺
矣。　出弘贊第七。
<other>神人警寢而進船</other>
釋寶玦。張孝秀弟也。出家住匡山寺。誦法華經甚得
通利。而不能善攝身口。梁邵陵王嫌之。夜遣二人密
往殺玦。玦時在床臥息。忽夢見四人到床前。手搖玦
云。邵陵王遣人來殺汝。汝那得安眠。玦因驚覺即起。
向後開門。仍覺前戶有人入聲。心轉惶怖。出至房後
本有池水。由來未經涉入。不測深淺。怳忽之間忽見
一船二人倚篙待之。玦乃上船到彼岸竟。即見邵陵
王所遣二人已在池邊。但水不得過。自後折節讀
誦。善能斷契。人所倣効。時人呼為盧山殺契者是也。
　出弘贊第六。
<other>天帝邀經而入藏　靜和宅主</other>
宅主。康宗大王之庶女。權臣晉康公之室也。知權勢
氷山不久。歎浮生火宅無安。思修出要。幸聞圓妙始
開白蓮社。同願剏成。力為外護。又塑成無量壽如來。
下安于主殿。又願成金字蓮經。凡百粧嚴。無一不備。
寄献于圓妙。妙請山人一如書寫。如後夢感神人自
空而下曰。所寫金字法華已安忉利天第二額梨藏
中。　出海東傳弘錄。
<other>第六段　法師品　見寶塔品</other>
鬼莫能害舌不可耕
皂客還輸本錢仙翁特請一品
空中彈指座上生香
<other>鬼莫能害</other>
紹興二十八年。無為軍指使李遇。迎新郡大守於城
西。既行十餘里。忽見百許人從路旁出。皆如三五歲
兒。大呼而前。合圍擊之。李初不懼與相敺。每奮拳必
十數輩仆地。纔仆即起。已散復合。如是數四。有躍而
登肩取巾解髮者。李益窘走不可脫。且擊且前。俄一
老叟布袍草履。不知自何來。厲聲咄曰。此官人常持
法華經。若損他。豈不累我。叱令退。鬼遂散。老人亦不
現。老人疑土地神云。　出夷堅于志。詳見現應錄。
<other>舌不可耕</other>
龍朔年間。京師高文常讀法華經。一日乘馬出順義
門。忽見兩騎追捉。問之。乃曰我是閻王遣來追汝。文
慞惶逃避。皆不免。即被拽下馬。挽却頭髮。如同刀割。
家人輿歸。至晚蘇云。閻王問我何故盜僧菓子。因何
說三寶之過。遂依法伏罪。無敢措言。王判盜菓之罪
合吞鐵丸四百五十枚。四年受之。說過之罪。合耕其
舌。因令放釋。遂蘇。少選還絕。口如吞物。通身皰赤。有
苦楚相。又經一日醒云。某在地獄四日。吞丸乃盡。苦
毒不可復言。方欲拔舌耕之。拔而不出。勘案所。乃曰
常讀法華經。舌不可出。遂放得活。今現在化度寺圓
滿師處聽法懺悔云。　出南山三寶感通錄。詳見弘
贊第九卷釋法眼傳及現應錄。
<other>皂客還送本錢</other>
嚴恭。字近禮。本泉州人也。家富於財而無兄弟。父母
愛恭。言無所違。陳大建初。恭請於父母。願得錢五萬
往楊州市物。父母從之。恭乘船載錢而下。去楊州數
十里。江中逢一船載黿（黿。說文云大鼈也）。將詣市賣之。恭問。
知其故。念黿將死。因請贖之。黿主曰。我黿大頭別。千
<pb n="9"/>
錢乃可。恭問有幾頭。答有五十。恭曰我有錢五萬。願
以贖之。黿主喜。取錢付黿而去。恭盡以黿放江中。而
空船詣楊州。其黿主別恭行十餘里。船沒而死。是日
昏暮。烏衣客五十人詣恭本家寄宿。并以錢五萬付
恭父母曰。君兒在楊州。附此錢歸。願依數受也。恭父
母恠愕。疑恭死。客曰。兒無恙。但不須錢。故附歸耳。恭
父受之。記是本錢。而皆水溼。留客為設食。客明旦辭
去。後月餘。恭還家。父母大喜。既而問附錢所由。恭言
無之。父母說客形狀及附錢日月。乃贖黿之日。於是
知五十客皆所贖黿也。父子驚嘆。因徙家楊州。專勤
福業。常讀法華經。一時讀至見寶塔品。輟經嘆曰。寶
塔之內有二如來。分身諸佛其數不少。我今何為不
能感見。慨歎良久。至夜忽夢一胡僧語曰。若誦此經。
欲見諸佛。當解說書寫流通供養。斯願可諧。恭因發
心造經一百部。未及成辦。忽得重病。乃更發願增造
一千部。病既愈。即於住宅起造經堂。若紙若筆必以
淨心。不行欺詐。隨得便營。書生常十數人。如法供給。
恭親撿校。勞不告倦。有人從貸經錢一萬。恭不得已
與之。其人得錢。船過中流。忽爾沉覆。錢失人活。是日
恭入庫。見元錢俱溼。頗恠之。後見貸人。方知沒溺。一
日忽有異僧年八十許。自云從龜茲國來。今往羅浮
山去。聞君造經。願請一部。恭授與經。僧贈金一瓶。重
四十兩。願助造經。言已而退。莫知所止。又有候志從
鄱陽來。至宮亭。有人引入廟。見神人案劒而坐。問志
還識楊州造法華經嚴恭否。我欲寄錢一萬入其功
德。語已便隱。志次日至當塗。忽有一人來覔候志。乃
留錢一萬。逼令受之而去。志思惟。知是神錢。纔到楊
州以錢付恭。恭志更彌堅。造至三千部。又有漁人夜
見江中火。焰焰浮來。以船迎之。乃是經一函。即嚴恭
所造。後發願云。無一字不經眼。無一字不用心。然嚴
恭造經之多。至於子孫猶傳其業。世號嚴法華也。隋
季盜賊縱橫。至江都。皆相與約。勿入嚴法華里。里賴
之獲全。前後所寫二千五百餘部。　本出靈瑞集及
感通錄。詳見弘贊第十及現應錄。
<other>仙翁特請一品</other>
昔有一法師常誦法華經。一日雲遊經過山路。有一
僕請入山中小齋。及至門。有一老人容儀不凡。出揖
迎入。敷一高座。老人請云。願聞寶塔品。師陞座。誦一
徧。老人以桃一顆金一葉報之。仍命一僕送出。師出
谷口。問其僕曰。老人是誰。其僕以指書師掌上。姓孫
名思邈。其僕遂不現。師食桃不死。賣金暴富。　出現
應錄。
<other>空中彈指</other>
楊州栖靈寺僧道藝。常誦此經。每至見寶塔品。空中
彈指數十下。自此之後精誦倍常。
<other>座上生香</other>
釋萬相。雍州萬年人也。諷誦法華。兼敷義理。凡講十
餘徧。曾於簷下誦經。忽有白雉馴伏左右。以手取之。
初不驚擾。隨相來去。或爐中火炭自然而出。或床後
薦間異香頻發。又於房後木上金銅龕像無何而至。
青⿱少隹一雙兩邊侍立。相收得像。鳥忽飛去。又於中夜
靜坐。忽然似夢。見西北天中寶塔高廣嚴飾。望之無
際。又見東北七星中七佛從星中出。金容端粹朗照
赫然。相悲喜交祫。禮拜讚嘆。少選之間倐然而滅。其
所誦凡四千餘徧。將終之際。令門人稱普賢菩薩名。
俄自云。普賢菩薩來。右脇而卒。春秋七十四。　出弘
贊第八。
<other>第七段　提婆達多品　勸持品</other>
身托蓮胎名標花座聖僧教誦海神請聞
鴿受人身鬼脫廁報
<other>身托蓮胎</other>
王淹。字公遠。瑯瑘臨沂人也。祖份尚書左僕射。淹官
至黃門郎新安大守。專心佛道。無懈晨昏。持誦法華
<pb n="10"/>
積有年稔。其弟固。亦菜食。誦法華經。淹亡與固夢云。
吾得生西方無量壽佛國。胎生在鐵葉蓮華內。五百
歲方得出胎見佛。以誦法華苦到。故得生西方。以愚
癡多疑。故受胎生。止報汝知。汝誦經勿懈也。於是別
矣。　出弘贊第六。
<other>名標花座</other>
明州開元寺僧可久。常誦法華經。時稱久法華。平生
迴誦持善利。莊嚴淨土。元祐八年無病端然坐亡。過
三日復蘇云。吾已神遊淨土。其土之相與十六觀經
所說莊嚴一同。七寶池中所有蓮臺皆標當生者姓
名。一紫金臺標云大宋成都府廣教院熏法華。已生
其中。又一金臺標明州孫十二郎。又一金臺標明州
久法華。又一銀臺標明州徐道姑。言訖復坐亡。至後
五年。徐道姑果坐亡。亡時聞異香滿室。過十二年孫
十二郎卒。時聞天樂之聲。靈瑞重疊。此本出龍舒淨
土文。　詳見現應錄。
<other>聖僧教誦</other>
隋時并州人高守節。家代信奉。而守節尤為精到。年
十六七時曾遊代都。道遇沙門。年可六十。自稱海雲。
與之談敘。因謂曰。兒能誦經不。答曰誠其本心。雲即
將向五臺。至一處見三草屋。纔得容身。乃於中止。教
誦法華經。在外乞求給其衣食。節屢見胡僧來至。與
師言笑終日。歸去後雲輙問曰識向胡僧不。曰不識。
雲貌似戲言曰。是文殊師利菩薩。節雖頻承此告。未
悟其旨。後忽使節下山取物。仍誡曰。夫女人者眾惡
之本。壞菩提道。破涅槃城。汝向人間。宜其深慎。節敬
諾受教。下山中路乃見一女人。年十四五。衣服鮮華
慈容雅麗。乘一白馬直就其前。向節曰。身有急患。要
須下乘。馬好跳躍。制不自由。希君扶接。濟此微命。節
遂念師言。竟不迴顧。女亦追尋數里。苦切其辭。節執
志如初。俄而致失。既還本處。具陳其事。師曰。汝真丈
夫矣。雖然。此是文殊師利菩薩。節尚未悟。猶謂戲言。
然於此誦經凡歷三載。法華一部甚得精淳。後聞長
安度人。心希剃落。晨昏方便。諮師欲去。師云。汝誦得
法華。大乘種子今已成就。汝必欲去。當詢好師。此之
一別難重相見。汝京內可於禪定道場依止臥倫禪
師。節入京求度。不遂其心。乃往倫所。倫曰汝從何來。
答從五臺山來。和尚遺與師為弟子。倫曰和尚名誰。
答曰名海雲。倫大驚嘆曰。五臺山者文殊所居。海雲
比丘即是華嚴經中善財童子第三善知識。汝何以
弃此聖人。千劫萬劫無由一遇。何其誤耶。節乃始悟
由來。恨不碎其身骨。而愚情眷眷猶希再覩。遂辭倫
返迹。日夜奔馳乃至故處。都無所見。　出弘贊第七。
<other>海神請聞</other>
釋緣光。新羅人也。按梁貢職圖云。魏曰斯盧。宋曰新
羅。本東夷震韓之國也。光世家名族。幼歸緇服。識量
過人。以生居邊壤。正教未融。以隋仁壽年間來至吳
會。正逢智者敷弘妙典。光伏膺朝夕。數年之中歘然
大悟。智者即令就講妙法華經。俊朗之徒莫不神伏。
後於天台別院增修妙觀。忽見數人云。天帝請講。光
默然許之。於是奄然氣絕。經于旬日顏色如常。還歸
本識。既而器業成就。將歸故國。與數十人同乘大舶
至海中。船忽不行。見一人乘馬凌波來至船首云。海
神請師暫到宮中講說。光曰貧道此身誓當利物。船
及餘伴未委如何。彼云。人並同行船亦勿慮。於是舉
眾同下。行數步。但見通衢平直。香花徧道。海神將百
千侍從迎入宮中。珠璧焜煌映奪心目。因為講法華
經一徧。大施珍寶還送上船。光達至本鄉。每弘茲典。
自少誦持。日餘一徧。迄於報盡。此業無虧。年垂八十
終於所住。闍維既畢。髏舌獨存。一國見聞。咸歎希有。
光有妹二人。早懷清信。收之供養。數聞髏舌自誦法
華。妹有不識字處。問之皆噵。　出弘贊第三。
<other>鴿受人身</other>
<pb n="11"/>
有一老僧失其名。住并州石壁寺。禪觀為業。貞觀年
末。房楹上有二鴿雛。老師每以餘食飼之。後雖漸長。
羽翼未成。乃並學飛。俱墮地而死。僧因收葬。經旬日
後。夜夢有二小兒告曰。兒等為先有罪。遂受鴿身。比
來聞師讀法華經。得受人身。兒等今於寺側十餘里
某村某甲家托生為男。十月之外當即誕育。僧乃依
期往視。見此家一婦雙生二男。作滿月齋。僧呼二孩
子曰鴿兒。並應曰諾。一應之後。歲餘始言也。　出弘
贊第九。
<other>鬼脫廁報</other>
釋慧果。豫州人也。小以蔬苦自業。宋初遊京師。至瓦
冠寺誦法華經。甞於廁前見一鬼致敬於果云。昔為
眾僧而作維那。小不如法。墮在噉糞鬼中。法師德業
高明。又慈悲為意。願助以[托-七+友]濟之方也。又云。昔有錢
三千。埋在柿樹根下。願取為福。果即告眾掘之。實得
三千。為造法華一部。并設法會。後夢見此鬼云。已得
改生。大勝昔日。果以宋大始六年卒。春秋七十有六。
　出弘贊第六。
<other>第八段　安樂行品</other>
龍天請講鬼虎欽風仙[鴳-女+隹]來儀野雞轉報
瓶水自滿異香普熏經字放光鴆毒無驗
<other>龍天請講</other>
釋玄光。海東熊川人也。越滄溟求中國禪法。聞衡山
思大禪師雙弘定慧。兼善毗尼。一志徑造南岳。思察
其根器。授以法華四安樂行。光利若神錐。無堅不犯。
稟而行之。常修精進。俄證法華三昧。思印之曰。汝之
所證。真實不虗。當還本國。施設善權。敷揚吾教。光頂
禮而別。即住錫江南。附舶至于大洋。偶見彩雲雅樂
降節而至。空中聲曰。天帝召海東玄光禪師於龍宮
說親證法門。光拱手避讓。唯見青衣前導。尋入宮城。
不類人間官府。羽衛之設無非鱗介鬼神。師既登寶
殿。次陟高臺。如問而談者凡七日。事畢。龍王躬自送
別。光復登舟。舟人謂泛洋不進者半日而已。光遂至
熊川翁山結茅卓錫。同類相從。乃成梵剎。南岳祖堂
列二十八賢。光居一焉。　出現應錄。
<other>鬼虎欽風</other>
釋弘明。會稽山陰人也。小出家。止山陰雲門寺。誦法
華經。精勤禮懺六時不輟。每旦瓶水自滿。實諸天童
子以為給使也。明甞於雲門寺坐禪。虎來入明堂內。
伏于床下。見明端然不動。久久乃去。又時見一小兒
來聽明誦經。明曰汝是何人。答云昔時此寺沙彌。盜
帳下食。今墮圊中。聞上人道業。故來聽誦。願助方便。
使免斯累也。明即說法勸化頓解方隱。明以齊永明
四年卒於栢林寺。春秋八十四。　出弘贊第六。
<other>仙[鴳-女+隹]來儀</other>
釋玄璧。蘇州吳縣人也。住流水寺。常講法華。猛獸毒
虫妖精惡賊頻繁遘遇。未甞忤其情守。常坐一床。方
四尺。未甞倚臥。每講法華二十餘徧。州咸來聽受。忽
有一[鴳-女+隹]從外飛來。於殿下池中三度含水噴洒於地。
徑詣佛邊聖僧座上一立不動。直至講了然始飛去。
如此經年。後乃恒住。上堂即皷翼引前。下講即傾身
隨從。法師或令其舞。即振翮頓足顧影仾頭乍起乍
仾。或來去變態殊絕難以具名。數州文翰之士。莫不
偉而同詠。璧後不知所終。　出弘贊第三。
<other>野鷄轉報</other>
桂府城五里有雉山寺。其始者昔有一僧卓庵此地。
日誦法華經。仍能講說。忽有一雉常來伏翼聽受。終
第五卷雉即不來。後八年。山下民家生一男子。年始
八歲不葷不戲。堅欲投其師出家。父母聽之。一日僧
浴。令兒淨背。堅不肯袒衣。僧問其故。答曰。某前身即
雉也。因聽師講誦故報為人。今腋下猶有雉毳。故不
袒也。僧因授是經前五卷。覽同舊習。後二卷則不能
也。從此山以雉名。因山置寺。寺猶存也。　此本出戒
<pb n="12"/>
殺類見現應錄。
<other>瓶水自滿</other>
釋僧定。不知何許人也。住江陽禪眾寺。誦法華經。甚
好聲韻。不能謹節。流宕塵俗。然每感諸天童子為之
給使。有時醉臥。法衣離身。自然卷襞引被整覆。衣服
塵垢未暇浣治。乃復取之久以香潔。或瓶水自滿。或
地恒掃淨。定眠喜唾。一時酒醒。見天童子在前。徧身
咕唾。自爾折節。遵修戒業。後不知所終。　出弘贊第
六。
<other>異香普熏</other>
清信士央呵擔。住京城西南豐谷鄉。少懷善念。常誦
法華。行安樂行。慈悲在意。不乘畜產。虗幻為心。名霑
令史。往還京省。以誦業相仍。恐路逢相識。人事暄凉。
便廢所誦。故所行必由小徑。仾聲怡顏。緣念相續。及
終之時。感異香殊氣充於村曲。後十年妻亡重發。唯
舌鮮好。餘皆朽盡。　出弘贊第八。
<other>經字放光</other>
後魏太子中庶子御史中承陸載。本吳人也。仕魏。有
才調。善談謔。而性愛虗淨。常以佛法為意。誦法華經。
末年精到。經字放光。頻感舍利。　出弘贊第六。
<other>鴆毒無驗</other>
釋法相。河南人也。東晉義熈中忽悟無常。超然出俗。
廓爾幽閉。不偶朋執。誦法華經。日夜不懈。曾因經行
泰山祠。日暮因宿廟側民家。夜起誦經。忽聞扣門聲。
相時出看。見有一人玄衣武冠。見相致敬云。是泰山
府君。聞師誦經。故來參聽。弟子廟中一石函在。多有
財物。以布施師。師可開取。其石蓋重過千鈎。人莫勝
舉。相試提之。飄然而開。於是取得絹一百匹許。錢百
餘貫。以施貧人。濟諸窮者。後渡江止越城寺。忽然失
志。遊宕無度。時鎮北將軍司馬恬惡其無度。招而鴆
之。頻傾三鐘。神色不變。湛然無擾。括大異之。慚懼悔
愧。每加供養。　出弘贊第六。
<other>第九段　從地涌出品　如來壽量品　分別
功德品</other>
冥授補闕帝親試通賜壽題肩應病授藥
相師已定豈期延壽天帝相邀却向西方
<other>冥授補闕</other>
竟陵王蕭子良。齊永明七年請僧雲副為善知識。副
共王造法華經千部。王亦澡潔中表手寫法華經一
部。永明十一年四月末。副夢一人送經一卷云。言有
誤。明日偶得一部法華。試略披看。遂見第五卷壽量
品有一句異。云一塵一劫。于時募集數十部經。悉無
此句。即言推義。乃是法華之極致。是以即[撗-(由/八)+早]經文。便
有白[鴳-女+隹]來翔以應嘉瑞。副後不知所終。　出弘贊第
十。
<other>帝親試通</other>
權適。字持正。安東府人也。少業文才。政和年中以賓
貢入宋。配國學。擢為甲科第一人。將還本國。相者曰。
君才高命短。年不過四十。位不過五品。宜誦大乘經
以資笇祿。公心然之。約三日了誦法華經。皇帝聞之。
呼令前誦。無一字錯。皇情大悅。賜觀音像．法華塔各
一軸。及還本國享壽攸久。歷盡清華。拜為雙學士。
　出海東傳弘錄及適本傳。
<other>賜壽題肩</other>
釋法朗。河北武城人也。住彭城淨道寺。為沙彌時。誦
法華經。自少至老誦習無懈。至年五十三。開皇十三
年。死經七日。見閻羅王。王前有六道人。王問初一僧
何德業。初人答誦維摩經。王曰度南邊立。問第二僧
有何德業。答誦涅槃經十卷。王曰亦南邊立。問第三
僧有何德業。答誦金光明經。王曰亦南邊立。問第四
僧答講涅槃經。王曰度西行立。問第五僧。答講十地
論。王斂眉而言度北行立。第六問法朗云有何行業。
答誦法花經。王曰度東行立。王問第六僧竟。遣人領
<pb n="13"/>
北行立者向地獄道。領西行立者向畜生道。領南行
三僧向人道。次語法朗領往天道。令見其生處。可放
還家。賜壽八十五歲。朗從天宮還。忽然而活。看左臂
上隱隱有赤字。作八十五歲字。　出弘贊第七。
<other>應病授藥</other>
清信女章氏。隋右光祿大夫陳陵妻也。誦法華經。每
恨四體羸乏不堪久誦。忽夢僧持一梡藥作黃色。來
在章前。與之令服。章服已。經小時。因腹痛驚覺。腹痛
既甚。須臾下痢。純作黃色。似夢所見。痢竟。所患都差。
自後四體休健。常能讀誦。日夜一徧無復困極也。
　出弘贊第七。
<other>相師已定豈期延壽</other>
劉弘仁。年十八時任國子學生。與同志十人於相師
處求相吉凶。相師皆尅其富貴貧賤之時。夭壽年月
之數。謂弘仁曰。年至五十一。其年四月十一日必死。
弘仁時任蘇州嘉興縣令。其餘九人皆如相師之說。
禍福不差。及弘仁十八已來。吉凶皆驗。至今正年五
十一矣。自度至期必死。以四月一日遂詣州與諸官
僚取訣。時韓王元嘉為蘇州刺史。問其所由。弘仁具
陳其事。王教之修福。弘仁至四月八日遂即遇疾甚
篤。王請諸寺僧尼為弘仁轉法華經一千徧。至十一
日轉經數畢。諸僧又為弘仁更讀一百遍。弘仁流汗
⿱雨沫霂。所患都愈。平復如常。信知福力誠不可量也。
　出弘贊第九。
<other>天帝邀相却向西方</other>
釋䟦澄。少出家。精神暗鈍而長齋蔬食。年二十五。發
心誦法華經。願生西方。日誦一行。或至半偈。或都不
得。年登八十方始通利。後因眠息。夢見一人著朱衣
武冠。手抱請疏。開示澄云。天帝遣來奉請。澄答云。貧
道願生西方。且忉利天雖是勝處。然不稱貧道所願。
朱衣人於是即去。睡覺。召諸弟子述向所夢。明日又
夢七寶浮圖。澄身居五層上。向西望見寶繩階道無
有涯際。有二金剛執杵在兩廂立。數箇青衣童子捉
白拂拂此階道。問童子云此是何處。答云。此是西方。
寶繩階道來迎澄法師。睡覺述斯。以語諸弟子云。汝
可貿吾三衣六物作一供齋。依語營辦。齋前問大眾
云見千佛以不。眾云不見。復問聞非常香氣以不。眾
云咸聞。於是端坐正念而終。　出弘贊第六及現應
錄。

法華靈驗傳卷上

<sarticle>法華靈驗傳卷下</sarticle>

<other>湖州天下上座</other>
師本名抱玉。吳興人也。母梅氏。孕恊靈祥即惡薰穢。
既誕。齔歲於尼總持法華寺出家。願誦蓮經。三月通
貫。日持七部。年登二十。詣京受戒。時肅宗皇帝夜夢
吳僧誦法華經。口出五色光。吳音清亮。洎翌旦。勑京
城僧能誦法華者二百餘人並入禁中。帝視之。皆非
所夢者。其時抱玉方入關。閉令問其遠來之意。答云
善誦蓮經特來受戒也。令奏。帝即降旨召見。帝曰。朕
所夢者。音容宛若。遂令上殿。賜座誦經。至隨喜功德
品。口角放五色光。帝大悅曰。朕夢中所覩之即此也。
經纔訖。賜七寶湯。令別築香壇。專為受戒。賜名大光。
封天下上座。勑居千福寺。玉梵音遍滿。常通帝聽。又
別居藍田精舍。寺僧夢天童來降告言。大光經聲通
于有頂。非聊爾人也。時眾咸謂師即梁朝尼總持後
身。後乞歸吳興。時李伸刺于吳興醉。於持經道場夜
醒。忽見白光滿室。往覘。光公宴坐持經。光起面門。經
聲向息。光亦隨斂。李相索於空門寡信。而篤敬於師。
親著[石*((白-日+田)/廾)]文。題曰墨詔持經大德神異[石*((白-日+田)/廾)]。文初。師上表
乞歸吳興。帝賜墨詔一道。
<pb n="14"/>
<other>第十段　隨喜功德品　法師功德品</other>
埋即生蓮舌常諷典
窰瓦變作蓮華而警俗函經化為草束而拯生
經一通而更不忘髮三剪而輙自長
<other>埋即生蓮</other>
紹興末。明州奉化縣有姓趙人。其母安人。重佛齋戒。
誦法華經。房下有一女使。每竊聽。久久忽記得四句。
所謂青蓮花香白蓮花香花樹香菓樹香。自此動靜
施為常吟詠不絕。人聞之謂為笑語。殊不知此女亦
有用心處。一日作事乖主意。陵遲至死。遂以其屍潛
瘞後園。異時忽於其上秀出青蓮花一朵。香色可愛。
餘人不知。其由獨安人默而識之。蓋所誦四句經感
應之如是也。安人復不匿其德。密說與虗堂法師本
空。空每舉以化人。宗曉甞親聞其說。聊記于此。　出
現應錄。
<other>舌常諷典</other>
俗士楊難及。雍州萬年縣人也。幼而耿介。年將知命
方祈妙典。聞法誠法師有道。遂師事焉。誠乃授以法
華。數月之間悉得通利。曉夜忘疲。雖涉眾務其聲不
輟。於後無疾奄然而終。終後焚燒。髏舌獨存。試收藏
之石函置法華堂。時加供養。屢聞函內諷誦之聲振
動石函。詞句明了。聞者敬悚。知受持之力焉。　出弘
贊第八。
<other>窰瓦便作蓮花而警俗</other>
釋慧超。丹陽建元人也。作有遠量。誦法華經以為恒
業。甞遇法令嚴峻。禁勒沙門。超潛伏瓦窰緜歷多年。
後時難廓清。拂衣而去。告窰主曰。貧道此中誦法華
經已千餘遍。可洒掃供養。勿更用之。其人不信。乃修
舊貫所燒之瓦。遂變作蓮花之形。周植四壁。遠近見
者咸歎異之。又甞在寺誦經。有一猛獸來聽。超兼為
受戒。略如家犬。語曰。檀越好去。即依言而返。感徹幽
明。難以具記。後臥疾。弟子流涕。超曰。長生不欣。夕死
不慼。乃面西而坐。奄然長往。年七十有七。即武德五
十二月六日也。有門人善思者。亦誦法華萬有餘徧。
臨終之日。幡花音樂紛聆空際。在寺僧眾咸悉見聞。
又自見花臺迎之。思乃端然拱立。合掌而化。遠近觀
者如堵墻焉。　出弘贊第八。
<other>函經化為草束而拯生</other>
儀鳳年。汝州梁縣北村劉氏男。從征東討高麗。沒為
奴。於遼海東岸牧馬。因而寢睡。屢夢有一僧喚令入
海共汝歸家。若此非一。劉氏子自惟。漂落與死莫殊。
頻感斯夢。遂投身海浦。於水中抱得菊草一束。隨波
漂流浮渡海西至于岸上。行餘一里。思念此草能濟
吾身命。却迴取草解束曝之。乃於其中得法華經第
六卷。遂持還。其父劉老。先緣子沒蕃。遂為造法華經
一部。書寫清淨。每事嚴潔。及見子到。相持悲慶。恠問
所由。子具說前事。父子遂共於精舍中開視經函。乃
欠第六一卷。驗其子海中得者。果是其父為子所造
之經。紙墨僉同。宛然符會。　出弘贊第十。
<other>經一通而更不忘</other>
清信士謝智藏。雍州藍田人也。雖處田家。恒持五戒。
因緣暫至縣下。見寺中有沙門講法華經至第六卷。
持經眼耳鼻舌身意功德。乃即發心歸家誦持第一
卷。除人事外不曾休息。其人心願更進。餘卷既遠。居
田無人教授。思遇明師。經於數年。忽見一波羅門僧
來扣門謂藏曰。汝有食不。乞我一齋。智藏欣然。隨家
所有如法供設。僧既食畢。謂智藏曰。汝欲得受法華
經者。可將本經來。智藏歡喜。深適所願。即授其經。一
從聞受。更不忘失。受經既了。僧忽不現。智藏情甚惆
悵。不識神人。自師去後。但聞異香。數日不絕。　出弘
贊第八。
<other>髮三剪而輙自長</other>
釋弘照。年二十出家。即誦法華。數月便度。卜宅終南。
<pb n="15"/>
誓誦千徧。頻感具祇潛來翼衛。又逢深雪。麵唯一斗
許。二十餘日食之不盡。乃與友人履信及一居士移
往寒山。並結草庵。更修前業。忽一虵長百尺。斑文五
色。頭高丈餘。直來庵所低身俛聽。照初驚惶戰慄。不
敢視之。起大悲心。發深重願。合掌流泪抗聲終部。蛇
少選而退。自爾頻來不息。照雖頗知無害。然惡其腥
臭。懼其形狀。令居士驅之。其乃以繩纏頸引致深叢。
繫於大樹。至夜。照信及居士同夢一女人掩泪泣而
前曰。弟子是此山神女。性樂聞法數。以穢形干突法
眾。今被驅繫。辭師遠去。不復聞誦大乘。以此為恨。照
等各自驚覺。遽相徵問。所夢既同。疑其致死。即執炬
往看。果有斯事。居士呼泣投地。披誠懺謝。就其屍所
共為誦經。又欲設千僧齋。乃於庵側獲銀數餅。下山
饌會。恰然周足。甞行至一村。有貧女劉氏請留供養。
照愍之而止。於七日中罄其所有。照便欲去。信女啟
勸復留。更無資貨。遂剪頭髮以買齋食。更經七日。照
復欲去。貧女悲泣固留。因復停止。女賣髮之直用之
已盡。憂恨通宵。莫知出處。忽以手摩頭。覺髮生如故。
驚喜踊躍。即便更剪。復經七日還長如前。凡經三剪。
照以淹留留久。執持衣鉢決不肯住。女乃頂禮具陳
云。師自有料。照等聞此。噎不得言。悼嘖微軀。當斯厚
意。照於永淳中忽無疾終於甘泉。寺四輩聚火燒之。
唯舌不然。紅赤如本時。慶喜寺寺主戒因等。行頗流
俗類。不信有之。乃與合寺僧徒士俗五百。柴炭數車。
更燒十遍。形色儼然。方皆悔伏。其舌盛以香函。流傳
供養。　出弘贊第八。
<other>第十一段　常不輕品　如來神力品　囑累品</other>
芝生墓側蓮出舌根
舍利流出於金文光明照耀於寶塔
瓶水冬溫夏冷天兵匝地盈空
<other>芝生墓側</other>
清信士韋仲珪。臨卭人也。天性孝弟。武德中父遘病。
仲珪勤於孝養。父之卒也。捨遣妻妾。廬於墓左。尤信
佛教。誦法華經。晝則負土成墳。夜則誦經。精勤不倦。
常有猛獸夜至廬前。蹲踞聽經久而不去。仲珪正念
曰。不願猛獸之相逼也。獸即起去。明旦見繞墓生芝
草七十三莖。當墳前者行列次第如人種植。皆朱莖
紫蓋。蓋徑五寸。光色異常。鄰里以告州縣。時爭君昌
為刺史。說裕為別駕。共至墓所嗟歎。採芝草對奏詔
表門閭。後不知所終。　出弘贊第八。
<other>蓮出舌根</other>
釋智業。俗姓楊氏。住楊州長樂寺。精勤戒業。誦法華
經。隋大業末年。宇文化及在楊州作逆。殺煬帝於宮
闈。于時天下崩離。百姓飢饉。斗米萬錢。智業時在別
院。居一小屋。專誦不輟。遂餓死房中。無人收葬。此屋
因復傾倒。業屍骸竟在其下。及義寧初平定之後。其
處忽生一莖蓮花。光色異常。道俗驚嗟。莫知其故。時
寺僧有耆舊者乃語曰。此地會有一僧。專誦法華。于
時既屬喪亂。於茲捨命。無人埋殯。骸骨在此。必是僧
之靈也。乃尋掘花根。其青蓮花乃從髑髏中舌根下
生。舌如生存。都不爛壞。寺眾乃將舌及花上堂。鳴鍾
集眾為轉法華。其舌聞經猶能振動。道俗聞之觀者
如堵。莫不嗟歎咸發勝心。　出弘贊第七。
<other>舍利流出於金文</other>
釋智儼。同州人也。年至十三忽遇梵僧出家。住戒業
寺。徧學法華．維摩．般若等。並窮其了義。遂當法匠。實
所謂高潔法師。言行兼至者也。顯慶三年。太州仙掌
縣道俗請儼於靈仙寺講法華經。儼於寺僧還香房
居止閤舍。初夜取法華經舒披案上。方欲尋讀。于時
還香并侍者三人並在其處。儼焚香未訖。忽見經上
佛字中出三舍利。五色光明散滿經上。流行不住。還
香等徧告寺僧俱來禮拜。欲共收取舍利。舍利還流
入於佛字。僧等禮拜悲泣。然香發願。更覩真容。舍利
<pb n="16"/>
還從佛字中出。流行不住。少選之間。別於他佛字中
相從隱沒。儼講法華凡數十餘徧。感靈獲瑞難以具
言。將終數日。處處巡行。法朋舊識人人共別。忽一旦
灑掃庭院。端坐入定。於是而終。忽有異香氛氳滿院。
經餘七日。亡後數年其舌不壞。𩯭髮加長二寸。顏色
如舊。識者以為得道之流也。　出弘贊第三。
<other>光明照耀於寶塔</other>
左僕射宋國公蕭瑀。字時文。高祖梁武帝。父明帝。公
深信釋典。時處會讌。每勑別賜素食。公雖參國務而
誦念無虧。手著法華義記凡十卷。時於第四為子姪
講之。疏成之日。夢多寶佛塔炳耀空中。因召名工造
茲妙塔。　出弘贊第三。
<other>瓶水冬溫夏冷</other>
長干寺東闍梨。誦法華經。甚有節行。每有所誦。瓶水
冬溫夏冷。略為常候。　出弘贊第七。
<other>天兵匝地盈空</other>
釋玄秀。少出家。住黃州隨化寺。常誦法華。每感徵異。
時屬炎暑。同友逐涼。遣召秀來。欲有談笑。既至房前。
但見羽衛嚴肅。人馬偉大。怖而返告。同往共觀。如初
不異。轉至後門。其徒彌盛。上望空中。填塞無際。多乘
象馬。類雜鬼神。乃知其感通也。置而遂却。明晨慚謝。
朋徒遂絕。秀專斯業。隋末終寺。　出弘贊第七。
<other>第十二段　藥王菩薩本事品</other>
自識前身難通二字檀香遠達佛手親摩
藥精入懷池水療病癩瘡即愈氣力鬱增
急疾乃瘳大風亦利
<other>自識前身</other>
隋開皇中魏州刺史崔彥武。受職行郡。至一邑。忽謂
從者曰。吾昔在此邑中為人婦。今知舊住處。因乘馬
循巷屈曲至一家。命扣門。主人老翁開門請入。武升
堂而坐。老翁曰官人何事至此。武即言。吾前身是汝
之妻。老翁曰憑何為驗。武曰。吾昔誦法華經。并金釵
五隻藏東壁中。去地六七尺。其隆高處是也。其經第
七卷後一紙。火燒失去文字。吾今誦此經。其後恒忘
失也。令人穿壁高處。果然得經。火損後紙。并獲金釵。
一如其言。主人泣曰。亡妻在日。常誦此經。金釵亦其
所有。彥武又曰。庭前槐樹。吾昔產時解頭髮置樹空
中。令人探之。果得其髮。主人見已悲喜交集。武即留
衣物賜之而去。　出靈瑞集．弘贊傳．現應錄。
<other>難通二字</other>
釋某。失其名。住秦郡東寺。有沙彌誦法華經甚通利。
唯到藥草喻品靉靆二字。隨教隨忘。如是至千。師苦
嘖之曰。汝法華一部熟利如此。豈不能作意憶此二
字耶。師夜夢見一僧謂之曰。汝不應嘖。此沙彌前生
在寺側東村受優婆夷身。本誦法華一部。但其家法
華當時藥草喻品白魚食去靉靆二字。于時經本無
此二字。為其今生新受。習未成耳。其姓名某。經亦現
在。脫不信者。可往驗之。師明旦就彼村訪問此家。言
畢問主人云有何經書。答云有法華經一部。索取看。
藥草喻品果缺二字。訪云。是太兒亡婦生存受持之。
計亡已得一十七年。果與此沙彌年時胎月相應也。
沙彌後不知所終。　出弘贊第六。
<other>檀香遠達</other>
師諱灌頂。吳越王諡號總持。生於章安吳氏。三歲時
便能隨母稱三寶名。稟承天台定慧之法。晚至稱心
精舍。長講法華。化流囂俗。時有法龍村人。去山三十
里。染患將絕。其子奔來求救。師為轉法華經。焚栴檀
香。病者遙聞香氣即愈。　出弘贊第三及現應錄。
<other>佛手親摩</other>
宋朝羅璵。妻費氏。寧州人也。費信敬三寶。誦法華經。
數年之間勤苦不懈。俄而染患心痛。浸成極熱。闔門
惶懼。費作念言。我誦經勤苦。必有善祐。終不因此至
死地也。既而睡臥。即夜佛身舒手過窓以摩其心。內
<pb n="17"/>
外皆都。金光滿室。又聞異香襲入。自此病愈。見者莫
不生信。　出弘贊第六及現應錄。
<other>藥精入懷</other>
釋淨見。不知何許人也。童稚出家。多住崇高及龍門
山。誦法華經一萬三千部。既誦持積久。身力疲困。過
二十餘年後。忽聞住處北邊有諸小兒言語閙亂。轉
覺煩悶。亦不測小兒從何所來。有一白頭老翁著白
練裙襦。每參問云。禪師四大何如。師答漸覺羸頓。又
不知何處得多許小兒日相煩亂不復可忍。老公云。
師往其戲處坐。待彼脫衣入水洗浴。師隨抱一小兒
衣還。若來取者慎勿與之。其若罵師師慎勿應答。弟
子自來語之。見隨老公語往俟之。諸小兒果脫衣入
池洗浴。乃抱小兒衣還房。小兒尋後索衣。見憶老公
言囑永不還之。小兒即惡口毀謗禪師及宗祖。師亦
不應。白頭老公尋至。語小兒云。汝入師懷裏。小兒初
不肯從。老公駈逼數迴。始入見懷。沒在腹內。老公問
師四大何如。見云氣力勝於從來。老公尋去。自爾已
後氣力休強。誦數倍。識者云。此當是普賢菩薩令山
神駈諸藥之精變為小兒。使其服之。除疾病耳。見後
不知所終。　出弘贊第六。
<other>池水療病</other>
釋僧明。住濠州石門山。於山頂石山累甎造彌勒天
宮一所并彌勒像常。誦法華經。每聞空中彈指及稱
善哉聲。至天監年中奏啟梁武請欲焚身。頻煩再三。
方蒙聞許。乃於彌勒宮前方石上遂其先志。身並
燼。唯餘一甲。燒訖。其氏方四五尺。忽陷成池。信宿花
生鮮榮絕代。諸飲池者疾病皆愈。後人造一小像重
燒此甲。以塗之。人或玷汙像即移去。其行道之處
皆悉生花。大如梨棗。數過千百。現有表塔。具旌其事。
　出弘贊第五。
<other>癩瘡即愈</other>
唐絳州孤山陷泉寺。有法轍禪師。山行見一癩人在
土穴中從師乞食。師憫之。引歸寺中。仍鑿土穴安之。
授與衣食。教誦法華經。其人素不識字。加又凡鄙。師
句句授之。終不辭倦。誦之將半。忽夢一僧指教。自後
漸覺聰慧。及五六卷。身瘡漸安。一部通利。四大專蘇。
佛言病之良藥。斯言驗矣。　出靈瑞集．弘贊第八及
現應錄。
<other>氣力鬱增</other>
釋僧歡。出家住金陵治城寺。本羸病。乏氣力。乃志心
於寺塔下懺悔。祈請懇到。誦法華經不輟。於小時間
[鬱-山+止]然旋力。寺塔前有兩石獅子。形甚重大。歡忽以兩
臂各貫獅子腹下。擎之而走。行十許里。都不覺倦。
　出弘贊第六。
<other>急疾乃瘳</other>
趙仠。受性貞固。不幸遭急發之疾。雖種種治。無一驗
効。遂秉志誦蓮經。厥疾頓愈。仠自是常誦不怠。乃與
陰陽僧日資．演源并緇素若干人結法華徒。同修佛
慧。
<other>大風亦利</other>
釋亡名。不知何許人也。不幸遭黑癩。萬方無効。忽聞
法華是閻浮提人病之良藥。誓志全誦。厥疾乃瘳。又
有南臺錄事劉氏。亦感此疾。雖種種治。無驗。一日亡
名路逢劉氏曰。我亦曾得此病。賴誦蓮經即得除愈。
劉氏於是生決定信。即覔蓮經。手不釋卷。一部乃畢。
忽夢有異僧以手摩挲身已。即以艾炷渾身灸之。驚
駭即覺。白汗如流。身心豁然。如雲霧撥。平復如舊。
<other>第十三段　妙音菩薩品</other>
亡母脫苦神人住空水不能漂屍不生臭
虎吼退賊字化為金
<other>亡母脫苦</other>
長安通輙坊劉公信。妻陳氏之母因病先卒。後陳氏
暴亡。見一人引入地獄。備覩諸罪相。後見一獄。石門
<pb n="18"/>
忽開。母在其中受極重苦。母見女曰。汝可為吾寫法
華經一部。使吾脫免。言已門閉。陳氏再蘇。說之。公信。
即憑妹婿趙師子寫是經。忽有經生持新寫蓮經一
部來貿錢。趙言幸有此經可贖之。不必寫也。劉從之
授與陳氏。陳氏一日設母食。乃夢母曰。吾先令汝寫
經一部。何不為之。女曰已為贖一部訖。母曰吾為此
經增受重罪。獄卒打吾脊破。以不合取范家經為己
有故。女夢覺。急請人書之。經成。又夢母報曰。吾承經
力。已脫冥司。好處安身。今來報汝。汝當信心。好住世
間。及詢前經。果是姓范人寫。唐龍朔中也。　出法苑
珠林傳。釋道世撰。也有一百卷入藏本。
<other>神人住空</other>
釋玄真。壽春人也。居永福寺。誦法華經無時懈息。時
於秋天月夜持誦此經。至第七卷方半。比房有一沙
門忽起如廁。乃見庭中有大人形影。因舉頭四望。即
觀空中有一神人嶷然而住。此沙門因立足瞻仰。更
不移步。久之經文亦了。神忽不現。其僧從此始學誦
持。終身不懈。　出弘贊第八。
<other>水不能漂</other>
唐武德中蘇長授巴州刺史。帶家族赴官。因渡嘉陵
江。中流風作。船帆傾沒。男女六十餘人一時喪失。唯
一女使常讀法華經。浪入船中。女乃頭戴經函。誓與
俱沒。既而女即不沉。隨波泛泛。頃刻至岸。捧函而上。
開視其經。了無霑濕。此女後嫁於楊州某。篤信讀誦。
愈於舊也。　出法苑珠林傳又出弘贊第九及現應錄。
<other>屍不生臭</other>
道士史崇。長安郊南人也。小屬道流。早預黃巾。住玄
都觀。後忽發心誦法華經。日恒一徧。私立佛像六時
禮懺。每為諸道所嫉。因茲返俗。彌精諷誦。後忽染患
身亡。時在盛夏。一無變壞。唯聞香氣。親里敬之。鑿龕
安。堵側時時常聞妙香。後經年。餘筋肉都盡。唯舌形
顏色與常人不異。或有疑駭之者。乃火燒不變。斧斫
無損。遠近見聞。信倍恒百。　出弘贊第八。
<other>虎吼退賊</other>
釋法愛。長沙人也。誦法華經。因緣往交趾。值交人反
亂。愛隨例藏避。忽為五賊所得。置在一處。口云待我
食竟殺却道人。愛乃見壁邊有一槊子。挾將出外。向
北直走。賊食竟起。遙以見愛。奔馳競往。愛到一棘林
即投中隱避。乃遇兩虎相抱而臥。虎見愛來。並舉頭
看愛。愛轉惶懼。口云。二檀越。貧道被賊逐。急投檀越。
願將接救護。二虎即出外奮迅驚吼。賊便退散。愛又
北走。虎隨送之。到一水邊。見人持數片飲食授與愛。
愛而食之。氣味甚美。即便渡水上洲。虎亦捨去。仍宿
洲上。又遇二人亦同在宿。大設異味。至曉方別。仍又
囑云。但北向行。自當得脫。於是北出三十餘里。乃逢
舊知。相見歡喜。始得免脫。愛後向道俗說之。不知所
終。　出弘贊第七。
<other>字化為金</other>
張萬福。貞觀中為洛州刺史。其人性麤獷。不甚敬信。
初至任所。問訪左右管內有何德行眾僧。左右報云。
廓下有一尼。名妙智。甚精進。又造一部法華經。如法
受持供養。緣此譽滿鄉閭。萬福試使人索經來看。尼
聞刺史索經。拒而不與。為使君不護淨。又未齋潔。萬
福大嗔。更使人往。尼不敢留。即付經去。萬福得經。竟
不洗手即取經開卷。中並黃紙。遂無一字。萬福大怒。
曰此妖老嫗。何由可耐。即命左右追取尼來。使往語
尼曰。師經上並無一字。使君大嗔。令追師來。尼甚憂
懼。莫知所由。汗流浹體。隨使往至刺史牙門。入屏墻。
尼見一雙金剛手擎杵棒。如似授尼。尼遂心安。即入
至刺史前。其經文並在空中化作金字。刺史見尼至。
并見金剛及金字在虗空中。因即驚懼走起。下廳號
咷悲泣謝罪懺悔禮拜。遂即迴心信向。發願造法華
經一千部。通十方供養。仍自受持。不敢懈怠。自刺史
<pb n="19"/>
歸向之後。人皆以法華為業。萬福乃問造經由緒。尼
曰。欲造經之時。於山中先種糓樹。每用香水溉灌。令
得滋長。樹成之後。以香水和泥造作紙屋。乃採取穀
皮。雇匠如法香水清淨造紙。募訪能護淨之人。後有
一江南人士。年可二十四五。應募為書。其書經屋還
以香水和泥清淨造屋。書生著新淨衣。未寫經前預
四十九日護清淨齋。然後始書。每出訖。改易衣服。洗
浴畢。然後始就書。書時尼手執香爐胡跪經前。供養
書生。如是不闕。經了。莊嚴成就。乃作僧尼男女四色
人衣各十通。每來借經。預令七日護淨。兼與新衣著。
然後始付經。如是恭敬。永不虧闕。　出弘贊第十。
<other>第十四段　普門品</other>
<other>火不能燒</other>
沙門法智。為白衣時。獨行大澤。猛火四面一時俱起。
自知必死。乃合面於地。至心稱觀音。恠火不至。舉頭
看之。一澤之草纖微皆燼。唯所伏地火不燒耳。因此
感悟。捨俗出家。　出晉朝謝敷觀音傳。
<other>水不能漂</other>
中書令岑文本。江陵人也。少懷正信。常誦法華普門
品。過吳松江。中流風作。人船俱沒。文本浮在水面。聞
人語曰。但念佛誦經。必不死也。如是者三。自此隨波
達于址岸。後於江陵設齋。僧徒並集。有一僧獨後去。
謂文本曰。天下方亂。君幸不遇害。當逢大平。致富貴
也。言已而去。文本忽一時食梡中得舍利土顆。獲大
平富貴。皆如僧言。　出靈瑞集及現應錄。
又
海濫縣有人落水。同伴皆沉。此人稱觀音。遇得一石。
困倦如眠船。見兩人乘船喚入。開眼果見有人船。送
達岸已。遂不見之。　出謝敷傳。
<other>脫羅剎難</other>
外國百餘人從師子國向扶南。忽遇惡風墮鬼國。鬼
便欲食。一船人眾怖稱觀音。其中有一小乘沙門。不
信不稱。鬼便索之。心怖。稱名亦免。　出謝敷觀音傳。
<other>黑風吹其船舫</other>
新羅時有女名寶開。居王京。隅金坊。有一子名長春。
隨商舶泛海而去。過期不知所之。朝夕思念至於憔
悴。幸聞普門示顯神通之力。假使黑風吹其船舫。漂
墮羅剎鬼國。稱其名故。即得解脫。便生深信。就敏藏
寺觀音像前約一七日精勤祈禱。至七日忽感長春
執母手。驚喜哭泣。寺僧恠問所由。春曰。離家泛海。忽
值惡風。同船之人皆葬魚腹。余獨乘一板至於吳。吳
人收之奴。使之耕於野田。忽有異僧來謂曰。憶汝國
乎。余即跪曰。有老母在。戀慕無極。僧曰。若欲見母。隨
我而來。言訖東行。余隨之。有一渠僧乃執手超之。昏
昏如夢。忽聞母語。到此敏藏寺像前。雖審知我母。猶
疑夢中矣。即天寶四年乙酉四月八日申時離吳。戌
時到此堂中。景德王聞而敬重。優頒信賄。永充供養。
每於月生八日。幸寺禮讚。永為定式。寶開與長春約
結鄰里清信士女。特成金字蓮經一部。每至春三月
為立道場。敷宣妙理。精修禮敬。仰賽玄恩。　出敏藏
寺記又見雞林古記及略傳弘錄。
<other>刀段段壞</other>
晉太中彭城有一人被枉為賊。其人本曾供養金像。
帶在髻中。後伏法。刀下聞金聲。刀三斫頸。終無異。解
看。像有三痕。由是免罪。　出謝敷觀音傳。
又
有高簡。犯法臨刑。一心歸命。下刀。刀折絞之寸斷。遂
賣妻子及以自身。起五層塔。
<other>枷鏁自脫</other>
晉有張暢。為譙王長史。王與暢因事繫廷尉。暢夙有
正信。便即發心誦法華普門品一千徧以求脫免。念
言之至。枷鏁尋即斷壞。二人俱得。　出晉謝敷觀音
傳及現應錄。
<pb n="20"/>
又
盖護。山陽人。繫獄應死。三日三夜稱名無間。眼見觀
音放光照之。鏁脫門開。尋光而去。行二十里。光明方
息。　出處同上。
<other>賊不能害</other>
晉隆安中僧慧達於山北隴掘甘草時。羌人飢荒。捕
人而食。達為所獲。寘之構中。擇肥者先食。達懼甚。一
心稱觀音名。誦普門品。食人取盡。唯達與小兒在。命
只一日耳。達持念不捨。至旦忽一虎自草中跳出。咆
吼震山。諸羌畏走。虎乃嚙構而去。達與小兒奔走得
免。　出天台別行疏。
又
尚書徐義。秦末兵革蜂起。賊獲徐義將欲殺之。乃埋
兩足。編髮於樹。夜中至心專念觀音。有頃得眠。夢人
謂曰。今事極矣。何暇眠乎。義便驚起。見守衛人並疲
而睡。義乃奮動。手髮既解。足亦得脫。行百餘步。隱草
叢中。便聞賊追。火炬星陳。竟無見者。天明賊散。遂免
之。　出謝敷傳。
<other>求男得男</other>
晉時益州孫道德。年過五十未有子息。有僧令其至
心稱誦觀世音經。其即依之。少日之中而自得夢。婦
即有孕。遂生男也。　出謝敷傳。
<other>現身說法</other>
唐大和中。文宗嗜蛤蜊。㳂海官吏先時遞進。人亦勞
止。一日[銜-金+缶]饌中有擘不張者。帝以其異。即焚香禱之。
俄變為菩薩形。梵相具足。即貯以金粟檀香合。覆以
美彩。賜興善寺。令眾僧瞻禮。因問群臣斯何祥也。或
言大一山有惟政禪師。深明佛法。博問強識。帝即令
召至。問其事。師曰。臣聞物無虗應。此乃啟陛下之信
心耳。故契經云。應以此身得度者。即現此身而為說
法。帝曰。菩薩身已現。且未聞說法。師曰。陛下覩此為
常非常耶。信非信耶。帝曰。希奇之事。朕深信焉。師曰。
陛下已聞說法了。時皇情悅豫。得未曾有。詔天下寺
院各立觀音像以答殊俗。　私云。菩薩以身為舌而
說。文宗以心為耳而聽。
<other>顯童女身</other>
馬郎婦。不知出處。大唐隆盛佛教。而陝右俗習騎射。
篾聞三寶之名。婦憫其愚。乃之其所。人見少女風韻。
單子欲乞為養。女曰。我無父母。亦欲有歸。然不好世
財。但聰明賢善人能誦佛經則願事之。男子眾皆聚
觀。女即授與普門品若。能一夕通此則歸之。至翌日。
誦徹者二十餘輩。女曰。女子一身。家世貞潔。無以一
體事多人也。可更別誦。因授以金剛般若。至旦背者
十數。女更授與法華經七軸。約三日通之。至期獨馬
氏子能徹。女曰。君既能過眾人。可白父母。具媒娉送
禮。然後成姻。乃馬氏以禮迎之。女將至門且白。適以
應接體小。少不佳。願求別室。俟安與君相見。因頓止
他房。筵客未散而女命終而壞爛。乃卜葬之。未數日。
有僧紫伽梨。姿貌古野。來尋女子。馬氏引之葬所。僧
即以錫杖撥開沙土。見屍已化。唯金鏁骨存焉。僧取
就河浴洗。挑於錫上。謂眾曰。此聖者憫汝等不信正
法。方便諭化。當思善因。免墮苦海。忽然凌空而去。眾
見。悲泣瞻禮不已。自爾一境奉佛誦經。由女之力也。
山谷道人觀音讚云。
 若欲真見觀世音  金沙灘頭馬郎婦 
平江萬壽體禪師頌曰。
 十分美貌誰家女  百倍聰明是馬郎 
 堪笑金沙灘畔約  始終姻婭不成雙 
<other>顯比丘尼身</other>
新羅憬興國師。住京師三郎寺。病久不瘳。有一尼請
看門人引視之。尼曰。師雖悟大法。合四大為身。豈能
無病。病有四種。從四大生。一曰身病。風黃痰熱為主。
二曰心病。顛狂昏亂為主。三曰客病。刀杖所傷動作
<pb n="21"/>
過勞為主。四曰俱有病。飢渴寒暑苦樂憂喜為主。其
餘品類展轉相因。一大不調。百病俱起。今師之病非
藥石所療。若觀戲謔事則理矣。於是作十一樣面而
舞之。師視詭譎之態。頗歡悅。不知病之去也。尼出。師
使跡之。入南花寺佛殿而隱其所。持竹杖在十一面
觀音像前。　出海東高僧傳第五。
<other>第十五段　陀羅尼品　妙莊嚴王品　普賢
勸發品</other>
崇自出竇鬼乃扣頭
閻王指送第四天菩薩來乘六牙象
<other>崇自出竇</other>
宋建初中。有僧普明。少出家。性純素。常蔬食布衣。以
法華為日課。誦時有別衣別座。未甞混雜。每誦至勸
發品。即見普賢乘象前立。鄉人王道真妻病革。請師
持呪。方入門。病者悶絕。忽見一物如狸。長數尺。從狗
竇出。其病即愈。又甞行水旁。有巫者云。神明見明法
師悉皆奔走。　出弘贊第六及現應錄。
<other>鬼乃扣頭</other>
寶通。梵行精修。長誦法華陀羅尼品。稍有靈異。時楊
橋村有趙氏家。妻為神所魅。請通持呪。通既至。神即
現形。通告曰。神在村中。合當興福。如何反魅於人。神
曰。非弟子事。此乃部下小鬼耳。遂呼小鬼至前嘖罰。
趙妻因此得差。續後趙妻之病仍發。歌吟竟日。又來
告通。通又至。見所責鬼在病床前。通曰。前曾誡治。那
得再來。汝若不去。吾當誦呪。令汝頭破作七分。如阿
梨樹枝也。鬼乃扣首求哀。不煩呪也。從此病差。鬼不
復至矣。　出靈瑞集及弘贊第七．現應錄。隋開皇年
中事。
<other>閻王指送第四天</other>
釋道璡。荊州人也。諷誦茲典。布衣一食。殆有遇人之
量。止辨才寺。忽體仆息微。經數日。自見冥官追錄。將
至王前。王曰。師誦法華。律行清淨。應生第四天中。慈
尊眾所弟子。罪惡之身。恐不復相遇。故欲見師。願垂
救也。璡遂暫蘇。向諸僧具說。言訖而卒。　出弘贊第
八。
<other>菩薩來乘六牙象</other>
高麗時有僧。失其名。在靈岩寺東林誦法華經。每精
誠懇到。中表潔淨。焚香禮佛。以求證驗。初有大虵及
雉鹿俱來立聽。誦訖乃散。中時山神將食自來供養。
後忽見光明從東山而下。有大菩薩乘六牙白象。大
眾圍繞。直至其前。僧望光拜。慶悅深至。疑義闕文皆
為敷釋。餘眾但聞異香。經久方隱。　出弘贊第七。
<other>第十六段</other>
幼尼誦出真詮侍女冥通梵部
舟人護涉天樂來迎
深敬辯山人之精書堪歌崔牧伯之慶會
光明出於口角菡萏生於舌根
寶岩徒之或講或疑蓮華院之若讀若說
珍禽現瑞亡妹告徵誦舌長存燒經不改
經無一字爪生五花
<other>幼尼誦出真詮</other>
梁大學博士江泌女。少而出家。名僧法。年八九歲。有
時靜坐閉目。誦出一卷法華經。楊州道俗咸稱神授。
費長房云。驗於經論。斯理皎然。是宿習來。非開神授。
即是次生事。憶而不忘。其神功乎。　出弘贊第二。
<other>侍女冥通梵部</other>
尤肅機崔義起有一突厥侍女。素不識文。於麟德中
病死。經夜見一梵僧。突厥求哀。僧以錫扣其頂。教誦
法華經一部。言作梵音。比晚乃蘇。自陳其事。家人不
信告義起。起試之。突厥便誦經如流。即請西域梵僧
來聽。侍女所誦之經。自首至尾言音通正。一字不遺。
時以奏聞。上云冥道如此。豈得不信。當時朝臣無不
知者。　出弘贊第八。
<pb n="22"/>
<other>舟人護涉</other>
僧智聰。住楊州白馬寺。尋渡江住安樂寺。值隋國崩。
思歸無計。隱江荻中誦法華經。七日不飢。恒有四虎
馴繞。忽見一老翁腋下挾小舟來曰。師欲渡江即上
船。其四虎見而淚出。聰曰。持危[托-七+友]難正在今日。即同
四虎利涉南岸。船及老人忽然不現。聰領四虎止西
霞塔西。經行禪誦。安眾八十餘人。若有事。虎來大
吼。由此驚覺。至貞觀中。年九十九。於佛降生日熏鑪
徧禮聖像。還歸靜室。端坐而化。　續高僧傳。出弘贊
第八及現應錄。
<other>天樂來迎</other>
釋智友。蔣州人。住普雲寺。誦法華經。略無弃日。每誦
經之時。必執爐閇目。香煙不絕。凡經四十二年。前後
總計將五萬徧。所用澡瓶居常溢滿。貞觀八年無疾
坐卒。將終之日。有天樂來迎於房戶空中。繁會良久。
又有香氣惹空。充塞院宇。久之而滅。弟子及道俗千
有餘人迂[木*(合/(冓-再+(冓-冉)))]于東南。坐屍樹下。經宿就視。莫知所在。
　出弘贊第八。
<other>深敬辯山人之精書</other>
山人洪辯。淳昌趙氏子。出家于曹溪。中高科。往入巨
滲山菴。精進持戒。一字一拜。書法華經一部。極盡莊
嚴。朝夕禮拜供養。適有倭國僧來見。懇求之乃付囑
流通。其僧頂戴賷歸本國。船中放光。到已安崇福寺
道場中。眾僧禮敬。感得舍利。後一年道人法行隨使
舸入彼國。親見而來。即中統元年庚申也。　出海東
傳弘錄。
<other>堪歌崔牧伯慶會</other>
少卿崔⿰王鄰將赴官羅州使。宋人楊赫推命曰。宜精設
大會。供養大乘。則必當遠到。公及下車。請圓妙結夏
安居于雲谷寺。及指揮使行色近境。公入官時。小婢
忽得顛狂。種種對治。婢即語曰。我非顛狂。我是乳母
之夫某也。物故許多年。冥遊未得超升。今幸竭誠張
皇梵席。欲問一二大旨。然守護神將呵禁不入。彷徨
門外數日矣。非但某耳。先亡親屬某與某亦欲聞法。
隨我來耳。然飢渴害志。請先酧酌。又令吾輩至雲谷
寺。呼名許入於道場。冀得度脫。公聞之恠甚。送客已。
到寺一一如其呼名設席。使之聞法。公自是常讀蓮
經。翌年秋召為右承宣。不數年拜相。至門下平章事。
立極人品而卒。　出海東傳弘錄。
<other>光明出於口角</other>
僧亡名。寓尚州小寺。常以陰陽占卜出入里閭。男女
皆迎之問禍福。以此資衣食。一日官廳設法廗。州內
諸寺典香者咸會焉。亡名雖預。只是陰陽僧。居眾末。
皆忽之如草。比及夜半。燈燭已息。昏昏假寐中。忽見
光明如燈火。眾皆驚起。試尋之。乃從亡名口中出也。
因委問其由。答曰。予扶身術數。反愧黑業。內自懺悔。
但誦課蓮經有年矣。諸僧皆歎伏修敬焉。　出海東
傳弘錄。
<other>菡萏生於舌根</other>
尚州戶長金義鈞。常樂讀法華經。募勸耆老少壯道
俗分為二徒。每月六齋日召耆老于私弟習誦蓮華
經。經畢略以茶菓慰之。及集少壯。則并寘酒侑之。自
此少壯之發心不飲者。壯入耆老徒。時人戲曰某與
某已入無酒法華徒。某與某猶在有酒法華徒。其隨
機激發如此。比及無常。葬於山麓。蓮華發於塚上。
　出海東傳弘錄。
<other>寶岩徒之或講或疑</other>
松京宣祺門右臂。有嶺連亘。垂及保定門者。曰德山。
山之乾維有一蘭若。曰寶岩。樓閣開豁。坐見山川縹
緲之外。東北里致仕卿相若林。樞密千表。秦尚書世
儀。梁大卿棟材。與諸退老并散逸四十餘人。同結法
華社。每月六齋日各持科本蓮經。差一人別座。點破
科端。銷釋義理。諸耆老證聽。或設疑問。如是次第輪
<pb n="23"/>
環相續。益欲人人之盡能解說也。至十五日則精設
妙饌。供養彌陀。合院設齋。過夜精勤。同迴向淨土。故
至臨終之際。如意自在者不絕焉。　出海東傳弘錄。
<other>蓮華院之若讀若說</other>
松京駱馳橋東巷。有一招提曰蓮華院。凡城南里清
信士輩結法華社。每月六齋日同會于此。若讀若說。
其所以憑仗妙乘。迴向淨土者。多與寶岩社相為甲
乙。
<other>珍禽顯瑞</other>
居士崔彪。耽津人也。聞圓妙結於寶月山。與堂弟弘
請剏於萬德山。各占構堂宇。甚有力焉。平生未甞現
嗔怒相。其子往鄰邑。忽為大虫所害。彪為辨紙墨。請
山人一如書法華經。忽感青鳥來入經室。貌甚閑暇。
如是者至于再三。洎經將畢。夢亡子告曰。因寫經力。
得為純善美丈夫身。
<other>亡妹告徵</other>
女右侍禁金軾之第二女也。其弟道人之虗。常誦蓮
經。女忽遘疾。命終托之虗告曰。請為我設法華勝筵。
用助超升。時之虗住穴古寺。得得來家。即洒掃私弟。
約一七日。請持經開士六時精進。至罷席日。金氏又
現夢曰。暫間經力。得生勝處。後虗到社。委說如此。
<other>第十七段</other>
<other>誦舌長存</other>
秦州權氏女。常誦法華。死後十餘年。其家改葬。見其
骨肉略盡。唯舌如生。　出弘贊第八。
<other>燒經不改</other>
貞觀五年。隆州邑西縣令狐元軌。信重佛法。寫法華．
金剛．涅槃等經。恐致訛誤。遂憑土坑禪師撿挍。寫已
即帶往岐州莊所。一日他行。其莊為外火延燒。一時
蕩盡。元軌迴。嗟歎莫窮。因令人撥取金銅軸頭。忽
見諸經完然。黃色猶不改。但金剛般若首題焦黑。自
言所因。乃初寫時有官人能書。其人行急。不獲潔淨。
直爾立題。由是被焚。　出弘贊第十及現應錄。
<other>經無一字</other>
唐武德中。有尼法信。通持法華經。仍欲精寫一部。遂
訪書人。倍酬其直。別置堂戶令書之。每一起一浴。更
着淨衣。仍於案上。壁鑿通外。加一竹筒。書生凡出息。
輙含竹筒吐息于外。寫經七卷。八年乃終。設齋慶懺。
立淨道場。香花崇奉。至貞觀十三年。有龍門寺僧法
端常講是經。以此尼經本精至。遣人往請。固辭不已。
而自送去。及講法開讀。唯見黃紙。了無一字。端慚懼。
即還之。尼知有所犯。即以香湯灌滌其函。頂戴遶佛
行道凡七晝夜。及開視之。還復如舊。　本出法苑珠
林．傳弘贊第十。
<other>爪生五花</other>
尼。高郵縣人。志節霜淨。言行氷清。誦法華經。不捨晝
夜。初誦一卷。忽於右手爪上生一花。狀如綾絲。次至
五卷。五指爪上皆生一花。誦徹六七。掌併二花。大過
爪上。由是聲傳闕下。陳武皇勑入看之。從此郡人呼
為花手尼。　本出靈瑞集。

法華靈驗傳卷下（終）

<talk>No. 1539-A</talk>

最乘之法。非後學所能辯。必考是法之驗。然後而人
信之。自法華東譯以後。諸家章疏蓋多。而智者解釋
獨行於世。然流傳或失本真。講演未達其奧。一源之
妙。岐於萬派。甞謂讀是經者要看講儀與夫靈驗傳。
以其直探玄旨。深求妙應。斷在二書也。（妙慧）謹捨貲
財。刊此二書。安寘于萬義寺。以壽不杇耳。寺生至亢
間。貞古玄默相繼主席。卒傳於余王文忠肅公之伯
父珍丘大禪師混其。其又傳於三藏法師義旋。旋後
<pb n="24"/>
三傳而至于余。要皆不出乎吾宗爾寺本。混其甞設
法華道場。故宜於此宣揚此法用匄。
皇明嘉靖十三年甲午六月日全羅道高敞文
殊寺重鋟

<article id="n1540">法華經顯應錄</article>

<talk>No. 1540-A
 法華經顯應錄序</talk>

西竺之教。其高處至不可思議。有歷劫贊揚所不能
盡。其神通發現攝魔救苦。雖非人力所及。皆其餘事
也。然其教所以盛行於世。亦賴此為多。
法華經凡三譯。而鳩摩羅什所譯舉世誦之。功德效
驗昭然顯著。傳記所載非一。葢此經實如來祕密之
藏。非思量分別之所能解。故其神異如此。鄉僧宗曉
朝夕誦習書寫。甞刺血書之。又集古今簡䇿之言凡
二百餘事。遂成巨編。皆有依據。將版行於時。以助流
通。一日訪其所居。蕭然自適。與之語。貫穿教乘。問何
以不出領眾。曰非所敢當也。因出此書求余為序。余
曰。
黃面老子本不欲言。大藏所見與夫龍宮海藏之所
祕。無邊無盡。其實本不曾言。況此經之舛見於餘事
之餘者乎。子既集之。而余又序之邪。請不已漫書以
授之。且語之曰。子欲了此而後游方。它日一登寶所
悟明本性。筌蹄且將忘之。而況此乎。曉曰唯。
慶元四秊中秋日顯謨閣直學士太中大夫提舉
江州太平興國宮樓鑰序

<other>法華經顯應錄目次</other>

卷上
　序
　　古聖（凡七事竝見本經）
　多寶聽經寶塔涌現　釋迦為王求經無倦
　不輕菩薩流通法華　喜見然身供養玅經
　玅音遠來聽法華經　昔四比丘修習法華
　普賢菩薩勸發流通
　　高僧（凡一百七十三人）
　天竺國摩訶羅比丘　燉煌三藏護法師
　姚秦三藏什法師　長安叡法師
　虎丘生法師　南嶽思大禪師
　天台智者大師　南山澄照律師
　京兆慈恩法師　五臺清涼國師
　高麗光禪師　荊州成禪師
　終南超禪師　天竺觀法師
　章安總持禪師　天台璪禪師
　廬山志禪師　荊州悅禪師
　天台越禪師　錢唐觀法師
　梁朝滿法師　廬山莊法師
　後周命法師　天台明法師
　河陰䆳法師　成都生寺主
　高昌國緒師　會稽義法師
　羌地達上人　吳興曠法師
　長沙亡名僧　古亡名二僧
　冀州羽法師　臨川紹法師
　廬山慶法師　廣陵冏法師
　臨緇明法師　越州慧法師
　京師侯法師　京師進法師
　京師果法師　廬山瑜法師
　鐘山益法師　法華臺宗法師
　廬山登法師　餘杭志禪師
　天衣飛雲大師　越州明法師
<pb n="25"/>
　京師豫法師　京師匱法師
　京師辯法師　沙門澄法師
　金陵雲法師　後周遠法師
　揚州方法師　真乘淨法師
　三藏竭法師　朗法師
　秦州昭上人　元魏乘法師
　齊州湛法師　江陵遷法師
　南㵎觀法師　荊州忍禪師
　玉泉懍法師　鄂州朗法華
　東嶽堅法師　越州倫法師
　齊州超法師　岐州慈禪師
　湘州崇法師　揚岐州二僧
　眉州泰法師　成都恭上人
　荊州隱禪師　廬山充法師
　黃州秀上人　齊州生法師
　蘇州亮法師　伯濟顯禪師
　荊州喜法師　終南通法師
　牛頭通法師　蘇州旻法師
　驪山達法師　雍州俗上人
　古高寂師　悟真寺僧
　玄法寺僧　雉山寺僧
　揚州聰法師　棲霞嚮法師
　終南誠法師　蘇州琰法師
　越州藏法師　襄州[托-七+友]法師
　汴州逈法師　京師證法師（附蕭子良）
　長沙安法師　江都向法師
　寶通法師　蘇州儀禪師
　汴州照師　荊州奘法師
　絳州轍禪師　山陰義法師
　天台脩法師　明州端法華
　京兆素法師　嘉禾三白和尚
　溫州楚法師　越州莒法師
　東京誨法師　潭州青衣寺僧
　杭州孤山寺石壁經　蘇州法華院石壁經
　杭州日觀大師　湖州端師子
　明州瑩教主　明州久法華
　蘇州梵法主　湖州明悟法師
　溫州褒法師　南屏清辯法師
　湖州頴法師　杭州雅闍梨
　杭州渥法師　餘姚異闍梨
　錢唐聰上人　秀州照法師
　烏鎮湛法師　明州明智法師
　明州無畏法師　杭州照闍梨
　衡州南上人　明州誴大師
　明州實禪師　明州澄照法師
　明州月堂法師　明州和法華
　明州佐法華　明州岳林寺蓮經
　明州鑑宗師詩　明州全法華
　天台國清寺蓮經
卷下
　洪州達禪師　牛頭山融禪師
　明州太白禪師　湖州蹟禪師
　湖州天下上座　西京大圓禪師
　蘇州遵法師　西河韻法師
　東京章法師　并州倫僧錄
　五臺英法師　京師隣供奉
　盧山超法師　洛京真法師
　潭州亡名僧　宣城山神僧
　成都府僧　相州昂法師
　杭州智覺禪師　泗州德法師
　杭州巖法師　衡嶽雲上人
　蘄州光法師　京師言法華
　姚江恩法華　靈峰古禪師
<pb n="26"/>
　盧山可禪師　明州親法華
　明州純法華　明州戒講師
　　高尼（凡一十三人）
　洛陽馨法師　司州賢法師
　江陵壽法師　江陵玉法師
　山陰宣法師　高郵華手尼
　河東尼信師　東京法忍二師
　荊州姉妹二尼　潤州潤法師
　京師尼通師
　　信男（凡三十二人）
　廬山劉遺民　并州誦經靈舌
　長史張暢　貞節處士庾詵
　魏州刺史崔彥武　并州書生
　江陵岑文本　臨沂王梵行
　臨沂王淹　吳郡陸淳
　楊州嚴法華　京師史呵誓
　馮翊李山龍　隆州令狐元軌
　河東董雄　隴城袁志通
　秦州慕容文䇿　絳州癩人
　京師高文　蕭鏗并婢素玉
　撫州優婆塞　冀州張秉
　無為軍李遇　台州左伸
　臨安府范儼　嵩山晁待制
　明州陸郎中　明州杜信
　明州吳振　明州陳世禋
　慶元府汪敬　明州王文富
　　信女（凡一十四人）
　陝右馬郎婦　淮寧姑嫂二人
　南宋王慧稱　蘇刺史女使
　長安陳氏　寧州費氏
　台州任徵君女子　高安太守嫂
　頴州妓盧媚兒　湖州妓楊韻
　臨安府郭道人　明州沈氏
　明州趙氏使　明州朱如一
　後序

法華經驗應錄目次（終）

No. 1540
<sarticle>法華經顯應錄卷上（并序）</sarticle>

四明石芝沙門　宗曉　編
昔永明智覺禪師以大辯才。著賦五首。謂華嚴感通。
金剛證驗。法華靈瑞。觀音現神。神棲安養。其所以黼
黻聖教。鼓舞羣機。可謂有大功於像運矣。然賦所由
作。特以歌詠讚揚為事。至於事蹟始末非傳記不能
周知。故華嚴則有感應傳。金剛則有應驗錄。法華則
有靈瑞集。觀音則有感應集。淨土則有往生傳。諦觀
博覧則知佛法靈異之驗不一而足。今靈瑞一集世
有二本。有單題靈瑞。有續靈瑞集。單題靈瑞者。內列
六十事。不載纂集之人。唯嘉祐中有楊曦者為之序。
此本舊有。近再刊鋟。但其間不指所出。道俗無別。諸
祖事蹟缺於紀載。有此疎陋殆非典刑。續靈瑞集者。
迺大觀中吳興元頴法師增新續舊。開為十科。始自
普賢證明。終於香光表瑞。此本差勝。頗格前非。無何
板籍久亡。往往不及見者多矣。竊惟
法華至典。實諸佛降靈之大本。羣生達道之淵源。亞
聖大士之所勸發。上首諸天之所護持。當今若出家
若在家。無不傾誠讀誦。極意修治。儻神功偉蹟不登
簡籍之中。則前言往行將不聞於世。又何以為勸信
之端哉。宗曉濫膺釋服。志樂聞持。深嗟舊集未全。續
本又缺。於是徧加討覈大藏三朝僧傳及內外典章。
隱顯畢收。新舊竝列。總二百三十九事。先示
<pb n="27"/>
古聖為首。次以四例分別。曰高僧。曰高尼。曰信男。曰
信女。析為兩卷。號法華顯應錄焉。葢取諸台宗現世
身口所感勝相。名顯機顯應之謂也。預斯錄者。率皆
凝神實相。覃思真乘。堅操足以壓松篁。精誠足以貫
金石。故徵應之恪。猶簫詔之致儀鳳也。以是貽諸將
來。一人解而千萬人勸。莫不朽宅知焚。高原發濬。即
乘高廣大車。直造甚深境界。是所願焉。若夫所載之
人。或但有其事而無其應者。茲又顯機冥應者也。覽
者悉之。慶元戊午仲春初吉宗曉謹序。
<other>古聖（凡七事竝見本經）</other>
<other>多寶聽經寶塔涌現</other>
過去有佛。號曰多寶。其佛行菩薩道時。作大誓願。若
我成佛。滅度之後於十方國土有說法華經處。我之
塔廟為聽是經故涌現其前。為作證明。今多寶如來
塔。聞說法華經故。從地涌出。讚言善哉善哉。多寶有
願。其有欲以我身示四眾者。須集彼佛分身諸佛。集
已開塔。多寶分座。釋迦同座。而說法言。聖主世尊。雖
久滅度。在寶塔中。尚為法來。諸人云何不勤為法。
<other>釋迦為王求經無倦</other>
佛告四眾。吾於過去無量劫中。求法華經無有懈倦。
於多劫中常作國王。發願求於無上菩提。心不退轉。
為於法故捐捨國位。委正太子。擊鼓宣令四方求法。
誰能為我說大乘者。吾當終身供給走使。時有阿私
仙人來白王言。我有大乘。名妙法華經。若不違我。當
為宣說。王聞仙言。歡喜踊躍。即隨仙人供給所須。採
果汲水拾薪設食。乃至以身而為牀座。身心無倦。于
時奉事經於千歲。為於法故精勤給侍。令無所乏。爾
時王者。釋迦文是。時仙人者。今提婆達多是。由提婆
達多善知識故。令我具足六波羅蜜。成等正覺。廣度
眾生。
<other>不輕菩薩流通法華</other>
乃往古昔最初威音王如來像法之中增上慢比丘。
有大勢力。爾時有一比丘名常不輕。是比丘凡見四
眾皆悉禮拜讚嘆而作是言。我深敬汝等。不敢輕慢。
汝等皆行菩薩道。當得作佛。而是比丘不專讀誦經
典。但行禮拜。四眾之中有生瞋恚心不淨者。惡口罵
詈言。是無智比丘。從何所來。我等不用如是虗妄授
記。眾人或以杖木瓦石而打擲之。避走遠住。猶高聲
唱言。我不敢輕於汝等。汝等皆當作佛。以其常作是
語。故號之為常不輕。是比丘臨欲終時。於虗空中具
聞威音王佛先所說法華經。悉能受持。即得六根清
淨。廣為人說是法華經。時不輕者。釋迦文是。若我宿
世不受持此經為他人說者。不能疾得菩提。法華文
句問曰。釋迦出世。踟躕不說。不輕一見。造次而言。何
也。答。本已有善。釋迦以小而將護之。本未有善。不輕
以大而強毒之。南屏清辯蘊齊頌曰。寶劒未施藏玉
匣。七星寒影已熒熒。殷勤說向傍人道。內有龍泉不
可輕。
<other>喜見然身供養玅經</other>
過去日月淨明德佛。為一切眾生喜見菩薩及菩薩．
聲聞眾說法華經。是菩薩樂集苦行一心求佛。滿萬
二千歲已得現一切色身三昧。得此三昧已。即作念
言。我得是三昧。皆是得聞法華經力。我今當供養於
佛及法華經。我雖以神力供養。不如以身供養。即於
佛前而自然身。光明徧照八十億恒河沙世界。其中
諸佛同時讚言善哉善哉。是真精進。是名真法供養
如來。其身火然千二百歲。命終之後復生日月淨明
德佛國中淨德王家。而白父言。我先供養佛。已得解
一切眾生語言陀羅尼。復聞是法華經。乃至彼佛滅
度之後。喜見即於八萬四千舍利塔前然百福莊嚴
臂七萬二千歲。而以供養。文句釋曰。喜見頓捨一身
復燒兩臂。輕生重法。命殞道存。
<other>玅音遠來聽法華經</other>
<pb n="28"/>
釋迦牟尼佛放肉髻光明。徧照東方百八萬億那由
他恒河沙等世界。過是數已。有淨華宿王智佛國。彼
有菩薩名曰玅音。久已植眾德本。是菩薩欲從淨華
宿王智佛國與八萬四千菩薩而來至此娑婆世界。
供養於我。亦欲供養聽法華經。于時玅音菩薩於彼
國沒。與八萬四千菩薩俱共發來。時多寶佛告玅音
言。善哉善哉。汝能為供養釋迦牟尼佛及聽法華經
故來至此。
<other>昔四比丘修習法華</other>
往昔有四比丘。於法華經極生殷重。卷舒祕教甘露
未霑。由是結契山林共期佛慧。幽居日積。衣糧單盡。
一飡萬里。雲霄之志可得言哉。其一人云。吾等四窮
尚不存身。法當安寄。汝三人宜以命奉道。我一人者
當給所須。自爾振錫門閭以求供給。雖寒暑代謝甘
喜無慍。以故三人功圓事辦。一世之益當無量生。其
一人者數涉人間。屢逢聲色。坯器未火難可護持。偶
見王者出入。車駕喧闐。生心動念愛彼光榮。功德熏
修隨念受報。人間天上常得為王。福雖不貲亦有限
也。三人既得道果。會而議曰。我免樊籠。功由此人。彼
躭果報。增長有為。從此死已當沉火坑。幸其未墜正
宜設化。一人云。此王著欲而復邪見。若非愛鉤無由
可拔。一人可作端正婦。二作聰明兒。兒婦之言必當
從順。如宜設化果獲改邪。時國王者即玅莊嚴王。今
華德菩薩是。其婦即淨德夫人。今光照莊嚴相菩薩
是。而昔二子即淨藏．淨眼。今藥王．藥上二菩薩是。說
四聖之前因。以故此品標名本事。委示如法華文句。
南屏頌曰。昔年聚首寂寥溪。三步青雲一墮泥。小技
略施甘折角。大家撫掌躡天梯。
<other>普賢菩薩勸發流通</other>
爾時普賢菩薩從東方來而白佛言。我於寶威德上
王佛國遙聞此娑婆世界說法華經。與大菩薩眾共
來聽受。惟願世尊當為說之。若人於如來滅後。云何
能得是法華經。佛告普賢。若人成就四法。於如來滅
後當得是法華經。一者為諸佛護念。二者植眾德本。
三者入正定聚。四者發救一切眾生之心。如是成就
四法。必得是經。普賢白佛言。於後五百歲濁惡世中。
其有受持是經典者。我當守護。除其衰患。是人若行
若立讀誦此經。我時乘六牙白象與大菩薩眾而自
現身供養守護。亦為供養法華經故。其人若於法華
經有所妄失一句一偈。我當教之。文句釋曰。佛舉四
法冠⿱卓一經。法華之重演。佛慧之再宣。遠來勸發。其
義如此。南屏頌曰。徧吉尋聲得得來。巨靈纔闢絕纖
埃。象王何事頻移步。為愛芬陀滿砌苔。
<other>高僧（凡一百七十三人）</other>
<other>天竺國摩訶羅比丘</other>
昔天竺國有一阿蘭若比丘名摩訶羅。大讀摩訶衍。
德行彌著。國王正信。甞布髮掩泥令比丘蹈。又有比
丘來白王言。此人不多讀經。何大供養。王言。我曾一
日夜半欲見此比丘。即至其所。見彼在一窟中讀法
華經。有一金色光明人乘白象。王合掌供養。我方親
近。彼即滅沒。我問大德。以我來故。金色光明人滅耶。
比丘言。此是徧吉菩薩。徧吉自言。若有人誦法華經。
我當乘白象來教導之。我讀是經。徧吉自來矣。徧吉
即法華經中普賢菩薩也。我聞是已。禮足而退。是故
我今常當供養（大智度論）。
<other>燉煌三藏護法師</other>
三藏曇摩羅察。此云法護。月支國人。八歲離俗。凡是
經書過目成誦。日記萬言。西游諸國。通三十六種語
言書詁訓音。久居燉煌。時號燉煌菩薩。自西晉武帝
時賚梵夾到洛陽。既而博覧五經史傳。至永康中於
長安青門外大寺中譯正法華經一部十卷。仍為四
眾敷講。又翻餘經共一百五十四部。咸奉勑流通。時
隱居深山。山有清泉。澡漱給用。一日樵人觸穢。忽爾
<pb n="29"/>
枯涸。護嘆曰。人之無德。遂使清泉輟流。既乏所須。吾
當去矣。言訖清泉復涌。支遁贊曰。護公證寂。道德淵
美。微吟穹谷。枯泉漱水。邈以護公。天挺弘懿。濯足流
沙。傾拔玄致（梁高僧傳）。
<other>姚秦三藏什法師</other>
法師鳩摩羅什。秦翻童壽。龜茲國人。七歲出家。日誦
千偈。其母甞擕至月支國見一羅漢曰。此沙彌至三
十五。若不破戒。當大洪佛教。度無數人。戒若不全。止
才明法師而已。母唯其言。一日謂曰。方等深教應大
闡真丹。唯爾之力。但於爾自身無益耳。什曰。大士之
道。利彼亡軀。若使大法流傳。能洗蒙俗。雖身當鑪鑊
無恨矣。時符堅據關中。太史奏云。有德星現外國分
野。當有大智人入輔中國。堅曰。朕聞西域有羅什。將
非是耶。即遣呂光率兵伐龜茲。光既獲什。迴至凉州。
聞符堅為姚萇所害。乃據關外。僭號後凉。萇崩。子興
襲位。廟庭俄生連理樹。逍遙園蔥變為茝。以為祥瑞。
遂伐呂隆。迎什入長安。待以國師之禮。興於逍遙園
引諸沙門聽什講說。什辯通華夏。覽舊經與胡本乖
謬。以弘始八年於草堂寺與僧䂮等八百餘人對舊
經考校。譯此玅法蓮華經一部七卷。興曰。法師聰明
超悟。天下無二。可使無嗣乎。遂以妓女十人逼之。自
是淨行者恥聞其事。師至講說必先告曰。譬如臭泥
生蓮華。但采蓮華勿眎臭泥。後忽感疾。即語眾云。因
法相遇。殊未盡心。無何緣謝。所譯法華等經。幸共流
布。若所譯無謬。願焚軀後舌不焦爛。言訖而終。至於
闍維。舌果不。委見梁僧傳及晉書。南山感通傳韋
天曰。什公聰明。善解大乘。彼自七佛已來傳譯。得法
王之遺寄也。俗以陷戒為言。此不須議。什位三賢。非
悠悠者也。
<other>長安叡法師</other>
釋慧叡。冀州人。執節清峻。參學遊方。至南天竺國界。
殊方異典。無不洞曉。秦主姚興召見。睹其風韻含吐。
即大激賞。稱為四海標領。昔法護譯正法華受決品
云。天見人。人見天。什譯妙法華至此乃曰。此語與西
域義同。但言過質耳。叡曰。將非人天交接兩得相見。
什喜曰實然。其領解高出若此也。翻譯纔畢。命叡講
之。叡乃品酌幽玄。開為九轍。一昏聖相扣轍。即序品。
二涉教歸真轍。為上根人。三興類潛彰轍。為中根人。
四述今通昔轍。中根領解。五彰因進悟轍。為下根人。
六贊揚行李轍。即法師品。七本迹無生轍。多寶不滅
為本。釋迦不生為迹。本迹雖殊。不思議一也。八舉因
徵果轍。即涌出．壽量品。九稱揚遠濟轍。即隨喜品已
去訖經流通也。叡又著經序。見大藏本。經又有二十
八品生起。荊溪師稱大有眉目。師常迴弘贊善利。願
生西方。臨終之日。洗浴更衣。燒香禮拜。合掌向西坐。
卒時見五色香雲從房而出。世稱什門四聖生．肇．融．
叡。師其一也（見梁高僧傳。九轍出法華文句第八記）。
<other>虎丘生法師</other>
師諱道生。從師姓竺。年在志學。吐納清新。人皆畏服
之。常以入道之要慧解為本。故鑽仰群經不憚勞苦。
遂往關中稟承羅什。辯問超卓。咸稱神悟。後遁蹟虎
丘寺。有講臺石至今存焉。一時居半塘誦法華經。忽
有一雉常來聽受。一日不見。師念之。夜入夢云。某因
聽經。遂獲改報。今在某家為兒子。待過數年卻來奉
事。洎師詢之。果爾。及出家。無何童子之年便命終。因
瘞于林。一夕俄而放光。輝照塘塢。鄉人異之。啟看乃
獲一舌。生青蓮華。因是起塔。後葺成寺。即今半塘寺
是也。師甞建言。善不受報。頓悟成佛。而守文舊學以
為邪說。師對眾發誓曰。若所立不違經者。於捨壽時
踞師子座。後譯大涅槃。果符所說。師即升座講敷。聽
者悟悅。法席將畢。忽麈尾紛然而墜。端坐正容而逝。
似若入定焉。時人語曰。生叡發天真。故知秀出者。即
此矣（半塘寺蹟見續靈瑞集。餘出梁高僧傳）。
<pb n="30"/>
<other>南嶽思大禪師</other>
師諱慧思。生于武津李氏。幼夢梵僧勸令出家。遂即
入道。立志日唯一食。不受別供。十年專誦法華。七載
常行方等。九旬常坐脩一行三昧。由茲精進之功。徹
見三生行道事蹟。續詣北齊慧文禪師所諮稟禪法。
長夏攝心。夏滿受歲。慨無所證。放身倚壁。背未至間。
豁然開悟法華三昧及餘大小法門。後止光州大蘇
山。道俗福施造金字般若．金字法華。眾請講二經。即
與敷敘。莫非幽賾。次至南嶽見林泉竦淨。乃曰此古
寺基也。依言掘之。果獲殿趾器皿。又往巖下。乃曰吾
先世在此坐禪。為賊斬首。由此命終。有今世也。僉共
尋覓。乃得枯髏。師得而頂戴。因起塔以報昔恩。陳宣
帝詔住棲玄寺。道俗顒仰。甞往瓦官。遇雨不濕。履泥
不汙。或現身大小。或寂爾藏身。瓶水常滿。有若天童
給侍。或問師位。答曰吾十信位耳。臨終日。大集門學
說法。聞者寒心。乃曰。若有十人不惜身命。常修法華
般舟三昧。當盡供給。如無此人。吾即去矣。苦行事難。
竟無答者。因即斂念唱言。眾聖相迎。泯然命終。感異
香滿室。遠近咸聞。壽六十四。即陳大建九年也。自有
佛法以來。多重義門。唯師雙弘定慧。發言致遠。南北
禪宗莫不遵承。甞蒙普賢摩頂涌生肉髻。見者希奇。
行大慈悲。奉菩薩戒。不服皮革繒纊。唯麤布艾衲。冐
犯風霜。凡所著述口授成文。歷世浸久。諸文散落不
存。唯法華安樂行義及發願文行於世（唐續高僧傳）。
<other>天台智者大師</other>
陳．隋二國師智顗。裔出潁川。世居荊州華容縣。師即
常侍陳起祖之仲子。母徐氏。夜夢香雲縈懷。因而有
娠。至於誕育。室現神光。舜目重瞳。堯眉八彩。七歲往
伽藍。僧口授普門品。一舉通利。十五於長沙像前發
誓。願作沙門荷負正法。十八出家湘州果願寺。二十
剃髮受具。即往大賢山誦法華經．無量義．普賢觀。歷
于二旬。三部終畢。口誦金文。手正經像。心神爽利。又
樂禪悅。續詣大蘇山禮思大禪師。思見而嘆曰。昔日
靈山同聽法華。宿緣所追今復來矣。因授與普賢道
場四安樂行。晝夜苦到。如教研心。經二七日。誦法華
經至藥王捨身。諸佛同讚。是真精進是名真法供養
如來。到此心懸苦行豁然入定。照了法華。若高輝之
臨幽谷。達諸法相。似清風之游太虗。思印之曰。非爾
弗證。非吾莫識。所入定者。法華三昧前方便也。所發
持者。初旋陀羅尼也。縱文字法師千羣萬眾。尋汝之
辯不可窮矣。吾久羨南嶽。恨法無所委。汝可傳燈化
物。莫作最後斷佛種人。師奉嚴訓。遂振錫金陵。住瓦
官寺。首開法華玄義。自是敷揚凡八載。其後徒眾轉
多。得道者少。即避世守玄。隱居天台。初宴息於銀地。
時經行於東南峰。或居方丈誦法華經而入三昧。眾
魔惡鬼競來惱害。師於禪定中亦不覺神之變怪。一
時講誦法華。感普賢乘白象躡駕于前。說法則五時
八教。判釋一代群經罄無不盡。天台之教。實自師始。
尋赴詔出金陵。講大論於大極殿。敷仁王於光宅寺。
陳主三禮以示尊敬。會隋吞陳。因憩錫廬山。至開皇
中煬帝居蕃。請為菩薩戒師。乃賜智者之號。後歸老
天台。一夜忽夢大風吹壞寶塔。是時詔書連徵至石
城像前。遽云有疾。遂顧命弟子唱法華經而自讚曰。
法門父母。慧解由生。本迹曠大。微玅難測。輟斤絕弦。
於今日矣。又曰。吾不領眾。必淨六根。為他損己。退居
五品。吾諸師友。觀音來迎。言已加趺而寂。即開皇十
七年丁巳仲冬念四日未時也。春秋六十。坐四十夏。
勑封靈塔于佛隴西南峰。每歲時遣使開塔羞供。最
後開封則不見全身矣。吳越錢王甞追諡法空寶覺
之號。自師入滅。距今年凡六百二載。師弘教觀。不畜
章疏。唯縱懸河之辯。講諸經外。說法華玄句以開玅
解。次演止觀依解以立正行。故荊溪曰。非玄義無以
導。非文句無以持。非止觀無以達。非一家無以進。斯
<pb n="31"/>
之謂歟。大矣哉。救世明道之書見於台宗三部矣。師
之化導六十餘州。其道久而益明。凡諸事蹟。詳于別
傳及天台十二所道場記。
<other>南山澄照律師</other>
律主道宣。丹徒人也。父吏部侍郎錢申。母娠而夢月
輪貫懷。既而又夢梵僧語曰。汝所姙者梁朝僧祐律
師。祐即南齊剡溪隱嶽寺僧護也。宜從出家。大弘佛
教。洎長年十五。母憶所夢。即聽離俗。所業誦法華等
經。莫不通利。十六落髮受具。專學毗尼。後竟中興此
道。善繼優波離者也。師三衣皆紵。一食唯菽。蚤蝨縱
生。形同土木。在處必感神物奉華果供天饌。或失足
前階而那吒扶護。或築寶壇而神僧禮讚。自乾封已
後。天人絡繹而來。共師談論律相等事。故師所著疏
鈔得佛元意。以其通神明而然也。天下後世宗之。其
道防非止惡。是曰南山教焉。師作法華弘傳序冠于
經首。旨趣宏遠。言辭高妙。百王不易。千古宣通。其陳
本願曰。庶得早淨六根。仰慈尊之嘉會。速成四德。趣
樂土之玄猷（行實見大宋高僧傳）。
<other>京兆慈恩法師</other>
師諱窺基。唐蔚遲敬德之猶子。父金吾衛將軍宗。母
裴氏。夜夢吞月而孕。生甫六歲。聰慧過人。即著兵書
數千言。時三藏玄奘西游得一童子。善記問。因擕謁
宗。宗呼基拜。奘使誦所著書。奘數目童子記文誦畢。
奘紿之曰。此古書耳。宗未之信。奘令童子覆述。一言
不遺。宗怒剽竊。將殺之。奘就丐出家。基曰。聽我三事。
御葷色晚膳即出家。不然寧伏劒死。奘愛其俊朗。佯
而肯焉。入道居大慈恩寺。善解大小乘。凡是論疏一
覧無差。先是奘公自西域受戒賢論師瑜伽師地論。
唯識宗旨未有繼之者。師一稟承。或宗或釋。撰述百
部。名曰百部論師。師隨處化徒。獲益者眾。東行博陵。
有請講法華經。遂造法華玄贊大疏一十卷。其釋首
題曰。操宏綱之極唱。旌一部之都名。法含軌持。綰群
祥以稱妙。華兼秀發。總眾美而彰蓮。建言立宗。闡揚
奧義。北地宗師常多講貫（師言行委見大宋僧傳。出家時事出釋氏編年）。
<other>五臺清涼國師</other>
釋澄觀。姓夏侯氏。山陰人也。依應天寺出家。誦法華
經。十四過恩得度。首學南山律藏。次於金陵傳三論。
復往天竺習華嚴大經。晚止蘇州。從荊溪禪師傳天
台止觀。聽法華．維摩等經。又參牛頭忠．徑山欽。得南
北兩宗禪法。師博學深究。識量宏遠。著華嚴貞元等
疏。塑像寫經不可殫舉。甞發十大願。為終身所脩。一
但三衣一鉢不畜餘長。二當代名利棄之如遺。三目
不視女人。四影不落俗舍。五長誦法華經。六長讀大
乘經。七長講華嚴經。八一生晝夜不臥。九不惑眾伐
善。十不退大慈悲。師生歷九朝。為七帝門師。憲宗甞
召入講華嚴大旨。暢悅聖懷。勑有司鑄印。遷國師。統
冠天下緇徒。年一百有二歲。身長九尺二寸。目夜發
光。晝視不瞬。才供二筆聲韻如鐘。梵僧稱是文殊後
身。茶毗舌如紅蓮。舍利光潤。相國裴休奉勑撰[石*((白-日+田)/廾)]（生歷
九朝下見釋氏編年錄。餘竝大宋高僧傳）。
<other>高麗光禪師</other>
沙門玄光。海東熊州人。少厭俗塵。專修梵行。洎長遂
越滄溟求中國禪法。於是觀光上國。行衡山參思大
禪師。思察其根器。授以四安樂行。光利若神錐。無堅
不犯。稟而行之。俄證法華三昧。思印之曰。汝之所證
真實不虗。當還本國。施設善權敷揚吾教。光頂禮而
別。即返錫江南。附舟至于大洋。偶見彩雲雅槳絳節
而至。空中聲曰。天帝召海東玄光禪親於寵宮說親
證法門。光拱手避讓。唯見青衣前導。尋入宮城。不類
人間官府。無非鱗介鬼神。既登寶殿。次陟高臺。如問
而談者凡七日。事畢。王躬送別。光復登舟。舟人謂泛
洋不進者半日而已。光遂至熊州翁山結茆。乃成梵
剎。其升堂者。一人證火光三昧。一人證水光三昧。餘
<pb n="32"/>
如眾鳥附須彌。皆同一色光之示滅。罔知攸往。南嶽
祖堂列二十八位。光居一焉（大宋高僧傳）。
<other>荊州成禪師</other>
僧慧成。澧陽段氏子。為僧止十住寺。誦法華．大品二
十餘卷。後隨方問道至廬山。與天台顗禪師相見。因
聞南嶽思大和尚即。往謁之。既見傾仰。欲學定業。思
曰。卿一生章疏之功。與吾炙手猶不及熱。虗喪功夫。
惜哉。成即發憤燒棄章疏。以夜達旦開眼坐禪。凡十
五載。思又令入法華般舟道場消障三年。復示以正
法。遂證解一切眾生語言三昧。較閉目入觀開目便
失者霄壤矣。思曰。智顗先發三昧。後證總持。慧成及
之。二子解行齊矣。成即詣荊州枝江建寺。道德所及
不日而成。陳帝累召方至。與受戒法而返。時將超化。
乃講涅槃。忽智者自玉泉至。冥相符會。共談玄理良
久而逝（續高僧傳）。
<other>終南超禪師</other>
師名慧超。生丹陽沈氏。性溫而⿰示谷。自幼從釋。專課法
華。遠聞光州思大禪師定慧雙明。毗尼兼善。乃與智
者虗心絜己摳衣請業。思曰。超之神府。得忍人也。及
游衡嶺。復與智者同塗誦經移歲。後隱終南。八載行
道倍隆三慧。及大業承運。爰發詔書延入禁中。大唐
伊始。榮重京師。師自入道即誦蓮經五十餘年。萬有
餘徧。洎寢疾將終。召眾告曰。往返吾之常也。長生不
忻。夕死不慼。第一義空。清淨智觀。是吾凭杖。言已向
西而逝。遺言令露屍松石以施禽獸。弟子依教停一
月餘。顏色如生。還累塔以窆之（續高僧傳）。
<other>天竺觀法師</other>
釋真觀。姓范。錢唐人。其母以誦藥師．觀音求嗣。得師。
師少有節操。舌紫羅紋。手現奇相。誦法華經。日終一
卷。從師聽十誦律。超勝前標。忽夢人曰。汝有大根。何
守小道。師遂學摩訶衍。質疑明難。搪𠊲玄門。時諺曰。
錢唐有真觀。當天下一半僧。師與智者年臘相齊。為
法兄弟。高談寂照。金石相宜。後於靈隱山建南天竺
寺居焉。常講法華以為心要。受持讀誦躬自書弘。五
種法師於斯乎在。每盥洗遺渧。地不為濡。人皆異之。
一日皐亭神請講法華。感神捨祠為寺。有司馬李子
深請講涅槃。至現病品。夢三人把旛告云。淨居天遣
迎。續便臥疾。夢與智者同輦。翼佛還山。覺而嘆曰。昔
謂六十二應終。講法華力。更延一紀。今七十四。復致
斯驗。生期畢矣。乃啟手足曰。欲出生死。宜須持戒修
定學慧。弘通正法。勿空過也。時聞空中妓樂之聲。至
于中夜加趺而寂。師即下天竺靈山寺開山始祖。行
業神異。昔章安頂禪師手撰別傳紀德。歲久弗存。今
唯見之於續高僧傳。師冢塔猶在。慈雲式懺主甞重
修之。具載靈苑集。其略曰。師志在佛乘。道契惟極。出
不順帝王公侯大勢所臨。處不為博藝辨達大名所
亂。軒軒然于世表。邈乎不可得而擬。今土門自開。一
無遺物。又不知全身。從多寶以證經乎。像佛隴以化
往乎。謹作詩六首。永奉標識云。王侯曾不屈（師隋主三勑問
勞。秦王二延總府。皆辭疾不就）。箇是出家身。白骨已為土。清風猶[澶-旦+示]
人。冢隳方事葺。寺廢亦重新。獨有不濡地。無人繼後
塵（餘詩如集）。
<other>章安總持禪師</other>
師諱灌頂。總持。吳越王諡號。師生於章安吳氏。始在
孩孺。三歲時便能隨母稱三寶名。時共驚異。因立小
字。名曰非凡。入道能日記萬言。玄儒竝務。稟承天台
定慧之法。繼祖克家。智者凡所說法。皆師記錄成文。
晚止稱心精舍。長講法華。化流囂俗。神用無方。時有
法龍村人。去山三十里。染患將絕。其子奔來求救。師
為轉法華經。焚栴檀香。病者遙聞香氣即愈。樂安南
嶺地曰安洲。碧樹清溪。人徑不通。師往觀覽。留連不
捨。乃發誓曰。若使斯地夷坦。吾當來此講法華經。曾
未浹旬。白砂徧涌。平如玉鏡。師償先志。乃往講焉。又
<pb n="33"/>
甞於攝靜寺講涅槃經。值海宼劫掠。師撞鐘就講。賊
入。見兵旗耀日。持弓執戟人皆丈餘。因爾退散。師以
貞觀六年於國清示疾。無論醫療。而室有異香。告弟
子曰。彌勒經說。佛入滅日香煙若雲。汝多燒香。吾將
去矣。言已而逝。時有智睎禪師。先貞觀元年入滅。臨
行告言。吾生兜率。見智者坐一寶座。行列有人。唯一
座獨空。天曰。却後六年灌頂禪師升此說法。焚香驗
意。即慈氏降靈。計歲論期。審睎言不謬（孤山閒居編）。
<other>天台璪禪師</other>
沙門智璪。姓張氏。清沂人。年十七亡二親。染患至篤。
知無生意。夜忽見月。遂念月光菩薩。因而得差。深知
三寶是我依憑。即往安靜寺出家。挺志高邁。言行俱
實。逖聞智者悟解超羣。遂抵台嶺伏膺受道。智者察
其根器。乃遣行法華三昧。洎修至二七。初夜坐禪。乃
見一九頭龍從地涌出。上升虗空。明日白師。師曰此
表九道眾生聞法華經。將來之世破無明。入法性空
耳。又甞於寶林寺要期法華三昧。啟修初夜。如有人
來搖動戶扇。師問之。答曰。我來者燈耳。頻經數過。答
問如前。寺有慧成禪師。聞其事而言曰。彼堂內從來
有大惡鬼。今聞此聲。是必相害也。天曉扣戶問之。見
其猶在。甚喜。成因以報永陽王。王即遣數十兵吏執
杖防護。師曰。命由業也。豈在防護。謝而去之。至第二
夜。鬼即入來徧打東西。於三七日恒爾為惱。師坦然
無懼。行法將訖。見一青衣童子稱讚善哉。言已不見。
師德行兼全。為智者輔佐。凡九迴朝現天子。善始令
終。壽八十三而卒（續高僧傳）。
<other>廬山志禪師</other>
師會稽顧氏子。發蒙出家。師事天台智者。智者見其
形神洒落。高放物表。取名大志。誦法華經。索然閒靜。
音聲清囀。聽者忘疲。後於盧山甘露峯行杜多行。有
時投身猛獸。彼皆避去。飡粒若盡。唯以餅果繼命而
已。如是七載。禪誦不休。晚尸福林寺。會大業中屏除
佛教。慨大法陵遲。遂身著孝服於佛堂中慟哭三晝
夜。誓捨形骸伸明正教。即往東都上表曰。願陛下興
隆三寶。貧道當然一臂於嵩嶽用報國恩。帝許之。遂
設大齋。七眾通集。師絕粮三日。登大棚中。布褁其臂。
灌之以蠟。如炬然之。光照巖岫。晃然大明。眾見苦行
痛入心髓。而志形色不變。或誦經文。或讚佛德。或為
眾說法。聲聲不絕。燒已下棚。加趺入定。七日而卒。師
留願文七十餘紙。意在共諸眾生為善知識。見者感
激于懷。無不墮淚（續高僧傳）。
<other>荊州悅禪師</other>
僧道悅。俗張姓。荊州人也。十二出家玉泉寺。器識沈
䆳。安貧苦節。長誦法華以為德業。玉泉。智者創置。未
有鐘磬。師於泉源得怪石一片。懸之。每誦經卷通輒
扣一下。聲韻清徹。聞者肅然。幽冥之徒屢有祥感。知
而不傳。甞患水服急如鼓。一夜誦經。水忽流注。洪瘇
頓消。時朱粲為[寇-(敲-高)+ㄆ]劫掠。唯悅守寺。賊令引路。師曰。僧
非引路人。浮幻形骸任從白刃。賊敬而恕之。時漢陽
王請為戒師。以彩服賜之。悅不受。王曰何不著絹帛
耶。悅曰。蠶衣損命。乖忍辱之名。布服儉素。表慈悲之
相。王曰。仲由不恥夫子見稱。沙門慈忍固其然也（續高
僧傳）。
<other>天台越禪師</other>
僧智越。生於南陽鄭氏。少有脫俗之志。父為求婚。方
便求免。時岳陽殿下領荊州。異其為人。遂為剪髮。後
隨方問道至金陵。值智者闡化。潔己請業。深達禪要。
而又精持戒品。誦法華經萬有餘部。瓶水常滿。人皆
異之。智者學徒雖眾。而越為上首。臨海露山精舍。智
者命越影響。二十年間恂恂善誘。尋於國清寢疾。右
脇而化。感山崩地動。道俗咸見聞（續高僧傳）。
<other>錢唐觀法師</other>
等觀。生于富陽孫氏。為僧已後。聞智者開法佛隴。遂
<pb n="34"/>
往依承。專誦法華。兼能講說。貞觀中赴餘杭法忍寺
講。忽一夜見神人曰。吾錢唐臯亭祠神也。師甞經過
廟庭。弟子巡游不值。今故特來求授戒法。師即為然
香秉宣。至明日夜半。沐浴更淨。召慧法師說三觀義。
乃曰。此吾親承智者口授。言已加趺面西。稱彼佛名
及天台智者尊號。奄然命終（靈瑞集）。
<other>梁朝滿法師</other>
羅什法師於長安譯法華經二十八品。長安宮人請
講提婆達多品。此品淹留在內。江東所傳止得二十
一品。梁有滿法師。講經一百徧。於長沙燒身奉法。仍
以此品安持品之前。彼自私安。未聞天下。陳有南岳
思大禪師。次此品在寶塔之後。晚以正法華勘之。甚
相應。今則四凟混和。見長安舊本。故知二師深得經
意（法華文句）。
<other>廬山莊法師</other>
比丘法莊。淮南人。十歲出家。為廬山遠公弟子。性率
素止。苦行標名。誦法華經自為恒業。常於靜夜。隣者
每聞師房前有兵仗羽衛之聲。豈無故而然哉（續靈瑞集）。
<other>後周命法師</other>
師慧命。姓郭氏。晉陽人。道親物疎。州閭贊重。十五誦
法華經。兩旬之間終始通利。尋事剃落。專修法華懺
法。以周天和三年仲冬五日面西加趺正坐。覩佛來
迎。合掌而寂。合眾同夢天人下地。幢旛映日。又有聞
奇樂異香。稱讚善哉之者（續高僧傳）。
<other>天台明法師</other>
師舊名法京。姓朱。會稽人。年少聚沙為塔。蒿艾為殿。
合掌稱佛。忽遇乞食僧勸之曰。汝可往天台山出家。
彼有初依菩薩說法化世。兒即奔往。便侍智者為弟
子。智者笑曰。宿願力故。今得相遇。於是曉夕左右伏
膺無懈。師因教誦法華經一部。兼修懺法。後隨侍智
者入廬山。即於陶侃瑞像閣內要制法華三昧。俄見
一僧云。汝法名未勝。應改為普明。則照了三世矣。自
是從改為號。晚旋歸國清。所居之房乏水。師想念。石
上忽流泉。又甞鑄丈六盧舍那像。感異人施金而隱。
一時於赤城松林中現身高數十丈。章安頂禪師親
見之。仰觀師之作用。豈聊爾之人乎（續靈瑞集）。
<other>河陰邃法師</other>
僧曇邃。不詳氏族。出家止河陰白馬寺。[蔬-(梳-木)+束]食布衣。日
誦正法華經十卷。兼通旨為眾講說。忽夜夢一人扣
戶云。欲請法師九旬講經。邃不允。固請乃赴。似覺未
覺。忽見身在白馬塢神祠中。弟子一人亦預。自是每
日密往。餘無知者。一日寺僧過祠下。偶見兩高座。邃
居北座。弟子居南。頗聞講說之聲。又聞異香馥郁。道
俗相傳。咸稱神異。夏竟。神施白馬一疋。白羊五頭。絹
五十疋。以充講嚫。師呪願。受之而去。後不知所終（梁高
僧傳）。
<other>成都生寺主</other>
僧生。蜀郡[郫-卑+((白-日+田)/廾)]人。俗袁氏。少為僧。以苦行聞成都守宋
豐。請主三賢寺。誦法華經。又習禪定。甞於山中誦經。
忽有一虎來蹲于前。徹章乃去。後誦習次。常見四神
人左右侍衛。年雖垂老。行業彌堅。洎感疾。即付囑門
人。趺坐而化（梁高僧傳）。
<other>高昌國緒師</other>
高昌僧法緒。德行嚴峻。飯[蔬-(梳-木)+束]飲水。後入蜀居劉師冢
間行頭陀行。虎兕見而不傷。常處石室。誦法華．維摩．
光明三經。忽於一夏在石室中左脇命終。七日不壞。
香氣襲人。每夕放光照徹數里。鄉人異之。即於屍上
為起冢塔。晉時人也（續高僧傳）。
<other>會稽義法師</other>
法義師。俗姓竺。十三歲入道。專勤梵行。誦正法華經。
住瓦官寺。後遷會稽寶山精舍。咸和二年染疾。誦習
無虧。夜夢一僧為出腸胃洗滌垢穢洗已。還納腹中。
夢覺疾即痊愈。晉帝甞宣至禁中。從受五戒。供奉殷
<pb n="35"/>
厚。至大和年。不疾而化。勑市新亭崗起塔安窆。今中
興寺是也（靈瑞集）。
<other>羌地達上人</other>
晉隆安中。僧慧達於山北隴掘甘草時。羌人饑荒。捕
人而食。達為所獲。寘之柵中。擇肥者先食。達懼甚。一
心稱觀音名。誦普門品。人取盡。唯達與一小兒在。命
祇一日耳。達終夜持念不捨。至旦忽一虎自艸中逃
出。咆吼震山。諸羌畏走。虎乃齧柵作穴而去。達與小
兒奔走得免（台宗別行義疏）。
<other>吳興曠法師</other>
法師竺法曠。俗臯氏。寓居吳興。志操高卓。戒行淵深。
本師寢疾。曠為祈誠禮懺。凡七晝夜。因感五色光明
照室。其病即差。後止於潛青山石室。每言法華為會
三之旨。無量壽為淨土之因。常吟詠二部。有眾則講。
平居則誦。謝安為吳興守。特往展敬。晉簡文帝召至。
命齋懺以遣妖星。晚遷禹穴昌原寺。為百姓拯救危
苦。莫不效驗。有人常見師行坐間。每有鬼神數十輩
衛於前後。享年七十六。常侍顧愷作傳紀德（續高僧傳）。
<other>長沙亡名僧</other>
西晉建興二年。長沙縣西一百餘里。有青蓮華兩本。
生於陸地。道俗爭觀。因掘其地一丈二尺。得一瓦棺。
而蓮出於棺之壞處。劉棺視之。有髑髏栓索。其蓮根
生于齒頰間。時有說者曰。昔有僧。不知名氏。誦蓮經
十萬部。不疾而化。遺言使衣帋服以瓦為棺。此其是
矣。今驛亭故基建寺。號曰蓮華者是也（見洪覺範文字禪集）。
<other>古亡名二僧</other>
范陽王侯寺僧。失其名。誦法華經為常業。初死。權殮
隄下。後改葬。骸骨竝杇。唯舌不壞。又雍州有僧亦誦
法華。隱白鹿山。感一童子供給。及終。置屍巖下。餘骸
竝枯。其舌如故（出三寶感通錄）。
<other>冀州羽法師</other>
僧法羽。冀州人。年十五操志出家。為慧始弟子。始戒
行精嚴。修頭陀行。羽挺拔勇猛。深達師道。因誦法華
經。誓欲仰軌藥王燒身供養大乘。時偽秦晉王姚緒
鎮蒲坂。羽以事白王。王曰。入道多方。何必殞命。不敢
固違。幸願三思。羽誓志既重。即服香油。以布纏體。灌
以油蠟。誦藥王品。即以火自燎。道俗競觀。咸生悲悼
（梁高僧傳）。
<other>臨川紹法師</other>
慧紹。不知出處。孩孺時母哺魚肉即吐。自是不茹葷。
八歲出家為僧。通法華經。苦行標節。後隨師僧要止
臨川招提寺。常念佛恩之重。誓欲捨身以報。乃雇人
斫薪。於東山石室積高一丈。中開一龕。即還寺告師。
師諫不從。於是剋日就山建八關齋會。闔境雲奔盈
滿山谷。至夜。紹自行香。執燭然薪入龕而坐。誦藥王
捨身品。火沿至額猶聞經聲。大眾忽見一星大如斗
直下火中。俄而升天。咸謂天宮迎接之瑞。紹甞謂同
學曰。吾燒身處當生梧桐木。切莫伐之。其後三日果
爾而生。道俗異之。宋元嘉念八年也（梁高僧傳）。
<other>廬山慶法師</other>
僧慧慶。廣陵人。宋元嘉中居廬山。學通經律。精嚴戒
行。遇夜誦法華．維摩等經。每聞暗中有彈指讚歎之
聲。甞於小雷遇風。船將沈。慶一志誦經以求安濟。船
在浪中覺有扶挽之者。倐忽到岸。自是誦習至老不
倦（法苑珠林）。
<other>廣陵冏法師</other>
僧道冏。姓馬。扶風人。棄家禮道懿為師。師病。遣冏等
四人至霍山采鍾乳。入穴數里。跨木渡水。三人溺死。
火炬又盡。冏素誦法華經。念觀音號。有頃。見一光如
螢。追之得出。又甞與同學四人南游上京。方夜乘冰
渡河。中流冰破。同學莫能濟。冏唯憑誦念。忽然脚下
如有一物載之。復見赤光引前。遂達于南㵎寺。又一
夜入定。適見四人御一寶車請冏乘之。冏登車。忽見
<pb n="36"/>
身在本州沈家橋側。路側有一人坐胡牀指揮眾人
曰。向者只令知師住處而已。何屈遠來耶。當速送還。
既歸寺。眾皆不知師之往返。時宋元嘉中也（梁高僧傳）。
<other>臨緇明法師</other>
宋建初中有僧普明。少出家。性純素。常[蔬-(梳-木)+束]食布衣。以
法華．維摩為日課。誦時有別衣別座。未甞混雜。每誦
至勸發品。即見普賢乘象前立。誦維摩時即聞空中
有倡樂之聲。鄉人王道真妻病革。請師持呪。方入門。
病者悶絕。忽見一物如狸。長數尺。從狗竇出。其病即
愈。又甞行水旁。有巫者云。神明見明法師悉皆奔走
（梁高僧傳）。
<other>越州慧法師</other>
沙門法慧。生于夏侯氏。自成童。有卓識。及剪青螺。言
行益峻。宋大明年東游禹穴。歸老天柱峰。課誦法華
終身匪懈。受用清淡。[蔬-(梳-木)+束]食布衣而已。常居一閣。不涉
人間者三十餘年。王侯稅駕無復得見。唯周顒以信
解兼深特與相接。時有慕德瞻禮者。或因顒次得一
見之（梁高僧傳）。
<other>京師侯法師</other>
僧侯。俗龔氏。世為西凉人。宋孝建中至京師。凡法華．
維摩及金光明經。率二日通一徧。如是者殆六十餘
年不輟。後於京城後崗闢一石室為禪誦之所。一日
感微恙。索湯盥漱整肅容儀合掌而卒。年八十九。師
自十八歲至于捨命。日影小蹉即空齋而過（梁高僧傳）。
<other>京師進法師</other>
師名慧進。吳興姚氏子。少為人游俠。年四十乃省。因
出家止京師高座寺。專修梵行。唯味淡薄。誓誦蓮經。
用心勞苦執卷即病。因發心造法華經一百部以懺
往過。於是日收施利。造經既足病亦隨差。後倍諷持。
迴諸福業願生西方。一日忽聞空中言曰。如汝所願。
必得往生。至齊永明三年無疾而化。壽八十五（梁高僧傳）。
<other>京師果法師</other>
僧慧果。豫州人。幼不葷茹。止京師瓦官寺。誦法華等
經。甞於廁中見一鬼致敬云。昔作維那。小不如法。墮
噉糞鬼中。某甞有錢三千。埋柹樹下。法師慈悲。願取
之為植福。師即告眾取錢。為造法華經一部以悼之。
後忽夢此鬼謝曰。已得改報。大勝前日。宋泰始中也
（梁高僧傳）。
<other>廬山瑜法師</other>
師諱僧瑜。俗姓周。吳興人也。弱冠出家。行業純備。於
廬山南建招提寺以居之。常持蓮經。未甞少替。一日
謂友人曰。結累三塗情形故也。情將盡矣形亦宜捐。
藥王之轍獨何遠哉。遂積柴為龕。設齋辭眾。是日雲
雨交零。乃發誓曰。若我捨身無悔。天當晴朗。不然即
霶霈矣。言已雨果霽。至夜入龕。合掌趺坐。誦藥王本
事。火𦦨至體。其坐自若。眾見紫氣騰空經日不散。時
年四十四。即宋孝建二年六月三日也。過後十四日。
瑜之舊房忽生雙桐樹。枝葉豐茂貫壞直聳。識者以
為娑羅雙樹。剋炳泥洹之道。瑜之庶幾。故見斯瑞。因
號雙桐沙門。吳郡張辯為平南長史。親見其事。為之
贊曰。悠悠玄機。茫茫至道。出生入死。孰為至寶（其一）。自
昔藥王。殊化絕倫。往聞其說。今睹斯人（其二）。英英沙門。
慧定心固。凝神紫氣。表跡雙樹（其三）。其德可樂。其操可
貴。文之作矣。式颺髣髴（其四）　（梁高僧傳）。
<other>鐘山益法師</other>
師名慧益。廣陵人。出家壽春。後憩竹林寺。氣節卓越。
精誦法華。誓願焚身作真法供。凡在見聞毀讚尤多。
初絕粒食酥油。後斷酥油服香丸。雖四大綿薄而精
神警正。宋孝武深加敬異。遣使諫止。不從。以大明七
年佛生日於鐘山南置鑊辦油。乃詣闕辭帝。帝見改
容。師再三囑以佛法而退。帝親駕見臨。時四眾奔集。
師乃入鑊。纏以吉貝。灌之以油。將欲發火。帝復止之。
益確固不從。且曰。微軀賤命何足介聖意。願乞度二
<pb n="37"/>
十人出家。為佛法助。勑許之。益執燭自然。合掌誦藥
王品。火至眉睫猶聞其聲。眾見悲慟響震山谷。帝忽
聞空中笳管之聲。異香芬馥盡日方還。是夜帝又夢
益振錫而至。復囑以佛法。翌日帝設大會。度二十人。
勑於燒所建藥王寺云（梁高僧傳）。
<other>法華臺宗法師</other>
僧法宗。臨海人。幼好游獵。甞於剡川射中孕鹿。忽墮
胎生子。母猶銜箭䑛子。宗悔曰。貪生愛子。有識皆同。
遂摧弓折矢。斷髮為僧。分衛自資。日唯一食。六時禮
佛以懺往愆。常吟詠法華．維摩二經。響聞四方。士女
從受歸戒凡三千餘人。開拓所住以為精舍。因誦為
目。曰法華臺（梁高僧傳）。
<other>廬山登法師</other>
僧登師者。止匡廬大林寺。通誦法華。晝夜不息。一日
忽見空中有一銀殿漸下于房。忽變成金殿。師遂入
殿。坐起經行如是三載。晉安王聞之。累詔奉迎。因暫
下山。王與四眾嚴持香華從師乞戒。登曰。白日喧雜。
心多散亂。當於清夜受之。至夜正說戒相三歸依時。
師之口吻忽放光明。徧照大眾。眾見光明競拜喧閧。
師即不語。光便收斂。師云。本欲受戒。那得見光喧閧。
光現但是受戒祥瑞。未是得戒正緣。今更從初。大眾
默然。師又說法。還復放光。眾又喧閧。因而且止。明日
再來。師即辭別歸山。所現金殿還復如故。一日忽謂
同人曰。今登金殿。不復迴也。即於是日倐然超化（靈瑞
集）。
<other>餘杭志禪師</other>
東晉時有僧法志。結菴餘杭山。誦法華經。朝夕不懈。
有雉巢于菴之側。每聞誦經聲則翔集于座傍。若侍
立聽受狀。如是者七年。一日憔悴。師撫之曰。汝雖羽
族而能聽經。苟脫業軀必生人道。明旦遽殞。師即瘞
之。及夜方假寐。夢童子再拜曰。我即雉也。因聽師誦
經得脫羽類。今生于山前王氏家為男子。右腋猶有
雉毳。見可驗也。僧詰朝至其家。問之果然。王氏一日
設齋。志方踵門。此子遽然曰我和尚來也。舉眾異之。
擕以示志。志撫之曰。此我雉兒耳。遂解衣周視。其腋
下果有雉毳三莖。至七歲宜聽出家。父母唯之。至時
入山。十六落髮。以腋有毳。命名曇翼。授與蓮經。不遺
一字。志師歸寂。翼即為此山第二祖矣。
<other>天衣飛雲大師</other>
師諱曇翼。氏族先因已見前篇。既為僧已。隨方問道。
初詣廬山。依遠法師了悟宗乘。續入關中禮觀羅什
講譯經論。通達無礙。得大辯才。後與同學曇學東游
會稽。因抵秦望山別朵五峰雙㵎。氣象雄勝。因伐石
誅茆為住山計。專誦法華。僅于一紀。一日將曛。有一
女子身披彩服。手擕筠籠。內有白豕一隻。大蒜兩根。
立於師前泣而言曰。妾山前某氏女。入山采薇。路逢
猛虎。奔遁至此。日已夕。草木陰翳。豺狼縱橫。歸無生
理。敢託一宿可乎。師稱嫌疑。堅卻不從。女則兩淚哀
嗚。師不得已讓以草牀。即蒙頂誦經。至于三更號呼
疾作。稱腹疼痛。覬師視之。師投以藥。女子痛益甚。呌
不絕聲曰。儻得師為我案摩臍腹間。庶得少安。不然
即死。佛法以慈悲方便為本。師忍坐觀不一引手見
救耶。師曰。吾大戒僧。摩娑女身此何理也。懇求之切。
即以巾布裹錫杖頭遙以案摩。斯須告云。已不必矣。
翌晨女出庭際。以彩服化祥雲。豕變白象。蒜化雙蓮。
女子足躡蓮華。跨象乘雲而謂師曰。我普賢菩薩也。
以汝不久當歸我眾。特來相試。觀汝心中如水中月。
不可汙染。言訖縹緲而去。爾時天上雨華。地皆震動。
鄉人聞見莫不稱歎。是日太守孟公顗方晨起視事。
忽見南方祥雲氤氳光射庭際。而雲下隱隱有金石
絲竹之音。訪問得師普賢示化狀。遂併師之道行聞
于朝廷。即奉勑建寺。額號法華（即今天衣寺是）。時晉安帝義
熈十三年也。師享壽七十。圓寂此山。寺僧即真身而
<pb n="38"/>
加塑焉。歷唐武廢教。眾以其像藏于寺南樹腹中。得
不毀。吳越國武肅王特諡飛雲大師云（師事迹。僧傳．珠林皆紀之。
天衣又有本傳實錄。所有異同處謹詳而錄之）。
<other>越州明法師</other>
沙門弘明。生于會稽嬴氏。出家雲門寺。節行孤高。人
所具瞻。誦法華經。坐禪禮懺。六時不輟。感淨瓶之水
常滿。人謂天諸童子給侍也。一日坐禪次。忽有一虎
蹲伏于前。久之乃去。續往永興石姥巖入定。亦有山
精來惱。明以腰繩繫之。精遜謝求脫。即曰。後不敢來。
自爾絕跡。齊永明年也（梁高僧傳）。
<other>京師豫法師</other>
僧慧豫。黃龍人。少務學。游京師。止靈相寺。徧參名師。
或聞臧否人物。輒塞耳不聽。誦法華．大涅槃等經。又
習禪定。一日寢臥。忽夢三人扣戶。衣冠鮮潔執蓋相
迎。問之。答曰。法師應死。故來奉迎。豫曰。小緣未了。可
延一年否。遂諾而去。至明年是日。復夢三人如初。因
爾而卒。亦齊時也（梁高僧傳）。
<other>京師匱法師</other>
齊朝僧法匱。俗阮氏。少依枳園寺出家。秉性恭默。誦
法華經以為行業。凡得嚫施。聚以造像。其家僑居京
師大市。一日還家。又至定林。復在枳園。後三處考覈。
皆見師來中食。此日即迴舊房。奄然臥卒。其屍香軟
手屈二指。眾審其證二果矣。梁武服膺神異。幸其寺
設齋。奉勑安葬（梁高僧傳）。
<other>京師辯法師</other>
齊有燉煌沙門超辯。幼頴悟。操履深靜。居京師。後自
京師達建康。適東越。尋禮名師。還都止定林寺。閑居
養素。畢命山林。法華七軸日課一徧。心敏口從。恒有
餘力。禮千佛名凡一百五十餘萬拜。不出門者三十
餘年。壽七十三而寂。葬全身于寺南。僧祐立[石*((白-日+田)/廾)]紀德
云（梁高僧傳）。
<other>沙門澄法師</other>
䟦澄。年二十出家為僧。根器魯鈍。罔然無所措。立志
誓誦蓮經以求西邁。日記一行。或得半偈。如是勤苦
至八十歲方通一部。一日加坐入定。忽見朱衣神人
手持請疏曰。天帝奉迎大德䟦澄。師曰。生來愚鈍。隨
分誦持。專祈極樂。忉利雖是勝處。非所願也。神人辭
去。又一時。夢七寶大塔。身居第五層。望見七寶城階
無有涯際。外有二金剛執杵兩立。數十青衣手執白
拂以拂階道。澄問。答曰此是西方寶城階道。來迎䟦
澄。夢覺即語弟子曰。汝將吾衣鉢營大眾齋。又言汝
等此時見千佛否。答云不見。又曰覺非常香氣否。答
云咸聞。言已向西奄然而化（靈瑞集）。
<other>金陵雲法師</other>
法師陽羨人。俗周氏。其母始生。見雲氣滿室。因以雲
為小字。七歲出家。立名法雲。儁朗英秀卓絕於時。亮
法師見而歎曰。吾之神明殊不及雲。此子必棟梁大
法矣。師年三十講法華．淨名。機辯風生。學徒輻湊。梁
武敬之。勑主光宅寺。雲自息慈即雅尚法華。研精累
思。曾往幽巖獨講是經。列石為徒。折松作拂。自唱自
導。兼通難問。而又文疏稠疊。前後繁映。甞於一寺講
敷此經。忽感天華狀如飛雪。滿空而下。延于堂內。升
空不墜。講訖乃去。時誌公道超方外。或來雲所曰。吾
欲解師子吼。請師為說。師即陞猊剖析。誌彈指曰。善
哉微玅矣。武帝一日以天亢陽。問誌曰。何計得雨。誌
曰雲能致雨。當請雲師講經。雲講法華。至其澤普洽。
天即大霈膏澤。儀同袁昂曰。家有常供養僧。發願願
如雲之慧解。忽夢一僧曰。雲法師燈明佛時已講此
經。那可卒敵也（續高僧傳）。
<other>後周遠法師</other>
慧遠為僧。器量非淺。身長九尺五寸。腰有九圍。登座
說法。雷動蟄驚。時周武欲廢釋道二教。召諸沙門竝
赴殿集。帝敘曰。朕受天命。養育黎民。世傳三教。考定
<pb n="39"/>
至理。儒則禮義忠節。於世有宜。須立之。且真佛無像。
遙敬在心。而佛塔崇麗。此實無情。何能恩惠。不足留
之。朕意如是。諸德如何。于時五百餘僧失色無言。遠
出眾曰。陛下云。真佛無像。誠如所言。但耳目生靈。賴
經聞佛。藉像表真。若廢之則無以興敬。帝曰。虗空真
佛咸自知之。遠曰。漢明已前。經像未至此土。何以不
知。帝無對。遠曰。若不藉經教者。三皇已前未有文字。
應曉五常耶。帝無對。遠曰。若以形像無情廢之。則國
家七廟豈有情耶。帝曰。七廟朕亦不以為是。遠曰。若
廢七廟則不尊先祖。何謂存儒教耶。若三教俱廢則
將何以治國乎。帝亦無對。遠曰。陛下今以王力破滅
三寶。地獄不揀貴賤。何不怖之。帝曰。但令百姓得樂。
何辭地獄。遠曰。陛下以邪見化人。百姓當與陛下同
趣阿毗。何樂之有。帝怒。勑諸僧且退。後當更集。帝自
此行虐。佛道二教竝廢。遠乃潛居汲郡西山。專誦法
華．維摩各滿千徧。理窟更深。浮囊不捨。至大象中。微
開佛化。大隋之初再預薙落。名馳帝闕。下勑授洛州
沙門都。匡任佛法。遠雖辭免而不允。即而位之（續高僧傳）。
<other>揚州方法師</other>
沙門智方。蜀地人。播名揚越。詞義清富。講法華經至
寶塔品。寶塔高玅五百由旬。縱廣二百五十由旬之
語。乃曰。何必昔佛國土有此高玅。即此揚州福地亦
甚莊嚴。至如彌天七級共日月以爭光。同泰九層與
煙雲而競色。方井則倒垂荷葉。圓桶則側布蓮華。似
安住之居南。類尼佉之鎮北。耳聞目見。庶可聯衡。其
出語成章若此。時有寶海法師。甞對武帝敷揚。是日
在座布難曰。經中三變土田。此方改穢令淨。亦能變
凡成聖否。方曰。化佛甚多。陋故須廣。凡聖自爾。何勞
改變。海又難曰。若爾則六十小劫謂如食頃。但是聖
覩。凡不能睹。凡聖俱睹。凡聖俱聖乎。方笑曰。高座何
曾道此。乃是自道自難耳。海覺失言。乃調之曰。三隔
木升。何謂智方。方尋聲曰。既瓦礫洿池。那稱寶海。眾
笑而散（續高僧傳）。
<other>真乘淨法師</other>
慧淨真乘人。家世業儒。生知天挺。日誦八千言。罕有
儔比。至於名簡帝心。官僚仰止。貞觀十三年勑三教
學士於弘文殿抗論。召淨講法華經。道士蔡晃講道
論。晃問曰。經稱序品第一。未審序第何分。淨曰。如來
入定放光雨華。為破二之洪基。作明一之由漸。故曰
序也。第者為居。一者為始。序最居先。故稱第一。晃曰。
第者弟也。為弟則不得稱一。言一則不得稱第。兩字
矛盾。何以會通。淨曰。向不云乎。第者為居。一者為始。
先生不領前言。而謬陳後難。晃曰。師言不出唇。何所
可領。淨曰。菩薩說法。聲震十方。道士在座。如迷如醉。
晃曰。野干說法。何由可聞。淨曰。天宮嚴衛。理絕獸蹤。
道士神惛。謂人為畜。天情大悅。合座歡踊而散。淨之
樞機吾教。其若斯焉（續高僧傳）。
<other>三藏竭法師</other>
宋元嘉初。有黃龍沙門曇無竭者。精勤苦行。常誦法
華普門品。與徒屬二十五人西游天竺。備經險難。竭
志彌堅。既達舍衛。路逢群象。竭[虔-文+ㄆ]心誦念。遂感師子
從林逃出。象即奔退。復有野牛群吼而至。將欲加害。
竭勵念如初。忽有大鷲飛來。驚散無蹤。因得免脫（法苑
珠林）。
<other>朗法師</other>
僧法朗。誦持蓮經有功。一夜夢入冥。冥官問所業。即
提筆判云。三惡道塞。人天路通。見佛勤行。化城莫止。
可示天宮。見當來處（靈瑞賦注文）。
<other>秦州昭上人</other>
魏永泰中。秦州丹嶺寺有僧僧昭。賦性間逸。常樂游
觀。一日至滎山見瀑布之下有一巖穴。遂行入。可五
六里。復出穴。向東北行石㵎數里。忽見一屋飛塵沒
膝。四望深林。須臾逢一僧。年六十許。雲眉丈餘盤掛
<pb n="40"/>
耳上。忻然相接。問之。答曰。我同學三人來此避世。一
人未返。一入滅定。乃問今日何人為王等。遂取糓穗
擣之具膳。僧問昭曰。汝常誦甚經。昭曰誦法華經。僧
撼頭曰大好精進業。即指東屋格上許經竝我誦者。
欲得聞否。昭合掌唯然。僧便誦之。聲韻朗徹達于宵
旦。昭苦睡。僧曰。但自睡。我常如此。明晨又設食。昭謝
而辭退。僧亦不留。但言我同學出去。汝若值之。必大
開悟。昭既返。即結友重尋。不見所在（續靈瑞集）。
<other>元魏乘法師</other>
元魏北代有乘禪師。受持法華。精進匪懈。命終託河
東薜氏為第五子。生而能言宿世事。不樂處俗。意復
為僧。其父任泗州刺史。隨父赴官。便往中山七帝寺。
恍然記得昔經行處。因尋本時弟子語曰。汝頗記從
吾渡水往狼山時否。乘禪師者我身是也。房中靈机
可送除之。父母恐其出家。便與納室。爾後即忘宿命
之事。而常興厭離。端拱靜居（續高僧傳）。
<other>齊州湛法師</other>
僧志湛。齊州人。賦性純厚。省緣質直。唯以仁慈為本。
住人頭山䆳谷銜草寺。長誦法華。未甞少置。將終之
日。誌公奏梁武曰。北方銜草寺須陀洹聖僧。今日滅
度。內外聞之。皆悉遙禮。湛之亡也。寂無餘惱。端然而
化。兩手各舒一指。適有梵僧議曰。舒一指者證初果
也。道俗崇敬。以全身塔于本山。鳥獸不汙。今猶存焉
（續高僧傳）。
<other>江陵遷法師</other>
吳郡僧僧遷。出於嚴氏。自幼神俊。識者奇之。師侍法
師道則。則亦權行外彰。深相推重。遷游講肆。縱辯天
埀。梁高祖勑興善殿義集。帝重其聰銳。乃降家僧之
禮。遷自弱冠便誦蓮經。數溢六千。一日坐而若寐。夢
見普賢香光照燭親為摩頂。書而不傳。至于大。漸方
陳同志。法華．大品．涅槃等十八部經。各講數十徧。皆
制義疏。流傳後學。後歸寂。窆江陵中華山（續高僧傳）。
<other>南㵎觀法師</other>
慧觀為僧。聽南㵎寺仙法師講。乃為領袖。後由感疾
閉戶不出。專誦法華。祈誠懺悔。其疾遂瘳。自是不輟
其業。梁武欽敬勑住南㵎寺。弘講法華。詞富義徤。皆
出人意表。故時諺曰。迦羅語。慧觀錄。時人繕寫如珠
玉（靈瑞集）。
<other>荊州忍禪師</other>
僧法忍。江陵人。出家天皇寺。戒行具足。專持法華．維
摩。日常兩徧。眾聚多喧。遂往荊州覆船巖下頭陀靜
觀。經三十年。自入山來。無求外護。粒食乏絕。繼以水
果。或七日一食。曾於一夏費米三斗。自恣猶有五升。
龕室容膝。未甞外涉。一日忽有一象來于龕所後。旬
日染恙。右脇而化。衣鉢塵朽。眾估其價。不直十文。後
梁時也（續高僧傳）。
<other>玉泉懍法師</other>
後梁僧法懍。枝江嚴氏子。始十五歲。識見逈異。依玉
泉寺出家。不著繒纊。乞食自資。大布為衣。禪念為業。
長誦法華。脇不沾牀。游方參尋。無遠不屆。氣貌清肅。
見者莫不揖其高風。甞至岱嶽。遇一縣令。問以公驗。
懍常賚蓮經一函。乃曰。此函內有行文。撿覔不見。令
怒。答曰。此經是諸佛所行之迹。貧道履而行之。即懍
之行文也。令遣囚之。七日不與食。但一心誦經。令感
惡夢。遂懺悔釋之。後居默山。坐亡巖下。人聞異香。旬
日方消（續高僧傳）。
<other>鄂州朗法華</other>
僧朗。俗許氏。南陽人也。既冠脫俗。尋預僧科。多住鄂
渚。常養一猴一犬。師以木盂受食。食餘則餧二獸。食
已猴戴空盂騎犬而行。朗任犬盤游。略無常度。讀誦
諸經。偏以法華為要。潔志誦持。一坐七徧。乃至七十
七百。其數非鮮。音聲任縱。有若箏笛。傍人觀之。視聽
俱失。朗之脚臂申束任懷。狀似龜藏。或居酒肆。飲噉
<pb n="41"/>
酒肉。皆不測其來。故諺曰。法華朗。五處俱申縮。猪肉
滿口顙。時隣寺有比丘尼。悟解經論。居宗講導。聽者
雲合。朗聞之曰。此邪鬼所加。何有正理。須往撿校。一
日至其寺。尼正講說。朗乃厲聲呵曰。小婢。吾來何不
下座。尼隨聲崩落。立于堂前。汗出流地。卓然不動。問
其慧解。奄若癡聾。過一百日。方復本性。隋大業中也
（續高僧傳）。
<other>東嶽堅法師</other>
隋釋行堅。不知何許人。常修禪觀。節操嚴甚。因事經
游泰山。日夕入嶽祠度宵。吏曰。此無舘舍。唯有神廡
下。然而宿此者必暴死。堅曰無妨。遂為藉蒿於廡下。
堅端坐誦經可一更。忽見其神衣冠甚偉。向堅合掌。
堅問曰。聞宿此者多死。豈檀越害之耶。神曰。當死者
特至。聞弟子聲而自死。非殺之也。又問曰。世傳泰山
治鬼是否。神曰。弟子薄福。有之。堅曰。有兩同學僧已
死。今在否。神問名字。一人已生人間。一人在獄受對。
師往見之。神遣使引入墻院。見一人在火中號呼。形
變不可識。而血肉焦臭。堅不忍觀。即還廡下。復與神
坐。堅曰。欲救是僧得否。神曰。可。能為寫法華經。必應
得免。既而與神別。旦廟令視堅不死。訝之。堅去。急報
前願。經寫裝畢。賚而就廟。神出如故。以事告之。神曰。
師為寫經題目。彼已脫去。今生人間。然此處不潔。不
宜安經。願師還送入寺中供養。遂與神別（大宋高僧傳）。
<other>越州倫法師</other>
釋僧倫。始五歲時自見白光滿室。遂往越州雲門寺
出家。本業誦法華經。開皇中佛法大興。師於武陽理
律師所聽講。忽見五色光猶如車輪照自心上。即於
光中禮五十三佛。光猶未息。又禮五十五佛。光方收
檢。師年八十五。俄召弟子曰。吾靜夜中得諸法解脫。
謂成無學道。不知天帝相迎也。言訖而終。葬之日。天
極晴明。乃無雲忽下雨。眾皆異之（續靈瑞集）。
<other>齊州超法師</other>
隋開皇中有僧慧超。立行卓爾。常誦法華。師有一弟
子。亡名。年在志學。亦通蓮經三卷。一日病死齊。去泰
山不遠。超往焚香。具述來意。木偶忽發聲曰。師戒行
精苦。所問敢不咨白。遂引至府君前。超白曰。弟子今
在何處。君曰。亡名在此。未有生處。超曰。欲與相見得
否。君即遣使領東行數十步。果得相見。因問苦樂如
何。弟子曰。但被拘繫。亦無苦樂。念生處未定。願師升
濟之。師曰作何功德。弟子曰。乞造法華經一部。設齋
一百員。師既歸。即書經飯僧。事訖復謁府君。君相接
如先。師陳所為。君曰。亡名師寫經題妙字始成。便生
勝處。師曰生於何處。君曰。還生齊郡王武家為男子。
待三歲可往覔之。超過三年即往問曰。檀越之子欲
得相見。王氏抵拒。不言有子。師遂具說府君之言。其
妻在室語夫曰。法師靈感若此。可使見之。即抱兒子
安限外。兒一見師。走入懷抱悲泣良久。及年長大。志
願出家。還事超師（靈瑞集）。
<other>岐州慈禪師</other>
僧孝慈。居慈門寺。自幼依信行禪師說三階佛法。以
修苦行。身常乞食。著糞掃衣。六時禮懺。隨所住處亦
以是化人。唱言誦大乘經者則入十方阿鼻地獄。急
須懺悔。一時在岐州說法次。彼有優婆夷持法華經
勸諸有緣同誦。師言曰。汝持法華。不當根機。合入地
獄。速須捨誦。餘者竝捨之。其為首優婆夷不忿。即於
大齋日萬人聚會燒香發誓曰。若某持法華經不稱
佛意。願身染惡病令大眾見。又願生身陷入地獄。若
某持法華經稱順佛意。願禪師即當此報。言已慈即
應時被神所打。失音不能言。其西高座唱集錄者亦
復失聲。內有五箇老禪亦語不得。其捨讀誦人睹茲
異報。讀誦倍先（自鏡錄）。
<other>湘州崇法師</other>
僧法崇。篤志經論。尤精法華。著疏四卷。甞至湘州麓
<pb n="42"/>
山。山精化為夫人。詣崇請戒。因捨所居山為寺。未幾
化洽湘土（續靈瑞集）。
<other>揚岐州二僧</other>
開皇初。揚州有僧。誦通涅槃。自矜其業。岐州東山有
沙彌。唯誦普門品。二人俱暴死。同至冥府。王即處沙
彌於金座。誦所業經。甚鄭重之。又處其僧於銀座。誦
涅槃經。心不甚敬。誦訖。王問簿典云。二人俱有壽。遂
放還。誦涅槃僧恃所誦多。心大恨恨。乃問沙彌住處。
後願相尋。二人既穌。誦涅槃僧至岐州。果得沙彌。問
其所以。沙彌曰。所誦此品。別衣別座。燒香呪願。然後
啟口。斯法無怠。更無餘術。僧乃謝曰。吾罪深矣。所誦
涅槃。威儀不整。身口不淨。救忘而已。古人有言。多惡
不如少善。於今取驗。此亦精進。非波羅蜜也（止觀輔行）。
<other>眉州泰法師</other>
大隋有僧法泰。姓呂氏。初披戴為道士已十餘年。忽
厭彼宗。迴心大覺。乃往眉州鼻山。投師落䰂。持誦蓮
經。尋即通利。仍親寫是經一部。數有靈異。因辯錢兩
千。將向益州裝潢。擔至筰橋。橋斷墮水。僕雖得濟。乃
失衣籠。泰大呼曰。錢物尤閒。何忍其經。有人漉得者。
當贈兩千。時有一人沒水求之。但得錢物。泰更巡望
求覓。忽睹州中有一襆子。試取之。乃經也。草木所擎
宛無濕處。遂往裝潢。洎還寺供奉。每聞異香凝結。精
進倍加。夜課一部以為常式。寺有彪法師講授。午夜
看讀。嫌泰誦經之煩。欲勉低聲。及往。忽見泰之門前
神人無數。皆跪膝合爪。愧汗而退（續高僧傳）。
<other>成都恭上人</other>
上人慧恭。俗周氏。成都府人。從釋紹提寺。與僧慧遠
結契勤學。取成法器。遠往長安聽成實。還鄉講授。卓
爾絕倫。恭去荊揚。訪道而歸。契闊三十年。夜話次。遠
語如流。恭杜無所對。遠譏之。恭曰。賦性至愚。無所解
也。遠曰。可不誦得一經乎。恭曰。誦得普門品。遠猶輕
之。恭曰。經卷雖小。佛口所宣。當為兄誦一徧。恭即敷
座而誦。纔始發聲。覺有香氣。次見天華零亂。天樂嘹
亮。經已便息。遠作禮稱讚。願留教誨。恭曰。非某之力。
諸佛力耳。恭即拂袖而去。不知所終（續高僧傳）。
<other>荊州隱禪師</other>
禪師法隱。久住荊州覆船東嶺。誦法華經為己業。每
恨未閑心觀。即往松滋問津于法常禪師。深得理趣。
一日去與故人胡君義相別。不值。書壁記某年月當
遠行。後忽語諸僧曰。吾今日作一覺長眠。明日不起。
眾排門看之。其右脇蟬蛻矣。觀其書壁歲月。莫不合
者（續高僧傳）。
<other>廬山充法師</other>
師名法充。九江畢氏子。厭世出家。常持法華．大品。徧
數惟多。莫得而紀。住廬山化城寺。又習正定。不涉人
間。每勸眾僧無以女人入寺。上損佛化下墜俗謠。有
不從者。充曰。正教不行。義須早死。何慮方土不奉戒
乎。遂潛往香鑪峰投身粉骨。誓生淨土。有人見師墜
下。就而覓之。乃充也。身既無損。誦經如故。固請還寺。
僧感死諫。即斷女人。後六年卒。時當盛暑。其屍不朽。
如蘭之馨。開皇中也（續高僧傳）。
<other>黃州秀上人</other>
隋末有僧玄秀。居黃州隨華寺。性清志溫。常誦法華。
每有異相。不以為奇。時當酷暑。友人遣价召師納凉。
行至房前。忽見人馬翊衛。怖懼而返。友人親往。所見
果然。迴轉後門。兵甲彌多。填塞空中。不可勝數。四眾
盛傳。咸曰神異（續高僧傳）。
<other>齊州生法師</other>
齊州釋僧生。孤雲之性。初無定姿。但是伽藍。不問有
無僧眾。於中止住。乞食自資。誦法華經滿一千部。即
便移錫。開皇中至靈巖寺持誦。一夜忽見神人數十
俯伏聽受。生曰汝是何者。神曰。弟子是山神。住此已
七百年。今聞法師誦經之聲。特來聽受。請師為誦。良
<pb n="43"/>
久乃去。自是常來。師續詣相州法藏寺建大藏。於眼
中然燈供養大乘。旋誦不息。後終於彼（靈瑞集）。
<other>蘇州亮法師</other>
大業中。虎丘有僧亮。十二出家稟學。唯誦法華。未滿
四旬一部通利。南游會稽。於剡縣三生像前。鄮山舍
利塔前。各然一指。以表慧燈供養。尋返故鄉。止北禪
寺。一日忽索湯盥沐。與檀越作別。正坐而化。感異香
滿室（靈瑞集）。
<other>伯濟顯禪師</other>
伯濟國沙門慧顯。少出家。有大志。唯誦法華經。或有
祈福請願。無不如意。聞講三論。便往聽受。法一染神。
彌增慧解。初住本國修德寺。有眾則講。無則清誦。四
遠聞風咸來參侍。師厭於迎接。朅往南方達拏山。山
極深險。顯坐其中。專業如故。遂終於彼。同學舁屍置
石室中。虎噉身分俱盡。唯髑髏與舌存焉。經于三年。
其舌紅赤柔輭勝初。後變為紫色。鞭之如石。道俗仰
止無窮。累塔標識。唐貞觀初也（續高僧傳）。
<other>荊州喜法師</other>
僧法喜。生於襄陽李氏。七歲出家荊州清溪寺。寺眾
四十餘人。喜為沙彌。頭陀給事。晝則炊㸑。夜即誦習。
山居無油。然柴取明。每夕課經一帋。雖學諸經。唯以
法華為宗骨。隋文帝勑住禪定寺。晚年欲被通感。誓
誦蓮經千徧。因不止舊房。巡遶塔寺。二儀之中。誓填
本願數萬八百。寺僧忽見一白馬駕寶車入喜房。追
之不見。其感通矣。後歸老盧陵。貞觀六年染疾。召門
人曰。無常已至。勿事嚻擾。三界虗妄。但是一心。大眾
忽聞林北有音樂車震之聲。因以報喜。喜曰。世間果
報已捨。如何更生樂處。須臾異香充室。端坐而化（續高
僧傳）。
<other>終南通法師</other>
僧會通。雍州人也。少忻道撿。剛勁高節。隱終南豹林
谷。綜業讀法華經。因見藥王捨身。便欲仰傚。私積柴
木誓欲行之。以貞觀末年於靜夜中誦菩薩本事。以
火焚燎。煙焰熾盛。卓爾加趺誦聲如故。眾於是時。忽
見西方有大白光流入火聚。燒已收聚餘骸。即樹勝
塔。勒石山中。以傳不朽（續高僧傳）。
<other>牛頭通法師</other>
梓州沙門智通。俗姓陳。八歲出家。為正道法師弟子。
專誦法華。并以講授。住牛頭山。威儀奉戒。降伏黃老。
常有雙鵝來聽說法。講百餘徧。兩度放光。貞觀中別
眾而卒。合寺房堂。悉皆震動。變作白色。經一食頃（續高
僧傳）。
<other>蘇州旻法師</other>
師諱慧旻。河東人也。九歲出塵。服勤白業。誦蓮華經。
期月便過。十五請法於新羅光法師。英偉秀發。宿士
稱之。十五還海鹽尸光興寺。講法華經。異香彈指屢
結空中。聽眾雲翔。咸言善瑞。後遷通玄寺。結徒行道
者一十七年。足不逾閫。隋末崩離。吳中饑饉。四眾逃
難。唯旻守死禪誦。大唐開化。止南㵎寺。兩兔一彪相
親同止。未終前三日。異香滿室。舉眾問師。師曰。吾後
日當去。生死人之常也。寄世若行雲。各念無常。早求
自度。至期果順化（續高僧傳）。
<other>驪山達法師</other>
貞觀中有僧慧達。居驪山津梁寺。挺志誦法華經。生
來計六千徧。行坐威儀其聲不絕。至於存惜生命。直
視低目。地有蟲豸迴身而過。有問。答曰。斯之與吾。生
死不定。將不先成正覺。安可輕之。後加趺而卒。人謂
入定。停于五宵。既已長往。又不腐臭。乃合牀窆石窟
中（續高僧傳）。
<other>雍州俗上人</other>
唐運初開。雍州醴泉縣有僧遺俗。自少誦蓮經數滿
千徧。一日染疾將終。乃囑友人慧廓曰。比雖讀誦。意
悕靈瑞。以生俗信。吾死後埋之。過十年可為發出。舌
<pb n="44"/>
根若爛。知誦無功。若猶存者。當告道俗為起一塔。以
表靈相。言已而卒。後依言出之。血肉都盡。唯舌不朽。
乃函骨舌塔於甘谷南崖（續高僧傳）。
<other>古高寂師</other>
僧高寂。與建初寺忍法師為友。通誦法華而不精戒
律。一日病將終。忍謂之曰。君死受生之處。願相報。寂
曰。從來常慨此事。若冥因善惡。決當相報。後亡。乃二
載杳無消息。至三年。忍正朝往寂家。家人俱上山。忍
獨坐恍惚間。見寂告曰。臨終有契。久欲報知。事緣不
展。故來之晚。余今作泰山小吏。亦無大苦。忍曰。汝平
生誦經聽法。那得此報。寂曰。賴得此耳。不然又不如
矣。言訖而隱。忍由此而加精進云（見古印本法華經後）。
<other>悟真寺僧</other>
貞觀中。王順山悟真寺僧㳂幹。夜過藍溪。忽聞誦法
華經。其聲纖遠。是時星月逈臨。四望數十里無人。僧
側耳肅然急迴。拉友往尋之。其經聲乃自地出。即標
其所。明旦前掘之。於積壤中得一顱骨。其色槁然。獨
脣舌鮮潤。即持歸以石函藏於殿側。自是每夕常聞
法華經聲。長安士女接踵來觀。至開元中忽被新羅
國僧連函竊去。寺僧追之。已還海國矣（太平廣記。
<other>玄法寺僧</other>
長安安邑坊有玄法寺者。本里人張頻宅也。頻甞供
養一僧。僧專念法華經。積十餘年。頻門人忽譖僧通
其侍婢。因以他事殺之。既而其家當聞誦法華之聲。
晝夜不絕。張知其冤。慚悔不及。因捨宅為是寺焉（太平
廣記）。
<other>雉山寺僧</other>
桂府城外江東五里有雉山寺。其始者。昔有一僧卓
菴此地。日誦法華經。仍能講說。忽有一雉常來伏翼
聽受。終第五卷。雉即不來。後八年。山下民家生一男
子。年始八歲。不葷不戲。堅欲投其僧出家。父母聽之
既去。一日僧浴。令兒淨背。堅不肯袒衣。僧問。答曰。某
前身即雉也。因聽師講誦。故報為人。今腋下猶有雉
毛。故不袒也。僧因授是經前五卷。覧同舊習。後二卷
則不能也。從此山以雉名。因山置寺。寺猶存也（戒殺類）。
<other>揚州聰法師</other>
僧智聰。住揚州白馬寺。專習三論。尋渡江住安樂寺。
值大隋國崩。思歸無計。隱江荻中誦法華經。七日不
飢。恒有四虎馴遶。聰曰。吾已十日不食。命在呼吸間。
卿可食之。虎作人言曰。造天立地。無有此理。忽見一
老翁掖下挾一小船來曰。師欲渡江即上船。其四虎
見而淚出。聰曰。持危拔難。正在今日。即同四虎利涉
南岸。船及老人忽然不見。聰領四虎止西霞塔西。經
行禪誦。誓不寢臥。安眾八十餘人。若有凶事。虎來大
吼。由此警覺。至貞觀中。年九十九。於佛降生日熏鑪
徧禮聖僧。還歸靜室。端坐而化（續高僧傳）。
<other>棲霞嚮法師</other>
法嚮。揚州人。身長八尺。骨狀魁岸。十六出家。即事勤
苦。通誦法華以為德業。晚於西霞寺側立法華堂。行
智者法華三昧。三七精進。大獲靈瑞。知而不言。一時
大蟲侵害人民。日計數十。道俗設禳災大齋。虎忽入
堂搏一人去。師隨後喚住曰。何故造次。今為設齋。可
放此人。虎即放之。自後諸虎皆集。師以杖扣頭為說
正法。自此不復為害（續高僧傳）。
<other>終南誠法師</other>
雍州僧法誠。弱齡頴異。依藍田寺出家。師事僧弘。弘
亦神異之僧。誠奉師訓。誦法華經以為白業。又行持
法華三昧。甞夢普賢勸書大教。即命書人書八部般
若。又寫華嚴。感異色鳥舞下經案。手寫法華。正當露
地因事而行。未及收舉。屬洪雨霶霔。及歸。經案儼然。
餘竝漂溺。至貞觀中感疾。志願上生兜率。乃曰。今有
童子相迎。吾即去矣。言已口出光明。異香充室。恬然
坐化。師誦蓮經一夏五百徧。餘日兼持。猶得兩徧。縱
<pb n="45"/>
值人客。非經部終。中不他語。略計十年。萬有餘徧（續高
僧傳）。
<other>蘇州琰法師</other>
唐沙門智琰。吳郡朱氏子。母張氏。夢升通玄寺塔相
輪而坐。遂誕于師。八歲出俗。貞秀之姿。傑異常倫。十
二誦徹蓮經。咸謂神童。洎祝髮即出都聽講。聰慧開
發。續隱居蘇州武丘山。講貫之餘修普賢懺。誦法華
經。計三千部。宵鑪未爇。自起煙芬。夕鑵纔空。潛加溢
水。有若天諸童子給侍焉。復行三種淨業。修以十六
玅觀。甞糾五百餘人。每月建齋講經。將逾十載。與夫
廬山同期共誓。何以異哉。前後講法華．維摩皆三十
徧。講觀經一百徧。及乎大漸。誡勗門人。泊然而化（續高
僧傳）。
<other>越州藏法師</other>
法師吉藏。金陵人也。七歲出家。依興皇朗法師。凡所
咨決。妙達其奧。因游百越。寓止嘉祥。敷經演教。問道
雲臻。煬帝服膺。勑住日嚴寺。時眾忻尚妙經。即與開
剖。四部聞風。造請萬計。甞寫蓮經二千部。造二十五
尊像。又置普賢堂。躬對禪誦。至唐武皇欽德詔住延
興寺。是時年高疾作。宣賜湯劑。藏知將終。著死不怖
論。其略曰。死由生來。宜畏於生。吾若不生。何由有死。
作已忽於清旦沐浴更衣燒香稱佛安然坐逝。師講
法華百有餘徧。又講大品．大論．華嚴．維摩各數十徧。
竝著章疏流行後世（續高僧傳）。
<other>襄州拔法師</other>
襄陽僧智拔。張氏子。六歲依本郡常濟寺出家。日誦
妙蓮華經五帋。經中理義略有規繩。乃曰。斯經諸佛
出世之大事也。一人得道非弘不通。誓畢依持。以開
蒙俗。周聽既洽。承京師吉藏法師命令覆述。拔曰。一
乘為雲。遂分為三。亦可一乘為雨。分為三否。眾無對。
藏曰。拔公此問。深得經旨。遂囑以大法。後住耆闍寺。
常講法華。一年五徧。一日忽與眾作別。皆不測其意。
即加趺而化（續高僧傳）。
<other>汴州逈法師</other>
師名功逈。俗姓邊氏。六歲乞從佛。慈親奇之。口授觀
音經。即通。十六遂其志。因入泰山事弘法師。逈曰。拱
默山林乃一途獨善。至於維持餘寄。非化誘不行。遂
南參。止汴慧福寺。專以法華為時要。撰疏五卷。鎮常
講敷。每講至藥草喻品。天必降雨。人皆奇之。所講法
業。始末計五十徧。兼講餘經。未易悉舉。後竟終於是
寺。未終之日。乃有異香光明。逈覩之曰。願承此瑞往
生淨國。所飲井水。終時偶竭。殯經數日。水還彌滿（續高
僧傳）。
<other>京師證法師</other>
智證法師。祖即蕭梁明帝矣。居京大莊嚴寺。略榮位
之好。忻懷道業。家世奉佛。偏尚法華。同族尊卑咸所
成誦。甞撰經疏。冥搜數家。糅以胸臆。勒成命氏進以
唐帝。常自敷弘。其父太府卿。情存善法。從生至老。誦
盈萬徧。又命人鈔寫。總千餘部。每日朝參必使從吏
執經前行。公幹微隙。便就轉讀。朝伍仰矚。以為絕倫。
自佛化東流。蕭氏法華實天下楷模矣（僧傳傳）。
俗官蕭子良。造蓮經一千部。夢感一人送經一卷。云
有誤處。乃是第五卷壽量品。失一塵一劫一句。即法
華之極宗。因修此句。乃感白⿱少隹翔應之瑞（此出壽禪師靈瑞賦
注文。其蕭子良。必太府卿。故附見于此也）。
<other>長沙安法師</other>
僧法安。止建元寺。聽寵法師講。博通玄要。又長誦法
華。講四十餘徧。忽於講座四角生華一叢。有十餘枝。
黃白相間。長五六寸。狀似蓮華。香光敷蘤。或者疑是
蒸潤所生。又過數日。復於都講牀側及大眾坐處生
八九華經。一月方萎悴。道俗聚觀。咸言講經之瑞。師
後終于長沙（靈瑞集）。
<other>江都向法師</other>
<pb n="46"/>
僧慧向。姓劉氏。常誦法華經。兼解深義。後至淮陽江
都。止故亭村。眾請講是經。時年一百一歲。顏色猶壯。
忽告眾曰。吾其去矣。言訖合掌端坐長往。即瘞于銅
山。後樵人每於葬所聞誦經之聲。一日司馬趙元恪
取道于傍。顧見蓮華一朵。驚問。村人乃云。是向師之
冢。恪乃令人掘之。見白骨一聚。唯舌宛然赤色。其蓮
根從舌生焉。睹茲靈瑞。州郡表聞。勑於此處起塔崇
奉（靈瑞集）。
<other>寶通法師</other>
寶通。梵行精修。長誦法華經陀羅尼品。稍有靈異。時
楊橋村有趙氏。家妻為神所魅。請通持呪。通既至。神
即現形。通告曰。神在村中。合當興福。如何反魅於人。
神曰。非弟子事。此乃部下小鬼耳。遂呼小鬼至前責
罰。趙妻因此得差。續後趙妻之病仍發。歌吟竟日。又
來告通。通又去。見所責鬼在病牀前。通曰。前曾誡治
那得再來。汝若不去吾當誦呪。令汝頭作七分。如阿
棃樹枝也。鬼乃叩首求哀。不煩呪也。從此病差。鬼不
復至矣（靈瑞集）。
<other>蘇州儀禪師</other>
僧儀禪師。止蘇州開元寺。造大佛殿。忽見一婦人抱
兒子告師曰。兒子為患。請轉法華經一部。禪師轉畢。
遽有一朱衣佩劒者來拜曰。前日妻子為兒所患。蒙
師轉經。今已得愈。特來相謝。聞師造殿。謹以錢一十
千相助。弟子是許將軍。師曰公住何處。許曰住師屋
後。言訖不見。師遣人穿地尋之。乃見骸骨一具。佩劒
橫身。人皆嗟異。師即祀而葬之。至今猶存（靈瑞集）。
<other>汴州照師</other>
僧神照。汴州人。年九歲。值離亂。眷屬彫亡。唯與母萍
流無託。未幾母亡。乃依明智律師出家。凡所釆聽一
徧無遺。唯誦法華以為德業。素養一狗。所往皆隨。及
師抱疾。其狗通夕長號。人未知其然。洎師歸寂。方悉
狗徵。及安葬已。狗則長眠垂淚。不食而殂（續靈瑞集）。
<other>荊州奘法師</other>
唐景龍中有僧玄奘。江陵人。幼歲入道。博通大小乘。
尤明法華正典。別是命家。於五十年日誦七徧。甞於
淨室聲誦。感天人下聽。齋講之時。徵瑞合沓。孝和帝
重師之德。於林光殿解齋。奘上表乞還鄉。詔賜御詩。
百僚俱和。委見大宋高僧傳。
<other>絳州轍禪師</other>
禪師法轍。絳州人。少而勤苦。通法華經。常以是業誘
化一切。乃於孤山西河造立堂宇。剏置伽藍。處元無
水。一旦地陷。清泉迸出。故秦州刺史房仁裕申請寺
額。即以陷泉為名。師又善持呪。多有應驗。唐永徽二
年二月。自知將死。囑累徒眾。端然坐逝。時天色晴明。
雨華如雪。香而不釋。樹枝草葉白同粉色。周二里餘
三日始隱。終後三年。坐身不壞。師之功勵。殊難擬議
（靈瑞集）。
<other>山陰義法師</other>
釋大義。蕭山徐氏子。生而英特。七歲父授書籍。日記
數千言。十二從釋山陰靈隱寺。凡是經教開卷必通。
人畏敬之。屬中宗即位。恩制度人。師試蓮經格中第
一。自後習聽弘闡稱心寺。開元中喪所親。因入天台
佛隴閱大藏。報劬勞。謁見左溪。稟承止觀。超然悟心。
以畢大事。平生誦法華．涅槃．大小戒本以為行業。終
時咸聞空中有奏天樂之聲（大宋高僧傳）。
<other>天台脩法師</other>
法師廣脩。俗留氏。東陽人也。天姿貞亮卓爾。具體樞
衣台宗第十祖邃法師之門。盡得其傳。學者奔承。戶
外屨滿。日誦法華經及維摩．光明等。六時行道。老而
益堅。每年行七七日懺摩。葢止觀中第四隨自意三
昧也。後以三觀付門人物外。會昌中沒于禪林寺。遷
神於佛隴金地。弟子良汶發墳火化。淘收舍利一千
餘粒。建塔藏之（大宋高僧傳）。
<pb n="47"/>
<other>明州端法華</other>
大宋高僧傳紀僧遂端。俗張氏。不知所從來。投師於
明之德潤寺。寺即吳太傅闞澤書堂（即今慈溪東普濟寺是）。師
為人質直清粹。不妄交游。師授蓮經。誦猶宿習。人皆
駭歎。十二時中口吻不輟。至老不懈。唐咸通二年加
趺之次。泰定而絕。須臾口生青蓮華七朵。芬芳香絜。
遠近驟觀。於是造龕窆於東山之下。經二十餘年。塔
內屢有光現。及啟視之。形質如生。遂迎還寺。漆紵飾
之。至今真身尚存焉（傳文）。其七莖蓮華。余甞詢之耆宿。
皆云。先時猶在。建炎之[寇-(敲-高)+ㄆ]方失之。然師之真身既在。
古殿森沈。先賢竦敬。至有發言為詩播其遺德者。張
昂詩曰。僧史名聞在。雲龕香火深。此身非故物。不壞
本從心。門靜湖山碧。庭寒檜柏陰。後人還可繼。真教
卷黃金。僧保冲詩曰。經昔誦白蓮。神移幾百年。色身
遺此地。真性在何天。湖月盈還缺。巖華落復妍。惟師
功德骨。端坐若安禪（二詩見石刻）。
<other>京兆素法師</other>
僧守素。立性高邁。精銳絕倫。居京大興善寺。恒以誦
持為急務。足不越限經三十年。誦法華經三萬七千
部。夜每有狢子馴擾聽經。齋則烏鵲就掌取食。唐長
慶中有僧幽玄留贈曰。三萬蓮經三十春。半生不蹈
院門塵。真實錄之佳句也（大宋僧傳）。
<other>嘉禾三白和尚</other>
師名元慧。晉平原內史陸機之裔。髫齡頴悟。長而溫
潤。出塵納戒之後。入五臺山觀禮聖迹。歸寧居建興
寺。立志持三白。會昌中遭沙汰。宣宗朝還入法流。咸
通年送佛骨舍利往鳳翔。鍊左拇指。口誦蓮經。其指
復生。所誦法華平生不計其數。三白者。白飯。白水。白
鹽也。又身不偏觸。口誦真經。意不妄緣。此三明白。享
此嘉名。以故吳人呼為三白和尚（大宋僧傳）。
<other>溫州楚法師</other>
唐釋鴻楚。永嘉人也。楚與昆弟器度宏遠。皆樂出俗。
雙親亦願。影隨互相。竊直誦習蓮華。時大雲寺荒摭。
昭宗勑重構締。師主成之。就而講誦。梁太祖賜紫衣
師號。師讓而不受。時鄭說贈詩云。架上紫衣閑不著。
案頭金字坐長看。師立性寬慈。面無慍色。目不邪視。
言不妄發。講法華經至五十徧。一時講堂忽生蓮華
一朵。重跗覆葉。香氣芬[荂-大+(((嘹-口)-小)-日)]。眾驟稱異。又刺血寫是經
一部。至今永嘉世世寶之（大宋僧傳）。
<other>越州莒法師</other>
僧鴻莒。即楚公之兄也。出家越之龍宮寺。精通蓮經。
因以得度。後往長安學毗尼。因讀化度寺[石*((白-日+田)/廾)]。目眎兩
行。有舉人見之。請莒再誦。不遺一字。其強記類此也。
師晝夜誦經。每見鬼神扶衛。或為添香然燈。至李唐
長興中。不疾坐亡。至于三更。手敲龕門曰。吾緣佛土
善友嫌服章不淨。以故轉來。易畢再坐去。至於七日。
頂上猶暖。葬後每有一虎遶塔號叫（大宋僧傳）。
<other>東京誨法師</other>
釋貞誨。姓包。吳郡人。十三出家龍興寺。守性沈靜。分
陰是競。方逾一年誦徹蓮經。用是為常業。日周二部。
十九祝髮。自是伊洛晉郊凡有講筵莫不參聽。唐天
祐中至京相國寺寓舍。講法華經十許徧。人未歸重。
則知奇貨之售亦有時焉。後會宋州帥孔公。仰師高
行。即給俸於西塔院置長講法華堂。從此翕然。師又
披大藏。開廣見知。凡是世典百家之言皆不之顧。誡
門人曰。異端之說。汩亂吾真。何須習之。吾止願作師
子吼。不為野干鳴也。後將終。自具湯沐更淨。令唱上
生。禮佛忽望空合掌曰。勞煩眾聖排空相迎。徒侶爾
時竝聞天樂之聲。頃刻而卒（大宋高僧傳）。
<other>潭州青衣寺僧</other>
潭州門裏街北巷有青衣寺。古有僧。亡其名。於此地
誦法華經。每致靈異。世不具傳。一時感二青衣童子
侍奉。死後葬之。忽於冢上生二蓮華。發而看之。乃自
<pb n="48"/>
舌根而出。時州郡錄其實。申奏朝廷。因給青衣寺額。
建是寺焉（靈瑞集）。
<other>杭州孤山寺石壁經</other>
孤山寺在杭西湖。石壁法華經在寺之中。始元和十
二年嚴休復為刺史時。僧慧明萠厥心。卒以長慶四
年白居易為刺史時。上下其石六尺有五寸。短長其
石五十七尺有六寸。其輸錢者若嚴休復．白居易．湖
州刺史崔玄亮．睦州刺史韋文恪．處州刺史韋公立．
衢州刺史張聿．蘇州刺史李諒．越州刺史元稹．處州
刺史陳岵。刺史白乞余文。余觀僧之徒所以經於石
文於碑。葢欲為不朽耳。今夫[石*((白-日+田)/廾)]既文。經既石。而又九
諸侯相率貢錢於所事。由近而言。亦可謂表異宗而
成不朽矣。由遠而言。不知幾萬歲而分。地與天相軋。
陰與陽相盪。火與風相射。名與形相滅。則四海九州
皆太空中一微塵耳。又安知不朽哉。由是思之。則僧
之徒得計矣。御史元稹記（唐文粹）。
<other>蘇州法華院石壁經</other>
蘇州重玄寺法華院。以石壁刻釋氏經焉。夫開示悟
入諸佛知見。以了義度無邊。以圓教垂無窮。莫尊於
玅法蓮華經。證無生忍。造不二門。住不可思議解脫。
莫極於維摩詰經。接四生九類。入無餘涅槃。實無度
者。莫先於金剛般若經。壞罪集福。淨一切惡道。莫急
於佛頂尊勝經。應念順願。生極樂土。莫疾於阿彌陀
經。明正觀實相。莫出於普賢觀經。詮自性。認本覺。莫
深於實相法密經。空法塵。依無智。莫過於般若心經。
是八種經。具十二部。合一十一萬六千八百五十七
言。三乘之要旨。諸佛之祕藏盡矣。是石壁。積四重。高
一尋。長十有五丈。厚尺有咫。有石蓮敷覆其上下。有
石神固護其前後。火水不能燒漂。風日不能搖消。所
謂施無上法。盡未來際者也。唐長慶二年作。大和三
年成。沙門清晃矢厥謀僧契元而書之。都守白居易
施詞而贊之（白氏長慶集）。
<other>天台國清寺蓮經</other>
余頃詣天台禮祖塔。至國清寺。聞庫司藏諸異蹟。因
馨鑪請見。所出甚多。今略舉其四。一曰紫檀香龕像。
高一尺許。內雕鏤釋迦如來降生等八相聖容。凡七
百餘軀。細玅神工。誠難擬議。乃智者為隋煬帝受菩
薩戒時所賜。二曰智者手寫金字法華經。全帙筆法
純粹。殆自天成。斯吾祖奉陳宣帝勑於金陵所造。三
曰天竺貝多葉心經。大隋時梵僧攜來贈與智者。四
曰錢王金書法華經。微妙精楷。後題云。吳越國王錢
俶敬書。是經二十部。此二十中一也。今又覩壽禪師
進法華經靈瑞賦。錢王制文稱賞。因此勑下以金寫
玅法華經一百部。至哉奇勝事也。眇觀自古帝王流
傳佛教者固多。而未甞聞書寫如是之勤著也。良由
不負靈山付囑。特來震旦為群生作歸依之端爾。宗
曉茲因纂集次。疇昔所見拳拳于衷。願與未聞者聞。
故援筆以記之。

法華經顯應錄卷上

<sarticle>法華經顯應錄卷下</sarticle>

四明石芝沙門　宗曉　編
<other>洪州達禪師</other>
禪師法達。洪州人也。七歲出家。誦法華經。薙髮受具
已。往禮曹溪六祖能禪師。祖曰。禮不投地。何如不禮。
觀汝心中。必蘊一物也。達曰。念法華經已三千部。祖
曰。禮本折慢幢。頭奚不至地。又曰。汝今名法達。勤誦
未休歇。空誦但循聲明。心號菩薩。但信佛無言。蓮華
從口發。祖又曰。此經以何為宗。達曰。學人愚鈍不曉。
祖曰。此經以出世因緣為宗。唯一大事。佛之知見也。
汝勿錯解。開示悟入自是佛之知見。我輩無分。彼既
<pb n="49"/>
是佛已具知見。何用更開。當知佛之知見。只汝自心。
更無別體。但為自蔽光明。貪愛塵境。勞他從三昧起。
種種勸令寢息。汝但執念為功。何異犛牛愛尾。達曰。
若如所說。不須誦經耶。祖曰。經有何過。豈障汝念。聽
吾偈曰。心迷□□□。心悟轉法華。誦久不明己。與義
作讎家。無念念即正。□□念成邪。□無俱不到。長御
白牛車。達既蒙啟迪。歡喜說偈曰。經誦三千部。曹溪
一句亡。未明出世旨。寧歇累生狂。羊鹿牛權設。初中
後善揚。誰知火宅內。元是法中王。祖曰。汝今方名念
經僧也。達既領受玄旨。自此亦不輟誦持。委見傳燈
錄。
<other>牛頭山融禪師</other>
唐續僧傳紀僧法雄。俗韋姓。潤州人也。家世業儒。博
通書史。然無經世意。一日偶閱般若。曉達真空。乃棄
儒。竄入茆山。改逢掖而披緇。探賾此道。二十年間專
精匪懈。貞觀中於牛頭石室為四眾百餘人講法華
經。是時積雪滿階。忽於凝冰中現華二朵。狀如芙蓉。
粲同金色。凡七日方隱。又宰公蕭元善請講般若。感
大地震動。鐘磬香案竝皆搖颺至於寺外。恬然不知。
又劉禹錫作師塔[石*((白-日+田)/廾)]曰。師之神功。感旱麓泉涌。皓雪
蓮生。巨蛇摧伏。羣鹿聽法。矧師住牛頭日。□□銜華
之□□□四祖信禪師望彼山有瑞氣。訪之果見□
□□多有□□之跡。一言契悟。傳佛大法。自此應緣
講經。皆致靈驗。是知古來禪教互相為用。於今則不
然矣。
<other>明州太白禪師</other>
天童山景德禪寺。始西晉時。有學佛者立祠巖上。垂
四百載。至唐開元二十年。高僧法璿按圖記披榛莽
得故跡。造精舍於山麓之東。祕書省正字萬齊融首
建多寶塔于西南隅。峭拔數仞。法璿居此。日誦法華。
經感天童躡雲升降。捧天食來供。師遇夜則遶塔行
道。人遙見師。身與塔之相輪等。初母夫人夢吉祥天
女引行摩利上宮。已而姙師焉。茲所謂太白禪師也。
寺有范的撰記。備述其事（四明圖經）。
<other>湖州蹟禪師</other>
尼諱道蹟。號總持。不知何許人。得法於菩提達磨。考
之傳燈。達磨不契梁帝。遂往少林面壁九年。一日告
眾曰。吾欲西返天竺。汝等盍各言其所得。時道育曰。
如我所見。不執文字。不離文字。而為道用。師曰汝得
吾皮。尼總持曰。我今所解。如慶喜見阿閦佛國。一見
更不再見。師曰汝得吾肉。道副曰。四大本空。五陰非
有。而我見處。無有一法。師曰汝得吾骨。慧可禮拜依
位而立。師曰汝得吾髓。達磨遂以法付慧可而起家
焉。蹟既未階於得髓。而履踐之志未忘。即遁居湖州
卞嶺之頂峯。晝夜誦法華經。滿十萬部。幾二十年不
下山。後歸寂。塔全身於結廬之所。至大同元年塔內
忽有青蓮華一朵。道俗異之。因啟看見。尼肉身不壞。
其華從舌根生。又於中獲蓮經一部。州郡錄實表奏。
勑置法華寺。是寺至今大宋改額觀音院。則以法華
名山。尼之塔猶存。淳凞中住持僧淨然重立祖堂以
奉香火。題石記云。
<other>湖州天下上座</other>
師本名抱玉。姓唐氏。吳興安吉人。母梅氏。孕恊靈祥。
即惡葷穢。既誕。齕歲即思佛乘。遂於尼總持法華寺
出家。願誦蓮經。三月通貫。自此日持七部。年登二十
詣京受戒。時肅宗皇帝夜夢吳僧誦法華經。口出五
色光。吳音清亮。洎翌旦陞朝。勅京城僧能誦法華者
二百餘人竝入禁中。帝視之皆非所夢者。其抱玉方
入關。關令問其遠來之意。答云。善誦蓮經。持來受戒
也。令奏。帝即降旨召見。帝曰。朕所夢者。音容宛若。遂
勑□□□賜坐誦經。至隨喜功德品。口角放五色光。
帝大悅曰。朕夢中所睹之光即此也。經纔畢。賜七寶
湯。令別築香壇專為受戒。賜名大光。封天下上座。居
<pb n="50"/>
京三年。專一持誦。又勑千福寺行道。經四七日而梵
音徧滿。當通聖聽。別居藍田精舍。復詔住資聖寺。光
以慈親在吳。上表乞歸報恩。勑不允。再嘉首飾。戴法
華經誦念。尋有詔許還。光奏曰。臣歸鄉有三願。就養
老母一也。乞度天下僧二也。欲增造法華寺三也。詔
竝許□湖州□官緡□□□□□□詔一道。多寶塔
一所。彌勒像□□□□蓮經一部。□□□□一副。奴
一人侍行。既歸。乃依法華寺松徑築菴以居。日持華
偈報上大恩。至永貞改元季冬。往別刺史顏防善曰。
余去矣。人世無常。猶如夢幻。還寺恬然坐逝。感異香
飄拂三日不消。葬于菴側。時眾咸謂師即梁朝尼總
持後身。至人垂化孰得而議哉。上見然師所立之[石*((白-日+田)/廾)]。
若準大宋僧傳。傳則以大光抱玉為兩人。采訪之悞
也。今更摭傳文補遺者。師居藍田日。寺僧先夢天童
來降告曰。大光經聲。通于有頂。非聊爾也。光一日宴
坐道場。自見神人從天而下。以手按摩于心。自爾功
力彌著。形神不勞。師偶山行。忽墜龍井。即思多寶佛
塔。願持此品十萬徧。恍然奮脫。有若神人捧出。後詔
住資聖寺。寺文德皇后造。忽遭回祿。於瓦礫中得數
部經。不損一字。以事奏聞。降旨重造。光覽其經。倍加
精進。次乞歸吳地。既歸。即上烏程。相國李伸刺于吳
興醉。於持□□□□□□□□□□□□覘光公宴
坐持經。光起面門□□□□□□□□□□□□衲
四十年不曾洗濯。而戒香[鬱-山+止]然。一日一飯。七十年不
犯非時。李相素於空門寡信。而篤敬於師。親著[石*((白-日+田)/廾)]文。
題曰墨詔持經大德神異[石*((白-日+田)/廾)]銘。
<other>西京大圓禪師</other>
公諱楚金。生于京兆陳氏。母夢諸佛因而懷娠生。實
法王之子。七歲厭俗。從本府龍興寺出家。洎禮藏探
經。法華在手。即而誦通。聲韻如流。進具之後。升堂聽
講。寶藏頓收。甞於靜夜敷詠是經。至寶塔品身心泊
然。忽睹寶塔在前。釋迦分身徧列空界。從是不出禪
房。聲誦六年。誓建斯塔以答靈應。誠懷一啟。檀信善
來。即遂興葺。築基之所。每夜持課。大眾遽聞天樂之
聲。異香芬馥。師既理契佛心。即感通於帝夢。玄宗睹
法名之下有金字。升朝垂問。罔不有孚。師聲騰京輦。
即符夢求。因賜五十萬錢。一千疋絹。以為興建。又御
書多寶塔額。以奉□□□□□塔事□□□□□懺
即感五色雲氣團於塔上。□□□□□□□□□□
□□不遠。我欲拉僧七人。聿成一志。晝夜塔下誦持。
使香煙不斷。法音無窮。眾樂從之。每至春秋集同行
四十九人行法華三昧。尋奉聖旨許為常式。道場之
內所獲舍利尤多。一日圖普賢像。感舍利一十九顆
出於筆鋒。復刺指血寫法華行法等經。并以黃金書
此玅經三十六部。以鎮寶塔。又寫千部散眾受持。化
緣周畢。以乾元二年七夕右脇安然而逝。春秋六十
二。天子慟焉。中使弔焉。塔于城西法華蘭若。師自髫
年便甘淡薄。衣不繒纊。寒足艾絮。一食中飡。三冬苦
學。德行繁多未易具錄。至貞元十三年竇文場奏云。
楚金於天寶年為國建塔。置法華道場。經今六十餘
年。僧眾禮念經聲不絕。以歷四朝未曾旌德。聖旨俞
允勑諡在圓禪師（師事跡。大宋高僧傳依飛錫之[石*((白-日+田)/廾)]。靈瑞載岑勛之記。采訪不同。互有
存沒。今併二文以成全美。
<other>蘇州遵法師</other>
□□□□□□□□□□□□殊操絜志稱之。榮曜
不關於□□□□□□□□□□□一心三觀。宗于
佛乘。因廣寫法華經。於蘇州支硎山置看經院。一日
發其心。二日規其趾。作不逾序。殿閣化成。大歷元年
州將韋元甫等共睹殊勝。相與飛表。詔特署法華道
場。自江以東建一十七所。皆遵之力也。復拉精行僧
二七人常持此經以報上恩。又鑄舍那像。起多寶塔。
造彌陀佛。寫三大部。溢于道場。後於靈巖行法華三
昧。忽睹大明上燭于天。遵身正念。儼在光中。異日問
<pb n="51"/>
荊溪然師曰。智慧光明從心流出。非精志之所致耶。
又於本寺入法華道場。自睹此身在空中坐。先證者
知是滌垢之相。師竟歸寂。此山寺有益翰二師。同夢
大殿崩倒。實遵去之兆也（大宋僧傳）。
<other>西河韻法師</other>
貞觀中有法師曇韻。幼年拔俗。專誦蓮經。尚餘兩卷。
乃投恒嶽閒靜之地。訖此經部。忽偶隱禪師曰。誦經
非不道緣。常誦□□□□□□□□□□□韻承此
告。謹而行之。讀至五臺□□□□□□□□□□□
二十年。身著弊衣。日唯一食。前所誦經。心口不緣已
三十年。念之一字無遺。後乃兼通兩卷。常欲絜淨寫
是經一部。數年不辦。忽感一書生云。善鈔寫。韻立規
矩。就石室書之。旦入暮出。深怪所為。未盈旬浹。七軸
俱了。師喜之。具膳以謝。忽然不見。後賊亂。以經藏於
巖穴。賊平往收。乃委林下。箱襆已爛。經卷如初。後乃
坐亡於西河平遙山。年八十餘。師隱山林六十載。不
希名利。不畜淨人。不𨽻公籍。不行己任。真耿介清輕
之上士也（續高僧傳）。
<other>東京章法師</other>
法師傅章。開封府人。厥父彭諲邑之上農也。塵務之
外恒課佛經。又解詮旨。母邢氏。夢入法宇。手掬道器。
因而娠焉。父知異子。指腹誓令出家。十一入道。師授
法華．仁王．淨名。不久通利。及去周羅。便於朗法師所
聽習法華。頗揭厲于法水章日□□□□□□□□
□□徒向二十載。未甞少輟一日。作偈□□□□□
寂滅從茶毗。煙盡火滅。舌且不。先是厥父讀誦法
華。亡後焚之亦舌不壞。子父同驗。實為罕有（大宋僧傳）。
<other>并州倫僧錄</other>
沙門繼倫。晉陽曹氏子。弱齒壯志。決求出家。本師授
法華經。日念三帋。時驚宿習。為僧已後。學通此經。義
極幽蹟。由是撰法華經鈔三卷。劉氏據并汾。醋重其
道。署為右街僧錄。處眾寬猛相參。無敢違拒。一朝示
疾。述願生知足天。終後頂熱。半日方冷。闍維次。舍利
瑩然。遠近爭請供養（大宋僧傳）。
<other>五臺英法師</other>
唐開元中有僧神英。滄州人。諷誦經典。日夜匪懈。徧
參知識至五臺山。一日遊寺之西林。忽見一院額曰
法華。英徐步行入。見多寶佛塔一所。暐曄繁華一如
法華經所說。又有玉石文殊．普賢之像。細玅光彩。神
功罕測。院之規模狀臺山十寺□□□□□竟。英出
寺□逢。眾僧且非常所見者。行三十許□□□□□
□□□□□無一物。英悲泣曰。此實大聖警悟於我
矣。遂於髣髴多寶塔處結菴而止。乃發願曰。我當於
化院之基建寺一所。以答靈應。既而日居月諸。檀信
如林。乃於易州千里取乎玉石。用造二菩薩像。功侔
所見。院既落成。還號法華。英說法住持。其整齊若剪
截焉（大宋僧傳）。
<other>京師隣供奉</other>
師俗范氏。兖州人也。其父不喜三寶。見僧必咄唾。師
小名隣兒。幼遇僧則慕之。因逃竄出家。依東都廣愛
寺。及披染。法名子隣。過十一年忽思親歸寧。父乃喪
明。母亡已三載矣。師欲報鞠育。因詣泰山祠求知母
之幽趣。即敷具一意誦法華經。誓見天齊王。王憫其
懇苦。現形以問。隣曰。母王氏亡來已除服。今胡在。王
䫃簿吏對曰。王氏見繫獄受苦。隣問我母何罪所致。
王曰生和尚時多食雞卵。又取白傅頭瘡坐是。汝由
隣□□□□□曰□縻有分。放釋無門。若往鄮山禮
阿育王塔□□□□□□□□□□章山寺叩頭哀
訴。禮至四萬拜。忽聞有呼隣聲。望空。見雲氣中母謝
曰。承汝之力。得生忉利天。故來報汝。言已而隱。今育
王寺後峯頂上有翠微菴。即師棲止焉。師後廣解經
論。美聲籍甚。肅宗皇帝乃召入禁中應奉。高其辯捷。
賜紫服。充供奉官（大宋僧傳）。
<pb n="52"/>
<other>廬山超法師</other>
僧景超。素持戒。範性質直。不苟徇解。包廬山。唯誦玅
經為常務。禮華嚴經。一字一拜已及二徧。乃燒一指
為供。次禮法華。煉指亦然。自後身膚內隱隱出舍利。
磊落圓瑩。或有求者。坐席行地皆獲之。石晉天福中
卒於菴所（大宋僧傳）。
<other>洛京真法師</other>
法師名洪真。滑州淳于氏之子。少悟塵樊。決求出離。
介然之性雲鷄相高。師授玅法。一舉通利。生來所誦
約一萬過。鎧甲□□□□□者。後詣朝上表。乞焚身
供養佛塔。勑不允。真歎□善□□弱魔障尤強。遂退
廣愛寺。罄捨衣盂。作非時施。忽恬然坐逝。經于數日
顏貌如生。洎遷化。舌根儼在。益更鮮紅。伊洛之人重
之如佛。劉漢時也（大宋僧傳）。
<other>潭州亡名僧</other>
漢乾祐中。潭州僧亡名。恒誦法華經。口無他語。長沙
文昭王特加禮重。召入天䇿府湘西院供養。然其語
事詭異。一旦召知殿僧。令急襞掠佛像。各就兩廂。眾
皆謂為發狂。相目而笑。須臾自入正殿。據佛座。儼坐
而化。舉州道俗敬而異之（大宋僧傳）。
<other>宣城山神僧</other>
錢武肅王時。有僧自新。止瑞應院。甞入宣城山采藥。
穿洞行數里。忽見溪側松下有草菴。一僧雪眉擁衲
坐禪。有一磬新。擊磬。僧開目曰何緣至此。乃敲火煎
茶為待日夕。新託宵顧其僧。即上松巔大巢內誦法
華經。聲極清亮。令人樂聞。逡巡□□□□□苦。生人
怖畏。速去速去。窺之乃虎豹也。翌日。新□□□□□
□居此地。百見草枯。四絕人煙。非師棲息處。又采□
黃粮置食而送別。乃曰。公食此。平生不乏食矣。新迴
至院。已經月餘。及再往。則忘去路矣（大宋僧傳）。
<other>成都府僧</other>
成都府有僧誦法華經有功。雖王均．李順兩亂於蜀。
亦不遇害。一日忽見山僕曰。先生來晨請師誦經在。
藥市奉迎。至則已在。引入溪嶺。數重煙翠。見一跨溪
山閣。乃其居也。僕出曰。先生請師誦經。老病起遲。若
至寶塔品。乞見報。師報之。先生果出。野服藜杖。兩眉
垂肩。嘿揖焚香側聽。而入齋則藤盤竹筯。秫飯杞菊。
不調鹽酪。美若甘露。飯訖下嚫一鍰。僕曰。先生寄語
遠來。不及攀送。僕即送行。僧於中途問曰。先生何姓。
曰姓孫。何名。僕即於僧掌書思邈二字。僧嗟駭。僕忽
不見。凡尋三日。竟迷路蹤。歸視嚫金。乃金錢一百。中
五六金。一半尚鐵。由茲一膳身輕無疾。至大宋元禧
中年一百五十歲。長游都市。後隱不見（<bz>〔箱〕</bz>山野錄。
<other>相州昂法師</other>
相州有法師道昂。止開元寺。常講法華經。一日講次。
忽見眾聖幢幡音樂從空而下。告云。兜率陀天特來
相迎。昂。曰天道生死根本。從來不願。所願者西方耳。
言訖不現。須臾即聞西方音樂嘹亮。異於前聞。師忻
然曰。時既至矣。吾當行焉。諸人好住。勤念彌陀。同生
淨國。言已香鑪墜手。即於高座瞑目而終。四眾深嘉
異之（往生略傳）。
<other>杭州智覺禪師</other>
師諱延壽。餘杭人也。自兒稚時知敬佛乘。弱冠習誦
法華。五行俱下。纔六十日而畢。時有羊跪而聽焉。甞
為北郭稅務專知官。見魚鰕輒買放生盡。盜官錢竝
為放生用。事發坐死。錢王遣使視之。若懼即殺之。否
即捨之。洎臨刃。其色不變。遂𧹞其罪。因投明州翠巖
出家。文穆王賜與剃落。甞於國清行法華三昧。夜見
神人持戟而入。師呵其擅入。神曰。久種淨業。方到此
中。又中夜行道次。普賢前供養蓮華忽在手。因思二
願。一願終身常誦法華。二願畢生廣利羣品。憶此二
願。復樂禪寂。莫能自決。遂作二鬮。一曰一心禪定。一
曰誦經萬善莊嚴。於此二途有一功成者。須七返拈
<pb n="53"/>
著。遂精禱佛祖。信手拈之。乃七番竝得誦經萬善鬮。
由此一意專修淨業。遂往天柱峰誦經三載。禪觀中
見觀音以甘露灌于口。從此發觀音辯才。初住雪竇。
後選永明。眾至二千人。時號彌勒下生。勤大精進。日
行一百八事。平生誦法華經一萬三千許部。著宗鏡
錄百卷。勑入大藏。至大宋開寶中示疾。焚香告眾。加
趺而寂（師事跡大宋僧傳．僧寶傳．寶珠集竝委載。以官錢<bz>〔市〕</bz>放生。用見東坡大全。
<other>泗州德法師</other>
太平興國中。江南僧懷德。自離俗謹愿飾身。誦通法
華。因以得度。自爾雖登講席。終以誦持為專務。晚游
泗上。禮僧伽塔。　大宋遣使賚旛華上供。德誓欲焚
身供養。先捨衣盂設齋。次衣以帋服。纏身灌蠟。禮辭
眾僧。手執雙燭。登柴𧂐中。發火誦經。火𦦨熛高。其身
聊側。猶聞經聲。觀者莫不悲悼。及收餘骨。室利尤多。
使歸奏。　上為之動容（大宋僧傳）。
<other>杭州巖法師</other>
僧紹巖。雍州劉氏子。七歲入道。凡百經書覽同溫習。
游方至杭州。挂錫水心寺。恒持法華經不捨晝夜。俄
感陸地生蓮華。舉城瞻矚。巖亟蹂之。因發誓仰傚藥
王焚身。時錢王篤重歸心。苦留乃止。尋復潛往投身
曹娥江用飼魚腹。投而不沈。云有若神人捧足。適漁
者拯之。錢王即造上方院。召以居焉。開寶中感疾。不
求藥石。即顧命曰。吾誦蓮經及二萬部。決以安養為
期。今幸遂懷。言已坐亡。襄事官供荼毗于龍井山。獲
舍利無算。骨猶玉瑩。乃以石函寘于影堂。太師孫承
祐製[石*((白-日+田)/廾)]（大宋僧傳）。
<other>衡嶽雲上人</other>
衡嶽楚雲上人。生于唐末。有至行。甞刺血寫玅法蓮
華經一部。長七寸廣四寸而厚半之。作栴檀匣藏於
福嚴三生藏。又刻八字於其上曰。若開此經。誓同慈
氏。皇祐間有貴人游山。見之。疑其妄。使人以鉗發之。
有血如綫出焉。須臾風雷震山。煙雲入屋。相捉不見
彌日不止。貴人大驚。投誠懺悔。嗟乎願力乃爾。余甞
經游。往頂戴。之細看血綫依然。禪月貫休有詩詠之
曰。剔皮刺血誠何苦。為寫靈山三會文。十指瀝乾終
七軸。後來求法更無君。事見林間錄。淳凞間參政范
成大過其寺。請見是經。以偈贊之曰。佛子真法身。晃
耀紫金色。散滿十方界。聚為七卷書。七卷徧河沙。震
躍說妙法。非聚亦非散。是則法眼觀。
<other>蘄州光法師</other>
蘄州永樂寺僧道光。為人純素。里[門@(工/卜)]所敬。甞出血和
墨寫蓮經一部。其行斜點畫。勻如空中之雨。整如上
瀨之魚。皆精進力之所成。知見香之所熏。不然何以
微妙如此耶。又復於一毫相之間見萬八千佛土。於
一剎那之中入無量義三昧。名報佛恩。經行語默莫
非受用。余自北還。睹其所寫之經。觀其施為。以與佛
菩薩語言酬酢。豈復有世間之念耶。華嚴曰。念念不
與世間心合。是大精進。光其以之（石門文字禪）。
<other>京師言法華</other>
言法華。莫知所從來。游行京師。初見之於景德俱胝
院。梵相奇古。直視不瞬。口吻衮衮不可識。相傳云。誦
法華經。故以稱之。飲噉無所擇。道俗目為狂僧。
仁宗國嗣未立。因夜香默禱曰。翌日化成殿具齋請
法華大士俯臨。明旦上道衣以待。俄奏云。言法華自
右掖門徑趍寢殿。呵止不可。上笑曰。朕請而來。既至。
升御榻。加趺受供訖。上曰。朕以儲嗣未立。大臣咸謂
侵尋嗣息有無。大士決之。師索筆書十三十三凡數
十行。莫曉其意。後　英宗登極。乃濮安懿王第十三
子。方驗其言。師將化乃曰。我從無量劫來。成就逝多
國土。分身揚化。今南歸矣。言已而寂（僧寶傳）。
<other>姚江恩法華</other>
餘姚龍泉上方有僧紹恩。不知何時人。專誦法華經
為德業。時虎丘有釋氏修雅者。作歌以美其事。辭意
<pb n="54"/>
璀璨。卓絕古今。恩之行業雖未聞傳記。而諦觀此歌。
足見誦習之功。其略曰。山色沈沈。松煙羃羃。空林之
下。盤陀之石。石上有僧。結加橫錫。誦白蓮經。從旦至
夕。左之右之。虎跡狼跡。十片五片。異華狼藉。偶然相
見。未深相識。不知古之人今之人。是曇彥。是曇翼。至
云世人縱見師之形。誰人能見師之心。世人縱識師
之心。誰人能識師之名。師名醫王行佛令。來為勞生
治心病。能使狂者定。垢者淨。邪者正。凡者聖。如是則
非但人恭敬。亦合動龍鬼贊詠。豈得背覺合塵之徒
不稽禮歸命。
<other>靈峰古禪師</other>
建中靖國時有古禪師。道號靈峰叟。年十三時聞人
誦法華經。恍然如宿歸。因念之。不數月通利。諸兄謂
可教。止之令讀儒書。輒目病不愈。乃禱僧伽大士。忽
夢雷擊于目。睡中大呼。眾驚視。其目已痊。遂求出家。
果試此經。奏名落髮。續南參三十年。因爾輟誦。晚歲
再思。洎誦之。不遺一字。復得洞究經旨。參會西來祖
意。感佛恩深。即逐品提綱。成三十二頌。其賦首題曰。
逈絕言思稱妙法。本來清淨喻蓮華。會權歸實真方
便。普為人除眼裏沙。後總頌曰。不說說經超迹迹。不
言言句顯玄玄。儻因擊節開心眼。一會靈山尚儼然。
<other>廬山可禪師</other>
釋祖可。字正平。西蜀蘇伯固之子。養直之弟。崇寧中
止廬山。幼瞻家學。預江西詩派。雅思淵才。非古之下。
一日猛省曰。眉宇向秋。專於吟詠。忽若死魔索。戰將
何排歒。因扣一耆宿曰。藏乘祕典。何者為勝。宿曰。法
華君於羣經。固可信矣。可即躬覧已而告曰。此經可
取。止有香風吹萎華。更雨新好者一聯。頗恊下意。可
輕發此言。即感迦摩羅疾。舉身焦臭不可近。逾三十
年方殞。故叢林中以癩可目之。經謂。若見受持是經
者。出其過惡。此人現世得白癩病。以可校之。佛言不
虗矣（注法華經）。
<other>杭州日觀大師</other>
師名善昇。裔出錢唐仲氏。十歲出家。十五通蓮經。十
七薙髮。訪道東京三十年。與高儒達釋游。深有佛學。
天禧中詔下僧錄。簡長等注釋御製法音集。師乃預
選。事畢。賜師號。即還鄉。康定中入天竺山。居式懺主
日觀菴。不下山十餘年。誦法華經一萬過。余至錢唐
就山中見之。康強精明。話言如舊。一日置書曰。吾願
足矣。將去世。人必藏吾浮圖下。願公記之。後日果化
去。余於是為作銘曰。山月亭亭兮師之心。山泉冷冷
兮師之琴。其性存兮孰為古今。聊志之兮天竺之岑
（范希文記。見聖宋文海）。
<other>湖州端師子</other>
師名法端。俗丘氏。烏程人也。自離乳哺便不茹葷。年
未及冠試經祝髮。隷業吳山解空院。初從祥符淨覺
法師學台衡三觀。後往徧參。得黃龍法道。出世三遷
至西余。每作師子吼。復作師子戲。人呼為端師子。後
退居吳山歸雲菴。終日竟夜誦法華經。作詩曰。年老
惶惶神更清。夜深幽室誦蓮經。兒孫睡覺應嫌我。石
板時敲三四聲。有母冢在山前約一里許。晨朝徐步
誦經一部而歸。湖人爭請誦經。必得錢五百乃開帙。
目數句𢹂錢以去。遇飢寒者散之。好歌漁父詞。月明
則吟之達旦。霅有僧名回頭。雖士夫亦安其妄。秀有
狂僧號不託。說法誑世。師並勘破之。俞秀老作開堂
疏曰。推倒回頭。趯翻不託。七軸之蓮經未誦。一聲之
漁父先聞。師聞此。便登座引吟曰。本是瀟湘一釣客。
自東自西自南自北。大眾稱善。師曰。我觀法王法。法
王法如是。便下座。後因疾牙便遷化。壽七十二。東吳
人祠之為散聖焉（師有語錄亦見僧寶傳）。
<other>明州瑩教主</other>
師諱瑩。不得上字。住明之江東廣嚴院。廼延慶法智
尊者門弟子。稟承教觀。深造淵源。故人以教主稱之。
<pb n="55"/>
甞以銀子書蓮經七軸。內佛菩薩字則易以金書。筆
法遒勁。殆超翰墨。玉軸琅函。見者竦敬。師竟歸寂是
院。冢塔猶存。其經雖歷年所。而交收儼在。建炎中。院
宇虜[寇-(敲-高)+ㄆ]蕩盡。於瓦礫中獨獲是經。淳熙間有法蓮講
主住持。一夜正睡熟。遽聞喧閧如千萬人聲。驚起乃
見方丈別室遺火。火已穿屋。其經以小臺子閣於柱
上。冐火捧下。略無所損。嗟夫此經兩經烈𦦨。遠由大
乘功勳天龍翊衛。近則法師行願堅固所持。佛言。讀
是經者。火不能焚。於斯驗矣（宗曉親見蓮講主說）。
<other>明州久法華</other>
明州開元僧可久。常誦蓮經。時稱久法華。平生迴誦
持善利莊嚴淨土。元祐八年無病端然坐亡。過三日
忽甦云。吾已神游淨土。其土之相與十六觀經所說
莊嚴一同。七寶池中所有蓮臺皆標當生者姓名。一
紫金臺標云大宋成都府廣教院熏法華。已生其中。
又一金臺標明州孫十二郎。又一金臺標明州久法
華。又一銀臺標明州徐道姑。言訖復坐去。至後五年。
徐道姑果坐亡。亡時聞異香滿室。過十二年。孫十二
郎卒。時聞天樂之聲。靈瑞重疊。人皆仰之（龍舒淨土文）。
<other>蘇州梵法主</other>
師名淨梵。嘉禾人。姓笡氏。母夢光明滿室。見神人似
佛。因而懷娠。生甫十歲。依勝果寺出家祝髮。從湛謙
二法師學教。得其傳。初住無量壽院。凡講法華經十
餘過。大觀中結二十七僧修法華懺。每期方便正修
二十八日。連作三會。精恪上通。感普賢授羯磨法。呼
淨梵比丘。名聲如撞鐘。時有長洲縣宰王公度。親目
其事。題石為記。又甞夢一黃衣人請入冥。見王者令
撿簿云。淨梵比丘累經劫數講法華經。即遣使送歸。
一日禪觀中。合眾皆見金甲神人胡跪師前。又在佗
處懺期。蒙韋駄天撿點大眾中有戒行不嚴淨者。先
已預定。後果懺法不全。時姑蘇守應公有婢。為祟所
惱。請師授戒。其妖即滅。葛氏請施戒薦夫。見夫遶師
三帀而去。待制賈公睹師道行。即補為管內法主。師
傳持四十餘年。亡後焚軀。舍利五色（寶珠集）。
<other>湖州明悟法師</other>
大師若觀。世烏鎮人。俗錢氏。從釋于嘉會院。立行卓
爾。四眾欽之。紹興十八年甞結十萬人修行淨業。其
勸化榜子云。某伏念生死無際。輪迴不息。唯安養之
歸則無退轉。某遁跡山間。生滅夢幻幾二十年。不入
城市。常看法華．光明二經。日一百徧。計六十萬部。誓
與法界眾生莊嚴淨土。入會者各念佛號十萬聲。先
得道者[逅-口+巾]相度脫。前後命終各執青蓮華往生淨土。
一日空相講主見訪。齊次。食方三味。忽索筆書偈加
坐而終。空相證明。大為勝異。荼毗正值日輪當午。舍
利迸出。光瑩奪目。道俗競取。骨亦不存。嗚呼。師之誦
持。世未甞有。凡在見聞。莫不增上稱歎（寶珠集）。
<other>溫州褒法師</other>
沙門契褒。育身徐氏。代橫陽人。幼懷出俗之志。得度
於壽聖院。為人簡重有明識。洎乎參學。因憩百越。睹
見天衣山曇翼禪師行業。慨然景慕。乃發心終身誦
法華經。自是還鄉。不涉人事。一意宣持。至至和改元
季冬念七日。澡浴更衣。稱佛號而終。師平日。其諸大
乘經呪。佛菩薩名。或覽口誦。或刺血書。或逐字禮。並
見乎別錄。茲不具敘。當時文士訪其塔者。率多留詠。
今略謄三章。則師之功行可見萬一矣。永嘉周侃詩
曰。飛霜飛露。寒空寒夜。夜夜半冰。欄干紫皇。天眾合
指。掌聽誦字。字到日上。天台長吉曰。金猊香噴空閑
堂。經聲松韻和清商。西風月落寒夜長。白芙蓉滿心
地香。又有不記姓名人曰。應向鷲峰親得記。醍醐香
味滿心田。人間劫石終須壞。難壞吾師舌上蓮（芝園集）。
<other>南屏清辯法師</other>
法師薀齊。生於錢唐周氏。為僧專習台教。深入法華
堂奧。名稱普聞。七坐道場。其從如雲。主南屏日。樞使
<pb n="56"/>
蔣頴叔贈詩曰。道人重演蓮華教。佛隴家風好諦聽。
師甞曰。吾觀法華一乘。先賢多事贊述。而未聞以偈
敷揚者。昔善慧大士頌金剛殊不惡。余早歲涉六籍
百氏之學。喜為言句。今雖老憊。於此下語亦無媿也。
因揭二十八品。各賦一頌。序品曰。一多深妙昔年稀。
雲影飛華景像奇。彌勒文殊兩饒舌。始知躬稟舊威
儀。方便品曰。重關無鍵歎難入。妙手敲開處處通。密
葉殘枝頓零落。卓然高格戰清風。此頌舊有印本流
行。聊記一二。庶與同道者仰止焉。
<other>湖州頴法師</other>
大觀中。吳興有法師元頴。傳宗佛隴。義學宏深。余甞
見師教典目錄著述甚多。內有所謂法華續靈瑞集。
世未之見。後徧求。果得之。其文兩卷。以所錄一百餘
人選為十科。一普賢證明。二妙因成就。三鬼神恭敬。
四禽獸欽伏。五所願成就。六化佛來迎。七往生淨土。
八果報生天。九舌根不壞。十香光表瑞。良由佛乘是
一。感召隨機。瑞相茲多。非師括綜。世莫能知。師最後
結唱曰。若以實相為法華。則諸經諸行莫非法華。若
以稀有為靈瑞。則此身佗身莫非靈瑞。今特為是。集
諸異蹟。願與見聞。如佛子所應得者皆亦得之。
<other>杭州雅闍梨</other>
闍梨從雅。錢唐人。𨽻業淨住院。依天竺海月都師。得
台衡三觀之傳。然無經世意。乃曰。慕虗名爭如修實
行。言清行濁賢聖所呵。遂卜居南山天王院。專以讀
誦為業。平生閱法華經五藏。金剛四藏。彌陀十藏。禮
釋迦三十萬拜。禮真身塔十徧。每一字三拜。禮法華
經三徧。禮彌陀佛一百萬拜。誦此佛號五千萬聲。時
憲使楊傑嘉其精修。以所撰安樂國贊三十章贈之。
師欲以此化導無窮。遂圖三輩九品真容。列以贊文。
刊石淨住院。一生坐不背西。其精誠類如此。後無疾
坐逝。感異香滿室。天樂盈空。人皆謂西聖來迎之兆
矣（寶珠集）。
<other>杭州渥法師</other>
釋惟渥。錢唐金氏子。稚歲離俗。克勤妙經。考試中䇿。
即預法流。立志深靜。杜門謝事。聲誦此經足五千徧。
自康定二年起首閱藏。每卷終誦心經五卷。一藏告
滿。五藏心經亦圓。如是者三過大藏。看華嚴經二百
部。光明經五千部。心經一百藏。金剛．小彌陀．大悲呪
各二十藏。楞嚴．圓覺．維摩各三千部。千佛名經二千
部。彌陀尊號一千萬聲。所有善因一意莊嚴淨土。崇
寧元年秋偶疾。揑印坐亡。壽八十九。火浴口齒數珠
不。靈芝大智律師仰師之德。題曰。余歷觀三代高
僧唯習禪誦經。臨終異相豈非冥神空寂寓目聖境
之所資也。出離要門。莫先於此。古德有言。為僧不應
於十科事佛。徒消於百載。寄言來學。得不思齊乎（寶珠
集）。
<other>餘姚異闍梨</other>
闍梨覃異。生姚江杜氏。脫素于龍泉寺。皇祐中普恩
得度。習台教於兩浙。所業既遂。即還舊居。或以住持
強之。皆確然不就。晚年掩關絕事。專修淨業。誦法華
經滿五千部。普賢觀．彌陀經一萬卷。佛號不計數。崇
寧改元。忽染疾。召徒屬焚香告曰。吾生淨土時已到
矣。當乘金剛臺隨佛西邁。願勉力進修。可得相見。言
訖手結佛印泊然坐殞。荼毗舌根數珠不杇。人所敬
歎云（芝園集）。
<other>錢唐聰上人</other>
僧思聰。錢唐人。年十五。父母欲為納室。師深厭家獄。
即逃入天竺靈隱山。就法安寺出家。立志勤苦。每日
出城化僧供。夜而不寢。專誦蓮經。至二十歲。抱經投
試。即預選僧。自此日持二部。餘則又稱佛號。或謂之
曰。誦經足矣。何必更稱佛乎。師曰。命終欲生其國。安
得不繫念在心。一日感氣疾。乃曰。某夜來已見佛菩
薩眾。並云同來接引。更兩日吾其行矣。弟子祖安曰。
<pb n="57"/>
恐是魔境。不可擅隨。師曰。吾命終時。若於𦚾中生蓮
華。則往淨土之驗矣。過兩日。天始拂明。命安聲磬。曰。
佛及菩薩已滿虗空。眾共稱佛。奄然而終。探其身皆
冷。唯𦚾前如掌許溫潤。有若蓮華敷榮之狀。果符所
說矣（寶珠集）。
<other>秀州照法師</other>
法師靈照。東陽人也。生而傑異。志願為僧。自入空門
未甞偃臥。晝夜禮誦。未逾一月通法華．光明二經。年
過弱冠。中試經第。進具以來負笈教庠。盡得台宗三
觀之道。累尸名剎。晚止華亭超果。元豐間結二萬餘
人為社。仰東林之風。慕西方之訓。甞夢彌陀三聖。師
跪而問曰。某一生誦經。期生淨土。為果願否。觀音指
曰。淨土不遠。有願則生。勿復疑之。又於靜夜誦經。夢
睹普賢。因即發心造菩薩像。誓誦蓮經一萬部。以嚴
淨報。餘之所誦不計其數。忽臥疾。謂眾曰。吾病中見
有異相。淨土之期決矣。遂累足而殂。闍維。舌根不爛。
柔潤如生。舍利迸流。赤白相間。得不謂之精進力所
持乎（芝園集）。
<other>烏鎮湛法師</other>
師姓焦氏。名惟湛。世永嘉人。母夜夢吞寶塔因而姙
身。幼年離俗。專課法華。考試得度。聽習東靈欽公．慧
覺玉公．普慈深公。鑪[牖-片+韋]嚴密。盡得其奧。建炎中說法
壽聖院。著光明．護國等記。凡作佛事必致應驗。日誦
法華一部。佛號二萬聲。平日少睡。每至盛暑黃昏時。
於草莽際停扇端坐誦法華經。施蚊蚋食。弟子以師
年高。請罷苦行。師曰。蠢動之類安能自結法華勝緣。
使噆我血者種大乘種。願世世解脫。後退居菴室。數
載精修淨業。一日染疾。儼坐而化。荼毗煙所至處悉
有舍利。士庶請求。如願皆得。端師子甞參學於師。有
偈哭之曰。山僧何事也悲情。為憶林間善友人。萬部
蓮經猶未滿。十方緣熟已分身。庭前老樹飄黃葉。雲
外蟾光素滿輪。若問我師何處去。無邊界內已棲神
（寶珠集）。
<other>明州明智法師</other>
師諱中立。鄞之陳氏子。母夢日輪貫懷而生。幼年傑
異。遂令出家。纔九歲。師授蓮經。一披已入神矣。嘉祐
中試開封府得度。從本郡延慶廣智之門。服勤受道
不曰所造之深乎。後請住是寺。始末十年。大開法席。
每歲擇其徒修法華懺。一日禪觀中忽睹大舟。眾欲
乘之不可。師獨往來其中。自是慧解泉發。講法華玄．
句．止觀各數十過。平居似不能言。而講辯雄毅。聽者
忘疲。所誦蓮經一生萬數。餘之行門未易具載。一時
抱疾。乃兩聞異香。遂悉召其徒曰。宜各進修。再相見
於諸佛會中。言已面西坐殞。待制晁說之作紀德[石*((白-日+田)/廾)]。
實四明之文寶也。
<other>明州無畏法師</other>
師名法久。俗鄭氏。姚江人也。七歲出家龍泉寺。政和
中中蓮經第。祝髮。閱壽五十。歸寂于明之清修山。師
風儀翹秀慧利過人。與物亡喜慍。談笑春生。初聽習
於廣嚴智湧之席。次徧參至蘇臺慧覺之門。孜孜游
刃。不憚寒暑。盡得台宗不傳之妙。續包腰雲水。見大
慧於雙徑。深蒙印可。無何本宗挽之出世。住清修院
凡七稔。闢黌堂。延海眾。師徒雍肅。雅有古叢林風度。
山有師子巖。建無畏室。安住其中。常課十經。法華一
部計二萬徧。幽深境界不曰無人到也。雪溪希顏師
甞以詩悼之曰。紗龕明滅篆煙殘。七軸蓮經在舌端。
槁木身支窻几冷。流泉聲落齒牙寒。險夷一節終無
變。伏臘三衣更獨難。猶恨犀枝從此始。談玄無復口
瀾翻。時有吏部何圭以師道望。結為方外友。甞以親
老忌辰。命師陞座誦蓮經。事有感恪。為作一乘菴記。
紀師之德云。
<other>杭州照闍梨</other>
思照。錢唐人。為僧已後。徧歷教庠。研究宗乘。解既有
<pb n="58"/>
聞。便即立行。每夕四更。即起熏煉淨業。稱誦佛名。懈
怠比丘聞師之聲。不遑安寢。昔法藏比丘發四十八
願。師亦仰傚。即秉鑪白曰。古佛不奪今佛之願。今佛
豈違先佛之願乎。其自信也如此。甞刺血書法華一
部。每一字一禮。至于十徧。如是乃至華嚴．楞嚴等經。
共禮二百七十餘卷。讀法華經一千部。觀經五藏。彌
陀十藏。又化道俗結繫念淨業會僅三十年。一日感
疾。夜夢丈六金軀。自此每日輪請七僧助成十念。至
滿七日。踊身合掌。同眾厲聲稱佛。良久。屈指作印。奄
然坐逝。闍維。齒及數珠不壞。眾所具瞻。固非倿妄（寶珠
集）。
<other>衡州南上人</other>
紹興初。衡州有僧祖南。居止本郡法輪寺。自剃度來。
唯專苦行。刺指血寫法華經十餘部。金剛經一百卷。
彌陀經五萬卷。如是書寫。歷二十七載。始終如一。常
念彌陀。期生淨土。晚年血盡形枯。無病猶能行坐。一
日謁方丈。相見並無語。忽端然瞑目坐逝。詳其意。蓋
欲堂頭證明後事也。火化次。眉間涌出五色舍利。顆
數無筭。道俗請求。如願皆得。大哉。佛子克苦。乃摩今
古。罕有其儔。坐脫之際。寧不為西方之歸乎（寶珠集）。
<other>明州誴大師</other>
在城廣福院。僧可誴。俗楊氏。鄞人也。七歲出家。誦通
法華。二十二策經落髮。師風骨清聳。志趣不群。接威
儀。謹言語。課誦佛書。日有常度。餘閑則披閱外典。善
詩章。工草聖。晚景一日去之。恪修淨業。一覽大藏經。
九載熏修法華懺。行住坐臥常在其中。不見世間過
患。一日寢疾。召弟子曰。吾大事將至。汝當精進行道。
毋忽吾言。吾平生進修未甞犯戒。若實得道。死必有
異。過數日。俄而床足上上產芝草一本。其色白。其紋
如蓮華。師見而言曰。吾居現此。去時至矣。即書偈曰。
無經可誦。無佛可念。今日臨行。大家證驗。投筆跏趺
而逝。郡人接足睹之。雖大守待制秦公亦傾心願見。
乃鑿土盛華以上。且見土乾而華茂根幹異狀。嘉歎
良久。贈香以歸之。昔賢有贊之曰。經看一大藏教。懺
摩九載熏修。已證法華三昧。白蓮平地生秋。實紹興
十六年也。院有記狀。其華猶存。今併傳摹之。

<img n="X/X78p0051_01.png"/><rubynote t="【圖】"/>

<other>明州實禪師</other>
四明石門饒益禪院住持傳法僧彥實。幼年出俗。誦
法華經。弱冠試中。承恩披度。自是六十年不忘心口。
昨居紹興天衣寺首座寮。乾道五年五月二十五日
忽於經案下地簟縫中生異華一朵。其色青白。二葉
纖脈。全似蓮華。日增盛。高一尺許。洎除去之。復於六
月十四日又出一枝。亦二葉。長四寸。靈瑞異常。世盛
傳美。郡有武康丞曾迅。好事重道。述其本緣。鋟木印
施。僅三千本。今復登載之。庶託不朽云。
<img n="X/X78p0051_02.png"/><rubynote t="【圖】"/>

<other>明州澄照法師</other>
法師世裔慈溪。姓陳氏。名覺先。澄照賜號也。生而敏
銳。脫素乎精進院。師授蓮經。一讀成誦。披緇已後。首
入延慶明智之室。復升天竺慧覺之門。切問近思。一
家教觀莫不洞曉。眾請住寶林院。法華三大部聯環
講貫。授道無虗日。靖康春大旱。師對龍天講經。即為
三日之霖。百里懽呼。道俗感其神異。為樹光明幢。永
奉標識。次遷延慶法席。[懨-猒+火]揚祖教。戶外履滿。紹興八
年退歸寶林。作終焉計。師化導外。唯以法華為心要。
日課未甞輟。通誦一萬部。方丈向深處築室。號妙蓮
堂。安住其中。唯此一事實也。志在西歸。彌陀經持四
十七藏。三心淨業。可謂專注。後感微恙。為眾說法。安
然而化。廉布作紀德[石*((白-日+田)/廾)]云。師主延慶日。月堂師始至
<pb n="59"/>
參學。師識其瑚璉之器。即語之曰。汝必住此山。後果
符其言也。月堂將終。乃告門人曰。澄照老塔在寶林
草莽中。常有人於深靜夜聞誦法華經聲。此事尤奇。
況師住此山。傳持甚力。吾沒後當就祖隴別築一塔
以遷之歸。洎往啟迎。乃見師靈骨栓索一萎。色如青
銅焉。
<other>明州月堂法師</other>
師諱惠詢。道號月堂。俗陳氏。其先永嘉人。廼祖寓居
明之朐山。母甞夢一僧到家緣化。繼而有姙。及在童
齠。舉止傑異。因捨從釋。𨽻業祖印院。師授法華。登案
數徧即背讀。人偕駭異。披緇已。歸省親。祖母諭之曰。
汝既出家。當如吾溫州忠佛子之為僧。無事勿得戀
父母之室。師承此告。挺志于學。初止延慶澄照法席。
師一見而器之。時草菴居第一座。乃北面諮承。愽盡
其要。復欲傍求異聞。徧參兩浙。旋歸。值圓辯師鎮南
湖。拻張宗旨。師智解嶄然。當鋒領悟。紹興末中選住
持。凡四遷而至延慶。巍巍法座。萬指森圍。人以恣辯
宣揚同富樓那。豈不然乎。師雖被緣接物。而內行愈
勤。蓮經七軸日課為常。縱祁寒隆暑寢病亦復不懈。
十載于茲。言行俱滿。一日屬疾。氣色將行。弟子請說
法。師曰。法豈有說耶。即索筆書偈告眾。驟稱佛號。垂
乎兩結彌陀印。跏趺而終。遺言依五天佛制火浴。法
骨分為二。一祔朐山親壟。一塔南城祖原。議者以諸
祖皆窆全身。遂薙頂髮以表師志。將一歲猶未往。偶
學者至。啟髮瞻禮。忽睹舍利盈掬。光彩陸離。紀此則
有提舉陸公（沅）製為之贊。茲括其要云爾。
<other>明州和法華</other>
宋奉化廣濟。有僧曰法和。生於江氏。幼歲離俗。毓性
平易。布衲被身。[澶-旦+示]有古之風度。常誦妙經。旦暮不息。
由此人以法華呼之。院有講僧可依。一日摳衣請問
藥王焚身事。師不悉其用心。即為說是真法供之旨。
和聞其言。喜躍而去。時當上元二十四日夜。方中院
東北隅。巨火連天。一眾奔救。忽睹師合掌跏趺于火
中。口囁囁猶誦經。其前設香燈供蓮經。又安辭世頌
發願文。頌曰。急水裝舟。到岸不流。殘雪已隨紅焰盡。
清身足步聖前游。願文其略曰。法和願焚此幻軀。成
無價香。先奉十方三寶妙法上乘。次供天龍八頭。先
冀　二聖迴鸞重興社⿰示畟。然後願我再出世來。常演
大乘。廣度群品等。其火爂高。間有五色光耿耿于空。
是夜絕風翳。俄聞[澶-旦+示]裂鼓震之聲。又有異香芬馥。既
而翌日本師斂骨于房外。有四信女趍禮化所適。見
餘涌動。試拂尋之。偶得舍利二十餘粒。眾復擁觀。
其骨珠顆絫絫然。自此聲馳。請者愈多。應現愈繁。骨
與竟而撤盡。有人得一齒。藏于篋。富室願樂之。授
三十千。其為人篤敬也類如此。院門首營停塔以奉
標識。無何四眾瞻禮絡繹而來。有若蜂屯蟻慕者焉。
時玉几峯禮真身者有妨。即以興妖訟其事。太守少
保郭公蒞政嚴毅。追主僧囚之。過數日呈案次。忽一
蠅子飛住筆端。其聲哀泣。驅去又來。帥知遺身者感
通。擲筆以釋之。即紹興四年甲寅歲也。院無[石*((白-日+田)/廾)]志。宗
曉訪。寺之耆宿尚存親見聞者。因得敘。摭庶補佗日
僧史之求云。
<other>明州佐法華</other>
僧雲佐。出家鄞之海慧院。素持法華經。策試得度。自
是參學台宗。雖往返江山多歷年所。而不廢所業。晚
歸延慶。四十餘年隈廊靜室清誦琅然。日以四部為
率。年八十餘。偶老病。不至困瘠。即索湯沐浴更衣整
肅。召同袍諷四安樂行。少選之間。端然坐逝。洎從火
化。烟焰上作金色。或五色芬芳。至收餘骨。得黑色堅
固。其相內空外圓。狀似槵子數珠。人頗異之。
<other>明州岳林寺蓮經</other>
明之奉化岳林宗福寺。勅賜崇寧閣。乃奉安布袋師
真像處。紹興三十一年遺漏併而蕩盡。於瓦礫中得
<pb n="60"/>
妙法華經一部。不損一毫。真法門靈端矣。時月堂法
師慧詢有詩贊之曰。玉軸金文起梵宮。信知妙偈亦
難同。幾層樓閣隨烟墨。一部蓮經出火紅。香捧瑞光
分寶鑑。月含真色射寒空。可憐法末人驕慢。重顯摩
騰築範功。一云。昔泉州淨因禪院有寶閣遺火。煨燼
之餘。獨法華經一部儼然如舊。四眾莫不仰歎佛法
神功。曾朝奉遂作此詩。然二處人物懸遠。訪問無由。
今茲兩存。俟知端的者刊正之。
<other>明州鑑宗師詩</other>
紹興末。明州慈溪東寺韻監寺房。有山童洪志。一七
歲出家。師鞭䇿有度。誦徹蓮經。每至靜夜遶普賢殿
誦之。音聲清雅。聽者奇之。寺有雪菴宗師鑒公贈以
詩曰。楚楚山童情自閑。未知身世兩相干。時將碧篆
搖窻下。每把青蓮味舌端。湖月飛來雲屋冷。松風吹
落蘚床寒。此時流水聲悽婉。側耳天仙怕夜闌。
<other>明州全法華</other>
元祐中。明州慈福院有全法華者。誦經三十年。以部
計之一萬五千矣。平居蕭然一室。隱几而坐。念珠在
手。誠誦在心。門外紛紛。彼且不動。晝於是。夜於是。無
一毫惰意。師有弟子梵容。參學至上京。時左街僧錄
淨照禪師道臻。住十方淨因禮寺。聞師之德。賦詩以
寄之。朝賢一見。光賀盈軸。左朝散郎大理寺簿徐耘
撰序。刻石于院。今紀六首。聊傳師德。僧錄曰。幾回七
軸斷韋編。持誦由心久愈堅。聞說高年倍精進。舌根
應似一紅蓮。左朝議太夫尚書屯田郎中李之純曰。
去里為僧脫戶編。精持妙法久彌堅。身心清淨將何
並。大華峯巔玉井蓮。左朝奉太夫尚書戶部郎中林
邵曰。隱几蕭然誦寶編。真如不動此心堅。清晨數卷
聊遮眼。好對[匚@千]廬社裏蓮。左朝散太夫尚書刑部郎
中莫君陳曰。大事因緣誦七編。一爐香火老彌堅。師
應悟入身清淨。願効當年贊碧蓮。左朝奉郎行祕書
省著作黃庭堅曰。攝意持經盡劫。人間處處妙蓮
開。佗年誦滿三千部。却覔曹溪一句來（石刻載二十首）。
<other>明州親法華</other>
僧智親。俗薛氏。鄞縣萬齡人。丱歲出家棲心寺。從師
授蓮經。誓以背讀。紹興初國朝開場䇿試。中選為僧。
自爾徧學教律。開發本心。已而歸隱舊所。杜門一室。
絕去名利。日持一部為率。時城東集眾誦習此經。願
請師為教授。師不獲已。力為主之。其號曇華社。至今
猶存焉。晚年加功進行。日宣兩部。或至于三。師十科
供職。無忝講持。時多禪講。遂播為聲。詩積三十家。亦
一時盛事。弟子法侔猶藏真墨。今撮其要。庶幾傳遠。
滄洲禪師慧普首唱曰。舌上青蓮噴異香。功成萬部
可揄揚。未甞安寢長精進。箇是僧中真棟梁。蘿月禪
師曰。經簾終日對爐香。流水清聲自抑揚。有道只應
生間世。高僧不獨在齊梁。慧耘師曰。密室蓮芳遠透
香。三周大事廣敷揚。茆茨下有擎天柱。大廈高堂空
棟梁。智心師曰。竺墳供課飽聞香。舌卷潮音徧舉揚。
鵲鼎有懷熏淨凡。鷰泥無復涴雕梁。
<other>明州純法華</other>
鄞水慧燈院僧道純。俗王氏。政和中入道。至于建炎
兵宼入境。戕害良民不可勝數。師見而深懷惻隱。唯
念佛法可以升濟。因發大心專課法華。僅二十載滿
一萬四千部。爾前誦習不在其限。年登七十。營齋慶
懺。次得阮山珣禪師製疏。其略曰。爰自國嬰烽火之
變。人遭塗炭之憂。是以感發丹衷。增修白業。受持一
乘之祕誥。克勤精進之餘風。篆烟不斷於明窻。貝葉
長敷於淨几。春秋過眼。幾番之葉落華紅。事物虗懷。
萬境之水流雲散。覩龍女成佛則了知非相。慕藥王
鍊臂則誓欲亡軀。三沐三熏。消白日於七千二百。一
舒一卷。翻黃卷於九萬八千。獲無難緣。惟深慶幸。師
壽八十七。紹興二十七年十月望日沐浴盥掌更換
淨服。告眾坐馳。荼毗次。競收設利。罔知厥數。佛化增
<pb n="61"/>
光不在斯人歟。
<other>明州戒講師</other>
鄞川管江法慶院。有僧法戒。俗杜氏。正因出家。行業
真實。平生茹素。不顧形骸。甞於院造大佛殿。建多寶
塔。濬築巨塘灌溉南畞。眾受其賜非一日。紹興二十
年法堂弊漏。發心翻蓋。即偏走人。間刺血書蓮經一
部。積施利以成之。翻蓋次。乃以是經㭊為三分。褁以
三重夾襆。外纏油單。奉安三道火珠內。意以鎮院宇
永為不朽耳。後過二十年。棟脊又損。戒復重修其火
珠併而取下。及觀其經。絕不見片幅。道俗深嗟其異。
識者以謂師之誠意感天龍迎去崇奉矣。其僧後傳
台教。住持此山。宗曉甞親訪之。因得其詳。
<other>高尼（凡一十三人）</other>
<other>洛陽馨法師</other>
東晉時有尼竺道馨。生於泰山羊氏。立性專謹。與物
無忤。在沙彌時為眾所使。甘苦無倦。年二十誦法華．
維摩二經。研求理味。老而益勤。比丘尼誦經自馨始
也。住洛陽東寺。秉節戒行。為人所宗。時有一女名楊
令辯。專行黃老服氣之術。人亦敬事。而嫉馨為人。密
以毒藥納其食。馨中之。弟子問病所得。乃曰。成不道
也。皆酬夙緣耳。遂卒（大藏高尼傳羣字函）。
<other>司州賢法師</other>
尼諱智賢。俗趙氏。常山人。戒行修謹。曠然不雜。時司
州太守杜覇信服黃老。嫉忌釋宗。符下簡汰。制格高
峻。非凡所能。以格試賢。賢則有餘。逼賢獨住。賢識其
意。誓不外犯。及符堅立。特敬之重。為造織繡袈裟。後
住西寺。洪顯大法。誦正法華經晝夜一徧。其所住處
常為眾鳥依棲。經行隨逐（高尼傳）。
<other>江陵壽法師</other>
宋元嘉中有尼道壽。不詳何許人。清和恬寂。以孝恭
稱。幼受五戒。未甞毀破。因丁父憂。遂成瘦疾。年深不
差。乃甞願曰。吾若疾愈即往出家。病果愈。因從剃落。
晚住江陵祇洹寺。勤苦絕倫。誦法華經滿三千徧。每
見光瑞。不以為稱。一夜忽見空中寶蓋垂覆頂上。時
以為持誦之驗（高尼傳）。
<other>江陵玉法師</other>
尼慧玉。長安人。勤行戒善。道德通備。教化游行不避
寒暑。住江陵牧牛寺。誦法華．楞嚴等經。旬日通利。世
以為奇。宋元嘉中為苦行。齋誓曰。吾若誠心有感。捨
身之後必見佛土。七日之中願見佛光。至于五夜。寺
東樹林忽現光相。形色赫然。眾見歡喜。即於發光之
地起立禪堂以安清眾（高尼傳）。
<other>山陰宣法師</other>
法宣尼。剡川王氏女。幼抗志離俗。七歲即[蔬-(梳-木)+束]食。十八
誦通妙法。兼能解其指歸。坐臥之時輙見帳蓋覆上。
驟有媒娉。誓而却之。年至二十。父母𢹂就齊明寺從
釋。即於是日帳蓋不現。自爾愽覽經論。探頥奧理。晚
遷山陰昭明寺。經律迭講。聲高禹穴。所得嚫施。造像
寫經。梁衡王元簡到郡請為母師（高尼傳）。
<other>高郵華手尼</other>
尼高郵縣人。志節霜淨。言行冰清。誦妙蓮華不捨晝
夜。初誦一卷。忽於右手爪上生一華。狀如綾系。次第
誦至第五。五指爪上皆生一華。誦徹六七。掌上併生
二華。大過爪上。由是聲傳帝闕。陳武皇勅入看之。從
此郡人競呼為華手尼（靈瑞集）。
<other>河東尼信師</other>
唐武德中有尼法信。通持法華經。謹愿始終。仍欲精
寫一部。遂訪書人。倍酬其直。別置堂戶令書之。每一
起一浴。更著淨衣。仍於案上鑿壁通外。如一竹筒。書
生凡出息。輕含竹筒吐息于外。寫經七卷。八年乃終。
設齋慶懺。立淨道場。香華崇奉。至貞觀十三年。有龍
門寺僧法端常講是經。以此尼經本精至。遣人往請。
尼固辭不已。而自送去。及法端開讀。唯見黃紙。了無
<pb n="62"/>
一字。端慙懼。即還之。尼知有所犯。即以香湯灌滌其
函。頂戴遶佛行道凡七晝夜。及開視之。還復如故（法苑
珠林）。
<other>東京法忍二師</other>
晉陵黃氏。生二女。姊五歲。妹三歲。適有人於庭誦蓮
經。姊妹聽之乃曰。吾解此矣。從此遂能談實相之義。
後俱於京師安國寺為尼。長名持法。次曰慧忍。二人
同志修法華三昧。忽有一尼自號空姑。詞貌甚異。與
共止宿。每至中夜身光赫然。如是三年而去。或者問
之。二尼皆笑而不答。識者案經即普賢也。由是名動
京師。雖一行禪師亦復欽敬。梁肅為作行狀云。
<other>荊州姊妹二尼</other>
貞觀初。荊州有姊妹二尼。同誦法華。深厭形器。俱欲
捨身求無上道。從此漸斷粒食。服諸香油。預告道俗
尅日焚然。即於城大街置二高座。以蠟布纏身。唯出
面目。誦法華至藥王品。姊先以火炷妹頂。妹即以火
炷姊頂。清夜兩炬炳曜同輝。火㳂至眼。經聲尚明。至
於明旦。合座同燒。骨肉並銷。二舌俱在。眾為起塔以
旌萬世。見續高僧傳遺身科。
<other>潤州潤法師</other>
尼法潤。住丹陽三昧王寺。自少入道。精修禪慧。通誦
蓮經。日夕不替。至七十四而化。遺言令露屍施生。命
弟子遵承。蟲獸噉盡。唯心舌俱存。舌猶赤色。心稍黑
焉。眾即起塔緘奉（靈瑞集）。
<other>京師尼通師</other>
宋元嘉中京簡靜寺有尼智通。年貌姝美。信道不篤。
罷嫁為梁群甫妻。後生一子年七歲。家貧無衣。為尼
時有法華等數卷經。皆素絹書之。即浣擣為衣。兒著
之病作。恍惚驚悸。變體剝爛。狀若火瘡。生白蟲。日去
升餘。燥痛煩毒。晝夜號叫。忽聞空中告云。壞經為衣。
得此劇報。旬餘而死（法苑珠林）。
<other>信男（凡三十二人）</other>
<other>廬山劉遺民</other>
劉程之。德號遺民。漢楚元王之裔。墳典百家。尤好佛
理。義照公候。辟命皆遜免之。廬山遠公結十八賢蓮
社。推公為上客。自是卜居西林。十二年中修念佛三
昧。一日縈疾注念次。見佛白毫光。又見彌陀身紫金
山。毫光散彩。程之請佛摩頂。覆我以衣。佛即為摩頂。
引衣覆之。又見身入七寶池。飲八功德水。飲已甘美
異香發於毛孔。因告眾曰。此相現時。吾淨土緣至矣。
即對尊像焚香祝曰。我以釋迦遺教。知有西方淨土。
先持此香奉上釋迦。次供彌陀。願必折攝。三奉持妙
法華經。所以得生。功由此經。言已向西合掌而逝。劉
得如此。全是法華經力。因請眾僧共轉此經數百徧
以助其行云（遠法師廬山集）。
<other>并州誦經靈舌</other>
北齊武成皇帝朝并州東罕山側。有人掘地。見一處
黃白相間。忽得一物。狀如兩唇。中有一舌鮮紅赤色。
州縣異之。以事申奏。上問臣僚。皆無答者。即詔沙門
大統法上。上奏曰。此是持法華經者六根不壞報也。
其誦千部。徵驗如此。帝遂勑中書高珍曰。鄉是信嚮
之人。自往看之必有靈異。珍承命而往。乃集諸持法
華經僧。執鑪旋遶。宣誦此經而告之曰。菩薩涅槃已
經像法流行。欲無謬者。請現靈瑞。言已聲誦。此之唇
舌一時鼓動。有如讀誦之相。四眾睹見莫不毛竪。珍
迴奏。詔以石函緘之。立塔旌表（梁高僧傳）。
<other>長史張暢</other>
晉有張暢為譙王長史。王與暢因事繫庭尉。暢夙有
正信。便即發心誦法華普門品一千徧。以求脫免。念
言之至。枷鎻尋即斷壞。二人俱得出。晉謝敷觀音傳
紀此。天台別行義疏引。
<other>貞節處士庾詵</other>
梁庾詵。字彥寶。新野人。幼聽警。篤學經史。賦性夷簡。
<pb n="63"/>
特愛林泉。[蔬-(梳-木)+束]食弊衣。不事產業。少與武帝相善。及起
兵。署為平西府記室。又詔為黃門侍郎。並稱疾不起。
晚年專志釋教。宅內立道場。六時禮懺。誦法華經。每
日一徧。忽於後夜。見一道人自稱願公。容止甚異。呼
詵為上行先生。授香而去。後寢病驚覺曰。願公復來。
不可久住。顏色不變。遽然而化。舉室咸聞空中唱。上
行先生已生彌陀淨域。詔諡貞節處士。以顯高烈（南史）。
<other>魏州刺史崔彥武</other>
隋開皇中魏州刺史愽陵崔彥武。受職行部。至一邑。
忽謂從者曰。吾昔在此邑中為人婦。今知舊住處。因
乘馬循巷屈曲至一家。命扣門。主人老翁開門相迎
請入。武升堂而坐。老翁曰。官人何事至此。武即言。吾
前身是汝之妻。老翁曰憑何為驗。武曰。吾昔所誦法
華經并金釵五隻。藏東壁上。去地六七尺。其隆高處
是也。其經第七卷後一帋火燒。失去文字。吾今誦此
經。其後恒忘失也。因令人穿壁高處。果然得經。火損
後帋。并獲金釵。一如其言。主人泣曰。亡妻在日。常誦
此經。金釵亦其所有。彥武又曰。庭前槐樹。吾昔產時
解頭髮置樹空中。試令人探之。果得其髮。主人見已
悲喜交集。彥武即留衣物賜之而去（靈瑞集）。
<other>并州書生</other>
并州城西有一書生。未及而立之年。誦持蓮經。得佛
法意。誓願焚身供養大乘。乃集數百乾蒿疊成一樓。
問其故。祕而不言。忽於中夜把火自燒。迨人往救。已
噬臍矣（靈瑞集）。
<other>江陵岑文本</other>
中書令岑文本。江陵人。少懷正信。常誦法華普門品。
偶㳂幹乘船過吳松江。中流風作。人船俱沒。文本浮
在水面。聞人語曰。但念佛誦經必不死也。如是者三。
自此隨波達于北岸。後於江陵設齋。雲徒並集。有一
僧獨後去。謂文本曰。天下方亂。君幸不遇害。當逢太
平致富貴也。言已而去。文本忽一時食椀中得舍利
二顆。獲太平富貴。皆如僧言（靈瑞集）。
<other>臨沂王梵行</other>
開皇年。臨沂有王梵行。少瞽兩目。其母慈念。口授法
華經。誦計一萬七千部。其後目雖瞽。其日夕往返。織
簟縫衣等事皆無礙。人疑其別有所得。問之終不肯
說。布衣[蔬-(梳-木)+束]食。終身不娶。年七十一而終。遺言令送屍
林野。任禽獸噉食。肉盡骨存。舌則不壞。色如蓮華。有
弟慧義以㙛函盛之。香燈崇奉（靈瑞集）。
<other>臨沂王淹</other>
王淹。琅琊臨沂人。祖父皆顯宦。淹官至黃門侍郎。生
而魯鈍。專樂大乘。法華一部終始誦通。後病亡。有弟
固。即新安太守。亦誦蓮經。忽夢兄曰。吾生西方在鐵
葉蓮華胎內。五百年華開始得見佛。以苦志誦經。故
得西方之生。以魯鈍故。尚受胎報。告汝等知。當思來
報。勤心經典。勿懈怠也。言已而別（靈瑞集）。
<other>吳郡陸淳</other>
陸淳。吳郡人。雖居俗舍。心常慕道。法華一部。日夕誦
持。後忽病。一向仰臥。開眼看屋。了不暫眴。有知識僧
來問疾。君何仰臥視屋耶。答曰。佛記陸淳當生夜摩
天。今見彼天宮殿城闕及諸天眾。以故我今顧盻不
倦。過四日遂終。大業年也（靈瑞集）。
<other>楊州嚴法華</other>
大隋時有嚴恭。丹陽人。舉家信嚮。常誦法華經。一時
誦至寶塔品。輟經歎曰。寶塔之內有二如來。分身諸
佛。其數不少。我今何為不能感見。慨歎良久。至夜忽
夢一胡僧。自稱法脫。語曰。若誦此經。欲見諸佛。當解
說書寫流通供養。斯願可諧。恭因發心造經一百部。
未及成辦。忽得重病。乃更發願增造千部。病既愈。即
於楊都住宅起造經堂。若紙若筆必以淨心。不行欺
詐。隨得便營。書生常十數人。如法供給。恭親撿挍。勞
不告倦。甞有人從貸經錢一萬。恭不獲已與之。其人
<pb n="64"/>
得錢。船過中流。忽爾沉覆。錢失人活。恭是日入庫見
元錢俱濕。頗怪之。後見貸人。方知沒溺。一日忽有異
僧年八十許。自云。從龜茲國來。今往羅浮山去。聞君
造經。願請一部。恭授與經。僧贈金一瓶。重四十兩。願
助造經。言已而退。恭再尋訪。莫知所止。又有候志。從
鄱陽來。至宮亭遇風。船伴沉溺。唯志獨存。有人引入
廟。見神人案劒而坐。問志。還識蔣山造法華經嚴恭
否。我欲寄錢一萬入其功德。語已便隱。志次日至當
塗。忽見一人自言姓許來覔候志。乃留錢一萬。逼令
受之而去。志思惟。方知是神錢。纔到江寧。以錢付恭。
恭志更彌堅。造至三千部。又有漁人夜見江中火焰
焰浮來。以船迎之。乃是經一函。即嚴恭所造。後發願
云。無一字而不經眼。無一字而不用心。然嚴恭造經
之多。至於子孫猶傳其業。世號恭法華也。隋季盜賊
縱橫。聞其積善。皆相約不入其里。里人賴之（見靈瑞集并南
山三寶感應錄）。
<other>京師史呵誓</other>
唐京城西南豊谷鄉史村史呵誓。少懷善道。秉節清
高。常誦法華四安樂行品。時刻不輟。悲忍在懷。誓不
乘馬。以經云哀憫一切故也。虗約為心。名沾令史。往
還京省。心懸持誦。恐逢相識。行必支經。至臨終日。感
異香充室。親里同聞。埋殯十年。妻亡合葬。乘便啟看。
乃見舌相鮮紅。因以別遷顯所（珠林）。
<other>馮翊李山龍</other>
左監門校尉李山龍。馮翊人。唐武德中暴亡。揖其心
猶溫。家人不忍葬。至七日乃穌。說云。初被一使追至
閻王殿前。見囚徒數千。王問龍曰。汝作何福業。答曰。
誦得法華經二卷。王稱大善。王即命敷座。請誦之。龍
唱妙法蓮華經序品第一。王曰且止。龍便下座。顧諸
囚徒皆乘空而去。王稱誦經之功。使聞者皆得解脫。
王即遣龍再生。又勅使者引游諸獄。龍見一鐵城高
大。上有屋覆。傍多小窻。男女皆飛入。不復得出。龍悲
懼。稱南無佛。請使求出。又見鑊湯涌沸等事。使者曰。
汝今得免。皆經之力。汝歸當設我食。龍即許之。既穌。
乃見親屬經營殯具。即遣備食於水邊祭之。忽見三
人謝曰。君不失信也。言已而隱（太平廣記。
<other>隆州令狐元軌</other>
貞觀五年。隆州巴西縣令狐元軌。信重佛法。寫法華．
金剛．涅槃等經。恐致訛誤。遂憑土抗禪師撿校。寫已
即帶往岐州莊所。一日佗行。其莊為外火延燒。一時
蕩盡。元軌迴嗟歎莫窮。因令人撥取金銅軸頭。忽
見諸經宛然。潢色猶不改。但金剛般若首題焦黑。自
言所因。乃初寫時。有官人能書。其人行急。不暇潔淨
直爾書之。由是被焚。其人現在。瑞經亦存。乃京師西
明寺主神察師目見說之（出南山三寶感通錄）。
<other>河東董雄</other>
董雄。河東人。唐貞觀中為大理丞。正信奉佛。[蔬-(梳-木)+束]食彌
年。後因事與同列李敬玄．王欣俱被囚縶。雄專念法
華普門品滿三千徧。以求脫免。忽於一夜枷鎻自落。
獄吏驚怛。又重鎻封札而去。雄更諷誦至五鼓時。鎻
仍脫落。敬玄素不信佛。及見雄此事。方知佛法之靈。
王欣亦念八菩薩尊號三萬徧。與雄等俱得免罪（法苑
珠林）。
<other>隴城袁志通</other>
袁志通。隴城縣人。幼年便持齋戒。誦法華．金剛二經。
年二十點入軍。差征八蠻。去家萬里。在路持誦不絕。
至南界。軍敗。多被損傷。恓惶不已。忽有五人乘馬在
前。最後一人謂通曰。汝修善果。誦念經文。余等善眾
守護。不能為害。汝行七里許。有一塔。可入中隱。蠻即
還營矣。又見二僧謂通曰。檀越以讀誦力。故適遣五
人衛護。汝當精進。恒有善神匡贊。言已乘空而去。自
爾凡經三陣。不被寸鐵。蠻平得歸。貞觀八年抱疾命
終。見使者追至閻王殿前。王問作何善行。通曰常持
<pb n="65"/>
法華．金剛二經。齋戒禮懺。王聞合掌稱歎善哉。追勘
虗實將來所由。奏天曹撿報。王又索案自尋曰。此人
更有六年壽在。告取金床玉几至殿。安設氈褥。請通
上座。誦二經各滿一卷而止。指令典藏使取功德案
至內曰。志通誦法華．金剛各一萬徧。禮佛齋懺一一
在中。王曰。汝之德業甚深。應更觀地獄。令知罪福不
差。使領西行五里。見一大城。樓櫓却敵。鐵網埀下。門
有獄卒。身形長大。手持鐵叉。左右兩立。銅狗在門口
吐洋銅流注罪人。十八地獄並在其中。通見戰懼。復
詣王所。王曰。汝見地獄。應更勤修。是故我今乞汝長
年也。通穌。述之如上（靈瑞集）。
<other>秦州慕容文䇿</other>
大業中。秦州有慕容文䇿。誦法華．金剛晝夜不息。一
日忽有二人持文帖一通示云。閻羅大王遣追。汝可
便行。䇿驚怕。隨使至一大城。墻郭六重。門戶黑闇。過
已便見宮殿。閻王正坐。部衛威嚴。下有男女。諸國殊
形。一一唱名。至文䇿。王問行業。䇿答以能誦金剛法
華齋戒等事。王合掌。令所由勘典云。未合死。王判放
還。䇿西去不知途路。忽偶一沙彌云。可隨吾後來。過
六重門。遇黑闇處。沙彌手執明炬遂得出而復生。䇿
由此精苦念誦（靈瑞集）。
<other>絳州癩人</other>
唐絳州孤山陷泉寺有法轍禪師。山行見一癩人在
土穴中從師乞食。師憫之。引歸寺中。仍鑿土穴安之。
授與衣食。教令誦法華經。其人素不識字。加又凡鄙。
師句句授之。終不辭倦。誦之將半。忽夢一僧指教。自
後漸覺聰慧。及五六卷。身瘡漸安。一部通利。四大全
穌。佛言。經是病之良藥。斯言得矣（靈瑞集）。
<other>京師高文</other>
龍朔年間。京師高表仁孫子高文。甞讀法華經。一日
乘馬出順義門。忽見兩騎追捉。問之。乃曰我是閻王
遣來追汝。文慞惶逃避皆不免。即被拽下馬。挽却頭
髮。如同刀割。家人輿歸。至晚穌云。閻王問我何故盜
僧果子。因何說三寶之過。遂依法伏罪。無敢措言。王
判盜果之罪。合吞鐵丸四百五十枚。四年受之。說過
之罪。合耕其舌。因令放釋。遂穌。少選還絕。口如吞物。
通身皰赤。有苦楚相。又經一日醒云。某在地獄四日。
吞丸乃盡。苦毒不可復言。方欲[托-七+友]舌耕之。[托-七+友]而不出。
勘案所由。乃曰甞讀法華經。舌不可出。遂放得活。今
見在化度寺圓滿師處聽法懺悔云（南山三寶感通錄）。
<other>蕭鏗并婢素玉</other>
龍朔三年。有司元少常伯崔義起夫妻。大不信佛。法
其妻之父蕭鏗。辛酒不入門。專誦法華．般若數千徧。
一日妻亡。為修三七。齋次。乃附婢使素玉曰。我生時
雖聞有地獄而不之信。今受苦不可言。茲由汝等為
我轉經然燈遂得暫歸。我過幾日更來將素玉去冥
司矣。至期果然素玉暴死。乃見一大城官府。夫人入
別院。須臾火鑊鐵床摠至。夫人受諸苦楚。忽見父蕭
鏗坐蓮華臺語素玉曰。我女生時不用我語。不信善
惡。常多瞋妬。今受此苦。汝歸可語兒女作諸功德。使
之解脫。爾時又見一婆羅門僧從空中下。教素玉誦
法華．金剛．藥師經一徧。並作梵聲而誦。素玉並解言
音。如是三日。素玉乃穌。具言上事。時有薛將軍聞而
敬之。設齋迎素玉。令試其經。及升座誦之。一字無遺。
座中有梵僧合掌歎曰。一如西域。語音無異。合眾驚
訝。薛遂申奏天子。天子歎曰。百僚亦有不信佛法者。
冥道若此。可不懼焉。朝貴併聞。咸生正信（咸通錄）。
<other>撫州優婆塞</other>
撫州有華藏寺。在縣南七十步。於昔李唐朝號光度
寺。蓋唐有優婆塞於此地專誦蓮經。一日忽見老叟
言。是潭陂七郎君（潭陂七郎君廟在郡祀典）告曰。願輟誦持少頃。
假道以過。且曰當為營建精舍。是夕雷電風雨大作。
曉霽遽見棟梁椽桷萃疊其上。爾後優婆塞歸寂。以
<pb n="66"/>
全身塔于寺南。至本朝祥符年中。塔內忽生蓮華七
朵。舉郡異之。太守申奏。改賜今額（撫州圖經）。
<other>冀州張秉</other>
張秉知冀州。日有盜劫民財。又姦其女子。父母告訴。
公怒。命設架釘盜於門。三日即醢之。議者快焉。後數
歲。忽被攝至陰府。聞殿上珠箔下厲聲曰。張秉爭得
非法殺人命。引到獄面對之。即見一囚血肉淋漓。泣
曰。爾非法殺我。今無受生處。公方憶是冀州之賊。即
詬之曰。糜汝萬軀未足雪彼父母之耻。尚敢訴乎。旁
有一吏曰。五刑自有常典。亦不得憾其訴矣。公視之。
乃從事河陽日一幕典。公曰為之柰何。曰幸公筭未
盡。但遣其受生即可。公窘怖叩吏所遣之術。吏曰遣
功之大無如妙法蓮華經。公即許誦百部。添至千部
囚亦不捨。吏曰不必爾多。但貴長久。何似日持一部
終身不忘耶。秉依言諾之。囚忽釋去。秉既再穌。即畢
世不忘持誦矣（樂善集）。
<other>無為軍李遇</other>
紹興二十八年。無為軍指使李遇迎新郡太守於城
西。既行十餘里。聞尚遠。遂還家。忽見百許人從路傍
出。皆如三五歲兒。大呼而前。合圍擊之。李初不懼與
相歐。每奮拳必十數輩仆地。才仆即起。已散復合。如
是數四。有躍而登肩取巾搊髮者。李益窘走不可脫。
且擊且前。俄一老叟布袍草屨。不知自何來。厲聲咄
曰。此官人常持法華經。若損他豈不累我。叱令退。鬼
遂散。老人亦不見。李迴及門。不能行。門卒扶以歸。至
家惛不醒。諸子揭衣視之。但青痕徧體。即就其處招
䰟。請僧誦蓮經。涉半年餘。始能䇿杖而行。老人疑土
地神云（夷堅丁志）。
<other>台州左伸</other>
左伸。台之臨海人。謙恭端直。治家不以非義取毫芒
之利。年未及壯。即從東掖神照法師受菩薩戒。自是
堅持。凡臨齋日中食外。湯劑亦不進。刻西方聖像。專
勤香火。誦法華經三千四百部。金剛般若二萬徧。起
橋甃路。賑䘏孤窮。紹聖三年臥疾。乃強起厲聲稱佛。
將啟手足。命子僧淨圓開法華大義。增受戒法。尋夢
三人顏色瑩潔。立于江皐相召登船。瞥然西邁。夢覺
即請僧諷彌陀經經。未徹乃曰。吾已見佛光。生淨土
必矣。遂起沐浴更衣。告以勿泣。即稱佛揑印怡然而
逝（寶珠集）。
<other>臨安府范儼</other>
范儼。仁和縣人。常時[蔬-(梳-木)+束]食。不涉世緣。其子不能治家。
儼不之顧。但云。我自是寄客耳。於是日讀法華經。專
心不懈。復書寫是經一部。大觀中年七十餘。偶呼甥
徐侃曰。汝當為吾治後事。吾秪三兩日在。侃續聞儼
在佛堂中高聲呼普賢菩薩。應諾數番。多云固是兩
字。侃問之。答曰我見普賢乘六牙白象。光明射我。純
作金色。以謂我看法華經念彌陀佛得生淨土。故來
相報。汝明日卯時當行。吾與彼佛同來接引。我從此
應諾也。至時儼即念佛菩薩。便睹眾聖授手。自稱儼
是何人。得佛菩薩接引。連言實是難當。遂就座合掌
瞑目而去（寶珠集）。
<other>嵩山晁待制</other>
徽宗皇帝朝中書待制晁說之。字以道。文元公四世
孫也。文元以太子少傅歸老清豐。心逸日休。歸嚮佛
乘。著法藏[石*((白-日+田)/廾)]。金道院集行於世。明理之妙。儒墨宗之。
待制家學有素。徧閱釋典。因官至四明。參延慶明智
法師中立。得台教淵䆳。宗曉甞讀公嵩山集中有數
篇盛演天台一念三千境觀等法。觀其所造。非梁敬
之再出無以為並駕也。公之孫。名子健。有記曰。先祖
學天台智者之教。日誦法華經。道號天台教僧。又曰
老法華。睹茲所謂。足知公受用圓妙佛乘薀藉其不
淺矣。
<other>明州陸郎中</other>
<pb n="67"/>
陸沅道。號省菴居士。住明之橫溪。文章左丞陸佃之
孫。官至刑部都官郎中。任福建提舉。丁母憂而歸。中
交代鄭興裔之言。閑退于家。客至必合爪而言曰。某
與鄭無隙。此歷劫中冤耳。果此心不忘。必彼此酬酢
無了時也。余謹當以善法而解之。遂一志持蓮經。每
晨起即澡浴更衣。入淨室中焚香加趺。目不佗瞬。首
唱偈曰。盥手清晨貝葉開。不求諸福不禳災。世緣斷
處從佗斷。劫火光中舞一迴。然後開卷而讀。不緩不
急。聲如貫珠。日一徧者三十年。年登八帙。增至三部。
賦詩見意。有清晨三度到靈山之句。即以帋界方窠
劃滿百部為一圖。子積成巨軸。總其數則九千四百
八十五矣。計其卷則六萬六千三百九十五矣。餘暇
又閱毗盧大藏。凡是台教．律部．少林心宗無不博究。
復誦彌陀佛號。一意西馳。紹熈五年壽八十五。四月
六日索湯淨身冠服整容就寢而逝。洎殮入。忽聞蓮
華馥郁之氣。偕不知來處。迨挹之蓋。噴之於口鼻中
也。是時女人多不聞香。豈五障之所蔽乎。弟華文閣
學士陸游。譔公墓誌。具言其事。
<other>明州杜信</other>
鄞之翔鳳鄉。地名管江。有杜信。結倍復社。誦法華經。
乃闢屋兩間為眾集之所。後時偶一不肖術人蔚遲
者居之。因廢其處為烹炮殺戮之地。乾道八年。秋霖
大作洪水泛漲。信邊溪而住。雖五架高堂併而漂蕩。
土石亦不存。其所誦之經隨波而去十餘里。止南海
塗地上。過三四日水下。有管山姓金人得之。初啟其
袱。則涴以泥水。次觀其經。則表裏清淨無一點沾濕。
大哉。佛說讀是經者。水不能漂。睹茲祥異。真為可孚。
叔世魔毀佛經者。眾豈知有如是不可滅絕處乎。
<other>明州吳振</other>
慈溪縣有奉公吳振。心務善道。甞以墨手寫蓮經一
部。讀誦不輟。紹熈壬寅歲六月二十日遺漏。眾人奔
救。什物流散。火後思其經。次日方得之於隣舍。無何
欽失第四卷。知已被焚。過七日。男興宗屏瓦礫次。是
經端然居其下。但卷初微有所損。四眾睹見。再嘆希
奇。其經子孫猶珍奉。一日佛照禪師赴召。過其所振
扣。請因留一頌。延陵四一居士。種姓純篤。願力堅剛。
親寫蓮華。回祿不壞。聊成山偈。為作證明云。劫火中
存七卷經。唯憑一念契天真。騰今輝古渾無變。盡是
靈山會上人。育王拙菴德光書。
<other>明州陳世禋</other>
紹熈中。明州西門外巡撿司後有陳世禋。夜夢一異
人。冠裳雄偉似王者。呼世禋曰。我有明珠七顆賜汝。
禋曰。我家粗如。不敢貪取。王曰。此珠無價寶也。我既
賜汝。汝但領去。禋即簽書捧歸安置卓上。俄然放大
光明。家人莫不歡喜。覺而思之。雖不知來由。心終以
為善相。明辰忽一善友踵門。乃糾人誦蓮經也。遂即
發心預會。書名次。忽記所夢七珠與王。將非法王賜
我七軸蓮經也。心神感召有如此者。其授經師乃童
行謝文彬。由茲一夢。社會翕然。遂得為僧。今猶在也。
時多以偈贊之者。延慶慈室法師妙雲曰。得珠七顆
夢分明。天曉逢人勸誦經。未動齒牙先感應。方知妙
法本圓成。報恩退堂禪師慧英曰。夢裏明珠七顆圓。
全該妙法匪心傳。只今會得个中意。盡在春風百草
邊。
<other>慶元府汪敬</other>
鄞縣雷峯有汪敬。其子名隆專。屠業治家。敬年八十
八。素有善心。自乾道中入法華社。至慶元改元仲冬
十七日遺火。茆舍兩間一爇而盡。佛堂中蓮經。隣人
救取。止得一半。餘者於煙焰中驀然而起。近看謂素
練之飛。遠觀言白龍之挂。飄飄然直至慈溪隩十餘
里住練樹上。有樵夫姓章者得之。乃自方便品已下
七品經也。次有山婦盛氏。於田野間又拾得序品。敬
一一請歸。唯少一弘傳序耳。（宗曉）菴居不遠。傳聞不
<pb n="68"/>
的。一日親訪汪敬。請觀其經。乃進士汪鐸所施之本。
<other>明州王文富</other>
鄞縣西廣德湖上有王氏兄弟二人。業游絲網[(ㄇ@人)/古]。兄
文富微有善心。暇時讀法華經。經安佛堂中。淳熈五
年四月內。時雨大作。忽雷霆震死弟婦。天火繼焚草
屋。獨留三柱擎四椽覆佛堂上。其經儼在其下。迨師
巫辨卜。四遠來觀。咸稱神異也。
<other>信女（凡一十四人）</other>
<other>陝右馬郎婦</other>
馬郎婦。不知出處。大唐隆盛佛教。而陝右俗習騎射。
篾聞三寶之名。婦憫其愚。乃之其所。人見少女風韻
單孑。欲乞為養。女曰。我無父母。亦欲有歸。然不好世
財。但聰明賢善人能誦佛經則願事之。男子眾皆聚
觀。女即授與普門品。若能一夕通此則歸之。至翌日。
誦徹者二十餘輩。女曰。女子一身。家世貞潔。無以一
體事多人也。可更別誦。因授以金剛般若。至旦背者
十數。女更授與法華經七軸。約三日通之。至期獨馬
氏子能徹。女曰。君既能過眾人。可白父母。具媒娉迸
禮然後成姻。及馬氏以禮迎之。女將至門且曰。適以
應接。體中少不佳。願求別室。俟安與君相見。因頓之
他房。筵客未散而女命終。已而壞爛。乃卜葬之。未數
日有僧紫伽黎姿貌古野來尋女子。馬氏引至葬所。
僧即以錫撥開沙土。見屍已化。唯金鎻骨存焉。僧取
就河浴洗。挑於錫上謂眾曰。此聖者憫汝等不信正
法。方便誘化。當思善因。免墮苦海。忽然陵空而去。眾
見悲泣。瞻禮不已。自爾一境奉佛誦經。由女之力也
（釋氏編辛錄）。
山谷道人觀音贊曰。設欲真見觀世音。金沙灘頭馬
郎婦。又平江萬壽體禪師頌曰。十分美貌誰家女。百
倍聦明是馬郎。堪笑金沙灘畔約。始終姻婭不成雙。
<other>淮寧姑娉二人</other>
淮寧近城河北岸有華臺寺。其始乃一大姓家有室
女能誦法華經。其兄娶妻。心亦樂。未幾姑與嫂俱能
背之。每至更闌靜夜月白風清。二人同聲以誦。雖世
之戞玉鏘金。無以並其韻矣。一時病。姑嫂併殂。異日
嫂墓忽生紅蓮一朵。開敷妙盛。人悉異之。啟看乃見
蓮根自嫂之口連貫姑墓。又發姑墓。其根蓋出于姑
之舌本焉。蓋嫂之經從姑以授。表相因由也。州郡知
聞。遂申奏。乃賜華臺寺額以建立焉（靈瑞集）。
<other>南宋王慧稱</other>
宋元嘉十四年孫彥曾家世奉佛。有妾王慧稱。少而
信嚮。長誦法華經。一日忽睹浦中有雜色光。使人掘
之深三尺。得金佛一軀。連光趺高二尺一寸。趺有銘
云。建武元年歲在庚子。瓦官寺道人法新等造。即加
磨鎣以供事焉（三寶感通傳）。
<other>蘇刺史女使</other>
唐武德中都水使蘇長授巴州刺史。帶家族赴官。因
渡嘉凌江。中流風作。船帆頎沒。男女六十餘人一時
喪失。唯一女使常讀法華法經。浪入船。女乃頭戴經
函。誓與俱沒。既而女即不沉。隨波泛泛。頃刻至岸。捧
函而上。開視其經。了無沾濕。此女後嫁於揚州。其篤
信讀誦愈於舊也（法苑珠林）。
<other>長安陳氏</other>
長安通軌坊劉公信。妻陳氏之母因病先卒。陳氏忽
暴亡。見一人引入地獄。備覩諸罪相。後見一獄石門
忽開。母在其中受極重苦。母見女曰。汝可為吾寫法
華經一部。使吾脫免。言已門閉。陳氏再穌。說之。公信。
即憑妹壻趙師子寫是經。忽有經生持新寫蓮經一
部來質錢。趙言幸有此經可贖之。不必寫也。劉從之
裝束訖。授與陳氏。陳氏一日設母食。乃夢母曰。吾先
令汝寫經一部。何不為之。女曰已為贖一部訖。母曰。
吾為此經。增受重罪。獄卒打吾脊破。以不合取范家
經為己有故。女夢覺。急請人書之。經成。又夢母報曰。
<pb n="69"/>
吾承經力已脫冥司。好處安身。今來報汝。汝當信心。
好住世間。及詢前經。果是姓范人寫。唐龍朔中也（法苑
珠林）。
<other>寧州費氏</other>
宋朝羅璵。妻費氏。寧蜀人。父諱悅。守寧州。費信敬三
寶。誦法華經。數年之間勤苦不懈。俄而染患心痛。浸
成極勢。闔門惶懼。費作念言。我誦經勤苦。必有善祐。
終不因此至死地也。既而睡臥。即夢佛身舒手過窻
以摩其心。內外皆睹金光滿室。又聞異香襲人。自此
病愈。見者莫不生信（太平廣記）。
<other>台州任徵君女子</other>
台州臨海縣湧泉寺。先是唐時有任徵君。礪行清白
篤志堅高。而又深信佛道。多修善果。有女子專課蓮
經。一時經室中生青蓮華七本。舉世希奇。徵君見已
善心內發。即欲捨宅為寺。事尚冥密間。時有高玉禪
師卓菴於樓石山。相去不遠。師於禪定中飛錫而來。
正遷徵君之庭。君盡力挽出。錫入地三尺。泉水涌高
三尺。由此即以宅造寺。請禪師開山說法住持。因此
額號涌泉院。有記存焉。此得之於奉化淨明講師師
寶蓋。寶甞親至是寺見[石*((白-日+田)/廾)]刻云。
<other>高安太守嫂</other>
朝奉太夫孫于之嫂。年十九而寡。自誓一飯。終身誦
法華經。不復再嫁。于守高安。嫂已七十餘。面目光澤
舉止輕利。政和六年夏六月忽收經帙。料理服玩。分
付侍妾。于問其故。笑曰。我更三日死矣。至期無病果
安然而逝（洪覺範智證傳）。
<other>頴州妓盧媚兒</other>
歐陽文忠公知頴州日。有官奴盧媚兒。姿貌端秀。善
談笑。口中常作蓮華香散越。滿坐人皆奇之。但莫測
其由。俄有一僧自蜀中來。頗能知人前生事。公因語
之。僧曰。此女前身甞為尼。誦法華經三十年。一念之
悞遂至於此。公未之信。後見奴問曰。曾讀法華經否。
奴曰某失身於此。所不暇也。公命取是經示之。一覽
輙誦如素熟者。易以佗經則不能也。僧言其謬乎見
遯齊閑覧。嗚呼。為尼三十年讀誦。是亦精進之儔也。
以一念之差便即失路。世人此念可不正乎。今之為
妓者。以人中最貴之身受人下劣不清淨事。其能迴
光返照厭其所作。於大乘經專誠讀誦。則龍女一剎
那頃而成種覺。人人有分矣。如其不省。惡境現前。地
獄三塗無逃避處。
<other>湖州妓楊韻</other>
湖州有倡妓楊韻。手寫法華經。每執筆必先齋素盥
沐更衣。後病死之夜。其母忽夢韻來別云。某以書經
之力。今得託生烏程縣廳吏蔡家作女子。時蔡妻方
娘是夜夢有肩輿及門者。迎之則楊韻也。云來寄宿。
寤而生女。其母佗日往尋視之。女為之啞然一笑（聧車
志）。
<other>臨安府郭道人</other>
道人郭氏。法名妙圓。仁和縣人。少歸安溪聞氏。其夫
好佚樂。不理家業。因此別歸。道裝素衣。立願長茹。誦
法華經。修法華懺。誦彌陀經號。常時面西。諦觀落日。
一日空中告云。郭妙圓。如汝所修。定生安養。從此益
加精進。心不暫息。及臨行時沐浴更衣。請僧念佛。端
坐而亡。紹興乙丑歲也（寶珠集）。
<other>明州沈氏</other>
紹興初。石鰍伍氏有新婦姓沈。定海江南人。稟性貞
淑。善果自修。其姑每旦誦蓮經。婦則謹於事奉。凡展
卷則來聽受。或一二品乃至一卷。久而不倦。一時感
疾。即白姑曰。婆婆誦經。新婦獲聽。世緣告謝。不及奉
侍。願他世諸佛會中相見。漫成一頌乞傳之。平生快
活。死也風流。最後一著。分付柴頭。言已聳身加趺而
殞。迺姑見其超脫。往白天童宏智禪師。師聞讚喜。遂
以己龕與之。洎從火化。餘骨中所謂堅固子者瑩然
<pb n="70"/>
無數。四眾見聞稱嘆希有。此湖心寺法政宗師親見
聞。因得傳世。
<other>明州趙氏使</other>
紹興末。奉化縣有姓趙人。其母安人重佛齋戒。誦法
華經。房下有一女使。每竊聽。久久忽記得四句。所謂
青蓮華香。白蓮華香。華樹香。果樹香。自此動靜施為
常吟詠不絕。人聞之謂為笑語。殊不知此女亦有用
心處。一日作事乖主意。陵遲至死。遂以其屍潛瘞後
園。異時忽於其上秀出青蓮華一朵。香色可愛。餘人
不知其因。獨安人默而識之。蓋所誦四句經感應之
如是也。安人復不匿其德。密說與虗堂法師本空。空
每舉似以化人。宗曉甞親聞其說。聊記于此。
<other>明州朱如一</other>
朱氏名如一。四明薛君之室也。裔出欽成皇后。　淵
聖宮中兩世之孫。自歸于薛。視世味如塵泥。年二十
餘即告其夫。清淨自居。道裝素服。潔齋如也。甞以黃
絹命經生書蓮經七軸。手以碧茸繡其上。線蹊鍼孔
去來緜密。如墨新閱。十年而成。復繡彌陀．觀音。無異
繪畫。自經首題致敬八萬四千拜。一句一字。凡唱禮
者三。法華一部三月而能背誦。又勸二十萬人念彌
陀佛。鋟木為圖。滿十萬聲而止。即貿奩具建三日會。
會道俗萬計。飯千苾蒭。造寶幢貯法華經及念佛人
名。迎歸于延慶寺。忽感微疾。至瞑目時。即起跏趺。薜
君曰。吾家無是法。請就寢。乃右脇而終。年三十七。橘
洲禪師寶曇贊云。
法華經顯應錄卷下（終）

<talk>No. 1540-B
 刻法華經顯應錄序</talk>

法華經者。諸經之王。究竟極說也。故持誦最盛。而得
靈驗者不可勝計。但其事蹟散出簡籍。不可卒見。或
有彚輯。亦多不備。遺憾寔不少矣。宋石芝曉法師有
顯應錄二卷。采古今感應已載簡冊昭灼顯著。與其
親所聞見者。纂輯大成。誠足以徵信往世垂勸將來
焉。甞傳本[邱-丘+(看-目)]而久閟僻地。余偶訪獲而讀之。乃欲梓
刻廣布。而其緣未臻。邇山中淨業社諸老宿見而謂
余曰。五種玅行。淨土勝因也。茲書流通。豈不隨喜乎。
遂勸同社使分香資共襄其事。余喜。重為較讎。以登
棗梨云。
享保丁未仲秋上浣　東叡沙門（亮典）謹敘

<article id="n1541">法華經持驗記</article>

<talk>No. 1541-A
 法華經持驗紀序</talk>

法華為眾經王。世尊以廣長舌。演拈華之勝因。會諸
法之秘要。開權顯實。三一同圓。前後七軸。凡六萬餘
言。洋洋灑灑乎。真大觀也。雖然。當日靈山會上。五時
各說一法。華嚴一。阿含二。方等三。般若四。乃猶以未
暢厥懷。最後復說此經。化無量無邊之法身。演無量
無邊之法口。顛倒淋漓。不嫌辭費。世尊於此。又多乎
哉。昔佛臨涅槃。文殊請佛再轉法輪。佛咄云。吾住世
四十九年。未甞說著一字。汝請再轉法輪。是吾曾轉
法輪耶。夫一語說不來。九年面壁坐。既曾面壁九年。
即此一語。亦正何須說得。有能善悟此六萬餘言。則
可以破六萬言而為一言。更可以破一言而還無言。
又何不可衍無言而為六萬餘言。又何不可化六萬
言而為千百億萬言。知見既開。圓宗頓澈。妙法如斯。
多乎哉。不多也。今以微塵世界。勞勞火宅之中。幸邀
白光普燭後。獲奉是經。誠哉生死路之津梁。淨土門
之梯級矣。經中所言。汲汲以受記為囑付。其流傳之
<pb n="71"/>
法。殆有五門。最上曰受持。其次解說讀誦書寫供養
是也。如或一句一偈。矢志皈依。雖至村朴之夫。帷閤
之子。纍囚痼疾之徒。暨夫鱗羽知識有血氣之倫。凡
屬精虔。共沾慈雨。而況振大覺之宗風。暢迦文之奧
義。所稱導師龍象。法界干城者乎。夫蓮之為華。取其
出淤泥而不染也。五濁之微塵火宅。何啻淤泥。求於
此特立不染。非聞妙法。無由解脫。故知當日以是名
經。世尊殆欲挈震旦國中。遍植之青蓮一朵中耳。因
華覔蒂。因蒂覔根。玉井秋塘。較德水華池。是一是二。
請從三世中間寶座看來。如果立現千層。何處別尋
優鉢。不離色香。顯標因果。豈欺我哉。豈欺我哉。余既
集金剛經持驗竟。念是經尤音教淵海。弘通為亟。感
應靈異。代著曩編。爰取累朝古德名賢事驗。足徵信
者。倣前集條例而綜次之。庶幾見聞之下。精進脩持。
同證三昧。從說三歸一。而究竟一無可說之微旨。曹
溪偈云。心迷法華轉。心悟轉法華。了此經出現一大
事因緣。真覺靈山一會。儼然千古。予之文字。又多乎
哉。
陽羨淨業弟子　周克復　齋沐譔

<talk>No. 1541-B
 勸流通法華持驗引</talk>

經典所在。流通即屬善緣。福報無量。故語云。能以大
乘法傳一人者。當十善。傳十人者。當百善。傳大貴人。
大豪傑。大力量者。當千善。重刊廣布者。當萬善。況淨
土法門。超出生死輪迴。永不退轉。直至成佛而後已。
是勸一人修淨土。乃成就一眾生作佛也。凡作佛者。
必度無量眾生。彼所度之眾生。皆由我而始。其福報
信不可窮盡。故欲勸一切見者聞者。廣大其心。以佛
之心為心。使人人知之而盡生淨土。龍舒所言。自宜
諦信不誣。至法華華嚴二經。尤佛說妙法中之最上
乘。觀音大士。普度世間。無剎不現。往賢感通事跡。歷
⿰示冀昭然。各為纂集。以勸進修。斯誠鈴鐸方來。津梁末
路之最方便門也。戊戌秋。予輯金剛持驗。已有流通
小引。敬懇同人。茲刻淨土。法華。華嚴。觀音持驗諸紀
搜採載籍。徵信古今。頗殫心手之微勞。用志皈依於
不朽。但拙刻板在此地。未能廣傳他省。既並生莊嚴
佛土之中。安可缺法事流通之勝。復告當世善信。獲
見諸本。不吝廣為刻施。或仍原本。或易斯編。其見聞
所及。有關持驗者。尤冀續緝於後。一句讚揚。即是一
句護持善根。一念鼓動。即是一念消弭罪業。於以續
佛慧命。自利利他。所謂護法諸神。既護法寶。自護弘
法載寶之人。斷斷不爽。昔賢為劈窠圖。勸人念佛。後
以他人念佛多生淨土。乃歸功施圖之人。亦得生淨
土。法施功德。不可思議如是。願與同人共勗之。
同善道人　克復　敬懇

<other>歷朝法華持驗目錄</other>

上卷
晉釋曇摩羅剎晉釋鳩摩羅什
晉比丘摩訶羅晉釋䟦澄
晉釋慧遠晉釋慧持
晉釋僧叡晉釋法崇
晉釋道融晉釋曇翼
晉釋法曠晉釋法緒
晉釋法義晉瓦官僧
晉參軍劉程之宋沙門求那䟦摩
宋釋道生宋釋法莊
宋釋慧慶宋釋道冏
宋釋曇諦宋釋曇邃
宋釋普明宋釋寶通
<pb n="72"/>
宋釋僧登宋釋法慧
宋釋慧亮宋釋慧果
宋釋慧益宋釋僧瑜
宋尼慧玉宋尼道壽
宋羅璵妻宋尼智通
宋開府王玄謨宋孫彥曾
齊釋慧進齊釋弘明
齊釋法匱齊釋慧豫
齊釋超辨齊釋慧基
齊釋僧侯齊文宣王蕭子良
齊國子博士劉虬梁釋慧約
梁釋法雲梁雲光法師
梁釋道琳梁釋法懍
梁釋法忍梁釋僧遷
梁尼道蹟梁尼法宣
梁貞節先生庾銑梁參軍甄玄成
梁華手尼陳南岳尊者慧思
陳釋玄光陳國子祭酒徐孝克
北魏釋僧照北魏釋志湛
北魏博士盧景裕北齊釋法上
北周釋慧命北周釋慧遠
隋智者大師隋釋僧照
隋釋大善隋釋慧成
隋釋慧超隋釋慧威
隋釋灌頂隋釋真觀
隋釋普明隋釋智越
隋釋智璪隋釋智晞
隋釋法嚮隋釋等觀
隋釋大志隋釋道悅
隋釋曇詢隋釋曇韻
隋釋慧海隋釋慧恭
隋釋法充隋釋法朗
隋釋法喜隋釋法誠
隋釋法安隋釋法泰
隋釋玄秀隋釋行堅
隋陸淳隋嚴恭
隋（王梵行　刺史崔彥武唐律師道宣
唐釋吉藏唐釋惠主
唐釋玄奘唐釋玄琬
唐釋窺基唐釋智聰
唐釋智琰唐釋智通
唐釋智威唐釋慧達
唐釋遺俗唐釋義忠
唐釋法融唐釋法徹
唐釋法達唐釋法璿
唐釋無畏唐釋玄朗
唐釋湛然唐釋神邕
唐釋道暹唐釋道遵
唐釋神悟唐釋志鄰
唐釋楚金唐釋大光
唐國師澄觀唐釋慧因
唐元和僧唐釋鑑空
唐釋守素唐釋無言
唐釋妙行唐釋遂端
唐釋元慧唐釋功逈
唐釋楚雲唐悟真寺僧
唐孫咸僧懷秀唐尼法信
唐中書令岑文本唐侍郎王淹
唐令狐元軌唐大理丞董雄
唐令史史阿誓唐校尉李山龍
唐高表仁孫唐潘果
唐崔義起妻（父蕭文鏗）唐馬郎婦
唐黃氏二女唐都水使蘇長妾
<pb n="73"/>
下卷
五代大慈寺僧吳越釋道潛
吳越智覺禪師吳越釋鴻楚
吳越釋可周晉釋自新
周釋義楚宋釋紹巖
宋釋羲寂宋釋義通
宋釋晤恩宋釋省念
宋釋知禮宋釋遵式
宋法華大士志言宋釋本如
宋釋祖韶宋釋有嚴
宋釋處咸宋釋靈照
宋釋可久宋釋（繼忠　思照）
宋釋中立宋釋淨梵
宋釋覃異宋釋宗利
宋釋道琛宋釋從雅
宋釋含瑩宋釋祖南
宋喻思淨宋左伸
宋范儼宋司獄張慶
宋軍使李遇宋刑部陸沅
宋待制晁說之宋知州張秉
宋姜學士宋（潘冕　陸翁）
宋朱氏如一宋董母李氏
宋歐陽文忠妓宋趙母
宋黃婆宋秦氏淨堅
宋宜人陸氏元釋弘濟
元陳君璋明釋善繼
明蓮池大師明釋德清
明釋洪恩明釋真覺
明釋真清明釋性專
明釋傳燈明釋傳記
明釋廣莫明釋廣承
明釋僧復明釋性天
明釋濟舟明釋行仁
明釋永寧明釋明勳
明童子明郡丞龍得孚
明朱元正先生明邑令王立轂
明尤弘遠明葛琬
明太僕陳濟生明工部譚貞默母

No. 1541
<sarticle>歷朝法華持驗紀卷上</sarticle>

同善道人周克復纂男周石校
潛確居士陳濟生參
<other>晉燉煌郡釋曇摩羅剎</other>華言法護。本姓支氏。八歲出
家。誦經日萬言。志弘大道。遍遊西域諸國。賷梵經還
中夏。遂譯出賢劫正法華諸部。晉武末。隱居深山。山
有清㵎。恒取澡潄。後忽以穢觸而竭。師徘徊嘆曰。人
以凉德。遂使清泉輟流乎。言訖。泉流滿㵎。其幽誠所
感如此。時稱燉煌菩薩。
<other>晉釋鳩摩羅什</other>華言童壽。天竺人也。七歲出家。日誦
千偈。年十二至沙勒國。說法之暇。專務方等。於是聲
滿葱左。龜茲王迎還國。請開方等經奧。師為推辨諸
法皆空無我。分別陰界假名非實。聽者莫不感悟。苻
秦時。太史奏有星見外國分埜。當有大智入輔中國。
即遣使求之。後秦弘始三年十二月。迎師至長安。止
逍遙園。譯妙法蓮華經。義皆圓通。眾心愜伏。續出小
品金剛般若等經。及諸論。凡三百餘卷。師雅好大乘。
志存敷廣。將終語眾曰。願所宣譯。後世咸共弘通。今
於眾前。發誠實誓。若所傳無謬。當使焚身之後。舌不
焦爛。晉義熙五年。卒於長安。依外國法闍維。薪滅形
化。惟舌不。
<other>晉天竺比丘摩訶羅</other>讀摩訶衍。德行彌著。國王正信。
<pb n="74"/>
常布髮掩泥。令蹈其上。或白王。此人不多讀經。何大
供養。王曰。我曾於夜半。欲見此比丘。即到其所。見彼
在一窟中。讀法華經。有金色光明人。乘白象王。合掌
供養。我方近即不見。因問比丘。以我來故。金色人滅
耶。比丘云。此是徧吉菩薩。徧吉自言。若有人誦法華
經。當乘白象來教導之。我讀是經。徧吉自來矣。徧吉
即經中普賢菩薩也。我聞是已。禮足而退。是故我今
勤當供養。
<other>晉長安釋䟦澄</other>年二十出家。根器魯鈍。誓誦法華。日
記一行。或半偈。如是勤苦。至八十歲。方通一部。一日
忽見朱衣神人持疏云。天帝奉迎大德。師曰。生來誦
持。專祈極樂。忉利雖勝。非所願爾。神乃辭去。又一夕
夢七寶大塔。身居第五層。望見七寶城階。無有涯際。
有二金剛神。執杵而立。青衣數十。手執白拂。拂階道
云。是西方寶城。來迎䟦澄。夢覺。即命以衣鉢營大眾
齋。問曰。汝等此時見千佛否。眾云。不見。又問覺非常
香氣否。眾云。咸聞。言已。向西寂然而化。
<other>晉釋慧遠</other>姓賈氏。雁門人。聞沙門釋道安。講般若經。
豁然開悟。遂投簪受業。精思諷持。太元六年。至廬山。
止龍泉精舍。欲建蘭若。尚乏良材。感山神現夢。一夕
大雷雨。天明則木積如林矣。刺史桓伊驚其神異。乃
為建剎曰東林。殿曰神運。師甞謂諸教三昧。其名甚
眾。功高易進。念佛為先。遂與慧永慧持等。結社念佛。
世號十八賢。又率眾至百二十三人同修淨業。蓮漏
六時。禪誦不輟。有慧義法師者。強正少可。甞至山。值
師講法華經。欲致難問。輒內悸流汗。出曰。此公言貌。
誠可敬服。西土諸僧。咸稱漢有大乘開士。每東向致
禮。師三十餘年。尅志西方。三覩聖相。默而不言。義熙
十二年七月晦夕。於般若臺東龕。方從定起。見阿彌
陀佛。身滿虗空。圓光之中。無量化佛。觀音。勢至。左右
侍立。又見水流光明。分十四支。洄注上下。演說妙法。
佛言。我以本願力故。來安慰汝。汝後七日。當生我國。
又見佛䭾耶舍。慧持。慧永。劉遺民。在佛側。前揖師曰。
師志在先。何來之晚。師知時至。謂門人曰。吾始居此。
三覩聖相。今復再見。當生淨土必矣。至期端坐入寂。
時八月六日也。所著有廬山集十卷。
<other>晉釋慧持</other>遠公同母弟也。年十八。師安公。徧學眾經。
遊刃三藏。尤精法華。豫章守范甯。甞請師講法華經。
阿毗曇論。四方雲聚。隆安三年。辭兄入蜀。遠留之。師
曰。既割欲求道。正以西方為期耳。至成都。居龍淵寺。
大弘佛法。升其堂者。號登龍門。至宋致和三年四月。
嘉州奏風折大樹。有僧在定。敕送至京師。八月入內
譯經院。鳴金磬出其定。僧曰。我東林遠公弟慧持也。
西遊峩眉。因入定於此。問欲何歸。曰陳留。即復入定。
徽宗令繪像頒行。仍製贊云。七百年前老古錐。定中
消息許誰知。爭如隻履西歸去。生死徒勞木作皮。
<other>晉釋僧叡</other>冀州人。遊學諸方。遍歷天竺國界。還關中。
從羅什諮稟經義。什翻法華經。以竺法護本云。天見
人。人見天。什曰。以此言過質耳。師曰。將非人天交接。
兩得相見。什喜。遂用其文。後入廬山。依遠公修淨業。
既而適京師。止烏衣寺。講說法華。聽者推服。元嘉十
六年。面西合掌而逝。眾見榻前。一金蓮花。倐爾而隱。
五色香烟。自室中出。
<other>晉剡東釋法崇</other>姓竺氏。少入道。以戒節見稱。篤志經
論。尤長法華。甞遊湘州麓山。山精化為天人。詣師請
戒。因捨所住山為寺。師居少時。化洽湘土。後還葛峴
山。茅菴㵎飲。禪慧為樂。著有法華義疏四卷。
<other>晉彭城郡釋道融</other>從什公入逍遙園。參詳新譯法華。
隨開講席。什自聽之。嘆為殊倫。與釋曇影。俱有法華
文疏。並行於世。影師善講正法華。及光讚般若。每一
闡揚。聽眾千數。亦助什譯經。甚為推重。
<other>晉釋曇翼</other>餘杭人。初沙門法志。常誦法華。有雉翔集
座隅。如聽經狀。七年雉殞。志瘞之。夜夢一童子拜曰。
<pb n="75"/>
因聽經得脫羽類。今生山前王氏家矣。王氏一日設
齋。志乃踵門。兒曰。我和上來也。志撫之曰。此我雉兒
也。解衣視腋下。果有雉毛三莖。因名以翼。七歲出家。
十六薙髮。初入廬山依遠公。繼往關中。師羅什。義熙
十三年。東還會稽。入秦望山。結茆菴。稱法華精舍。專
誦法華。越十二年有女子披彩服。携籠盛一白豕。大
蒜兩莖。至師前曰。妾入山采薇。日夕矣。豺狼縱橫。歸
無生理。敢託一宿。師却之甚力。女哀鳴不已。遂令居
草床上。夜半號呼腹疼。求師按摩。師以布裹錫杖。遙
為按之。翌日。女以彩服化祥雲。豕變白象。蒜化雙蓮。
凌空而上。謂師曰。我普賢菩薩也。以汝不久當歸我
眾。特來相試。觀汝心。真如水中月。不可染污也。既而
天為雨華。地皆震動。太守孟覬方晨起視事。忽見南
方祥雲。光射庭際。知普賢示化。遂以聞於朝。敕建法
華寺。即今天衣寺也。師既化。漆其身留山中。
<other>晉京師瓦官寺釋法曠</other>俗臯氏。寓居吳興。風操超卓。
甞為師禮懺。至第七日。感五色光明照室。所苦即差。
後止於潛青山石室。每言法華為會三之旨。無量壽
為淨土之因。常吟咏二部。謝安為吳興守。恒往展敬。
簡文帝召問起居。時彗見。帝以諮師。師竭誠懺禳。俄
而星沒。興寧中。東遊若耶。止昌原寺。拯救疾苦。莫不
如響。人每見師行坐間。有鬼神數十。翊衛前後。
<other>晉西蜀石室山釋法緒</other>高昌人。德行清謹。蔬食修禪。
後入蜀。居劉師塚間。頭陀山谷。虎兕見而不傷。誦法
華維摩光明三經。甞處石室。且禪且誦。忽於盛夏右
脅而逝。七日不壞。鄉人為起墖。一夕放光。照徹數里。
<other>晉釋法義</other>姓竺氏。髫齡入道。研精法華。後出京。大啟
講筵。興寧中。還江左。憩會稽保山精舍。咸安二年。忽
感疾。誦經不歇。常存念觀音。夜夢一道人。為出膓胃。
洗滌垢穢。洗已。還納腹中。覺即痊愈。
晉建興二年。長沙縣西百餘里。陸地生青蓮花兩本。
道俗爭觀。因掘其地一丈二尺。得一瓦官。蓮出壞處。
斵視之。青蓮根莖。生髑髏齒骨間。父老云。昔有僧不
知名氏。誦蓮經萬餘部。不疾而化。以瓦為官。此其是
矣。眾因建寺名瓦官
<other>晉劉程之</other>字仲思。彭城人。初解褐為府參軍已。入廬
山。傾心自託。朝議加遺民號。與遠公雷次宗周續之
宗炳張詮等。結蓮社共修淨土。鑱石為誓。又著念佛
三昧詩。以見專念坐禪之意。始涉半載。即于定中。見
佛光照地。皆作金色。居十五年。正念佛時。見阿彌陀
佛。玉毫光照。慰接摩頂。一日念佛。又見入七寶池。蓮
華青白。其水湛湛。一人項有圓光。胸中卍字。指池水
曰。八功德水。汝可飲之。程之飲水。甘美非常。及寤。猶
覺異香發毛孔。嘆曰。此吾淨土之緣至矣。復請僧。轉
法華經。數百遍。既而廬阜諸僧畢集。程之對像焚香
再拜祝曰。我以釋迦遺教。故知有彌陀慈父。此香先
當供養釋迦牟尼如來。次供阿彌陀佛。復次供妙法
華經。所以得生淨土。繇持此經。願一切有情。俱生淨
土。面西合手而逝。時義熙六年也。異香郁然。七日而
息。遠公為撰紀德[石*((白-日+田)/廾)]。
<other>宋罽賓國沙門求那䟦摩</other>華云功德鎧。年二十出家
受戒。誦法華及諸經。百餘萬言。元嘉元年。隨商舶便
風至廣州。文帝知之。敕州郡資發。路由始興。駐足虎
巿山。於山寺外別立禪室。山向多虎災。自後去來無
梗。或時值虎。以杖按頭而去。甞於別室坐禪。沙彌往
候。見一白師子。緣柱而立。亘室瀰漫。生青蓮花。光彩
奪目。沙彌驚呼。忽無所見。八年正月。達建康。敕住祇
洹寺。開講法華。妙辨天逸。聽者悉生解悟。其年夏。居
定林寺。時有信者。採華布席。惟師所坐。華彩更鮮。眾
咸稱為證聖。
<other>宋釋道生</other>鉅鹿人。幼從竺法汰出家。初入廬山。幽棲
七年。時誦法華經。甞以入道之要。慧解為本。於是鑽
仰羣經。不憚疲苦。往關中稟承羅什。辨問超卓。咸稱
<pb n="76"/>
神悟。後入虎丘山講經。至闡提皆有佛性。頑石皆為
點頭。又在半塘。誦法華經。有一童子從師出家。亦誦
法華。無何童子命終。因瘞於林。一夕聞誦經聲。鄉人
異之。啟視乃獲一舌。生青蓮華。因是起塔。後葺成寺。
（即今半塘寺）高啟為咏詩云。黃土但埋骨。豈能埋性靈。昔
聞宿草間。曾吐蓮華青。身歸長夜臺。口誦西方經。尋
迹殊窅窅。聞聲每泠泠。寒燈照空塔。時有山僧聽。應
使鄰塚聞。沉迷盡皆醒。
<other>宋釋法莊</other>淮南人。少為遠公弟子。苦節標名。晚遊關
中。從叡公學。元嘉初。止道場寺。性率素。止午食而已。
誦涅槃法華經。時感天神來聽。每後夜諷誦。比房常
聞師室前。有兵仗翊衛聲。
<other>宋釋慧慶</other>竺姓。廣陵人。止廬山寺。學通經律。清潔有
戒行。誦法華思益等經。每夜諷持。聞闇中有彈指讚
歎之聲。元嘉中。渡江遇風。舟將覆。師惟誦經不徹。覺
舟在波濤中。迎飈截流。如有人牽之。倐忽抵岸。
<other>宋京師南㵎寺釋道冏</other>扶風人。為師病。同侶三人。入
河南霍山採鍾乳。探穴數里。三人溺死。炬火又滅。冏
默誦法華。憑誠乞濟。又存念觀音。有頃見光如螢火。
追之。遂得出穴。後作普賢齋。有二僧來禮佛。出門飛
空而去。眾皆驚異。
<other>宋釋曇諦</other>姓康氏。其先康居國人。漢末附中國。後徙
吳興。父彤為冀州別駕。母黃氏晝寢。夢一僧呼黃為
母。寄麈尾拂。并銕鏤書鎮二枚。及覺。見二物具存。因
孕生師。年五歲。母以麈尾等示之。師曰。秦王所餉。母
曰。汝置何處。曰。忘之矣。十歲出家。學不從師。悟自天
發。法華奧旨。辯若懸河。甞隨父至樊鄧間。遇關中僧
䂮道人。忽喚䂮名。䂮曰。童子何以呼尊宿名。師曰。曩
昔和尚。是諦沙彌。為眾僧採菜。遭野猪所傷。今忽逢
汝。不覺失聲耳。䂮初不記憶。乃詢彤。具說本末。并示
書鎮麈尾。䂮悟而泣曰。即先師弘覺法師也。先師為
姚萇講法華經。貧道為都講。萇贈先師二物。因追思
弘覺入滅。正是寄物之日。復憶採菜事。彌增悲仰。師
晚入吳武丘寺。講法華大品維摩。各十五遍。後還吳
興。閒居㵎飲。二十餘載。元嘉末。示寂於山。
<other>宋釋曇邃</other>止河陰白馬寺。蔬食布衣。誦正法華經。日
一遍。甞夜中忽聞叩戶云。請師九旬說法。師不許。固
請乃赴。猶在眠中。不覺身已在白馬塢神祠中矣。并
一弟子俱在。自爾每日密往。人無知者。後寺僧於祠
前過。見兩高座。師在北。弟子在南。如有講說聲。又聞
奇香。於是共傳神異。至夏方竟。
<other>宋釋普明</other>臨淄張氏。少出家。稟性清純。懺誦為業。誦
法華經。時有別衣別座。未甞穢襍。每至勸發品。輒見
普賢乘六牙象在其前。
<other>宋釋寶通</other>梵行精修。長誦法華經陀羅尼品。久而靈
異。時楊橋村有趙姓妻。為魅所憑。請師誦陀羅尼品。
有神現形。呼其鬼受責。趙妻得差。後病再發。師往。見
所責鬼在前。師曰。前已誡治。那得再來。吾當誦呪。令
汝頭破作七分。如阿梨樹枝。鬼叩頭哀乞去。病遂愈。
<other>宋釋僧登</other>止廬山大林寺。通誦法華。晝夜不息。一日
忽見空中有一銀殿。漸下於房。忽變金殿。師遂入殿。
坐起經行。如是三載。遠近從化。為人說戒。口放光明。
一日出外歸。謂弟子曰。今登金殿不復出也。即翛然
脫化。異香彌月。
<other>宋釋法慧</other>本姓夏侯氏。秉志精苦。律行氷嚴。大明末。
東探禹穴。隱天柱山。誦法華經。日周一部。志耽人外。
樓居三十餘年。王侯稅駕。止拜門而返。惟汝南周顒。
以信解兼深。特相引接。誦經處。恒有彩雲籠於空中。
<other>宋釋慧亮</other>少有清譽。立寺臨淄。講法華大小品。學徒
雲集千里命駕。後過江止何園寺。顏延之張緒。眷德
留連。每嘆曰。安汰吐珠玉於前。斌亮振金聲於後。清
言妙悟。將絕復興。著玄通論行世。
<other>宋揚州釋慧果</other>少以蔬素自節。太始中。遊京師。止瓦
<pb n="77"/>
官寺。誦法華十地。甞於圊側見一鬼致敬云。昔為眾
僧作維那。小不如法。墮在廁鬼中。法師慈悲。望垂拔
濟。有錢三千埋柿樹下。願取為福。師告眾掘錢。為造
法華經一部。後復夢鬼云。蒙慈力已得改生。致謝而
去。
<other>宋京師釋慧益</other>廣陵人。孝建中。止竹林寺。誦法華經。
精勤苦行。誓焚身。效藥王菩薩故事。帝遣使勸不聽。
大明七年。以佛生日。詣闕辭帝。囑以佛法。乃於鍾山
置油鑊。以吉貝纏身。手自執燭以然。誦藥王品。火及
眼。方聲絕。時聞笳管之聲。異香芬馥。帝夜夢師更囑
付護法。翌日設大會。敕於焚身處建藥王寺。
<other>宋釋僧瑜</other>餘杭人。初於廬山南嶺。建招提精舍。常持
法華。孝建二年六月。謂眾曰。結累三塗。情形之故。情
將盡矣。形亦宜捐。藥王之轍。獨何遠哉。遂別眾入柴
龕。端坐誦藥王然身品。發炬以焚。眾見紫氣騰空。旬
日所焚處生雙桐。識者謂娑羅雙樹之兆。
<other>宋尼慧玉</other>長安人。住江陵牧牛寺。誦法華楞嚴等經。
旬日通利。元嘉中。焚香禮佛誓曰。若誠心有感。捨身
之後。得見佛土。七日之內。願見佛光。至第五夜。寺東
林樹。忽現光相。形色赫然。眾嘆希有。
宋元嘉時。尼道壽誦法華滿三千部。每見空中有光
明寶葢。垂覆己頂
<other>宋蜀都羅璵妻費氏</other>少誦法華。勤至不倦。後病心痛
垂絕。屬纊待時。俄夢佛手摩其心。應時而愈。家眾俱
覩金光。亦聞香氣。
<other>宋簡靜寺尼智通</other>捨戒適梁羣甫。生子七歲。家貧無
衣。思為尼時。有素絹所書法華經。即練擣為衣着兒
體。忽遍身生瘡。白蟲周咂。號叫旬日而死。聞空中語
云。壞經為衣。得此華報。果在地獄。亦元嘉中事。
<other>宋王玄謨</other>太原祁人。元嘉中。北征失律。蕭斌欲誅之。
沈慶之諫曰。佛貍（魏世祖小字）威震天下。豈玄謨所能當。
且殺戰將。徒自弱耳。乃止。初玄謨將見殺。夢人告曰。
能誦法華普門品觀音神呪千遍。可免。既覺。誦之不
輟。忽報停刑。後官至開府。
宋元嘉四年。初都人孫彥曾。家世奉佛。有妾王惠稱。
常誦法華。忽見江浦有光。掘之。得金佛一軀。先有銘
曰。建武六年庚子。官寺道人法新造。葢法新乃妾之
前身也
齊永明中。揚州高座寺釋慧進。吳興人。少雄勇任俠。
年四十。忽悟非常。因出家。布衣蔬食。誓誦法華。用心
勤苦。執卷便病。乃發願造法華百部。以懺先障。經願
既滿。病亦良已。後願迴此誦業。獲生淨土。聞空中聲
曰。汝願已足。必得往生。年八十餘。無疾而化
<other>齊釋弘明</other>會稽人。貞苦有志節。永明中。止山陰雲門
寺。誦法華經。修習禪定。六時不懈。每旦瓶水自滿。實
諸天童子為給使也。每坐禪。虎甞伏室內。見師端然
不動。久之乃去。
<other>齊釋法匱</other>姓阮。吳興於潛人。出家枳園寺。樸然自守。
不涉世事。長誦法華。每齋會得直。聚以造旃檀佛像。
像成。自設大會。其本家僑居京師。是旦還家。又至定
林。復還枳園。後三處考覆。皆見師來中食。實是一時。
而三處赴焉。爾日晚還房奄逝。體甚香輭。手屈二指。
眾咸悟其得果。因為起枳園寺塔。時齊永明七年。
<other>齊釋慧豫</other>黃龍人。遊京師。止靈根寺。誦法華經。為救
苦之津梁。甞於寢室。見三人扣戶。並衣冠鮮潔。執持
華葢。豫問何為。答曰。法師應寂。故來奉迎。豫曰。小事
未果。可申一年得否。答曰可。至明年期滿。無疾而卒。
齊永明七年。春秋五十有七。
<other>齊釋超辨</other>姓張。燉煌人。幼而神悟沈靜。誦法華為常
課。聞京師佛法大振。由巴楚達於建業。止定林寺。閒
居壁坐。三十餘年。誦法華經。日限一遍。心敏口從。恒
有餘力。永明十年示寂。僧祐律師為造[石*((白-日+田)/廾)]。東筦劉勰
製文。未幾。葬所產青蓮花一枝。
<pb n="78"/>
<other>齊釋慧基</other>姓呂。吳錢塘人。十五出家祇洹寺。厲行精
苦。善小品法華。還止山陰法華寺。講宣經教。學徒麕
至。乃於會邑立寶林精舍。夢普賢放光接引。因造普
賢像。并六牙白象形。竟陵王。甞詢以法華要指。乃著
法華義疏三卷。建武三年。示疾。弟子夢梵僧數人。踞
砌而坐。云從大乘國來迎基和尚。泊然而化。
<other>齊釋僧侯</other>姓龔。西凉州人。少出家。即知苦節。從遊京
師。誦法華光明經。二日一遍。六十餘年。禪誦無廢。築
室後岡。為安禪所。居恒奇香異卉。不知所自來。人登
其戶。肅敬冥發。時謂戒神陰護之耳。永元二年。微疾
不食。乃索水潄口。合掌趺坐而逝。春秋八十有九。
<other>齊竟陵文宣王蕭子良</other>字雲英。敦義愛古。博覽經籍。
世稱筆海。與文慧太子。並精佛理。每招致名僧。講諸
經乘。尊法之盛。江左未有。或親為眾僧賦食行水。誦
法華經。冥感雅梵。有類陳思。著淨住子二十卷行世。
淨住者。即梵語布薩。謂淨身口意。如戒而住也。
<other>齊劉虬</other>字靈預。南陽人。精信釋氏。衣麤布禮佛。長齋
課誦。六時不缺。建元初。詔徵通直散騎侍郎。不就。注
法華華嚴二經。自講佛義。建武二年。徵為國子博士。
徙居江陵西沙洲。其冬正晝。俄有白雲。徘徊櫩戶之
內。又有異香。及鐘梵聲。端坐而化。
<other>梁釋慧約</other>姓婁。東陽烏傷人。童時聚沙為塔。壘石為
座。年十七薙染。剡令周顒側席加禮。於鍾山造草堂
寺。延師居之。太宰褚淵。太尉王儉。請師講法華勝鬘
等經。大弘法教。淵遇疾晝寢。見梵僧云。菩薩當至。尋
有道人來者是也。俄而師至。遂豁然病愈。性耽禪誦。
感異香入室。猛獸馴階。甞入金華山赤松㵎。時囑神
光。魑魅弭息。天監中。帝從師受菩薩戒。至王姬道俗。
著籙者凡四萬八千人。嘗受戒時。有一乾鵲歷階而
上。戒畢。然後飛騰。又有二孔⿱少隹。徐行至壇。俛頸聽法。
大同元年坐逝。建塔誌公墓左。
<other>梁釋法雲</other>陽羨周氏。七歲出家。儁朗卓絕。誦妙法華。
研精累思。年三十。於妙音寺。開講法華淨名。機辨風
生。學者輻輳。又甞於光宅寺講法華經。忽感天華滿
空。下如飛雪。時誌公道超方外。每來雲所。輒停信宿。
稱為大林法師。甞言吾欲解獅子吼。師即陞座剖析。
誌彈指讚曰。善哉微妙矣。儀同袁昂家。有甞供養僧。
發願欲如師慧解。夜忽夢一僧云。雲法師燈明佛時。
已講此經。那得卒及。
<other>梁雲光法師</other>未詳姓氏。普通二年。詔於內殿講法華
經。天雨寶華。天監中。帝以亢陽問誌公。公曰。雲能致
雨。帝因請講法華。至其澤普洽。雨即大霪。高下霑足。
<other>梁釋道琳</other>山陰人。有戒行。善法華涅槃。吳國張緒禮
事之。天監中。居富陽泉林寺。寺有鬼怪。師至。鬼即銷
滅。弟子慧韶為屋所壓。頭陷入胸。師為誦法華經禱
之。韶夜夢兩胡道人。[托-七+友]出其頭。旦遂平復。眾咸服其
神感。
<other>梁釋法懍</other>姓嚴。枝江人。出家玉泉山寺。常誦法華。分
衛一食。不臥常坐。荷錫遠遊。廬峰台頂。衡嶺羅浮。無
遠不屆。棲息窮巖。一志禪定。甞往岱嶽。過徐州。縣令
問以公驗。師止。賷得法華一函。令怒而閉之。七日不
食。誦經聲不徹。令感惡夢。便頂禮悔過。後還幽棲。以
禪誦為業。卒時異香繽紛。旬日乃歇。
<other>梁釋法忍</other>江陵人。初投天皇寺出家。誦持法華。日常
再遍。以眾聚多諠。西往覆舟嵓下。頭陀自靜。三十餘
年。木食麻衣。破衲而已。自得幽林。無求外護。一食七
日。趺坐觀心。後於北窟右脅而化。
<other>梁荊州釋僧遷</other>吳人。自幼神俊。為侍中王錫嘆異。常
誦蓮華經。數溢六千部。一日假寐。夢普賢大士。香光
照燭。親為摩頂。諱而不傳。至將示寂。方陳同志。法華
大品涅槃等經。各講數十徧。皆製疏流傳。
<other>梁吳興尼道蹟</other>號總持。得法於菩提達摩。遁居湖州
弁嶺峰。晝夜誦法華經。誦滿萬部。不出山者。凡二十
<pb n="79"/>
年。後歸寂。塔全身於結廬之所。大同元年。塔內忽有
青蓮華一朵。道俗異之。啟視見華從舌根生。州郡錄
奏。敕建法華寺。
<other>梁剡川有尼法宣</other>初誦法華經。坐臥見帳葢覆上。父
母令就齊明寺出家。是日帳葢即不見。自後博覧經
論。深探奧理。衡王元簡為郡守。請為越城母師。
<other>梁徵士庾銑</other>字彥寶。新野人。幼通經史。性託夷簡。特
嗜林泉。十畝之宅。山池居半。少與武帝善。及起兵。詔
為平西府記室。普通間。署黃門侍郎。皆不就。晚年宅
內建道場。山居蔬食。六時禮懺。誦法華經。每日一遍。
忽於夜後見一道人。自稱願公。容止甚異。呼銑為上
行先生。授香而去。中大通四年。晝寢。忽驚覺曰。願公
復來。不可久住。言終而化。舉室咸聞空中唱上行先
生。已生彌陀淨域矣。武帝敬之。詔諡貞節先生。
<other>梁甄玄成</other>中山人。博達經史。為簡文所知。以錄事參
軍。隨蕭詧鎮襄陽。因江陵甲兵殷盛。密書申欵。或以
告詧。詧深信佛法。矢願不殺誦法華者。玄成素誦法
華。以此獲免。詧後見之。常曰。甄公好得法華經力。
梁普通二年。高郵有華手尼者。志節氷霜。誦妙法華
經。不捨晝夜。後每誦一卷。右手爪上輒生一華。狀如
綾絲。五指皆遍。誦徹六七卷。掌上併生二華。武帝召
見。大為嘉敬。旹因號華手尼。
<other>陳南嶽尊者慧思</other>武津李氏子。幼持戒。頂禮法華。致
忘寢息。因久雨蒸濕。身患浮腫。忍心向經。尋即痊愈。
夢普賢乘白象王。親為摩頂。頂上隱起肉髻。年十五。
出家受具。日惟一食。專誦法華。計盈千遍。感瓶水不
竭。天童侍奉。時慧文禪師。因閱大論。至四諦品。偈云。
因緣所生法。我說即是空。亦名為假名。亦名中道義。
恍然大悟。遂遙禮龍樹為師。依論立觀。師乃往授法。
晝夜攝心。脅不至席。坐夏三七日。得宿命通。倍加勇
猛。禪障忽起。四肢緩弱。身不隨心。即自念曰。病從業
生。業繇心起。心源不起。外境何狀。病業與心。都如雲
影。如是觀已。顛倒想滅。輕安如故。竟歲猶無所得。深
懷內媿。將放身倚壁。豁然大悟法華三昧。自後所未
聞經。不疑自解。次光州大蘇山。講大般若經。甞得䞋
施。於齊光寺。造金字大品般若。金字法華二部。復自
述願文一篇。願彌勒佛時。身及此經。一時出現。廣化
一切。光大二年。入居南嶽。一日登祝融峰。嶽神乞戒。
師乃為說法要。師指嵓下曰。吾一生曾此坐禪。為賊
斷首。尋獲枯骨一具（今福嚴一生巖）。至西南隅。指大石曰。吾
二生亦曾居此。即拾髑髏起塔。以報宿修之恩（今二生塔）。
又至蒙密處。曰。此古寺也。吾三生甞託居。俾掘之。果
有僧用器物。及基址猶存。即築臺為眾說法（今三生藏）。眾
患無水。師以杖卓崖。虎因跑地。泉乃涌出。自此化道
彌盛。陳主待以殊禮。時稱思大禪師。大建九年六月。
唱佛合掌而逝。異香滿室。甞示眾曰。道源不遠。性海
非遙。但向己求。莫從他覓。覓即不得。得亦非真。
<other>陳釋玄光</other>新羅國人。專修梵行。越滄溟。求中土禪法。
於是往衡山。參思大禪師。授以四安樂行。俄證法華
三昧。返江南。附海舶至大洋。忽覩彩雲雅樂。旌節繽
紛而至。空中傳呼云。天帝召玄光師。於龍宮說親證
法門。師拱手避讓。見青衣前導。尋入宮城。不類人間
宮府。左右無非鱗介。參雜鬼神。既登高臺。譚說妙法。
七日。然後王躬送別。師復登舟。舟子謂經半日而已。
南嶽祖搆影堂。內圖師像。天台國清寺祖堂亦然。
<other>陳徐孝克</other>東海剡人。少談玄理。長通五經。梁太清初。
起家為太學博士。性至孝。父憂殆不勝喪。事所生母
盡道。天嘉中。除剡令。尋復去職。太建中徵為秘書丞。
不就。蔬食長齋。持菩薩戒。晝夜講誦法華經。六年。除
國子祭酒。臨終正坐念佛。室內有非常香氣。鄰里皆
驚異之。
<other>北魏釋僧照</other>住泰山丹嶺寺。每遊山水。喜造幽峻。普
泰元年。行至滎山。見飛流下有穴。深入五六里。出穴
<pb n="80"/>
東北行。得石渠。流泉清澈。藥艸延蔓。渠北有瓦舍三
楹。形甚古陋。庭前穀穗縱橫。東舍內有黃帙數架。中
間臼釜。並積遊塵。西舍內一沙門。端坐儼然。飛塵沒
膝。四望惟茂林懸㵎。非復人居。須臾逢一神僧。年可
六十。眉長丈許。盤掛耳上。相見欣然如舊。問所從來。
自云。我同學三人。從此避世。一人外行未返。一人枯
坐。似入滅定。今在西屋內。汝見之否。師云。已見。因取
穀穗擣之作粥。又往林中取棃棗令噉。問平日誦何
經。師云。誦法華。僧點頭曰。大好精進業。今東屋格上
如許經。並自誦之。欲得聞否。師合掌曰。唯。僧遂通夜
誦經。聲韻清徹。師苦睡。僧曰。但睡。我自恒業耳。達旦。
更為造食。師謝別。僧亦不留。但言我同學行去。汝若
值者。大有開悟。恨不見之。珍重而別。師尋路得還。結
侶同往。瀑布與穴。莫測其處。
<other>北魏釋志湛</other>齊州人。住泰山北邃谷中銜草寺。省事
寡言。人鳥不亂。讀誦法華。人不測其素業。將終時。神
僧誌公謂梁武曰。北方銜草寺須陀洹果聖僧。今日
滅度。師果於是日無疾而化。兩手各舒一指。有梵僧
云。斯初果也。還葬此山。後發視之。惟舌不壞。建塔表
信。
<other>北魏盧景裕</other>節閔初。為國子博士。坐累繫晉陽獄。至
心誦法華普門品。餘力亦誦全經。俄而枷鎻自脫。主
者以聞於朝。特見原宥。
<other>北齊林慮山釋法上</other>姓劉氏。朝歌人。十二投禪。稱聖
沙彌。誦法華維摩。纔浹二旬。兩部俱了。又創講法華。
酬抗疑難。無不嘆伏。文宣帝詔為大統師。布髮於地。
令師踐焉。時人語云。四海僧望。道場法上。至武成世。
并州東山人掘土。見一物狀如兩唇。其中有舌。鮮紅
赤色。以事聞奏。帝問諸道人。無能知者。師奏曰。此持
法華者。六根不壞報耳。誦滿千遍。其徵驗乎。乃敕遷
置淨所供養。集諸持法華者。圍遶誦經。請現瑞應。纔
始發聲。唇舌一時鼓動。見者莫不毛竪。詔以石函緘
於山室。
<other>北周釋慧命</other>姓郭。太原晉陽人。英姿秀拔。年十五。誦
法華經。兩旬有半。一部都徹。尋薙染。專行方等普賢
等懺法。後遊河陽仙城山。止善光寺。講演大乘。禪智
所指。罔弗倒戈。有濟北戴逵貽書。及師酬札。並稱幽
勝。同郡法音禪師。與師實稱德朋。詣長沙果願寺能
禪師所。同學心定。已還仙城。一夕携音手。於松林相
顧笑語。剋志西邁。以周天和三年十一月。跏趺西向
念佛。咸睹佛來。合掌而蛻。奇香異樂。聞薰非一。又八
日。音亦坐化。奇瑞悉與師。
<other>北周釋慧遠</other>姓李。燉煌人。十三出家。二十進具。止清
化寺。眾緣奔湊。承光二年。周武欲湮法教。眾皆結舌。
師抗詔極陳。辭色無撓。遂隱於汲郡西山。誦法華經。
計三年間。誦盈千遍。用通遺法。大象二年。天元悔過。
東西兩京。各置陟岵二寺。師遂至少林。長講法華。開
皇初。敕授雒州沙門都。匡任佛法。每講說。常有一鵞
馴聽。但聞法集鐘聲。入堂伏聽。梵散。便鳴翔而出。如
斯六載。人共異之。後示寂。室有異香。
<other>隋天台修禪寺智者大師</other>諱智顗。姓陳氏。頴川人。母
夢香烟五采。縈迴入懷。誕靈之夕。神光照屋。七歲入
果願寺。聞僧授普門品。一遍輒記。宛如夙習。十七禮
佛像。誓志出家。恍焉如夢。見巖崖萬重。雲日半垂。滄
海泓澄。乃在山下。峰頂有僧招手。須臾伸臂。挽師入
伽藍。云汝當居此。十八出家。詣大賢山。誦法華無量
義普賢觀等。歷二旬。誦通三部。陳天嘉元年。聞思大
禪師止大蘇山。即往頂拜。思曰。昔日靈山同聽法華。
宿緣所追。今復來矣。因示以普賢道場。為說四安樂
行。師入觀二七日。誦法華經。至藥王品。是真精進。是
名真法供養如來。身心豁然。寂而入定。乃見靈山一
會。儼然未散。宿通潛發。以所證白思。南嶽嘆曰。非汝
莫證。非我莫識。所入定者。法華三昧前方便。所發持
<pb n="81"/>
者。初旋陀羅尼也。縱令文字之師千萬。不能窮汝辨
矣。大建元年。至金陵瓦官。開法華經題。帝敕停朝一
日。令羣臣往聽。師將息緣天台。見佛隴南峰。即徘徊
留意。先是神僧定光。居此峰三十載。師至。光謂曰。頗
憶招手相引時否。師因悟禮像之徵。乃於北峰創立
伽藍。植松引流。宛若昔夢。寺北別峰名華頂。獨往頭
陀。自後般若天發。大闡法華。天台瀕海。民業魚捕。師
心憫之。以所得䞋施。買海曲為放生池。表聞陳主。敕
禁採捕。師為講光明經。漁者聞法。皆好生去殺。合江
溪[竺-二+(一/(尸@邑))]梁六十三所。三百餘里。俱成法池。開皇十二年。
於當陽玉泉山。創立精舍。武安王關聖父子。顯靈乞
戒。求為護法弟子。師著法華玄義等書。為陳隋二代
大法王師。十七年冬。將入滅。命侍者唱法華無量壽
經。為最後聞思。聽法華竟。贊曰。法門父母。慧解繇生。
本迹曠大。微妙難測。輟斤絕絃。於今日矣。聽無量壽
竟。贊曰。四十八願。莊嚴淨土。華池寶樹。易往無人。火
車相現。能改悔者。尚得往生。況戒慧熏修。行道力故。
實不唐捐矣。唱經竟。復說十如。四不生。十法界。三觀。
四無量。四悉檀。四諦。十二因緣。六波羅蜜。一一法門。
攝一切法。皆能通心到清涼地。言訖。唱三寶名。如入
三昧。葬天台佛隴嵓。詳如國清百錄等傳。
<other>隋衡嶽寺釋僧照</other>聞南嶽妙善心觀。特往參謁。凡所
指授。無不領解。後以南嶽命。行法華三昧。用銷夙障。
妙行將圜。覩普賢大士。乘白象王。放光證明。又感普
門大慈。為其說法。於是頓悟玄旨。辨才無礙。師於眾
中。苦行禪定。皆為第一。
<other>隋衡州釋大善</other>幼棲林野。常誦法華。後參南嶽。得開
觀慧。躬行法華三昧。所入最深。後趺坐而逝。七日內。
天為雨花。異香凝結。衡陽令陳正業。每致禮敬。見內
史鄭僧杲數稱師德。常有獵人圍一羣鹿。杲謂正業
曰。君常稱善禪師有慈悲三昧力。今日如此鹿何。正
業即率左右。同聲念南無大善禪師。羣鹿騰空而出。
眾悉駭服。
<other>隋荊州釋慧成</other>澧陽段氏。誦通法華維摩勝天王等
經已。見南嶽思大禪師。令入法華三昧。三年依行。魔
業禪鬼。頓爾散絕。後至枝江。造禪慧寺。六月江漲。於
一夜得梁木。有段弘者。為精舍主。忽氣絕。師至乃甦。
曰。初被執至王所。見師上殿云。此人功德未了。願赦
之。王起禮足。如言得釋。又有常律師。中夜捫蝨投地。
及明。師語曰。夜來一檀越。被凍可憫。常大慙。永以為
戒。
<other>隋終南山悟真寺釋慧超</other>丹陽沈氏。自幼從釋。專誦
法華。聞光州思大禪師。獨悟一乘。深明三觀。乃與智
者虗心潔己。摳衣請業。思曰。超之神府。得忍人也。及
遊衡嶺。復與智者同途。誦經移歲。後隱終南。八載行
道。洎寢疾少時。召眾告曰。往返常也。長生不忻。夕死
不慼。第一義空。清淨智觀。是吾凭杖。言已向西而逝。
師九歲入道。即誦蓮經。五十餘年。萬有餘遍。感靈獲
瑞。不可勝述。
<other>隋釋慧威</other>江陵人。少依南嶽。行法華三昧。專思玄寂。
遂得解一切眾生語言陀羅尼。聞人畜禽鳥聲。輒知
其音。後又發證神通。飛空履水。如步平地。密行殊常。
人莫能測。
<other>隋天台國清寺釋灌頂</other>姓吳。臨海章安人。生甫三月。
能隨母稱三寶名。七歲出俗。日記萬言。二十進具。謁
智者。稟受觀法。研繹既久。頓蒙印可。後隨智者至金
陵光宅。聽講法華。又於江陵玉泉。受法華玄義及止
觀。晚止會稽稱心精舍。講說法華。時有跨朗籠基超
雲邁印之語。貞觀六年八月示寂。室有異香。師化流
囂俗。神用無方。每誦經宴坐。常有天花飄墜其側。村
人于法龍。去山三十里。染患將絕。其子馳至祈救。師
為轉法華經。焚栴檀香。病者遙聞香氣入鼻。應時痊
愈。又樂安南嶺。地曰安洲。碧樹清溪。泉流伏溺。人逕
<pb n="82"/>
不通。師留連愛翫。顧而誓曰。若使斯地坦平。當來此
講經。曾未浹旬。白沙遍涌。平如玉鏡。乃講法華金光
明。以答靈惠。
<other>隋靈隱南天竺寺釋真觀</other>錢塘范氏。少有奇相。舌紫
羅紋。左右手有仙人字。誦法華經。日終一卷。開皇十
四年。亢旱。時請講海龍王經。序王既訖。驟雨滂注。縣
西靈隱山者。舊曰仙居。師既頭陀石室。眾搆精舍。號
南天竺。延師居止。常講法華以為心要。每盥洗遺滴。
地不為濡。人皆異之。一日皐亭神請講法華。感神捨
宅為寺。
<other>隋天台釋普明</other>本名法京。會稽朱氏。童時即合掌稱
佛。忽有僧指詣天台云。彼有初依菩薩。說法化世。大
建十四年。因趨台山。事智者。專修懺法。日誦法華。後
隨至廬山。於陶侃瑞像閣。行請觀音三昧。正行道間。
感異僧為改名普明。因啟智者從之。晚歸國清寺。所
居去水遠。師指石曰。此石流泉。不亦快乎。泉即湧出
日給千眾。今錫杖泉是也。
<other>隋天台國清寺釋智越</other>南陽鄭氏。少離塵俗。遊方問
道。至金陵值智者。北面請業。密傳心要。智者晚歸台
嶺。一眾是囑。二十年間。循循善誘。學者歸心。師生平
誦法華。計萬餘部。所居之處。瓶水自盈。大業十二年。
右脅而逝。天雨異花。一境冥晦。
<other>隋釋智璪</other>臨海張氏。二十即登天台。參智者大師求
出家。智者令誦法華。兼修三昧。至二七日夜懺訖。見
九頭龍從地涌出。上昇虗空。天明白問。智者曰。此表
九道眾生。聞法華經。將來之世。破無明。入法性空耳。
後移住寶林寺。專修法華三昧。初夜即有鬼搖撼戶
扇。三七日中。每夜如是。以至搥柱破壁。滅燈現狀。師
一無所動。惟坐禪誦經而已。第三七日畢。見一青衣
童子讚曰。善哉。言訖遂滅。
<other>隋釋智晞</other>頴川陳氏。童年出俗。至台山智者所。稟受
禪訣。加修寂定。常居佛隴修禪道場。行法華三昧。時
欲搆香臺。香爐峰林木秀異。師欲伐用。眾以神所據
為疑。夜夢神送疏云。香爐峰檉栢樹。盡捨給經臺。遂
伐之。有僧法雲。欲往峰頂禪坐。師止之曰。卿道力微
弱。山神剛猛不宜往。雲不從。甫一夕。神現形驅令還。
方悟前旨。深生敬仰。師甞往阿育王寶塔。禮八萬四
千拜。貞觀元年。跏趺端坐。仍執如意說法。弟子問當
生何所。答云。如吾見夢。當在兜率。儼然如入禪定。空
中有絃管聲。良久乃息。
<other>隋揚州正見寺釋法嚮</other>維揚李氏。出家精苦。從智者
學。專誦法華。於攝山棲霞寺側。立法華堂。行三昧懺
法。三七精進。大獲靈瑞。默而不言。山中猛虎為害。眾
設大齋禳之。忽一虎入眾中摶一人去。師高聲呼云。
今日專為汝設齋。可放此人。虎即置人而退。既而羣
虎數十。大集齋所。眾驚避。師以杖叩羣虎頸為說法。
自後遠遁無跡。
<other>隋釋等觀</other>富陽孫氏。受心觀於智者。居天台。常誦法
華。貞觀中。赴餘杭。法忍寺。講法敷坐。正旦有王服者
至。稱臯亭神來謁。咨受戒法。師即索爐然香。為授菩
薩大戒。禮謝而退。
<other>隋廬山福林寺釋大志</other>會稽顧氏。髫齡出家。師事天
台智者。開皇十年。來遊廬嶽。住華頂寺。誦法華經。索
然閒靜。音聲清轉。眾皆樂聞。後於甘露峰前。建靜觀
道場。頭陀為業。孑爾一身。不避[旭-日+(虎-儿+几)]虎。每投身飼之。虎
皆避去。
<other>隋荊州清溪山釋道悅</other>昭丘張氏。出家玉泉寺。器識
沉䆳。長誦法華。初智者入玉泉。未有鐘磬。於泉源獲
怪石一片。懸而擊之。聲響清徹。師每誦經。聲如清流
激韻終一卷。扣磬一下。聞者肅然。常步影而食。每留
一分以資飛泳。慈善所薰。或飛來肩上。或浮拍手中。
祥感非一。
<other>隋懷州栢尖山寺釋曇詢</other>姓楊。華陰人。出家白鹿山。
<pb n="83"/>
專誦法華。聞龍山雲門寺稠禪師。定山郢匠。振古罕
儔。即遙相揖敬。後移住鹿土谷修禪。致枯泉重出。麋
鹿遶院。時因講法。暫往雲門。值徑冥霧昏。感山神為
之指路。又山行值虎鬬。累時不歇。師執錫分之。以身
為翳。虎低頭而散。每入禪定。七日為期。開皇中。賜璽
書褒異。
<other>隋蔚州釋曇韻</other>定州人。少出家。恒誦法華。遍遊五臺。
備見靈相。停北臺木瓜寺。廿餘載。禪誦無輟。隋末喪
亂。年已七十。隱比干山。以夜繼晝。攝心不怠。常欲寫
法華數年未辦。積願既久。忽有書生至云。善寫經。願
成師志繇是掃室塗地。含香默書。出戒入沐。未盈一
旬。七軸俱了。將以䞋施。斯須不見後因胡宼卒至。藏
經巖窟。經年宼靜。覓經不獲。乃於崖下草中得之。箱
襆俱爛。卷色如初。貞觀十一年。宣律師親覩其事。
<other>隋江都安樂寺釋慧海</other>清河張氏。髫年入道。以淨土
為期。專精致感。忽有齊州僧道詮。賷無量壽佛像來。
微妙工巧。世未曾有云。是天竺雞頭摩寺五通菩薩。
乘空往彼安樂世界。圖寫尊儀。既冥會素情。深懷禮
敬。乃覩神光照爍。慶所希有。大業五年五月。欻然面
西禮竟。跏坐而逝。師般舟密行。老而愈篤。講法華經。
至五十遍。弘法利生。矢心淨土。為一時稱首。
<other>隋益州招提寺釋慧恭</other>與同學僧慧遠結契。後遊荊
揚。訪道而歸。契濶三十年。夜話次。遠語如流。師默無
所對。遠曰。仁者無所得耶。師曰。性闇無解。遠曰。可不
誦一經乎。師曰。惟誦法華普門品一卷。當為誦之。但
至心聽。乃結壇升高座。始發聲唱經題。覺有香氣。久
之聞天樂振空。雨花零亂。經已方歇遠敬禮謝之。
<other>隋釋法充</other>九江畢氏。常誦法華。兼通大品。住廬山化
城寺。每勸僧眾。無令女人入寺。上損佛化。下墜謠俗。
初眾有不從者。師遂於山頂香爐峰。自投而下。誓粉
身骨。用生淨土。忽於空中。頭自轉上。冉冉而下。身無
少損。眾感其異。相戒始斷女人。開皇末坐化。隆暑不
腐。異香滿室。
<other>隋釋法朗</other>南陽許氏。棲止無定。多住鄂州。時誦讀諸
經。志專法華。潔誓誦之。一坐七遍。如是良久。聲如雷
動。遠近亮徹。世因目為法華朗焉。有比丘尼為鬼所
著。超悟玄解。莫不稱為聰悟。師曰。此邪鬼也。厲聲呵
之。魅即怖去。霍然如失。
<other>隋雍州釋法喜</other>襄陽李氏。七歲出俗。志持法華。仁壽
中。住京師禪定寺。欲冥祈靈爽。誓誦蓮經千遍。因不
止舊室。巡繞梵誦。數滿八百。誓心不散。同寺僧忽見
有寶車瓔珞。入師房內。迫而觀之。了無所賭。方知幽
通之感。
<other>隋終南山悟真寺釋法誠</other>雍州樊氏。止藍田王效寺。
耑誦法華。負笈歷遊名嶽。法華三昧。矢心奉行。夢感
普賢勸書大乘。乃命工書八部般若。又造華嚴堂。竭
其精志。書寫受持。時弘文學士張靜。夙善翰墨。請至
山舍。含香繕寫終部。時感異鳥飛至經案。自然馴擾。
貞觀初。手寫法華。正當露地。因事他去未収。值洪雨
滂注。趨往觀之。合案並乾。餘便流潦。十四年夏。語侍
人曰。吾聞諸行無常。生滅不住。九品往生。此言驗矣。
今有童子相迎。吾當去世。言已口出光明。照於楹內。
又聞異香苾芬。端坐而化。誦習法華。略計十年。萬有
餘遍。
<other>隋釋法安</other>止建元寺。博通玄要。長誦法華。講四十餘
遍。忽於講坐四隅。生花一叢。有十餘枝。黃白相間。狀
似蓮華。香光敷⿱卄媯。又經旬日。復於都講牀側。及大眾
坐處。生八九華。一月方萎。道俗聚觀。歎為奇瑞。
<other>隋釋法泰</other>眉州隆山人。常誦法華。手寫經一部。數有
靈瑞。向益州裝演。俄墮笮橋水中。求之不得。師悲泣。
巡岸上下。忽望小洲上有一襆。命取之。乃經也。草木
擎之。宛無濕處。師不勝歡喜。即至成都裝竟。以檀香
為軸。備極莊嚴。還供本寺。每夜異香滿室。師勤持誦。
<pb n="84"/>
夜必一遍。時有彪法師在彼寺講經。夕至師誦經所。
見有諸人眾胡跪合掌。彪流汗而退。
<other>隋黃州濟華寺釋玄秀</other>恒誦法華。每有異相。時當炎
暑。師方誦經次。寺僧見翊衛嚴肅。怖告同侶。共視如
初上望空中。填塞無際。四眾咸稱神異。
<other>隋釋行堅</other>常修禪觀。節操惟嚴。偶東遊。路出泰山。日
夕止嶽廟。廟祝曰。近寄宿者。多罹殃暴。不可。師不聽。
乃藉藁廡下。端坐誦經。可一更。聞室中環佩聲。須臾
神出。衣冠甚偉。部從焜煌。向師合掌。師因延坐談說。
如食頃間。師問世傳泰山治鬼。寧有之耶。神曰有之。
豈欲見先亡乎。師曰。有兩同學僧已死。願一見之。神
問其名。乃曰。一人已生人間。一人在獄受對。不可喚
來。師就見可也。即同起至一處。見獄火光𦦨甚熾。使
者引師入。遙見一人在火中號呼。血肉焦臭。不忍覩。
師愍然求出。復同神坐。師問曰。欲救同學可乎。神曰。
可。能為寫法華經。必應得免。將曙。神辭入。廟祝視師
不死。怪之。師去。急報前願。寫裝經畢。賷就廟宿。神出
如初。歡喜禮拜云。已知師為寫經。始書經題。彼已脫
免。今生人間也。此大業中事。
<other>隋居士陸淳</other>吳郡人。心常慕道。法華一部。日夕誦持。
後忽病。仰臥看屋了不暫瞬。有知識僧來探疾。因問
君何仰視屋梁耶。答曰。佛記陸淳當生夜摩天。今見
彼天宮殿城闕。及諸天眾。故顧盻不倦爾。
隋開皇中。蔣州人嚴恭平生淨心皈法。於郭外造精
舍。寫法華經。清淨供養。紙筆繕寫。咸務精良。信心而
施。不行欺詐。隨得便營。無所乞覓。每終卷必逐字親
為檢校。久而忘疲。甞有人從貸經錢一萬。恭不獲已
與之。貸者乘船覆水失錢。僅得身免。是日恭入家庫。
見所貸錢在焉濕如水洗。後聞其事。方知靈異
<other>隋臨沂王梵行</other>少瞽。其母慈念。口授法華經。布衣蔬
食禪誦無缺。計誦經一萬七千部。後跏坐而逝。遺言
露尸林野。久之皮肉既盡。惟舌不壞。色如蓮華。
隋開皇中。魏州刺史博陵崔彥武。因行部至一邑。語
從者曰。吾前生在此邑為婦人。今欲往視之。因乘馬
入修巷。至其家。命扣門。老者出謁。彥武升堂。視東壁
高處。謂主人云。昔吾所藏法華經。并金釵五隻於此。
經七卷尾。火焚失字數行。今每誦經至此。心便如有
所失。令左右鑿壁取視。並如其言。主人涕泣不勝。彥
武厚餽之而去
<other>唐京兆西明寺律師道宣</other>湖州人。隋吏部尚書籛申
之子。母孕時。夢梵僧云。汝所娠者。僧祐律師也。十六
誦法華。兩旬而徹。武德中。晦迹終南。所居乏水。神人
指之。穿地尺餘泉自迸湧。號白泉寺。後徙豐德寺。人
般舟定。感羣龍禮謁。供畢華奇果。師戒德不羣。製四
分律鈔。又著內典錄。三寶感通錄。廣弘明集。續高僧
傳。貞觀中。隱雲室山。人睹天童給侍左右。於西明夜
行道。臨砌蹶仆。有少年介冑擁持之。師問何神。曰某
即毗沙門天王子那吒也。以師戒德高妙。來翊衛耳。
師遂廣問佛法之事。神一一言之。授師佛牙併寶掌。
表信而隱。乾封二年春。感天人來談律相。一日復有
一天人來禮謁云。律師當生覩史天宮。持物一本云。
是棘林香。十月三日。安坐而化。號南山教主澄照大
師。師述法華經序時。韋天以法華尊上。未易冠言。遂
稟報十方諸佛。佛皆印可。序始傳。即今弘傳序是也。
<other>唐釋吉藏</other>姓安。本安息人。祖世移家南海。七歲出家。
後受具戒。志在傳燈。法輪繼轉。止京師日嚴寺。開講
法華。聞風至者萬計。大業初。寫法華一千部。又別置
普賢像。躬對坐禪。觀實相理。武德六年。移住延興寺。
異供交至。一日清旦。焚香跏坐而逝。時屬炎暑。色愈
鮮白。鑿石瘞於北巖。師平生講法華經。三十餘遍。將
終製死不怖論云。死繇生來。宜應泣生。不應怖死。文
多不載。
<other>唐釋惠主</other>始州賈氏。初至京師甘露寺受具。專誦法
<pb n="85"/>
華。感山神送供。六時行道。鳥獸隨行。似如聽仰。仍為
幽顯受菩薩戒。武德中。居香林寺。時陵陽公臨益州。
將百餘䭾入寺。就講堂安置。無敢違者。師見穢雜。即
入房取錫杖三衣而出。舉杖向諸驢騾。一時倒仆。縣
官大驚。執師申狀。陵陽一無所怪。但云。蒙師破慳。深
為大利。贈沉香十斤。還京後從受菩薩戒焉。
<other>唐京師大慈恩寺釋玄奘</other>姓陳。陳留人。年十一。通誦
法華維摩。卓然耿正。貞觀三年。往西域取未至經。抵
麴闍國。與諸商渡殑伽河。國俗以人祀天。將戮師以
祭。俄大風作。塵沙漲天。晝日晦冥。彼眾以師為聖人。
遂得釋。至中天竺。得聞瑜伽師地。入王舍城。從上方
戒賢論師。窮探大乘秘奧。日益智證。凡經一百五十
餘國。十九年。賷經像歸京師。後譯經論合七十五部。
麟德元年二月。與眾辭訣。令左右念彌勒如來。右脅
安臥而逝。有異僧奉香塗師體。敕准世尊故事。塔於
樊川北原。
<other>唐京師普光寺釋玄琬</other>姓楊。華陰人。講演法華大乘
等。並研覈理奧。妙寫幽微。仁壽二年。造丈六釋迦如
來金像。至誠冥感。天雨妙華。飛颺狀如雲母。是夕天
樂彌空。凌晨乃息。每二月八日戒期。依二十五佛及
千轉神呪。潔齋行道。貞觀初。敕皇太子諸王。從師受
菩薩戒。左僕射蕭瑀兄弟。每諮法華會三為一之旨。
師為剖析。反復忘疲。右僕射杜如晦遺命。願為歷劫
弟子。每授戒說法。巫覡者輒云。見有異類鬼神。諸方
屯聚。如承受相。
<other>唐大慈恩寺釋窺基</other>姓尉遲。長安人。奘公弟子。通大
小乘教。後遊五臺。宿西河古寺中。見經軸放光。探之
得彌勒上生經。遂援毫作疏。筆鋒得舍利二七粒。紅
潤可愛。師貌碩心慈。隨處化導。東至博陵。講法華經。
兼製大疏。甞造玉文殊菩薩像。寫金字大般若經。俱
發神光。爛然盈室。初奘公親授師以瑜伽師地惟識
宗。師盡領其妙。海內稱為慈恩法師。時宣律師以弘
律感天廚供饌。每薄師三車之玩。不甚加禮。師甞訪
宣。其日過午而天饌不至。師去。天神乃降。宣詰以後
時。對曰。適見大乘菩薩在此。翼衛甚嚴。我曹神通。無
自而入故爾。宣聞之。始大驚服。
<other>唐攝山棲霞寺釋智聰</other>住揚州白馬寺。專習三論。尋
渡江住安樂寺。值隋亡。思歸無計。隱江浦荻中。誦法
華經。七日不饑。恒有四虎馴遶。忽見老翁挾一小艇
來曰。請師渡江。聰登艇。四虎蹲伏不肯去。師曰。將無
渡耶。虎遂起。即同利涉。抵南岸。艇及老人忽不見。師
携四虎止棲霞寺西。貞觀中。年九十九。端坐逝。虎哀
吼而去。
<other>唐蘇州通玄寺釋智琰</other>吳郡朱氏。年十二。誦通法華。
後從秦皇寺延法師進具。德瓶儀鉢。深護戒根。武德
七年。返舊山。常行法華金光明普賢等懺法。誦法華
三千餘遍。講涅槃法華各三十遍。觀經百十遍。苦節
彌勤。爐香不爇自焚。罐水空自滿。祥感非一。貞觀八
年。示疾。見梵僧手執寶瓶曰。吾無邊光也。却後淨土
稱功德寶王。即我是也。師謂門人曰。無邊光。大勢至
也。功德寶王。其成佛之號也。繇因言果。余其西歸乎。
即趺坐而逝。
<other>唐梓州釋智通</other>俗陳氏。八歲離俗。專誦法華。尤勤講
授。住牛頭山。善持威儀。奉戒貞苦。常有雙鵞依時聽
法。講百餘遍。兩度放光。貞觀中示寂。時合寺堂房。變
作白色。悉震動。一食頃乃已。
<other>唐天台法華寺釋智威</other>縉雲蔣氏。家世業儒。年十八
將納婦。路逢梵僧謂曰。少年前身是陳朝僕射徐陵
也。因聽智者講法華。親立五願。一臨終正念。二不墮
三塗。三人中託生。四童真出家。五不墮流俗之僧。今
日何意。欲違昔誓。師聞已遂感悟。不復還家。即往國
清投章安為師。咨受心要。定慧俱發。即證法華三昧。
上元元年。欲卜勝地說法。執錫而誓曰。錫止處。即吾
<pb n="86"/>
住所。其錫自國清飛至蒼嶺普通山。可五百里。以地
隘不容廣眾。凌空再擲。至軒轅煉丹山。師乃戾止。剪
棘刈茅。晝講夜禪。手寫經典。學者子來日眾。分九處
居之。於是名其他曰法華。師骨法古秀。每登座。有紫
雲覆頂。狀如寶葢。鳥⿱少隹旁止。馴狎非常。自法華寺至
僊居上坂。約八十里。師每日往返。齋粥禪講。未甞少
違。咸謂師有神足通云。永隆元年。坐化。異香七日不
歇。時號法華尊者。
<other>唐釋慧達</other>太原人。專誦法華。五千餘遍。行坐威儀。誦
聲不輟。存愛物命。每一步履。直視低身。地有蟲豸。必
迴身而避。或問之。師曰。斯之與我。升沉不定。彼或先
成正覺。何敢妄輕之耶。貞觀八年。坐逝。經五宿。顏色
如初。
<other>唐雍州醴泉寺釋遺俗</other>誦法華數千遍。貞觀中。因疾。
告友人慧廓禪師曰。某生平誦經。意希有驗。若生善
道。當舌根不壞。可埋十年發視。若壞。知誦經無功。不
壞。則為起一塔。令人信向。言訖而寂。後十年啟視。舌
果不壞。慕道者如市。眾為起塔於甘谷崖。前後諸釋。
以誦法華。得舌根不壞者甚眾。茲不盡錄。
<other>唐京兆大慈恩寺釋義忠</other>襄垣尹氏。二十登戒。聞長
安基法師新造法華義疏。即詣講肆。未極五年。通法
華無垢稱二經。及惟識等五論。乃著法華經鈔二十
卷。同輩見之。無不首伏。每行道時。面向西北。冥心內
觀。願見慈氏。一日晨興澡潄。忽香雲滿空。師仰視合
掌曰。凡濁比丘。乃煩大聖躬來接引。言訖而化。
<other>唐釋法融</other>姓韋。潤州延陵人。年十九。入茅山依炅法
師。二十年專精不懈。後於牛頭山幽棲寺北巖下。別
立茅茨。禪誦為業。山素多虎。樵蘇絕跡。師入後。往還
無阻。又有羣鹿遶室聽伏。貞觀中。於巖下講法華經。
爾時素雪滿階。於凝氷內。見花二莖。狀如芙蓉。燦然
金色。七日乃滅。
<other>唐蒲州釋法徹</other>絳州人。少勤苦。通法華經。常以是經
誘化一切。邑有孤山。師依而結業。剏立蘭若。地本高
險。向絕泉源。師積歲崇道。一旦清泉迸出。刺史房仁
裕申請寺額。即以陷泉名之。甞於道中遇一癩者。引
至山中。為鑿穴給食。令誦法華。癩者素不識字。加又
頑鈍。句句授之。終不辭倦。至第六卷。癩病漸愈。經完。
眉鬚復生。膚已如故。
<other>唐韶州南華寺釋法達</other>洪州人。七歲出家。長誦法華。
後詣曹溪禮六祖。祖問。汝誦此經。以何為宗。師云。但
依文念。豈知宗趣。祖令取經展誦。師即高聲誦至譬
喻品。祖曰。止。此經以因緣出世為宗。經云。以一大事
因緣。出現於世。一大事者。佛之知見也。若能於相離
相。於空離空。一念心開。是為開佛知見。汝當信。佛知
見者。即汝自心。更無別物。莫向外求。與佛無二。乃說
偈曰。心迷法華轉。心悟轉法華。誦經久不明。與義作
讎家。無念念即正。有念念成邪。有無俱不計。長御白
牛車。師聞不覺悲泣。亦以偈讚。有經誦三千部。曹溪
一句亡之語。從此頓悟玄旨。
<other>唐釋法璿</other>開元中。於天童山東麓。建精舍棲止。後移
居西南隅之多寶塔。日誦法華經。感天童躡雲升降。
捧食來供。遇夜則遶塔行道。人遙見師身。與塔之相
輪等。時號為太白禪師。
<other>唐洛京聖善寺釋無畏</other>本中印度人也。梵名輸波迦
羅。生有神資。十三讓國出家。道德名稱。為天竺冠。南
至海濵。遇殊勝招提。得法華三昧。所至講法。恒多異
相。後附商舶遊諸國。密修禪誦。口放白光。時中印度
大旱。師為冥祈。俄見觀音在日輪中。手執軍持。注水
於地。時眾欣感。得未曾有。將遊震旦。以駝負經。駝沒
於河。師亦隨入。止龍宮三宿。為宣法要。及出。所載梵
夾。不濕一字。開元四年至長安。敕住西明寺。譯出虗
空藏及大毗盧遮那等經。甞亢旱。上遣祈雨。師盛一
鉢水。梵言數百。須臾。有物如蚪。矯首水面。頃之有白
<pb n="87"/>
氣自鉢起。若一疋素。翻空而上。風霆晦暝。大雨如傾。
又甞霪雨逾時。師揑泥媼五軀。作梵語呪之。即刻而
霽。
<other>唐東陽清泰寺釋玄朗</other>姓傅氏。梁雙林大士六世孫。
幼出家。弱冠納戒。聞天台一宗。盛弘止觀。詣東陽天
官寺。謁慧威法師。修法華三昧。身厭人寰。志棲林壑。
惟十八種十二頭陀。隱左溪巖。四十餘年。晏居一室。
自以為法界之寬。甞於殿壁繪觀音賓頭盧像。焚香
斂念。感五色神光。輝映一室。道俗俱瞻。歎未曾有。天
寶十三年示寂。時號左溪尊者。
<other>唐台山國清寺釋湛然</other>荊溪戚氏。年二十。受經於左
溪朗禪師。溪大驚異。甞夢披僧服。掖二輪遊大河中。
左溪曰。嘻。汝當以止觀二法。度羣生於生死淵乎。乃
授以所傳止觀。天寶七載。始解儒服出家。詣吳開元
寺。敷行妙法。乃祖述所傳章句。凡數十萬言。大弘一
心三觀之教。常與江淮名僧四十人。同禮五臺。清涼
觀師帥徒千指迎送。時皆稱歎。有不空三藏門人含
光。白師曰。頃從不空遊歷天竺。遇梵僧云。聞大唐有
天台教宗。可以識偏圓。簡邪正。明止觀。可譯之至此
土耶。師聞之。嘆曰。可謂中國失法。求之四維。晚歸台
嶺。建中二年二月。示眾曰。夫一念無相謂之空。無法
不備謂之假。不一不異謂之中。在凡為三因。在聖為
三德。自利利人。在此而已。言訖。隱几而化。所著法華
釋籤疏記等。盛行於世。
<other>唐越州大曆寺釋神邕</other>諸暨蔡氏。十二入道。依左溪
朗禪師。習天台止觀。法華玄疏。五夏敷演。吳會間學
者雲從。天寶中。遊長安。居安國寺。後東歸出襄漢。有
著作郎韋子春者。學贍氣剛。師與之詶抗。子春折服。
中書舍人苑咸嘆曰。師可謂塵外摩尼。論中師子。時
人以為能言。
<other>唐佛隴釋道暹</other>遍覧百家。彌精法華。大曆年中。入京
弘化。盛有著述。能於虗空遊行往來。時謂有神足證
云。
<other>唐蘇州支硎山釋道遵</other>姓張。吳興人。參左溪。學天台
止觀。欲廣寫法華經。乃於支硎創闢經院。舉精行沙
門十四人。常持法華。以燭繼晝。用弘大乘。敕署為法
華道場。師於山中鑄盧舍那像。及多寶佛塔。修淨土
當生業。造彌陀佛像。平時講法華玄義。歲無虗日。天
寶元年。於靈嵓道場。行法華三昧。忽睹大明上燭於
天。身在光中。異日問荊溪然師。然曰。智慧光明。從心
流出。將以顯發第一義天也。又入法華道場。覩此身
在空中坐。知是滌垢之相。興元元年坐逝。門人靈翰
等樹塔。
<other>唐潤州石𡉏山釋神悟</other>隴西李氏。幼嬰惡疾。開元中。
於菩提像前。爇指懺摩。祈遣夙業。感異光如月。朣朧
紺宇。所苦頓愈。天寶四年。出家受具。每入法華道場。
九旬禮念。觀佛三昧。於斯現前。因語門人曰。夫陰薄
日以何傷。風運空而不動。苟達於妄。誰非性也。方結
宇於勞勞山東。常行禪定。夜有山神現形。稱是隋故
新成侯。久主南嶺。今願以此地永奉經行。言訖不見。
十年。加趺而逝。闍維得舍利纍纍。粲然可數。
<other>唐京師大安國寺釋志鄰</other>姓范氏。兖人。母王氏。不信
三寶。鄰逃東都。依廣受寺修律師出家。開元十年。思
親歸寧。母終已三載。因詣嶽廟敷具。誦法華經。誓見
嶽帝。求母生處。夜見帝召謂曰。汝母禁獄。見受諸苦。
師悲號祈免。帝曰。往鄮山禮育王墖。庶可救也。師詰
朝到寺。哀泣禮拜。至四萬。俄聞空中有呼鄰聲。見母
謝曰。承汝之力。得生忉利天矣。倐然不見。
<other>唐京師龍興寺釋楚金</other>廣平程氏。七歲出家。諷法華
經。進具之年。陞座講法。後因靜夜。持誦法華。至多寶
塔品。身心泊然。如入禪定。忽見寶塔宛在目前。釋迦
分身。徧滿空界。感悟既深。淚下如雨。遂布衣一食。不
出戶庭。期六年誓建斯塔。見千福寺。幽閒宏敞。擬造
<pb n="88"/>
於此。適千福有懷忍師者。忽於中夜。見有一水。發源
龍興。流注千福。澄清瀲灔。中有方舟。又見寶塔自空
而下。久之乃滅。及師建言。欣然歡洽。師每夜至築所。
勵精行道。眾聞天樂。咸嗅異香。天寶元載。肇安相輪。
感通帝夢。親書多寶塔額。敕賜錢五十萬。塔成。有五
色雲籠塔上。萬眾瞻禮。師謂同學曰。凡我眾僧。聿懷
一志。當晝夜塔下。誦持法華。沒身不替。凡吟詠蓮經。
六千餘部。每春秋二時。集同志大德四十九人。行法
華三昧。前後感獲舍利七百粒。至六載。欲藏舍利。預
嚴道場。又降一百八粒。畵普賢變像。於筆鋒上聯得
舍利十九粒。莫不圓轉自動。浮光瑩然。乃取舍利。盛
以石函。造自身石影。跪而戴之。同置塔下。表至敬也。
師自髫年。即寫法華。甞血書一部。金字三十六部。墨
本千部鎮塔。又寫一千部。散施受持。靈應甚繁。具如
千福[石*((白-日+田)/廾)]帖。
<other>唐釋大光</other>吳興唐氏。齔歲。即念法華。三月通貫。及出
家。日持七卷。西遊京邑。肅宗召見禁中。敕師誦經。至
隨喜功德品。口放五色光。帝大悅。嘆曰。昔夢吳僧口
持大乘。五光隨發。今師音容。宛同昨夢。因賜名大光。
令於千福寺行道。經四七日。梵音遙達宸聽。帝甚異
其事。後居藍田精舍。寺僧先期夢天童來降。告言。大
光經聲。通於有頂。師一日山行。忽墜窮谷。因思本經
多寶佛塔。願持此支品十萬遍。恍惚奮身脫泉。若有
神捧焉。後表乞還吳。乃依法華寺松逕。築菴以居。日
持華偈。用報往願。相國李紳刺吳興。夜宿持經道場。
忽見白光滿空。朗然若晝。隨往覘師。見宴坐持經。光
起面門。如開毫相。經聲向息。光亦隨斂。永貞初示寂。
異香三日不救。
<other>唐五臺山清涼國師澄觀</other>山陰夏侯氏。年十一。出家。
誦通法華。俊朗高逸。精求秘藏。大曆中。從荊溪湛禪
師。習天台止觀。法華維摩等經疏。解從上智。性自天
然。大曆十一年。誓遊五臺。頂禮妙吉。仍往峩眉。備觀
徧吉聖像。卻還五臺。撰華嚴新疏。窮圓頓之旨。後止
中條山棲巖寺。寺有僧短褐狂歌。凡所指斥。皆多應
驗。師未至前。狂僧驅眾灑掃曰。不久菩薩來此。先是
寺壁所畵散脂大將。及山麋之怪。往往為患。師既止
此寺。遂爾絕跡。貞元十五年。敕延師入內殿。升座闡
揚華嚴宗旨。乃賜號清涼。師平時恒發大願。其第五
願。願未捨執受。長誦法華。初造疏時。堂前池。生合歡
蓮華五枝。一華皆有三節。人咸歎仰。開成三年示寂。
全身塔於終南。御製有贊。
<other>唐吳郡包山寺釋慧因</other>善法華金剛。講誦精勤。至德
中。黃昏時。見一人入云。王請法師。遂僵仆。唯心頂煖。
七日乃蘇。自云。隨使者至一城。城甚宏麗。入覲王。王
從數百人。下殿至閣門拜曰。弟子不幸。主世名祿。兼
治罪人。甚以為苦。聞上人善講法華。幸為敷析。於是
登座講畢。王施絹三百疋。令送歸。傍見百餘僧。指上
各生鐵爪相拏。血肉塗地。因驚懼乃蘇。蹷然而起。絹
已在房中矣。
唐元和中。有僧入冥。見地藏菩薩。地藏問平生修何
業。僧曰。念法華經。曰。止止不須說。我法妙難思。為是
說是不說。僧無對。歸宗代云。此回歸去。轉為流通
<other>唐洛陽香山寺釋鑑空</other>姓齊氏。吳郡人。壯歲困遊吳
越間。元和初。值錢塘荒儉。擬求食天竺寺。至孤山寺
西。餒甚不前。因臨流雪涕。悲吟自遣。俄有梵僧。亦臨
流而坐。顧師笑曰。法師秀才。旅遊滋味足乎。師曰。旅
遊味則足矣。呼法師何也。梵曰。子不憶講法華經於
洛中同德寺乎。師曰。生身四十五。惟盤桓吳越間。又
安有洛中之說耶。梵曰。子應為饑火所燒。不暇記憶。
遂探囊出一棗。大如拳。授曰。此吾國所產。食之得上
智。知過去未來也。師饑甚。食棗掬水飲之。忽欠伸枕
石而寢。俄頃乃寤。憶講經同德事。恍如隔宵。因喟然
涕泣。問震和尚安在。梵曰。專精未至。再為蜀僧矣。神
<pb n="89"/>
上人安在。梵曰。前願未滿。墮戎馬間。悟法師安在。梵
曰。豈不記香山石像前。戲發大願。若不證無上菩提。
必願為赳赳貴臣。昨己得大將軍矣。當時雲水五人。
唯吾得解脫。獨汝為凍餒之士。師泣曰。某四十許年。
日唯一飡。擁一褐。浮俗之事。決斷根源。何期福不完
乎。坐此饑凍。梵曰。由師子座上。廣說異端。使學空之
人。心生疑惑。戒珠尚缺。羶氣微存。形傴影曲。報亦宜
然。師曰。為之奈何。梵曰。今日事定矣。他生之緣。警於
子焉。乃探囊取一鑑。謂師曰。欲知貴賤之分。修短之
期。佛法興替。子宜一鑑。師照久之。謝曰。報應之徵。榮
枯之理。謹聞命矣。遂相挈行數步。忽失梵僧所在。師
是夕投靈隱寺出家。受具足戒。專誦法華。愈高苦節。
後詣洛陽。遇河東柳珵說其事。且曰。吾生世七十有
七。持鉢乞食。尚九年在世。吾滅之後。佛法其衰乎。珵
詰之。索筆題曰。興一沙。衰恒沙。兔而罝。犬而拏。牛虎
相交與角牙。寶檀終不滅其華。後悉符斯讖。葢指會
昌（武宗年號）沙汰事也。
<other>唐釋守素</other>居長安興善寺。恒務誦持。誓不出院。誦法
華經三萬七千部。夜常有狢子馴擾聽經。齋時。鳥⿱少隹
就掌取食。院庭有青桐四株。元和中。卿相多來遊者。
青桐至夏發汗。頗汙人衣不可浣。鄭相國絪甞欲伐
之。師祝樹曰。汝以汗汙人。人將伐汝。能無汗則免矣。
自爾樹汗果絕。長慶初。有僧玄幽題此院云。三萬蓮
經三十春。半生不踏院門塵。當時以為實錄。
<other>唐釋無言</other>姓李。精密教法。甞持一銕鉢入定。欲晴則
鉢內火光燭天。遂霽。欲雨則鉢內白氣上昇。遂雨。蒙
氏封為灌頂法師。一日講法華。有老翁立聽畢。乘風
雲去。眾驚問之。曰洱水龍也。
<other>唐釋妙行</other>精天台教觀。既入居泰山。結草為衣。拾果
為食。行法華三昧。感普賢現身證明。後於一夕。見琉
璃地佛。與二菩薩。涌立空中。僖宗聞其名。詔賜常精
進號。後一日再見寶地。謂左右曰。吾無觀相而實地
復見。安養之期至矣。即日右脅安臥而逝。
<other>唐釋遂端</other>明州張氏。捨家依德潤寺。師授華華經。誦
猶宿習。人皆駭歎。十二時間。恒諷不輟。咸通二年。忽
結跏坐而化。須臾口中出青蓮華七莖。芬馥香潔。遠
近瞻禮。於是造龕窆東山下。經二十餘年。屢見光發。
及啟視。形質如生。遂迎還寺。漆紵飾之。今號真身院。
<other>唐釋元慧</other>居嘉興法空王寺。生平誦法華。不計其數。
立志持三白法。三白者。謂身不妄動。口不妄語。意不
妄緣。為三白業。時稱三白和尚。咸通中。送佛骨舍利
往鳳翔。煉左拇指。口誦蓮經。其指不踰月復生。
<other>唐汴州廣福寺釋功逈</other>汴州浚儀人。六歲時。母口授
觀音經。累日而度。十六捨俗。入泰山事弘法師。少欲
自節。衣布坐茅。師自惟曰。拱默山林。一途獨善。至於
維持餘寄。非化誘不弘。遂南參止慧福寺。專誦法華。
撰疏五卷。常為敷演。一日普賢現身。乘六牙象。地皆
銀色。前後講法華五十餘遍。每至藥草品。天必澍雨。
<other>唐衡州釋楚雲</other>生唐末。出家衡嶽。甞刺血寫蓮華經
一部。長七寸。廣四寸。而厚半之。作旃檀篋。藏於福嚴
三生藏。又刻八字於其上曰。若開此經。誓同慈氏。皇
祐間。有貴人遊山見之。疑為妄。使人以鉗發之。有血
如綫出焉。須臾風雷震山谷。烟雲入屋。相捉不相見。
彌日不止。貴人大驚。投誠懺悔。宋筠溪石門寺僧覺
範。甞經遊往頂戴之。細看血綫依然。同時禪月師貫
休。有詩贈之曰。剔皮刺血誠何苦。為寫靈山九會文。
十指瀝乾終七軸。後來求法更無君。
唐貞觀中。長安悟真寺僧。夜如藍溪。忽聞有誦法華
經者。其聲纖遠。月下四望。閴然無覩。僧慘然有懼色。
還寺白羣僧。明夕俱往聽之。乃聞經聲自地中發。遂
以標表其所。翼日窮表下。得一顱骨。在積壤中。其骨
槁然。獨唇吻與舌。鮮而且潤。遂持歸。以石函置佛殿
西軒下。自是每夕。常有誦法華經聲。出石函中。長安
<pb n="90"/>
士女觀者千數。後為新羅僧竊函去
<other>唐孫咸</other>為襄州梁崇義將校。雖在兵中。恒虔寫法華
經。一日暴卒。信宿却甦。言至一王府。儀衛甚嚴。吏引
一僧對事。僧號懷秀。亡已經年。在生犯戒。入冥無善
可錄。乃謬云。我甞囑孫咸寫法華經。敕咸對理。咸初
不省。對以無有。僧固執之不决。忽見地藏謂曰。汝若
招承。亦自獲佑。咸依言。乃得放還。方對勘時。見一戎
王自外來。從者數百。冥王降堦迎入。升殿坐。未幾為
大風卷去。又一人常持金剛經。然好食肉。左邊有經
數千軸。右邊積肉成山。以肉多將論罪。俄經堆中出
火一星。飛向肉山。頃刻銷盡。此人遂履空而去。咸問
地藏。向來戎王。風吹何處。地藏云。彼王當入無間。此
風即業風也。因引咸看地獄。及門。煙焰煽赫。懼不敢
視。忽鑊湯跳沫。滴落左股。痛徹心髓。地藏令吏送之
歸。妻子環泣。已一日矣。遂破家寫法華經。矢志出家。
所滴處成瘡。終身不愈。夫懷秀謬言。尚得免破戒之
罪。況生前真實寫經者乎。地藏以招承諭咸。或僧有
宿善致之。咸受鑊湯之厄。安知非業。而始終蒙地藏
指示。竟得回生。則寫經之功德。又昭昭矣。
唐河東練行尼名法信。常讀法華。特造淨室。訪工書
寫此經。價酬數倍。極力莊嚴。一起一沐。然香更衣。七
卷之功。八載乃就。貞觀二年。龍門寺僧法端。集眾講
演。欲借尼經。以為楷定。尼固不與。端責之。不得已。自
賷送端。端開讀。惟見黃紙。了無文字。慙懼送還。尼悲
泣受之。以香水洗函。熏沐頂戴。遶佛七日。既而開視。
文字如初。又尼法潤。住丹陽三昧王寺。自少入道。精
修禪慧。通誦蓮經。宵旦無歇。終後皮肉俱盡。惟心舌
不朽
<other>唐岑文本</other>字景仁。棘陽人。少信佛。誦法華普門品。甞
乘舟往吳江。中流舟覆。人俱溺死。文本亦沒水中。俄
聞有人云。能誦法華經。得不死。如是者三。遂浮水面。
須臾抵岸。一日於家設齋。一僧後去。謂曰。天下方亂。
君幸不預災。終逢太平致富貴。言訖不見。及文本就
齋。復於椀得舍利二粒。後仕唐為中書令。
<other>唐黃門侍郎王淹</other>生而魯鈍。法華一部。久方通誦。後
病逝。見夢於弟新安太守固云。予以誦經故。得生西
方。然因魯鈍。尚在銕葉蓮華胎內。告汝等知。勤心經
典。勿懈息也。言已而別。
<other>唐隆州令狐元軌</other>巴西人。敬信佛法。依杭禪師教。書
法華經一部。箱帙嚴好。虔供岐州庄所。一夕為野火
延燒。庄屋俱燼。軌令撥。取金銅經軸。則見外箱已
。經獨宛然。潢色不改。貞觀五年事。
唐貞觀中。河南董雄。為大理丞。坐李仙童事。上震怒。
使侍御韋悰。鞠問甚急。大理李敬玄。司直王忻等。數
十人同繫獄。雄專念法華普門品。日誦三十遍。夜亦
不息。枷鎻忽自解。驚告守者。其夜監察御史張守一
直宿。親視甚怪之。更鎻嚴封而去。雄仍誦經。五更鎻
復解。落地有聲。而封題如故。臺中內外聞者奇之。事
平。同舍囚俱獲免
唐長安縣福水南史村。有史阿誓者。生平誦法華經。
名充令史。往還步涉。未甞乘騎。葢依經云。哀憫一切
故也。臨終有異香。人咸異之。後十年妻亡。發塚合葬。
舌本如生
<other>唐右監門校尉李山龍</other>馮翊人。武德中暴亡。惟心尚
煖。七日而甦。云。至一官署。有囚千數。皆鎻繫北面立。
王問山龍平生作何福善。山龍云。鄉人建會。恒以物
施之。又問更作何德業。龍云。誦法華經日兩卷。王起
立曰。大善。可陞階就東北高座誦之。龍即舉聲開經
曰。妙法蓮華經序品第一。王曰。請止。君誦經非徒自
利。乃令庭中諸囚。聞法獲免。善哉。諸囚遂忽不見。令
放龍還。東行見一鐵城。甚廣大。吏曰。此是大地獄。中
有分隔。各隨本業。赴獄受罪。山龍聞之悲懼。稱南無
佛。請吏求出。俄見旁有人坐臥。龍問之。云。此輩罪報。
<pb n="91"/>
應入鑊湯。蒙賢者稱南無佛。諸罪人暫得一日休息
爾。
<other>唐長安高表仁之孫</other>常讀法華。龍朔三年正月。乘馬
出順義門。有兩騎逐之。稱是冥使。特來追卿。高惶怖
西走。欲投普光寺。鬼疾前阻門不令入。又西走欲入
開善寺。鬼復前阻。遂相從馳入醴泉坊。一騎在前。高
以拳擊墜之。後鬼怒。遙挽高髮擲下馬。家人輿還。至
晚乃蘇。自云。備見冥王。王云。汝何盜取僧果。復說三
寶過。高伏罪無敢言。王云。盜果之罪。合吞銕丸四百
五十枚。四年受之乃盡。說過之罪。合耕其舌。因放還。
言已復絕。口如吞物狀。通身皰赤。經日方醒。如是四
年。吞丸報盡。忽復氣絕。神至王所。王命鬼使拔舌耕
之。鬼拈鈎鑿。銛利異常。終不能及。王乃簡案。知曾讀
法華力。舌不可出。遂免罪放還。自後常于化度寺。行
五悔法。以懺前愆。
<other>唐京師人潘果</other>年弱冠。任富平縣都水小吏。及歸家。
與少年數人遊野外。見一羊食草。果與少年捉之歸。
羊中路鳴喚。果懼主聞。[托-七+友]其舌。殺食之。後一年。果舌
漸消縮。陳牒解吏職。縣令鄭餘慶疑其詐。使開口驗
之。見舌根僅如豆許不盡。問其故。取紙書以答之。縣
令教寫法華經。為羊追福。果如言發心書寫。齋戒不
怠。後一年舌漸得生。平復如故。又詣官陳牒。縣令用
為里正。
<other>唐少常伯崔義起</other>妻父蕭文鏗。素持法華。滿數千遍。
永斷葷茹。妻蕭氏以龍朔三年五月亡。三七日修齋。
婢素玉忽作夫人語。謂生時不信三寶。今受苦不可
言。繇汝輩為我誦經修齋。得暫放歸。至第二十日更
來。將素玉去。看我受罪。及期。玉果死。三日而甦。曰。見
大城宮府。夫人入別院。須臾火鑊鐵牀併至。備受楚
毒。忽見鏗坐蓮華臺。語素玉曰。我女生多嗔妬。不信
我言。不信因果。今受此苦。我無能救。汝歸可語家人。
令修功德。庶得解脫。又見梵僧從空中下。教玉誦法
華經。謂曰。汝當記持此經。為閻浮提人傳誦。當有信
者。麐德元年正月。薛將軍宅。設齋迎玉。試誦冥經。有
梵僧聞之。合掌嘆曰。如西國本不異。眾始驚服。
<other>唐馬郎婦者</other>出陝右。先是此地俗習騎射。不知有三
寶名。元和十二年。忽有美艶女子。挈籃鬻魚。人競欲
娶之。女曰。有一夕能誦普門品者。則吾歸之。黎明。誦
徹者二十餘輩。復授以金剛般若。旦通猶十人。乃更
授法華經全帙。期以三日通徹。獨馬氏子能。乃具禮
迎焉。入門。女稱疾求止別房。須臾便死。體即爛壞。遂
瘞之。數日有紫衣老僧。至葬所。命啟視。惟黃金鎻子
骨存焉。謂眾曰。此觀音大士。憫汝輩障重。故垂方便。
示現以化汝耳。言訖。飛空而去（見宋潛溪像贊序一本作普賢）。
<other>唐黃氏二女</other>晉陵人。幼聞人誦法華經。傾聽久之。曰。
吾解此義矣。遂能深談實相之旨。後入京師安國寺
為尼。長名持法。次名慧忍。同修法華三昧。忽有尼號
空姑。詞貌甚異。降禮懺所。相與行道。每至中夜。身光
赫然。如是三年而去。或疑為普賢化現云。興元三年
梁肅記。
唐武德中。都水使蘇長。授巴州刺史。渡嘉陵江。中流
風起舟覆。諸人一時同溺。惟一妾常讀法華經。及水
入船。乃頭頂經函。誓與俱沒。已而獨得不沉。隨波泛
泛。頃之至岸。捧函而上。開視了無沾濕。妾竟以全。又
淮寧城北。有姑嫂同誦法華。聲如金玉。歿後。塚生紅
蓮一朵。開敷妙盛。後人因於其地。建華臺寺。

<other>歷朝法華持驗紀卷上</other>

<sarticle>歷朝法華持驗紀卷下</sarticle>

同善道人周克復纂男周石校
潛確居士陳濟生參
<pb n="92"/>
五代成都大慈寺有僧。恒誦法華經。一日入青城山。
採藥。沿溪越險。忽雲霧四起。不知所適。有頃雲散。見
一閣跨溪。甚崇麗。僧至門。僕人入報。出曰。先生請師
誦所業經。僧朗聲誦至寶塔品。先生野服藜杖。兩眉
垂肩。焚香揖聽良久。誦已。設秫飯杞菊。馨若甘露。䞋
金一鍰。僕送至中途。僧問何姓名。僕曰。此孫思邈先
生也。僧方嗟嘆。僕忽不見。復尋索三日。竟迷舊處。歸
視所䞋。乃金錢也。繇茲一饍。身輕無疾。唐史云。𨗿百
五十歲。至請誦經時。距前又三百年矣。出湘山野錄。
<other>吳越錢塘永明寺釋道潛</other>蒲津武氏。甞於山齋。行三
七日法華懺。忽見普賢御象。在塔寺三門亭下。其象
鼻直枕行懺所。漢南國錢王建慧日永明寺。請師居
之。甞閱大藏經。晏坐中見文殊現形。後禮阿育王塔。
跽而頂戴。淚下如雨。俄見舍利在懸鐘外。旋遶而行。
師悲喜交集。建隆二年。坐化闍維。舍利甚繁。建塔藏
焉。塔頂放白光。如初化時。
<other>吳越永明寺智覺禪師</other>諱延壽。丹陽王氏。遷居餘杭。
總角時。誦法華經。七行俱下。感羣羊跽聽。二十八歲。
為華亭鎮將。以官錢放生。坐罪當死。臨刑顏色不變。
文穆王異而釋之。令出家。依四明翠巖禪師。居龍冊
寺。執勞供眾。日惟一食。長坐不臥。未幾謁天台韶國
師。止國清寺。行法華懺。中夜見普賢菩薩。執蓮華。忽
授師手。又於台嶺天柱峰。九旬習定。見觀音大士。灌
以甘露。遂獲辨才無礙。建隆二年。忠懿王請居永明
道場。僧問經云。一切諸佛及諸佛法。皆從此經出。如
何是此經。師曰。長時轉不轉。非義亦非聲。問如何受
持。師曰。若欲受持者。應須著眼聽。居永明十五載。眾
常二千。署智覺號。開寶七年。入天台山。度戒約萬餘
人。常與七眾授菩薩戒。夜施食。朝放生。六時散花行
道。日課一百八事。未甞暫廢。餘力誦法華經。計一萬
三千部。皆悉回向莊嚴淨土。時號慈氏下生。著宗鏡
錄百卷。以會天台賢首慈恩異同之旨。又著心賦。惟
心訣。萬善同歸等錄。甞夜往別峰行道。空中時聞螺
具天樂之聲。開寶八年二月。年九十八。焚香跏趺而
寂。塔於大慈山。冥王繪像頂禮。具如別傳。
<other>吳越溫州大雲寺釋鴻楚</other>永嘉唐氏子。生而符彩。翛
然出俗。錢武肅王於乾化初年。延師居龍興寺。開度
戒壇。賜紫不受。時詩人鄭說南遊。親炙高行。詩贈師
云。架上紫衣閒不著。案頭金字坐長看。師講法華經。
計五十餘座。一日講堂中。忽生蓮華。重柎複葉。香氣
芬荂。至今永嘉推為僧寶。
<other>吳越杭州龍興寺釋可周</other>晉陵傅氏。出家遊豫章。窮
究法華慈恩大疏已。詣龍興寺。開演法華。緇白恒數
百人。錢武肅王命師於天寶堂。夜為冥司講經。往往
見諸鬼神現形扈衛。甞有巫者祭銅官祠神。久請不
下。後附巫語云。吾從大神天寶堂聽法方迴。武肅異
之。賚師金如意併鉢。賜號通明。著法華序鈔一卷。
<other>晉宣州應瑞院釋自新</other>濯戒尋師。研精法華。曾無懈
廢。甞入宣城山采藥。穿洞深去。始昏闇。尋見日明。行
數里。洞側有別竅。溪水泛泛然。見大松下有草菴。一
僧雪眉擁衲坐禪。旁有一磬并火器。師擊磬。僧遂出
定。開目驚曰。嘻。師何緣至此。乃陳行止。僧揖坐。取石
敲火煎茗。香味可愛。日夕。僧讓菴令師宿。顧其僧上
松巔大巢內。聞誦法華經。聲甚清亮。頃之。僧叱罵曰。
此隊畜生。今作毛類。何苦生人恐怖。速歸林薄。不宜
輒出。師窺之。見羣虎豹弭耳而去。及曙。僧下松來相
慰。師請侍巾履。僧曰。自此百見草枯。四絕人烟。非師
棲息處。又問莫饑否。溪畔有稻百餘穗。收其糓。挪三
掬米。挑野蔬和煑與食。遣回。送至洞口云。相遇非偶
然也。所食茶與菜糜。平生即不乏食矣。師遂遵路回
本院。已月餘日。乃命同好再往尋之。失洞所在。吳越
文穆王天福中事。
<other>周齊州開元寺釋義楚</other>湘州裴氏。七歲捨家。禮法華
<pb n="93"/>
經。字字各拜。拜且徹部。俱舍一宗。臻微造極。纂釋氏
六帖。始從法王利見部。終師子獸類部。蔚為巨編。顯
德元年。敕付史舘。初師著纂。兩目喪明。醫工莫療。遂
冥心懺過。如是虔虔無間。再歲還明。人謂為徵感焉。
<other>宋釋紹巖</other>雍州劉氏。凡百經書。覧同溫習。洎入吳會。
於杭州水心寺挂錫。恒諷法華經。不捨晝夜。俄感陸
地生蓮華。舉城瞻矚。建隆二年。經願云滿。誓效藥王
焚身。時漢南國王錢氏。固留乃止。尋復投身曹娥江。
用飼魚腹。有若神人扶足。驚濤迅激。如坐寶臺。王乃
造上方院。請師居之。開寶四年。語侍人。吾誦蓮經。及
二萬部。決以安養為期。今幸遂懷。言已。趺坐而化。茶
毗舍利無數。遺骨猶玉瑩然。
<other>宋釋羲寂</other>永嘉胡氏。童年誦法華經。匝月而徹。受具
已。謁台山竦法師。研尋止觀。甞寓四明育王寺。夢登
國清上方。有寶幢座。題曰文殊臺。外隔欄楯。欲入不
可。俄見觀音從內出。低回相接。自後樂說無盡。遂於
佛隴國清。相繼講訓。及興螺溪道場。學侶雲擁。太平
興國五年。詣黃巖浮江放生。講流水長者品。至海門
靈石。重新智者冬居道場。[鬱-山+止]為名剎。生平講法華。凡
十餘座。甌越俗尚畋獵。自聞師誨。咸投弓裂網。說法
之功。得未曾有。
<other>宋釋義通</other>姓尹。高麗國族。梵相異常。眉長五寸餘。幼
出家龜山院。晉天福時。來遊中土。至天台雲居韶國
師所。忽有契悟。及謁螺溪。聞一心三觀之旨。乃歎曰。
圓頓之學。畢茲轍矣。遂留受業。久之欲泛舶東歸。四
明守錢惟治固留之云。但期利生。何必雞林乎。師遂
止傳教院。太平興國六年。賜額為寶雲。師敷揚教觀。
幾二十年。端拱元年。右脇而化。
<other>宋釋晤恩</other>海虞路氏子。長興中。詣崑山慧聚寺。學南
山律。後聞天台三觀。冥符玄解。遂造錢塘慈光院志
因師。講習彌年。法華光明止觀論。咸洞玄微。雍熈三
年八月。夢擁衲沙門。執金爐焚香。三遶其室。自言祖
師灌頂。來此相迎。夢覺猶聞異香。面西合掌而化。院
中皆聞空際絲竹鈴鐸之聲。依稀西去。
<other>宋汝州首山釋省念</other>萊州狄氏。受學於本郡南禪寺。
徧遊叢席。常密誦法華經。眾目為念法華也。晚侍風
穴。一日師與真園頭同問訊次。穴問。如何是世尊不
說說。真曰。鵓鳩樹頭鳩。穴曰。汝作許多癡福作麼。何
不體究言句。又問師。師曰。動容揚古路。不墮悄然機。
穴謂真曰。汝何不看念法華下語。淳化三年十二月
四日。上堂說偈。有今年記却來年事語。至四年月日。
無爽前記。仍上堂說偈曰。諸子謾波波。過卻幾恒河。
觀音指彌勒。文殊不奈何。良久泊然而化。闍維得舍
利五色。
<other>宋釋知禮</other>號法智。金姓。四明人。從寶雲通師。傳天台
教觀。淳化間。道化大熾。學徒如林。力行法華般舟三
昧。期生安養。甞結十同志修懺。三載期滿。將焚身以
報妙經。楊文公億。李公遵勗。奏賜紫及法智大師號。
奉旨勸請住世。門人本如請益經王之旨。師曰。汝為
我作三年監院來。如依言。三年竟。復諮問。師震威一
喝。如豁然。乃呈頌曰。處處逢歸路。時時復故鄉。本來
成現事。何必待思量。其隨機開悟如此。師終身修懺。
三七期滿七遍。天台一宗。師為準的。著妙宗鈔。大彰
觀心觀佛之旨。天聖六年歲旦。建光明懺。至五日。召
眾說法。驟稱佛號數百聲。結跏坐脫。露龕二七。顏色
如生。爪髮俱長。舌相不壞。如蓮華然。趙清獻公忭。銘
其塔。自龍樹傳北齊文。文傳南嶽思。思傳天台顗。下
迨法智。為台宗十七祖。
<other>宋靈隱天竺寺釋遵式</other>字知白。寧海葉氏。入國清。於
普賢像前燼一指。誓傳天台教觀。雍熈初。謁寶雲通
師。慧解秀出。智者諱日。燃頂誓力行四三昧。還天台。
以苦學嘔血。毅然行道。滿七七日。忽如夢。見觀音垂
手師口。引出數蟲。復舒指注甘露於口。身心清涼。宿
<pb n="94"/>
疾頓愈。祥符八年。移居天竺。天禧中王文穆公撫杭。
首訪師山中。請講法華。及心佛眾生三法如義。才辨
清發。公嗟賞不置。請賜慈雲號。於寺東建日觀菴。為
運想西方之法。依無量壽經。述往生淨土懺儀。及行
願法門。盛行於世。常行法華三昧。以九十日為期。感
應非一。建光明懺堂。每架一椽一甃。必誦大悲呪七
遍。屢經兵火。巋然獨存。願力致也。天聖十年。示寂。時
號慈雲懺主。
<other>宋開寶寺法華大士志言</other>自云壽春許氏。弱冠遊東
都。得度於七俱胝院。一日讀雲門錄。忽契悟。未幾宿
命遂通。梵相奇古。直視不瞬。口吻衮衮不可識。日常
不輟。居恒樂誦法華經。因以為號。臨化時。語人曰。我
從無量劫來。成就逝多國土。分身揚化。今南歸矣。遂
怡然而逝。仁宗甞夜焚香嘿禱云。翌日請法華大士。
於化成殿齋。清旦。內侍奏。言法華自右掖門徑趨。將
至寢殿。呵不能止。上笑曰。朕請而來也。及至。徑升御
榻。趺坐受供。上以儲嗣為問。索筆大書十三十三。後
英宗即位。乃濮安懿王。第十三子也。呂文穆蒙正。請
言法華齋。問未來休咎。但索筆書亳州二字。及罷相。
知亳州。始悟前讖。
<other>宋東掖山能仁寺釋本如</other>四明句章人。幼依法智。祥
符四年。至東山。大弘教觀。講法華光明觀無量壽等
經。皆六七過。又集百僧。修法華長懺一年。甞於山西
南。見一虎臥。以杖擊之曰。此非汝住處。俛虎首去。後
於虎臥處結菴。歸閒其中。先有五通神居此。師每禪
坐。輒連牀舁行空中。師慕廬山之風。與郇公章得象
諸賢。結白蓮社。慶曆年中。敕賜號神照。及紫方袍。賜
寺額曰白蓮。後說法訣別。江上人見雲端有僧西去。
嘉定四年遷葬。時已二百年矣。發函慈顏儼然。鬚髮
長垂。舍利滿龕。
<other>宋靈隱天竺寺釋祖韶</other>天台劉氏。十九誦通法華。入
東掖參慈雲。盡得奧旨。惟行法華三昧。用為常課。甞
修光明懺百晝夜。至期將半。忽見旌幢滿前。導者呼
為大辨尊天。師即前揖。天曰。師傳通大乘。利益弘多。
言訖而隱。又道出淮泗。夢僧摩頂。曰。吾文殊和上也。
示汝五無生義。既覺。五藏豁然。如咀冰雪。
<other>宋釋有嚴</other>臨海胡氏。十四往東山依神照。習天台教
觀。紹聖中。隱居赤城東峰。結茆樝木之下。因自號曰
樝菴。行法華三昧。水旱禳禬。一為持誦。奇應如響。母
病目。師對觀音大士。想日精摩尼手。母即夢師擎日
當前。覺而目明。一日定中見天神告曰。師淨業成矣。
又夢池中生大蓮華。天樂四列。乃作西歸自餞一篇
示眾。後七日加趺而化。塔上有光如月。三夕方隱。
<other>宋釋處咸</other>天台王氏。受具後。念佛法廣大。若不力學。
何能見道。即入天封閱藏經。三年而畢。往謁神照。深
悟教旨。後主白蓮寺。傳天台教觀。常修法華三昧。元
祐元年七月。召眾出衣盂散之曰。吾二十三日。當還
淨土。戒侍者晨鐘鳴當告知。至時徐起趺坐而寂。楊
次公為贊。有曰。遺書封了加趺坐。不住白蓮生白蓮。
<other>宋釋靈照</other>東陽盧氏。生而誓志空門。未踰月。通法華
光明二經。負笈教庠。精研天台三觀。晚止華亭超果
寺。元豐中。結諸善侶。為淨社。以效東林之風。甞夢見
彌陀三聖。師跪問一生誦經。祈生淨土。為果願否。觀
音指曰。淨土不遠。有願即生。勿復疑之。又於靜夜誦
經。夢覩普賢。因發心造菩薩像。誓誦蓮經一萬部。以
嚴淨報。一日定中見有異相。遂累足而逝。闍維舌根
不壞。舍利無數。
<other>宋釋可久</other>居四明開元寺。常誦蓮經。時號久法華。師
與蘇文忠公軾遊最稔。常居西湖祥符。蕭然一室。清
介守貧。當九曲觀燈。公去從者。獨行入師室。了無燈
火。但聞瞻蔔餘香。公仰歎留詩。有不把琉璃閒照佛
始知無盡本非燈之句。元祐八年。無疾坐化。三日復
甦云。吾已神遊淨土。見彼土相。與十六觀經所說。莊
<pb n="95"/>
嚴一同。七寶池中。所有蓮臺。皆書當生者姓名。一紫
金臺。書成都府廣教院勳公。已生其中。又一金臺。書
明州孫十二郎。一書可久。又一銀臺。書明州徐道姑。
言訖復化去。後五年。徐道故亡。異香滿室。又七年。孫
十二郎卒。時聞天樂迎空。皆如師所云。
<other>宋溫州法明院釋繼忠</other>永嘉丘氏。八歲得度。詣南湖
依廣智。洞悟教觀。行法華光明三昧。日無虗[晷-人+卜]。却病
除崇。神應莫測。元豐五年。集眾說法而逝。赤光照徹
空表。淨社全教。夢金甲神人告曰。忠法師已生兜率。
<other>宋釋思照</other>錢塘陽氏。參神悟有契。既而刺血書法華
七軸。築小菴曰德雲。專修念佛三昧。凡三十年。宣和
元年春。一夕見佛現金色身。即結印坐化。師誦蓮華
經千都。淨土七經。一字一禮。又禮法華十過。苦行無
兩。
<other>宋明州釋中立</other>鄞之陳氏。丱歲出家。賜號明智。熈寧
中居南湖。繼神智席。日宣止觀。元祐中再主延慶寺。
修法華三昧懺法者七年。行法將圓。一日於禪觀中。
見大舟。眾欲乘不可。惟師坐其中以行。自是辨慧泉
涌。師誦法華踰萬部。禳救災旱。靡不神驗。永嘉扶宗
謂師曰。吾甞見大摩利支韋䭾。於夢中求護法。它日
幸於懺堂置位。及師主懺。乃立像自師始。陳瑩中甞
讚師曰。嚴淨木叉。堅持淨慮。以身為舌。說百億事。
<other>宋姑蘇無量壽院釋淨梵</other>嘉禾竺氏。元祐初。主姑蘇
大慈。凡講法華經十餘遍。大觀中。結二十七僧。修法
華懺。每期方便。以二十八日為期。如此三會。感普賢
受戒羯磨。至呼淨梵比丘。則洪音震響。如撞巨鐘。三
昧將圓。有二僧作禮曰。今春至石橋禮聖迹。忽見空
中散花。異香非常。一僧遽云。姑蘇梵法主期懺散華
至此。語畢不見。因來瞻禮。後又於會懺。見韋天按行
懺室。行人有遭點察者。輒障起而退。元符中。師曾夢
至冥府。王者迎就座。命吏簡簿云。淨梵比丘。屢經多
劫。長講法華。王即起頂禮。遣使送還。政和末年。示寂
後。有舍利五色。
<other>宋釋覃異</other>餘姚杜氏。幼出家龍泉寺。已習天台教觀。
掩關專修淨業。誦法華經。滿五千部。普賢觀彌陀經
各萬卷。日持佛號不絕。崇寧初。焚香告眾曰。吾生淨
土時至矣。當乘金剛臺。隨佛西邁。願勉力進修。可得
相見。言訖。泊然而化。
<other>宋會稽道味山釋宗利</other>會稽高氏。既具戒。往姑蘇依
神悟。修法華懺。要期三載。俄見普賢乘空過前。尋詣
新城碧沼。專修念佛三昧。政和元年。天旱禱雨。感龍
王現金色身。甘雨霑足。建炎末。居道味山。繫心淨土。
至第三夜。繪像頂珠。忽放光明。一日告弟子曰。佛來
也。吾將歸安養矣。即書偈。有一相道人歸去來。金臺
坐斷乾坤窄句。奄然而化。
<other>宋溫州釋道琛</other>樂清彭氏。十八具戒。至南湖依圓照。
於禪定中。見四明尊者。坐禪榻上。深談法相。自是心
地豁然。因行法華三昧。感普賢大士放光。慧辨愈加。
有久病者。為說法施食。多獲痊安。紹興末。忽集眾諷
觀經。晨夜不絕。眾聞異香盈室。師曰。佛來接我。即沐
浴更衣。令眾諷安樂行品未訖。嗒然坐化。留龕踰月。
顏體如生。
<other>宋釋從雅</other>錢塘人。始從海月。學通止觀。遂入南山天
王院。誦法華經二萬餘部。誦諸經及禮佛。至百萬拜。
禮法華經。一字一拜者三過。心期淨土。一生坐不背
西。其精誠如此。憲使楊傑。為製安樂國三十讚贈師。
其一云。淨土周法界。何勞獨指西。但能從一入。處處
是菩提。師於淨住寺圖九品三昧。鐫讚於石。人多感
化。後無疾坐逝。感異香天樂。咸謂西聖來迎之兆。
<other>宋釋含瑩</other>稟天台教觀。甞以銀書妙蓮經。遇佛菩薩。
則用金字。世稱為法門至寶。建炎中。金[寇-(敲-高)+ㄆ]至。院宇焚
蕩。於瓦礫中。尋獲此經。不損一字。
<other>宋釋祖南</other>居南嶽之雲峰。刺血書阿彌陀經五百卷。
<pb n="96"/>
金剛經一百卷。法華經十部。終二十七年。皆用血書。
末年血乾骨立。念佛聲不絕。一日在方丈坐化。眉間
迸出舍利。隨取隨生。
<other>宋喻思淨</other>錢塘人。自號淨土子。早侍瑛法師講法華。
後常持誦。專心念佛。暇則畵佛像。凡畵。必於淨室寂
想。見彌陀光明。乃下筆。紹興丁巳歲。端坐七日。一心
念佛。漠然化去。
<other>宋徵士左伸</other>天台臨海人。從神照授菩薩戒。鐫西方
三聖像。旦夜虔事。誦法華經三千四百部。金剛般若
二萬卷。紹聖二年秋。命沙門唱法華首題。增受菩薩
戒。尋夢三偉人立江皐。召伸登舟。即請僧誦彌陀經。
遽曰。我已見佛光。端坐化去。
<other>宋仁和范儼</other>常時蔬食。世緣淡然。云。我自是旅泊耳。
日誦法華。復手書經一部。備極莊嚴。大觀中。忽見普
賢乘六牙白象。放金色光。謂儼曰。汝甞誦法華。念阿
彌陀佛。得生淨土。故來相報。越一夕。覩眾聖授手。就
座合掌而逝。
<other>宋汴京張慶</other>祥符中為司獄。常以慈慎自持。日躬侍
掃滌。暑月尤勤。飲食湯藥臥具。必加精潔。每戒其徒
曰。人不幸罹於法。我輩若不知所恤。則罪者何所赴
訴。生平持誦法華經。每遇重囚就戮。必為齋素誦經。
一月乃止。甞教獄囚。有罪當自認。毋誣良善以重己
孽。妻袁氏。年四十八。染疫死三日。忽甦曰。我始至一
穢所。思得清凉處。忽見白衣大士謂曰。汝不當至此。
且尚未有嗣。汝夫多陰德。子孫當有興者。乃以手挈
之出。得甦。明年生子亨。官三班借職。慶年八十二。無
疾終。六孫皆顯官。號世族。
<other>宋無為軍使李遇</other>素誦法華。忽昏夜途值羣鬼侮之。
俄見一老叟布袍草屨。厲聲叱云。此人常誦法華。不
得相犯。鬼遂散。老人亦不見。
<other>宋刑部都官陸沅</other>號省菴。居四明之橫溪。每晨起。即
澡潄入淨室。焚香趺坐。誦法華經。目不他瞬。首唱偈
曰。盥手清晨貝葉開。不求諸福不禳災。世緣斷處從
他斷。劫火光中舞一迴。即開卷而誦。聲如貫珠。日一
遍者三十年。年登八十。增至三部。賦詩見意。有清晨
三度到靈山之句。凡誦九千四百八十五部。又閱毗
盧大藏。凡台宗律部。少室心宗。無不博究。復誦彌陀
聖號。一意西馳。紹興五年四月。年八十五。沐浴冠服
而化。忽聞口鼻間。出蓮華香。郁然彌日方息。
<other>宋晁待制說之</other>字以道。甞往湖南訪明智。聞三千境
觀之說。欣然願學。晚年日課蓮經不輟。自號洧上老
法華。
<other>宋張秉</other>知冀州。一巨盜劫民財。又亂其女。秉忿極。設
架釘於門。三日[醢-右+(乞-乙+口)]之。後感痁疾。一日方午劇發。忽見
中使來宣秉。乃力疾促轡。至一寢殿。聞先帝真宗厲
聲簾中曰。張秉何得非法殺人。自與本人對辨。引至
殿西南隅。啟獄扉。囚繫萬狀。始悟非人世也。一鐵校
罪人。血肉淋漓。泣訴曰。汝用非法殺我。肢體零散。永
無受托。奈何。秉方認冀盜。詬曰。汝所犯豈止一死。雖
糜萬軀。亦不足塞女恥。敢更訴乎。旁有一胥。乃秉從
事河陽日故吏也。曰五刑自有常典。亦不得憾其訴。
秉曰。奈何。吏曰。但遣之托生。公可却還。秉懼。詢遣之
之術。吏曰。無如法華經但至誠許之。秉遂許歸日。召
僧誦經百部。囚不捨。增及千部亦然。秉愈怖。吏曰不。
必多。但誦貴長久。日請一僧誦一部。許終其身。乃可
遣也。秉如言許之。果不見。三日後。神方還。乃日召僧
誦一部。至沒不廢。出湘山野錄。
<other>宋遂州姜學士</other>弱冠暴亡。冥王責曰。汝前生為善。今
世該八十二歲。丁丑舉進士。位歷公卿。不合殺牛食
肉。以致算減祿絕。汝豈不聞海州七日夜雷雨。天降
石鼓之記乎。記曰。六畜皆前業。惟牛最苦辛。君看橫
死者。盡是食牛人。言畢。旁一吏謂曰。汝宜急求還魂
改過。否則判入地獄。無出期矣。姜求指示。吏曰。陰府
<pb n="97"/>
最敬人書寫受持妙法蓮華經。及金剛經。太上感應
篇。汝若發心。可得脫免。姜依言乞還魂改過。書經養
親。冥王允之。遂得再生。自後。孝養二親。奉婬殺戒。書
經持呪。常述其事勸人。感化日眾。後登第。仕至學士。
<other>宋南海潘冕者</other>佯狂不測。人謂之潘盎。葢俚語謂心
風為盎也。盎每與京師人。說法華偈頌。往來日密。一
異人云。盎即日光佛。有趙棠初為幕官。棄任從盎遊。
盡得其道。盎即隱去。棠亦坐化。焚身得舍利數升。蘇
文忠公軾與棠子昶遊。得四十八粒。甞作趙先生舍
利記。
<other>宋湖州城南屠戶陸翁</other>年二十三時。見一雲水僧至
門。口稱教化有緣人。陸不領解。僧云。汝殺牛羊無數。
何不改業。陸云。承襲祖業。遽難棄捨。僧曰。汝不改。後
世必墮此類。仍受冤報。無有出期。吾觀汝宿有善根。
可亟專心受持蓮華經。及金剛經。消除惡業。增長善
福。言訖。忽不見。陸遂省悟。持齋誓不宰殺。繪阿彌陀
佛觀音勢至像一軸。虔裝供養。投師習誦二經。未及
五年。自能暗誦。每日於佛前焚香。誦蓮經一部。金剛
經一卷。懺悔。願度所殺眾生。早生淨土。年八十一。將
辭世。半月前。徧約親友。於十一月初九日。具蔬相別。
及期。俱赴齋罷。忽索浴更衣。端坐作頌而化。頌曰。六
十餘年離殺業。手拋刀秤暗修行。今朝得趣菩提路。
水裏蓮花火裏生。
<other>宋朱氏如一</other>幼歸四明薛氏。年二十餘。即清淨自居。
道裝素服。蕭然林下。繡妙法華經七軸。十年而成。至
化城喻。針鋒綴舍利如粟。連獲數十粒。一句一字。凡
唱禮者三。及繡彌陀三聖像。極為奇妙。諸大椉經。誦
若建瓴。甞鋟木為圖。勸人念佛。所化之數。盈二十萬。
紹熙四年。示微疾。醫進丹砂。曰吾往生決矣。丹砂何
為。翛然右脅而逝。橘州曇禪師作傳。
<other>宋德興縣董母李氏</other>誦普門品三十餘年。後入冥。見
觀音垂手引之。光明如晝。云。爾數已盡。緣有善根。故
來相援。豁然而甦。
宋慶曆間。歐陽文忠公修知頴州。有官妓盧媚。姿貌
端秀。口中甞作蓮花香。散越滿座。有蜀僧頗知人生
前事。云。此女前身甞為尼。誦法華經三十年。一念之
誤。遂至於此。公問妓曰。曾讀法華經否。曰。某失身於
此。所不暇也。公命取經示之。一覧輒誦。如素習者易
以他經。則不能也。公於是始信修種之言不妄
宋紹興中。奉化趙母。素持法華。一女使竊聽久之。忽
記得青蓮華香。白蓮華香。華樹香。果樹香。四句。自是
吟諷不絕。後卒。於葬所生青蓮華一朵。釋本空述
<other>宋潮山黃婆</other>素待法華金剛。專心念佛。忽患痢疾但
飲水不食。隣菴僧善修夢婆來謂曰。將往西方。越二
日。婆西向念佛。端坐化去。遠近皆見紅霞覆婆之屋。
<other>宋秦氏淨堅</other>家松江。自厭女身。與夫各處。精持齋戒。
披誦法華華嚴光明般若經為常課。寒暑無間。晨昏
禮佛。修彌陀懺。久之光明入室。面西安坐而寂。
<other>宋宜人陸氏</other>錢塘人。朝請王璵妻也。常誦法華。篤意
淨土。禮懺一會。念佛萬聲。三十年不輟。後因微疾。忽
聞天鼓自鳴。人方驚異。氏即向西雙手結印而逝。
<other>元錢塘普福寺釋弘濟</other>號天岸。餘姚姚氏。少孤。依從
父滿公出家。天性駿發絕人。授法華經。輟能記憶。十
六受度。持律不懈。慨然有志大法。往鄞依半山全公。
習天台止觀。專修法華淨土懺法。髣髴於觀定中。覩
尊者⿱田廾以犀角如意。自是談辨日增。開法東吳兩浙
間。以流通教法為第一義。建法華百十會。屢感天華
之瑞。鹽官海岸崩。請師建水陸大會。師冥心觀想。取
海沙呪之。徧擲其處。足跡所及。岸為不崩。至正七年。
召大眾至。以惟心淨土為囑。端坐書偈而寂。
<other>元陳君璋</other>黃巖人。端重寡言。年四十。與室葉氏。披誦
法華。念佛惟謹。年六十。疾篤。一夕命其子景星扶之
坐。謂曰吾歸去。曰歸何處去。曰沒處去。又曰。我死宜
<pb n="98"/>
依桑門闍維法。言訖。合掌稱南無阿彌陀佛而逝。
<other>明天台能仁寺釋善繼</other>號海慧。諸暨人。甫能言。聞母
舉佛號。即合掌隨聲和之。十歲。祝髮山陰靈秘寺。從
大山[懨-猒+火]公。習天台教觀。後得法於湛堂澄公。三主名
藍。宏闡法華玄義文句。朝講暮解。五章四釋。奧義昭
晰。甞於講期中。感四明尊者見夢。晚年隱居華徑。嚴
修淨業。師平生講。法華光明經。主修法華淨土懺。所
感靈異非一。
<other>明五雲山雲棲寺蓮池大師</other>諱袾宏。古杭沈氏。弱冠
棲心佛乘。嘉靖丙寅。依無門性天薙染。尋受具戒。單
瓢隻履。遍參諸方。北遊五臺。感文殊放光。隆慶辛未。
見雲棲山水幽寂。遂結茆終焉。環山多虎災。師為諷。
經施食。虎患以寧。歲旱。循田念佛。隨足所至。時雨霑
澍。自此化道大盛。師獨闢。淨土一門。融會三藏。指歸
惟心。四方緇白。頂禮蓮臺下者。日數千指。諸賢豪及
門問道者相踵。皆扣關擊節。徵究大事。靡不心折。又
極意悲愍。著戒殺放生文勸世。城內外暨山中。俱設
放生池。歲救鱗羽諸生命。不可勝數。萬曆中。慈聖太
后遣內侍。賷紫袈裟齋供。請問法要。海內聞師名者。
僉曰雲棲古佛云。師陰。修四安樂行。肩荷正法。密行
難窺。以念佛三昧。普攝三根。誠永明以後一人。憨山
禪師製塔銘云。若非付囑。定是地湧。葢知師者微矣。
師甞有繡法華經贊云。四十九年間。開示佛知見。得
此一毫端。一切塵中現。人皆用筆墨。爾則針和線。葉
葉蓮華生。字字光明遍。心相本無形。即境能轉變。我
以筆為舌。今用斯為薦。共結菩提緣。永轉空王殿。又
甞有蓮。經疏偈。載雲棲法彚。
<other>明釋德清</other>全椒人。姓蔡氏。九歲。能誦普門品。十二師
授法華。三月通誦。二十習禪。刻志參究。遊京師。謁安
法師。聽法華唯識。已遊清凉。至北臺憨山。喜其奇秀。
因以為號。南還至少林。瞻禮初祖像。於東阿道中。豁
然了悟。乃有偈曰。死生晝夜。水流花謝。今日乃知。鼻
孔向下。遂詣北臺。居龍門最幽峻處。老屋數椽。時見
萬山氷雪。身心灑然。㵎水奔騰若雷。一念不生。眾響
如寂。師發願刺血泥金。書華嚴經一部。結般若緣。兼
酬罔極。時屢感異夢。見慈氏尊在廣博樓閣。為說妙
法。又夢入金剛窟。見清凉大師倚大寶牀。開示圓融
觀境。自是夙障氷釋。萬曆乙未。以送藏事株及。謫雷
州。至金陵。遇達觀禪師。臨岐把臂云。向聞師難。於佛
前期誦法華百部。以懺夙愆。余之心。師之舌也師唯
唯。後至嶺外。搆禪室於壁壘間。集眾諷課。用報前願。
仍講法華一週。至見寶塔品。洞悟佛意。戊午。定居廬
山五乳峰法雲寺。倣遠公六時。刻香代漏。專心淨業。
師甞以開示悟入。判釋全經。著有法華通義。七卷。
<other>明金陵大報恩寺釋洪恩</other>姓黃。金陵人。十三歲。聽講
法華。至三界無安。猶如火宅。豁然而悟。求父出家。與
憨山禪師德清。同師無極和尚。遊嵩少。至伏牛結冬
而歸。再遊五臺。挺然以法自任。萬曆中。據猊座。講演
法華。日遶萬指。單提本文。直探佛意。一雨所霑。三草
二木。悉皆蒙潤。聞者嘆未曾有。說法幾三十年。每輟
座。即修禪觀。甞於長興山中。結茆習靜。入定二日。林
木屋宇。皆為振動。憨公敘師梗槩。為中興法道傳。
<other>明天台佛隴巖釋真覺</other>字百松。崑山人。姓王氏。梵相
奇古。夙具靈知。後尋梵典。知世無常。出家受具戒。詣
吳興謁月亭法師。預法華講席。至方便品。即便開悟。
嘉靖甲子。天台請師講法華。意不欲行。夢緋衣神人
告曰。師緣至矣。我當護師行。台俗初習邪教。師奮妙
辯。一掃空之。皆知念佛求生西方。自後二十六年。歲
無虗席。遠近嚮風。學者尊之曰妙峰法師。所講法華
及妙宗鈔。大弘教觀。時人知有性具宗者。皆師德化
也。臨終著三自省而逝。師甞修隨自意三昧。每遇病
境。止觀逾厲。著有淨土夢譚記。
<other>明釋真清</other>號象先。湘譚羅氏。少投南嶽。依寶林和尚
<pb n="99"/>
薙染。隨授具戒。日持法華經。兼修苦行。二十五。航海
禮普陀。舟中忽有所省。因訪鹽官遺蹟。駐錫覺皇。俄
遘疾。恍見關聖授以靈藥曰。汝至人也。請廣玄規以
醒末俗。病尋愈。已而南游天台。精修止觀。五載。復入
華頂南峰。宋永明大師曾禪定九旬於此。師高其風。
廬於舊址。結社。修大小彌陀懺各三年。廣讚台宗。精
敷五悔。一夕夢琳宮綺麗。列坐彌陀三聖。師因展拜。
見沙彌授一牌。有戒香熏修四字。萬曆丁亥。慈聖太
后特賜金紫方袍。降旨褒崇。冢宰五臺陸公光祖。虗
芙蓉法席見招。師辭不起。後移居東掖慈雲。即式尊
者得道之所。鳴泉在㵎。松影參差。師禪定於此。宴如
也。後應雲間陸宗伯樹聲請。於本一禪院妙闡法華。
癸巳正月坐逝。五日面如生。荼毗有異香氣。遠近至
者幾萬餘。
<other>明天台石城釋性專</other>崑山張氏。號守菴。少薙髮遍訪
知識。謁妙峰受戒。預聽法華講席。後辭峰往峯頂。行
頭陀行。十二時中。惟誦法華。行深禪定。甞於定中見
西方寶池。成琉璃色。廣厚無際。以是白峰。峰曰。此觀
行初成之相。不生取着。是善境界。若受若說。即入羣
邪。師繇是深秘不言。石城有百尺彌勒像。古稱三生
佛像也。以僧護僧淑僧祐更三世始竟工。嘉靖間因
兵燹。像金剝落。師為新之。又搆石殿與像稱。感佛放
光。夜明如旦。甲辰秋。延禪師傳燈講小本彌陀經。有
請易彌勒上生經者。師曰。不然。吾聞彌陀與彌勒。一
身一智慧。力無畏亦然。余將俾海眾。同悟本性彌陀。
即本性彌勒。先遊蓮華淨土。然後預龍華勝會也。丙
午仲冬。沐浴更衣。命眾椎鐘誦經。趺坐念佛而化。前
數日。大佛泥洹褶中。生靈芝一本。大於拳。色白間紅。
柔淨可愛。觀者咸謂師往生淨土之驗。
<other>明釋傳燈</other>姓葉。姑蔑人。少從進賢暎菴禪師削䰂。隋
謁百松法師。聞講法華。恍有神會。次聽楞嚴。中夜入
室問楞嚴大定之旨。百松瞪目周視。師即契入。松付
金雲紫縷袈裟。一生修法華大悲光明彌陀楞嚴等
懺。無虗日。自此講聲遐播。馮司成夢楨。陸太宰光祖。
施買山貲。因卜居幽溪高明寺。先有山農葉祺。葬親
山後。忽夢玄弼真君語云。此聖道場地。異日有肉身
菩薩。大作佛事。速遷可免禍。祺不信。俄舉家病困。懼
而遄徙。翌日師至。遂於此地立天台祖庭。學侶輻湊。
師御高廣車。垂甘露辨。甞著生無生論。明往生淨土
義。甲辰。應守菴禪師請。於新昌大佛前登座豎義。闔
眾時聞石室中。奏天樂。鏗鏘類絲竹。非人間所有。講
畢乃寂。每歲修四三昧。身先率眾。精進勇猛。註楞嚴
維摩等經。凡染翰必披戒衲。感鬼神翼衛。前後應講
席七十餘期。年七十五。預知時至。手書妙法蓮華經
五字。復高唱經題者再。泊然而寂。師號無盡。同時為
黃檗禪師深有。號無念。博山禪師大艤。號無異。俱濁
界醫王。人天正眼。旹稱三無云。
<other>明武林西溪釋傳記</other>鄞水人。世稱法華和尚。為妙峰
高弟。性好獨居。晦迹西溪。隱身龍樹。三十餘載。日誦
法華為業。課及九千七百餘部。萬曆丙戌。虞司勛淳
熈舉法華三昧懺。師奮志忘疲。力修長期者三。九歷
寒暑。每獲瑞應。默而不言。後息禮誦。於西溪道上。肩
水負薪。行諸佛事。或曰。和尚猶作此有為功德。師厲
聲曰。無為豈在有為外乎。癸丑七月。辭諸弟子。念佛
及三千聲。唱妙法華經題者數四。面西合掌而逝。次
早頂門猶煖。異香久之方歇。
<other>明雲棲寺釋廣莫</other>字仁安。初遊千松門。執經問難復
偕密藏開公。結制大雲。習禪那行。開公勉以還從教
入。於是歷諸講席。萬曆乙酉。百松法師講法華於虎
林福田寺。丙戌。復於靈峰山寺。講法華玄義。師咸負
笈往聽。洞契會三歸一之旨。丁亥。千松老人講首楞
嚴於[橘-矛+隹]李東禪。復馳回預聽。時於能言輩中。老人屈
師一指。從是義辨日發。三藏殊文。百家異學。開卷知
<pb n="100"/>
歸。喟然曰。文字般若。俱從禪那行中流出。顧我器量。
不能直截情根。為彼二障所困其。以法華為越生死
海之津梁。登涅槃岸之梯磴乎。壬辰。禮雲棲。聞淨土
法門。三心圓發。誓躡華臺。偈有受恩俱是法。投足乍
如歸之句。著懷淨土詩九章。俱古澹幽折。直契西佛
悲願。師志弘大法。甞集誦法華感應一卷行世。
<other>明釋廣承字</other>紹覺。弱冠從大覺受業。深究天台賢首
諸宗。機辨風生。聞者傾服。後依翠峰受戒薙髮。雲棲
大師見師所著淨土文。呼為義虎。師勤修懺法。證入
法華三昧。自是閱諸經典。渙然氷釋。為眾講解。歷年
不怠。後無疾化去。黃海岸端伯銘其塔。
<other>明江陰釋僧復</other>道德高重。萬曆末。常寫法華經。積歲
乃成。寫完。擲筆池中。時方臘月凝寒。忽有蓮華一朵。
自冰中吐出。亭亭直上。師遂自號冰蓮道人。夏孝廉
樹芳師事之。親炙其異。
<other>明釋性天</other>號朗然。吳淞人。出家普陀。泰昌庚申。雲間
周東淵往南海禮大士。請師誦法華薦母。師為誦于
韋天前回向。周有牛甚力。自是忽斃。未幾。附婦體呼
其子曰。向以口業重故為牛。今得法華經功德。已脫
牛苦。再求朗師禮懺。便可託生。師因為禮懺。施𦦨口
食。是夜。周恍惚見母謝曰。賴禮懺力。已託生東隣矣。
翊晨。向師述夢。適東鄰鄭氏。誕一子。相顧驚愕。問何
時曰。爾家道場纔完耳。師曾刺血書法華經。書畢。六
萬餘言。瀾翻如夙習。所居靜室。泥壁皆具蓮華葉梗
諸相。禮普陀者。莫不隨喜。合爪讚歎。
明北京刑部街之鷲峰寺。供養古旃檀佛像之所也。
神廟末年。住持僧濟舟。生平質實。奉佛欽肅。但於酒
戒未嚴。一日有人着兩截衣者。來告曰。我地府無常
也。某老嫗以生前無一善。滯地獄不得脫。每月朔望。
曾到寺禮佛。携果物供養老師。以此因緣。望為渠諷
法華經一部。即得託生。舟疑而未信曰。汝既是鬼。難
得到佛地。盍瞻禮焉。鬼云。有都城隍在內。不敢入。舟
因思是日五更。有人欲作善事。立城隍位於殿側。其
言殆不誣也。隨於七月十五日。在佛前跪諷法華經。
至第五卷。天暑渴甚。覓茶不得。見桌上一酒壺。搖之
尚有存者。遂吸冷酒一口。仍跪佛前完經。次日。無常
復來云。老嫗承師誦經。完四卷。滿陰司皆射金光。正
將離獄托生。忽一陣酒氣。衝入冥府。自五卷至七卷
皆然。故仍不得力。舟聞之。毛骨竦立。發至誠願。為之
補誦。由此嚴持酒戒。永不敢犯。唐公時甞刻其事於
本寺嚴淨道場之[石*((白-日+田)/廾)]陰。又昔有高僧。跪誦法華三十
年。忽見一青衣童子謂曰。師誦法華甚久。但每度洗
手。蘸水而已。不如法淨洗。穢觸法寶。且當受罪。僧悚
然曰。得何罪報。童子曰。當墮糞蛆。言訖不見。僧大恐。
後乃淨洗如法。按洗滌法。先用土。後用澡豆（即肥皂）
擦抹。洗手有淨手呪。洗身有淨身呪。各念七遍。不念
呪。雖洗盡四大海水。亦不得淨。淨手呪云。唵。主迦剌
耶莎訶。洗身呪云。唵。賀曩密栗帝莎訶
<other>明釋行仁</other>字指一。河南光山張氏。弱冠讀書白鹿洞。
遇異僧戒曰。子有大難。能持大悲聖號可解。師矢心
受持。崇禎辛巳。獻宼破縣。屠戮及師。刃忽自斷。賊異
之。得不死。遂決志薙髮。甲申抵金陵。從千華昧和尚
受具戒已。見戎馬充斥。乃沿流東下。至崑山。於淨室
講梵網金剛楞嚴等經。緇素皈仰。戊子春。徐氏捨西
郊別業。延師居之。庚寅春。講演法華。辨慧雲興。聽眾
日盈萬指。有白[鴳-女+隹]自空而下。旋繞法筵數匝。聽畢戞
然長鳴去。乃命菴曰法雨。辛卯。崑邑大饑。主施粥事。
心力俱殫。遂得疾。壬辰正月二日。端坐說偈而化。
明嘉靖間。報恩寺住持僧永寧。號西林。蓄一馬。每自
寺騎赴禮部。上馬時。默誦法華經。至禮部門下馬。恰
宗一卷。率以為常。本寺對門有孕婦。夜夢此馬入室。
遂生一男。天明。向寺訪之。馬死正其時也。其家後即
以子為西林徒。極愚憃。授之書。一字不易識。唯口傳
<pb n="101"/>
法華一卷。便能熟誦信為馬聞經得度矣。出金陵𤨏
事。又當湖有僧誦法華經。一蝦蟇聞經聲。忽作昂首
拳跽狀者移時。少頃若禪坐。撼之已息斷矣。唐修雅
法師曰。佛之意兮祖之髓。吾之心兮經之旨。合目冥
心子細聽。醍醐滴入焦膓裏。若是蟲豈非醉醍醐而
熟睡者耶。見達觀語錄
<other>明釋明勳</other>徽人原名胡文柱。天啟時。為中書舍人。以
不從魏璫書經命褫官至丙戌。忽患人面瘡。痛不可
忍。辛卯冬。暈絕。恍惚聽瘡作人言曰。予梁時盧昭容
也。在雒陽宮中。遭賊戕命。今已六百餘年。尚滯鬼籍。
而君即當日戕予者。今既轉身為男子。當書法華等
經以自救救予。文柱哀祈住痛即書。時居儀真。立具
紙筆。書法華華嚴金剛楞嚴等經及水懺。每書時。痛
輒止。停筆復痛。踰年書經完。患遂愈。丁酉夏。遇堆山
於德慶。詳述斯事。但未辨為蕭梁。為朱梁。李太史明
睿。王子猷定。諸人題䟦。亦皆不及審定。堆山曰。此朱
梁也。蕭梁時。雒陽屬魏。且昭容亦唐宮人位號。乃擁
護昭宗而被害者。君非朱友珪。即氏叔琮耳。遂訂而
題其冊。見薛公宷。今堆山道者米筆記。按堆山考據
最悉。但如此。則梁昭容。應作唐昭容。或胡君憒絕中。
唐梁聲近而訛。未可知也。周石續志。
明蘇州寶林寺。相傳有十三歲童子至寺。云。欲得淨
室寫經。寺僧以別房居之。索紙筆書法華經。以半幅
高麗繭紙。畵作七級浮圖。一級一卷。紙長四尺許。廣
可尺半。而經文六萬餘言具焉。數日便了。留寺中。童
子不知所之。里人陳文綱。親見此塔。字如蔴大。緻密
分明。其下左方題云。行童海王師光寫。今歸蕩口華
氏
<other>明龍得孚</other>為四明郡丞。廉直好道。時普陀有兩住持。
一曰大智。戒律精嚴。道俗皈仰。一曰真表。雖領叢林。
性悍破戒。萬曆壬午。丞奉監司命。委鞫真表。以小過
撻沙彌事。到山處分。命取蓮華經一部火之。令眾僧
悉跨其上。誓無再犯。己至後殿禮拜。覺兩髀病輭不
可動。體發奇熱。疾遂委頓昏憒中。恍惚聞傳旨云。奉
道[(燬-臼+白)-土+工]道。尤當重譴。姑以愛民故。罰作三石牛嗇官。丞
念此必冥官之號。如是死矣。且入惡趣。某不知[(燬-臼+白)-土+工]經
之罪。其大乃爾。自今而後。願齋戒終身。急免官入道
自贖。大智師亦為祈哀誦經禮懺。定中見一鐵圍城。
城中裸尸纍纍。丞亦在中。獨不裸。師至心懺摩。忽見
空中下白光一道。若有人掖出之而甦。丞見沙門雲
擁。問何故[(燬-臼+白)-土+工]經。犯此大戒。丞曰。知罪矣。願以百償一。
先捐俸齋萬僧。眾沙門乃隱。其夕丞家僮於昏黑中。
見兩玉女雙髽髻。手携幢葢。拂牀而過。𥒐然有聲。幢
脚拂僮面。僮驚起大呼。丞病良已。是時不食不瞬十
日矣。屠儀部隆。目擊為之記。
<other>明海鹽朱元正</other>為諸生時。講孔孟之學。端方不苟。六
十後。深入禪悅。於宅後敝屋三楹閉關。不與家事。門
上題譬如我已死了六字。每日功課。午前諷法華經
一卷。午後靜坐。庚申四月。唐宜之同其門人陳則梁
訪之。先生謂則梁曰。宜之向曾與汝書。勸子舍利西
泰之學。而學佛。此是好話。可切切聽之。既而則梁曰。
老師年高。盍少開酒禁。先生曰。子意謂衰年。當藉數
盃。以調氣養血耶。不知我之生死。已畫得斷。何復言
此。先生說畫得斷時。因以手在几上畫一畫。葢已了
生死矣。見者咸凜然起敬。七月。無疾。忽謂子曰。吾在
此無事。可行矣。子問何處去。曰。西方去。子及孫固留。
許之。至臘月朔。示疾不食。家人倉皇治後事。先生曰。
勿忙。此臘八夜半事也。及期。端坐欲逝。又曰。我一生
秋毫不負人。今冬。舍後木匠。為我脩後門一片地。葢
望我元旦會客。地平。便老人行步也。其雅意尚未報。
取紙作一詩謝之。中一字錯寫。又以筆塗改。從容坐
定而逝。時方鷄鳴。先生預誡家人。臨行時。勿令婦女
來。過二三時方可來。來亦勿哭。比天明。眷屬方至舉
<pb n="102"/>
哀。先生復醒。開眼而不開口。但搖頭令女人去。去盡
仍瞑目逝。爾時來去自由如此。見妙意菴己求書。
<other>明王立轂</other>字伯無。台州人。幼從父大中丞士性。遊雞
足山。入一石壁中。見迦葉語曰。汝從何處來。王瞿然
一驚。迦葉曰。汝墮火宅中。行慈忍戒。他日勇退急流。
橋下前身猶在。須臾壁合如故。王自此堅持殺戒。萬
曆丙午。領鄉薦。夢父有十年五死。及植德禳災之諭。
乃於嘉禾三寶前。誓奉長齋。於天台受殺盜淫妄四
戒。後為新淦縣令。戊午入覲。舟次荻港。夜為冥府所
攝。主者厲聲叱曰。爾陽數丙辰八月當盡。延至今者。
齋戒力也。奈何棄之。王叩謝曰。居官勢不得不爾。主
者曰。固然。奈算盡何。命驅入獄。一左側宰官請曰。試
取破戒後事稽之。少頃。羿兩簏至。背令淦文卷。并一
揭一柬。平日所戲書方寸之紙俱在焉。各有氣上騰。
青黑赤白不一色。主者令分檢之。先檢黑與青成聚。
次檢白聚成。青者漸縮。又檢赤聚。青者隱。黑者縮小
如杯許。而赤氣熾然獨盛。王睨之。見所刻金剛經。及
好生編。社倉卷皆在。主者曰。是知植德。尚有生理。損
五官。全其軀命可也。乃令抉其目。便昏暗無所見。覺
有人促之行。一趺而寤。張目見燈火如刺。了不可開。
醫進明目藥。其夜似有人復以釘釘目。痛楚滋甚。遂
却醫藥。決意乞休歸里。棄家修淨業。誓持法華千部。
及日誦金剛梵網經。以祈冥祐。庚申七月。禮懺幽溪。
夕夢大士以楊枝灑甘露點其睛。晨起。豁然見物。兩
目復明。後歷遊雲棲博山之門。再生又十二年。號壁
如大師。有回生自記。
<other>明蘇州尤弘遠</other>與隣一女奴相悅私訂終身。娶為妾。
妻妬虐之。為呪詛法。令速死。未幾。妾果卒。歲餘。妻亦
久病。呼里嫗相伴。夜見妾紅裳綠衫。冉冉至前。指妻
誶曰。我命未合死。爾以呪詛。使我夭歿。今已訴嶽司
追汝矣。言訖不見。次晚妻果絕。遠心念妾冤。而妻平
日所許誓願。及文書類甚多。必為己累。乃日持誦玉
皇經。凡數百部。又禱於所事真武。卜玄妙觀沈道士。
建水陸道場以謝前過。後遠病中。見隷卒攝去。至一
闕。扁曰嶽府。王坐殿上。叱問妻訴遠同呪詛事。遠叩
辯非己過。王呼左右押遠妻妾前証。妻辭屈。王曰。爾
雖不知情。然此婦呪呾文案甚多。如何破除。遠未答。
案前一判白王曰。高真處已有文書準過矣。王令檢
文卷覽之。授遠。遠惶懼不暇細讀。但見朱字數行在
紙尾。王曰。文移鄷都。當云呈。今云咨誤也。俄有二甲
冑神將見庭中。一關聖。一心將王靈官。靈官顧王曰。
此小失不足問。王頷之。靈官以足蹴遠足曰。去。遂得
出。路數折。仍入一司。有六僧坐其中。呼遠詰問。主者
言。且還。當入五瘟司去。遠具言高真赧罪之故。僧曰。
汝知奉道而忘佛。即此間利害亦非細。今既得生還。
宜急延年高有德僧六人。誦法華經六部。方可消滅
罪愆也。命放出。遠乃甦。踰日即請僧誦經如數。迄今
每月朔。常持念經懺。雖極冗不廢。
<other>明葛琬</other>字石平。崑山人。投誠學道。掩戶蒐討竺墳。長
年不倦。尤皈心法華。用為日課。念流光逝電。妙法難
聞。欲報佛恩。弘經為要。因取先賢古德事。自晉宋迄
元明。輯感通錄四卷。卷末各系以論。荏苒數載未竟。
辛卯秋。以衰疲抱疴匝歲。至壬辰冬。連夕頻感異夢。
見神人趣鐫是編。乃竭力鳩工。書告成。病尋愈。
<other>明吳門陳濟生</other>字皇士。文莊公之長子。素力行善事。
凡古今嘉言懿行。無不手自輯錄。幾至充棟。尤好內
典。每結蓮社。持誦法華。久而不怠。忽夜夢一老者。風
神古異。手持金字法華經。及因果事跡相授。陳子踴
躍。拜而納之。天明。鹿城葛氏所刻法華感通錄。果載
至陳子遠耀堂流通。又一友以泥金法華經全部來
質。同日事也。未幾復於途次。見新安李正卿所書泥
金法華搭。并購歸供養。以成合璧。莊嚴妙勝。觀者嘆
為希有。始信幽誠所感。佛事因緣。不可思議如是。陳
<pb n="103"/>
子所著。有共知錄。同善會全錄。及香林廣書等編行
世。
<other>明譚工部貞默母</other>嚴太夫人。持家教子。俱有法度。雖
夫貴子貴。而布衣蔬食。篤信佛法。尤崇重法華及金
剛經。晨夕禮誦。晚歲加持華嚴。日一卷。又能為子婦
講解大義。崇禎壬申。示疾。起沐浴更衣禮佛曰。我一
生敬佛。果有佛緣。當令遺體不穢。因跏趺合掌而逝。
時值暑月七日。顏色含笑如生。香氣時拂。喪次無一
飛蠅。見者莫不歎異。

法華持驗紀卷下（終）

<article id="n1542">觀音經持驗記</article>

<talk>No. 1542-A
 觀世音持驗紀序</talk>

觀音大士。佛法之廣大教化主也。過去已成正法明
如來。逆來示菩薩相。立大願。不度盡眾生。誓不成佛。
菩薩云者。言覺有情也。菩薩摩訶薩者。言大覺有情
也。稱觀世音者。謂觀世間。眾生稱名。悉蒙救[托-七+友]離苦。
從他機而立名也。又稱觀自在者。謂一身現千手眼。
隨類應化。圓融無礙。從自行而立名也。楞嚴云。由我
觀聽圓明。故觀音名。徧十方界。能以眼根作耳根佛
事。故名觀世音自在無礙。此菩薩具十四無畏．三十
二應．諸神通種種。左右彌陀。則為極樂之親臣。顯化
娑婆。則為世尊之良弼。楊枝一滴。遍灑大千世界。尤
與我東土眾生最有緣。凡至心持其名號及經呪等。
隨獲感應。不獨慈雲偏覆南海一隅而已。雖然。眾生
當苦難時。輒呼菩薩求救。須思救苦救難之前。有大
慈大悲四字在。菩薩不救度眾生。何名菩薩。然不具
大慈悲。將視眾生苦難。如秦越人肥瘠。漠焉無關。何
肯圖救。眾生徒口菩薩之號。而不能心菩薩之心。則
不慈不悲。己先不能自救。況欲感菩薩之慈悲。救其
苦難。有是理乎。故人無傾險好殺心。則己之刀山滅
矣。人無慘毒心。則己之湯火消矣。人無不忠不孝及
淫貪不廉貞心。則己之地獄枯竭矣。人無慳悋嫉妬
心。則餓鬼之火息。無傲狠驕慢心。則修羅之惡調。無
頑悍不靈心。則畜生之途遠矣。大悲呪云。唯除不善。
除不至誠。則誦持之需善與誠可知。篤哉。唐別駕之
言也。曰。凡[虔-文+ㄆ]奉觀音者。其人必深信因果。生平不與
惡事為緣。所以惡報可滅。吾恐世之人。徒知求救苦
難。而不求諸慈悲之心。一有不驗。遂曰。大士弗予應。
是豈大士之感應。果虗而無徵也哉。故編成。而書此
意。以為之序。庶使世人誦持觀音共聞之。
順治己亥夏杪。荊溪淨業弟子周克復齋沐譔

<talk>No. 1542-B
 勸流通觀音持驗引</talk>

經典所在。流通即屬善緣。福報無量。故語云。能以大
乘法傳一人者。當十善。傳十人者。當百善。傳大貴人．
大豪傑．大力量者。當千善。重刊廣布者。當萬善。況淨
土法門。超出生死輪迴。永不退轉。直至成佛而後已。
是勸一人修淨土。乃成就一眾生作佛也。凡作佛者。
必度無量眾生。彼所度之眾生。皆由我而始。其福報。
信不可窮盡。故欲勸一切見者聞者。廣大其心。以佛
之心為心。使人人知之。而盡生淨土。龍舒所言。自宜
諦信不誣。至法華．華嚴二經。尤佛說妙法中之最上
乘。觀音大士。普度世間。無剎不現。往賢感通事跡。歷
⿰示冀昭然。各為纂集。以勸進修。斯誠鈴鐸方來。津梁末
路之最方便門也。戊戌秋。予輯金剛持驗。已有流通
小引。敬懇同人。茲刻淨土．法華．華嚴．觀音持驗諸紀。
<pb n="104"/>
搜採載籍。徵信古今。頗殫心手之微勞。用志皈依於
不朽。但拙刻板在吳門。未能廣傳他省。既並生莊嚴
佛土之中。安可缺法事流通之勝。復告當世善信。獲
見諸本。不吝廣為刻施。或仍原本。或易新編。其見聞
所及。有關持驗者。尤冀續緝於後。一句讚揚。即是一
句護持善根。一念鼓動。即是一念消弭罪業。於以續
佛慧命。自利利他。所謂護法諸神。既護法寶。自護弘
法載寶之人。斷斷不爽。昔賢為劈窠圖。勸人念佛。後
以他人念佛。多生淨土。乃歸功施圖之人。亦得生淨
土。法施功德。不可思議如是。願與同人共最之。
同善道人　周克復　敬懇

<other>觀世音經呪持驗紀目錄</other>
持驗序一首勸引一首
持驗紀題標
經呪
大悲陀羅尼
白衣大悲五印心陀羅尼
禮觀音文辨訛語三則

持驗紀題標上
晉釋竺法義晉釋竺法紀
晉釋開達晉釋慧[虔-文+ㄆ]
晉釋法洪晉釋法智
晉釋道泰晉釋洪滿
晉竺長舒晉王珉
晉呂竦晉寶傳
晉劉度晉徐榮
晉張崇晉南宮子敖
晉富平令欒荀晉潘道秀
晉梁州司馬郭宣秦尚書徐義
秦畢覽宋文帝
宋釋求那䟦陀羅宋釋曇無竭
宋釋竺惠慶宋釋道冏
宋釋曇和宋釋曇頴
宋孫道德宋太守王球
宋開府王玄謨宋張興
宋朝請卞悅之宋張暢
宋參軍伏萬壽宋車母
齊彭子喬隊主李儒俊
吳人陸暉榮陽高荀
史雋魏釋道集
魏盧景⿰示谷東魏孫敬德
北周釋慧恭隋揚州僧
唐文宗唐釋玄奘
唐釋萬迴唐釋僧伽
唐釋慧日唐釋自覺
唐釋道憲唐釋智益
唐中書令岑文本唐徐善才
唐大理丞董雄唐杜智楷
唐許儼唐長沙尉成珪
唐司戶王琦唐衡陽士人
唐軍典鄭鄰唐歐陽璨
唐司倉孟知儉唐李昕
唐桃林令朝光祚唐馬郎婦
唐張氏南唐李後主
觀音持驗紀題標下
宋釋遵式宋范文正公
宋司獄張慶宋翟楫
宋興化尉俞集宋宰相史浩
宋楊亮宋賴省幹家童女
宋張孝純宋李郡君
宋觀音縣君吳氏宋董母李氏
<pb n="105"/>
宋王氏女宋鄭氏
宋倭使等元僧惠恭
元學士張蓬山元王玉
元陶氏明成祖
明僧法程明僧垂髻
明吳璋明周廷璋
明劉谷賢明林翁
明沈見泉祖明進士王應吉
明新淦令王立轂明尚書陸五臺
明徐明甫明知事焦甲
明吳奕德明包憑
明尚寶嚴徵明邑令韓弘儒
明孝子彭有源明刑科李清
明山東癱子明龍子翬妻蕭氏
明劉道隆母明朱德貞
大清釋行仁大清程伯鱗
大清孝廉虞庶顏大清梁元徵
大清劉某大清揚璜

No. 1542
<sarticle>觀世音持驗紀上</sarticle>

<other>晉始寧山沙門竺法義</other>精研眾典。弟子受業常百餘
人。咸安二年。感心氣疾。療治不效。積月困殆。義病中
常至心存念觀世音。忽夢一人為之破腹。出腸胃洗
淨。還納之。寤而病愈。宋尚書令傅亮為紀其事。常云。
吾先君與義公遊處。每聞說觀音神異。聽者無不肅
然信仰。（出太平廣記）
<other>晉沙門竺法純</other>住持山陰顯義寺。元興中。鼎新寺殿。
至他邑買材木。舟經太湖。日暮暴風。波浪如山。純船
小水入。危在瞬息。乃一意誦觀世音經。以祈靈祐。俄
有大船泛流至前。因共扳舷而上。眾甫度盡。回視向
小舟。已覆沒矣。大舟隨波鼓蕩。頃刻達岸。時已入夜。
行旅久絕。何得此舟。信是菩薩神力所致。（出法苑珠林）
<other>晉釋開達</other>隆安二年。歲大饑。羗胡日殺人而食。害者
不可勝計。達時適登壟採甘草。為羗所執。置一柵中。
先在柵十餘人。皆為所噉。達自被執。便默誦觀音經
不懈。明日當見殺。及晨。忽有一虎。突逼群羗。奮怒號
吼。羗咸駭怖遁走。虎乃嚙柵木成一缺。可容人過。便
去。達初見虎嚙柵。謂必見害。既柵穿不入。心疑其異。
遂從缺中逃出。夜行晝伏。竟得脫免。（出法苑珠林）
<other>晉釋慧[虔-文+ㄆ]</other>少出家。戒行精確。義熈中。住山陰嘉祥寺。
苦身率眾念佛。後寢疾。屬想樂[邱-丘+(看-目)]。誠祈大士。北寺有
尼淨嚴。篤行宿著。夜夢大士從西郭門入。輝光照映。
幢幡華蓋。七寶莊嚴。尼驚異作禮問。菩薩何往。答曰。
往嘉祥迎[虔-文+ㄆ]公耳。是日[虔-文+ㄆ]神色如常。侍者皆聞異香。
泊然而化。（出雲棲徃生集）
<other>晉沙門法洪</other>住瓦官寺。義熈十二年。時官禁鎔鑄。洪
前發心鑄丈六金像。不得已私鑄竟。像猶在模。所司
知覺。收洪禁械。洪至心念觀音。每日百遍。忽夢所鑄
金像往獄中。以手摩洪頂曰。汝無慮。厄即解矣。其像
胸前。方一尺許。銅色猶如焦沸狀。旬日有赦。洪得釋。
像即破模自現。（出辨正論）
<other>晉釋法智</other>初未出家。甞獨行大澤中。忽遇猛火延燒。
四面俱至。自知必死。惟禮誦觀世音名號。俄而火過。
澤中草無遺莖。惟智容身處。火不燒及。後為姚興將。
從征索虜。偶失馬陷虜圍中。乃隱溝邊荊棘叢中。復
念觀世音。心甚勤至。既而虜至。搜覔輒無見者。於是
得免。遂矢志捨俗為僧焉。（出冥祥記）
<other>晉常山釋道泰</other>義熈中甞夢人告曰。爾壽終四十二
矣。泰寤而懼。至是年遇病。自分必盡。悉以衣鉢之資
分施作福。一友謂曰。吾聞供養六十二億菩薩。與一
稱觀世音。福同無異。君何不至心歸依。必可增壽。泰
<pb n="106"/>
感悟。遂[虔-文+ㄆ]誦四日夜。專精不絕。忽所坐帷下。有光明
從戶外而入。見觀音遙立。足趺間金色朗然。泰亟褰
帷叩禮。已不復見。驚喜流汗。便覺體輕。所患頓愈。果
獲延年。（出觀音感應）
<other>晉沙門洪滿</other>初在俗時。因染時疾。雙脚攣躄。自念已
成廢人。唯旦夕誦念觀音求度。忽見一僧。執淨瓶前
立。滿問曰。師從何來。僧答曰。以汝常相懇。故來耳。汝
足患可脫。吾為療之。滿如言求治。但覺膝上如[托-七+友]去
數寸釘。遂愈。（出善餘堂筆乘）
<other>晉竺長舒</other>本天竺人。專誦觀音經為業。後居吳中。邑
遭迴祿。比隣棟宇。相接皆焚。長舒家正屬下風。火勢
猛烈。長舒一心念觀世音。倐忽風迴火滅。合邑驚異。
時有惡少年。訝其靈異。俟風急夜。束薪放火。欲燒[(燬-臼+白)-土+工]
之。凡四投皆滅。少年始心折其神力。至明叩頭謝過。
舒云。我何神力。恒誦觀音經不懈。每有難輒免耳。（出辨
正論）
<other>晉瑯琊王珉</other>無子。妻甞懇禱觀世音。以求嗣。後珉路
行。逢一胡僧。甚敬之。僧曰。我死當為汝子。未幾僧亡。
珉妻果有孕。及生。甫能言。即解西域梵音。聰頴過人。
器度不凡。即晉尚書王洪明也。小名阿練。敘前生時
事。歷歷分明。（出辨正論）
<other>晉呂竦</other>字茂高。兖州人。寓居始豐縣。縣南有溪。流急
岸峭。迴曲如縈。又多大石。白日行者。猶懷危懼。竦父
甞行溪中。去家十餘里。日向暮。大風雨。晦暝不復知
東西。自分覆溺。唯歸心觀世音。誦念不息。須臾有火
光到岸。如人握炬。前後去船十餘步。照見溪中了了。
遂得歸家。竦每向人稱述菩薩靈異如此。（出法苑珠林）
<other>晉竇傳</other>河內人。永和中。并州刺史高昌．冀州刺史呂
護。各擁部曲不睦。傳為昌所任用。護遣騎襲擊。被執。
同伴七人。共繫一獄。鎻械甚嚴。剋日將殺之。沙門支
道山。時在護營中。先與傳相識。聞其被禁。往候之。傳
謂山曰。今命在頃刻。能相救乎。山曰。若能至心念觀
世音。必有感應。傳遂專心默念。凡三晝夜。鎻械忽自
解。傳念同伴桎梏。何忍獨去。復懇菩薩神力普濟。當
令俱免。言畢。餘人皆以次解脫。遂乘夜啟戶而出。巡
驚莫有覺者。踰城行十餘里。天明。共隱一林中。須臾
追者四出。搜覓殆遍。惟傳等所隱畝許地。竟無至者。
遂得免難。眾還鄉里。咸敬信奉法。道山後過江。為謝
敷具說其事。（出真傳拾遺）
<other>晉劉度</other>平原聊城人。同邑千餘家。並供奉觀音大士。
歲時誦經禮拜。值虜主木末。時此縣屢有逋逃。末大
怒。將屠其城。眾並憂懼。度乃潔誠率眾。叩禱觀音前。
未幾。末方治事。忽見一物從空中下。繞其所居屋柱。
驚視。乃觀音經一卷也。命取讀之。末大歡喜。用省刑
戮。於是一城悉得免害。（出冥祥記）
<other>晉徐榮</other>瑯琊人。甞至東陽。還經定山。舟人不習水道。
誤墮洄洑中。垂欲沉沒。榮無再計。唯急呼觀世音。頃
間。如有數十人齊力引船。踴出洄洑。沿江而下。但天
色已暝。雨驟風狂。白浪掀天。不知所向。榮置生死於
度外。一心誦經不輟。忽望見山頭火光透亮。趨之。逕
得達岸。既至即不復見。明旦問浦中人。昨夜山上是
何火。眾愕然曰。風雨如此。豈有火耶。乃知為佛力冥
祐也。榮後為會稽督護。謝敷甞聞其說。時與榮同船
者沙門支道蘊。亦為傅亮具述之。與榮所說同。（出法苑珠
林）
<other>晉張崇</other>京兆杜陵人。年少奉法。太元中。苻堅既敗。長
安百姓望風驚竄。崇時歸晉。為鎮戍所拘。指為游[寇-(敲-高)+ㄆ]。
崇與同輩五人。手足扭械。埋土坑中。各相去二十步。
明日將殺之。崇料必死。唯潔心念觀世音。夜中械忽
自破。因得脫走。路經一寺。復稱觀世音名。至心禮拜。
取一石祝云。今欲過江東訴晉帝。理此冤。以救妻子。
心愿獲遂。此石當分為二。崇甫拜。石即分裂。至京師。
發白虎樽。具列冤狀。帝乃加宥。已為人所略賣者。詔
<pb n="107"/>
皆贖為編戶。（出法苑珠林）
<other>晉南宮子敖</other>始平人。戍新平城。為狒狒虜兒長樂公
所破。合城數千人皆被戮。子敖知不可免。但誠心念
觀世音。及加害。群刃交下。不能傷。時長樂公親自臨
刑。驚問之。子敖亦不知所以。因問。汝有何能。子敖聊
且答曰。能作馬鞍。遂得原釋。自後造小像。貯以香函。
晨昏焚香頂禮焉。（出冥祥記）
<other>晉富平令欒荀</other>少奉佛法。甞從征盧循。值小失利。戰
舫遭火殆盡。賊眾交逼。正在中江。風浪駭異。荀惶懼。
自分必死。誦念觀世音名號。忽見江中有一人挺然
孤立。腰與水齊。荀心知祈念有感。乃躍水就之。身既
浮湧。足如履地。已而大軍遣船接應敗者。遂得濟。（出冥
祥記）
<other>晉吳郡潘道秀</other>年二十餘。從軍北征。戰敗。被掠異域。
經賣數處作奴。欲歸不得。素信佛法。危難中恒持念
觀世音。每於夢寐。輒見菩薩在前。後乘隙南奔。至窮
山中。迷不知道。空際忽現真形。如今行像。指示歸路。
潘作禮竟。倐失所在。遂得還本國。後精進彌篤。年六
十令終。（出冥祥記）
<other>晉太原郭宣</other>義熈四年。為梁州刺史楊思平司馬。楊
以事害范元之等下獄。宣亦同被桎梏。唯一心歸向
觀世音。晝夜敬念菩薩名號。一夕將眠時。忽覩菩薩
現形。光明照獄。因叩頭懇禱。久之乃沒。未幾。宣獨蒙
恩赦。乃繪所見慈容。併立精舍。供養終其身。（出觀音感應）
<other>秦徐義</other>高陸人。少信法。為符堅尚書。堅末。兵革蜂起。
賊獲義。將加害。乃埋其兩足。編髮於樹。義夜中專念
觀世音。有頃。夢一人謂曰。今事亟矣。尚暇眠耶。義驚
覺。見守防者並疲而寢。乃試自奮動。手．髮忽解。足亦
得脫。亟遁去。行百餘步。隱叢草中。追者馳至。火炬星
陳。竟無見者。天明賊散。歸投鄴寺。乃免。（出冥祥記）
<other>秦畢覧</other>東平人。素崇事觀音。後隨慕容垂北征。沒虜。
單騎奔竄。虜追將及。覧至誠持念菩薩名號。卒得脫
免。因入深山。迷惑失道。又專心歸向。中夜見一僧。法
服持錫。示以途徑。乃得還家。（出冥祥記）
<other>宋文帝</other>御膳烹雞子。忽聞鼎中群呼觀世音菩薩。悽
愴之甚。監宰以聞帝。遣驗之。果然。嘆曰。吾不知佛道
神力乃能若是。敕自今不得用雞子。（出感應篇傳）
<other>宋釋求那䟦陀羅</other>罽賓國王族也。深入三藏。博通大
乘。元嘉中東遊。居金陵祇園寺。南譙王義宣等。咸師
事之。王集義學沙門七百餘。欲講華嚴經。師以未通
華言。深懷媿歎。因朝夕禮懺。[虔-文+ㄆ]禱觀音。以求冥應。忽
夜夢神人執劒。持一人首為易之。豁然便覺。自後華
言無不通曉。遂講說至十數遍。聽者傾服。文帝甞問
師曰。朕欲持戒不殺。而身主國政。不獲從願。奈何。師
曰。帝王所修。與匹夫異。匹夫身賤名微。須苦志克己。
帝王以四海為家。萬民為子。出一嘉言。則士庶咸悅。
布一善政。則人神以和。刑不夭命。役不勞力。則風雨
時。寒暑調。百穀茂。如此持齋。齋亦大矣。如此不殺。戒
亦至矣。安在減一時之膳。全一物之命。而後為弘濟
耶。帝撫几稱善。敕有司供養。舉國宗奉焉。（出高僧傳）
<other>宋元嘉初黃龍沙門曇無竭</other>誦觀世音經。淨修苦行。
與徒屬二十五人。遠朝佛國。備經艱險。將達天竺舍
衛。路逢山象一群。竭誦經稱名歸命。有獅子從林出。
群象奔逸。又有野牛。鳴吼而至。將欲加害。竭復歸命
如初。忽見大鷲飛來。牛亦驚走。（出法苑珠林）
<other>宋沙門竺惠慶</other>廣陵人。經行修明。元嘉十二年。荊揚
大水。惠慶將入廬山。船至江而暴風忽起。同旅已得
依浦。唯惠慶船飄颺江心。風急浪湧。勢必淪覆。惠慶
正心誠誦觀世音經。洲際之人。望見其舫。迎颷截流。
如有數十人牽挽及岸。全舟獲濟。（出法苑珠林）
<other>宋釋道冏</other>扶風人。為師道懿病。同侶四人。入河南霍
山採鍾乳。探穴數里。遇一深流。橫木而過。冏先渡。餘
皆溺死。炬火又滅。冏默誦普門品。憑誠乞濟。又存念
<pb n="108"/>
觀音。忽見光如螢火。頃之明照一穴。遂得路而出。元
嘉十九年。臨川王鎮廣陵。請冏供養。九月。作十日觀
音齋。至九日。夜四更。眾僧皆睡。冏起禮拜。將欲坐禪。
忽見四壁有無數沙門。悉現半身。內一佛。螺髻了了
分明。有偉人手握長刀。貌極雄異。捻香授冏。謂曰。汝
可受香。以覆護主人。倐忽而隱。後又作普賢齋。有二
僧來禮佛。出門飛空而去。眾皆驚異。（出法苑珠林）
<other>宋慧和沙門者</other>京師眾造寺僧。元嘉之難。和猶為白
衣。屬劉胡部下。胡常遣將士數十人作諜。和亦預焉。
行至鵲渚。值臺軍西上。諜眾逃散。和竄至新林。以褶
袴易野老弊衣。作田夫狀。提籃負擔而行。時諸遊軍。
捕諜甚嚴。視和形色。疑而問之。和答稍謬。被擒發斬。
和自散走。便力誦觀世音經。至將斬時。祈懇彌至。既
而軍人揮刃屢跌。三舉三折。軍主驚而釋之。和於是
出家。遂成精業。（出法苑珠林）
<other>宋長干寺釋曇頴</other>會稽人。少出家。嚴持戒行。誦經十
餘萬言。宣唱明朗。天然獨絕。常患癬疾。積治不除。室
供觀音像。晨夕禮拜。求愈此疾。一日。忽見有蛇上屋。
一鼠墜地。涎沫遍身。狀如已死。頴候鼠活。即取竹刮
除涎沫。因聞蛇所吞鼠。能療瘡疾。遂以涎傅癬。鼠尋
活。信宿之間。瘡疾頓盡。方悟蛇之與鼠。乃是誠祈所
致。後名傳遐邇。國君供養。（出高僧傳）
<other>宋益州孫道德</other>素為奉道祭酒。年踰五十。未有子。居
近精舍。景平中。有僧謂曰。能至心禮誦觀世音經。子
可冀也。孫從之。一日得異夢。婦果有孕。產男。（出冥祥記）
<other>宋王球</other>字叔達。太原人。為涪陵太守。元嘉元年。以在
郡失守。繫獄。防鎻堅固。球素皈釋。居官愛民。至獄。見
百餘人並多饑餓。每食。皆分給之。日自持齋。至心念
觀世音。夜夢昇高座。見沙門以經一卷與之。題名光
明接行品。併諸菩薩名。球受披讀。忘第一菩薩名。第
二觀世音。第三大勢至。又見一車輪。沙門曰。此五道
門也。既覺。鎻皆斷脫。球心知神力。彌增專志。因自釘
治其鎻。經三日。而被原宥。（出法苑珠林）
<other>宋王玄謨</other>太原人。元嘉中。北征失律。蕭斌欲誅之。沈
慶之諫曰。佛貍（魏世祖小字）威震天下。豈玄謨所能當。且
殺戰將。徒自弱耳。乃止。初玄謨將見殺。夢人告曰。能
誦觀世音普門品．大悲呪千遍。可免。既覺。誦之不輟。
忽報停刑。後官至開府。（出法華感通）
<other>宋張興</other>新興人。平居信佛。甞從沙門曇翼．僧融受八
戒。後為劫盜所誣引。興逃避。執其妻繫獄。既而縣禁
失火。出囚於外。會融．翼同行過囚邊。妻號呼曰。闍黎
何以救我。融曰。貧道無力可救。願爾勤念觀世音。庶
獲免耳。妻便晝夜祈念。經十許日。忽夜夢一沙門。以
足踢之曰。咄咄可起。妻即驚起。桎梏俱解。但時戶猶
閉。防驚殊嚴。不得出。慮有覺者。乃還帶鎻械而眠。又
夢沙門喚曰。戶已開矣。妻覺而馳出。守卒並熟寐。無
知者。昏黑中行數里。忽遇一人。妻驚懼躃仆於地。及
相訊。乃其夫也。相扶悲喜。亟投僧翼所藏匿。遂得免。
此元嘉初年事。（出觀音感應）
<other>宋卞悅之</other>濟陰人。作朝請。年五十未有子。婦為娶妾。
復積載不孕。祈求繼嗣。發願誦觀音經千遍。其數垂
竟。妾即有娠。遂生男。時元嘉十四年。（出冥祥記）
<other>宋張暢</other>常奉持觀音。南譙王之搆逆也。暢不從。王欲
殺之。夜夢觀音曰。汝不可害暢。遂不敢殺。及王敗。暢
繫獄。誦觀世音經千遍。鎻寸寸斷。獄司易之。復斷。吏
白而釋之。（出談藪）
<other>宋伏萬壽</other>平昌人。元嘉十九年。在廣陵為衛府參軍。
乞假還州。四更初涉江。長波安流。至中而風起如箭。
時尚昏黑。不知所向。萬壽奉法。唯一心歸命觀世音。
念不絕口。倐爾與船中人同覩北岸有光。狀如村火。
迴船趨之。未旦而至。問彼岸人。皆云更盡無燃火者。
方知佛力焉。（出法苑珠林）
<other>宋車母者</other>其子遭廬陵王青泥之難。為虜所得。陷賊
<pb n="109"/>
營中。母在家素奉佛。因燃燈七盞於佛前。夜專心念
觀世音。願子得脫。如是經年。其子乘隙南奔。晝伏夜
行。隻身迷向。每見火光七道在前。疑為村落。欲趨投
之。終不可至。如是七日夜。不覺到家。見其母猶伏佛
前回向。七燈煌煌。始悟前因。知是佛力。母子重逢。皈
依畢命。（出宣驗記）
<other>齊彭子喬</other>益陽人。少出家。還俗仍日誦觀世音經。建
元元年。任本郡主簿。以罪被繫。太守沈文龍必欲殺
之。防械甚嚴。子喬憂懼無䇿。唯至誠誦經。至百餘遍。
疲而晝寢。有湘西縣吏杜道榮。亦同繫獄。乍寐乍寤。
忽見雙白[鴳-女+隹]飛集子喬身畔。雙足已脫械外。驚起視
之。子喬亦寤。榮乃告以所見。子喬知佛庇。此難必解。
尚慮獄家疑其欲叛。仍取械着焉。經五日蒙釋。（出法苑珠
林）
<other>隊主李儒俊</other>鎮虎牢。為魏虜所圍。危急欲降。夜踰城
而出。見賊縱橫並臥。儒俊乃一心稱觀世音。便過賊
營。有賊隨來。儒俊匿入草木叢中。賊眾奄至。儒俊怖
甚。惟急念觀音經。忽得馬馳去。（出辨正論）
<other>吳人陸暉</other>繫獄分死。乃令家人造觀音像。祈禱免死。
臨刑連易三刀。其刀皆折。官問之。答云。恐是觀音慈
力。及看法像。項上有三刀痕。因奏宥之。（出宣驗記）
<other>榮陽高荀</other>年已五十。為殺人。鏁頓地牢。同禁人勸以
努力共念觀世音。荀云。我罪至重。何由能免。同禁再
三勸之。始發心。誓捨惡行善。專念觀世音。若得倖脫。
願造五層浮圖。捨身作奴。供養眾僧。旬日夕用心誠
切。鉗鏁自解。監司驚異。語荀云。若佛憐汝。斬應不死。
臨刑之日。舉刀刃斷。上聞原免。（出宣驗記）
<other>史雋</other>文學過人。奉道慢佛。常語人云。佛是胡神。不足
事也。每見尊像。輒輕誚之。後雙足病攣。不能下榻。醫．
禱俱無效驗。友人趙文謂曰。此病非慈悲大力不能
救。試發心造觀音像。祈之必應。雋以病急。如言鑄像。
像成。忽夢觀音降其室。果得差。雋由此悔過信法。（出宣
驗記）
<other>魏沙門道集</other>行壽陽西山。為賊所獲。縛之於樹。將殺
之。集念觀世音。守死不輟。及引刀。屢斫皆無傷損。賊
怖走。集因得脫。又沙門法禪。山行逢賊。惟念觀音。賊
挽弓射之。箭不能傷。遂投弓於地歸誠焉。（出觀音感應）
<other>魏盧景⿰示谷節閔</other>初為國子博士。坐累。繫晉陽獄。至心
誦法華普門品。餘力亦誦全經。俄而枷鎻自脫。主者
以聞於朝。特見原宥。（出法華感通）
<other>東魏孫敬德</other>天平中。定州募士。奉釋教。甞造觀音像。
自加禮敬。後為劫賊所引。不勝拷楚。忽夢一沙門。令
誦救苦觀世音千遍。臨刑誦念數滿。刀自折為兩段。
膚頸不傷。三易其刀皆然。所司以狀奏聞。丞相高歡
表請免死。及歸家。見觀音像項有刀痕者三焉。（出<bz>〔宣祥〕</bz>記
<other>北周益州招提寺釋慧恭</other>與同學僧慧遠結契。後遊
荊揚。訪道而歸。契潤三十年。夜話次。遠語如流。師默
無所對。遠曰。可不誦一經乎。師曰。惟誦法華普門品
一卷。當為誦之。但至心聽。乃結壇升高座。始發聲唱
經題。覺有香氣。久之聞天樂振空。雨花零亂。經已方
歇。遠敬禮謝之。（出法華感通）
隋開皇初。有揚州僧。逸其名。誦通涅槃。自矜其業。岐
州東山沙彌。誦觀世音經。二人俱暴死。至冥府。王處
沙彌金座。甚敬之。處涅槃僧銀座。禮稍弛。僧不平。問
沙彌住處。既甦。從南至岐。訪得沙彌。詢其事。沙彌云。
每啟觀音經。必衣淨衣。燒名香。呪願畢乃誦。從不敢
怠。僧謝曰。吾罪深矣。所誦涅槃。威儀不整。身心未淨。
此冥王禮貌崇減所由分也。（出法苑珠林）
<other>唐文宗</other>嗜蛤蜊。東南沿海頻年入貢。民不勝苦。一日。
御庖獲一巨蛤。刀劈不開。扣之乃張。中有觀音梵相。
帝愕然。命以金飾檀香盒貯焉。後問惟正禪師。師曰。
物無虗應。乃啟陛下信心。以節用愛人耳。經云。應以
菩薩身得度者。即現菩薩身而為說法。帝曰。見菩薩
<pb n="110"/>
身矣。未聞說法。師曰。陛下信否。帝曰。焉敢不信。師曰。
如此陛下聞其說法竟。帝大悅悟。永戒食蛤。因詔天
下寺院各立觀音像。則洛伽所從來矣。（出觀音感應）
<other>唐沙門玄奘</other>姓陳。偃師縣人。幼聰慧。有操行。武德初。
奉旨往西域取經。行至罽賓國。道路險阻。不可過。奘
計無所出。乃鏁空房而坐。至夕開門。見一老僧。遍體
瘡痍膿血。獨坐榻上。莫知所自來。奘乃禮拜懇求。僧
口授多心經一卷。令奘誦之。遂得山川平易。道路開
闢。虎豹藏形。魔鬼潛跡。至佛國取經六百餘部而歸。
其多心經至今傳之。初。奘將往西域。靈巖寺有松一
株。奘立於庭。以手摩其枝曰。吾西去求佛教。汝可西
指。若吾歸。即東迴。使吾弟子知之。及去。其枝年年西
向。約長數丈。一年忽轉東。弟子曰。教主歸矣。乃西迎
之。奘果還。至今謂此松為摩頂松。（出唐新語）
<other>唐萬回師</other>閿鄉人。俗姓張。初。母祈於觀音像而娠回。
回生而愚。八．九歲始能言。父母亦以豚犬畜之。年長。
父令耕田。回直耕。去數十里不轉。遇溝坑乃止。口但
連稱平等。其父怒擊之。回曰。彼此總耕。何須異相。回
兄遠戍安西。音問久絕。父母謂其死矣。日夕憂泣。回
痛父母。跪而言曰。今為兄憂泣無益。計兄所需者衣
服．糗糧。請速備焉。我將候之。一日辰起。告親前往。晚
即返家。曰。兄甚平安。有書省父母。視之。果兄迹也。一
家異之。弘農抵安西。葢萬餘里。以其萬里一日而回。
故號曰萬回。先是玄奘向佛國取經。見佛龕題柱曰。
菩薩萬回。謫向閿鄉布化。奘馳驛至閿訪萬回。師禮
之。施三衣．瓶鉢而去。（出高僧傳）
<other>唐僧伽大師</other>西域人。姓何。龍朔初。來遊此土。於泗州
臨淮縣信義坊。乞地立標。將創伽藍。標下掘得古香
積寺銘記。并金像一軀。上有普照王佛字。遂建寺焉。
景龍二年。中宗遣使迎師入內。尊為國師。尋出。居薦
福寺。常獨處一室。其頂有穴。恒以絮塞之。夜則去絮。
香從頂出。芳馥非常。至曉香還入頂。師常濯足。人取
其水飲之。痼疾皆愈。一日。帝於內殿語師曰。京畿數
月無雨。願慈悲解朕憂。師乃將瓶水泛灑空中。俄頃
陰雲驟起。甘雨大降。帝甚喜。詔賜所修寺額。師請以
普照王為名。帝欲避天后廟諱。乃改普光王寺。仍御
筆書額賜焉。景龍四年三月二日。於長安薦福寺。端
坐而終。帝即令於寺中造塔。漆身供養。俄起大風。穢
氣徧滿長安。帝問故。近臣奏曰。僧伽大師化緣在臨
淮。想欲歸彼處。故現此變。帝默然心許。其穢頓息。頃
刻間奇香郁烈。即以其年五月。送至臨淮。今塔現存。
後中宗問萬回曰。僧伽大師何人。萬回曰。乃觀音化
身也。如普門品云應以比丘．比丘尼等身得度者。即
皆現之而為說法是也。師初至長安。萬回禮謁甚恭。
師拍其首曰。小子何故久留。可行矣。及師還化後。不
數月。萬回亦卒。師化跡甚多。具載本傳。（出記聞錄）
<other>唐釋慧日</other>泛海舶達天竺。參訪知識。咨捷徑法要。至
犍䭾羅國。東北大山有觀音像。師乃七日叩頭斷食。
畢命為期。至七日夜。忽見觀音現紫金身。坐寶蓮花。
垂手摩頂曰。汝欲傳法。自利利他。惟念西方極樂世
界阿彌陀佛。勝過諸行。言已忽滅。師回長安。因普勸
念佛焉。（出丁蓮侶菂商）
<other>唐釋自覺</other>住真州。常發願。願因觀音得見阿彌陀佛。
於是鑄觀音像。高四十九尺。既成。至心祝願。夜三更。
忽有金光二道。見佛自光中而下。觀音．勢至左右隨
之。佛垂手摩覺頂曰。守願勿易。利物為先。寶池生處。
孰不如願。後十一年七月望夕。見一人形如天王。現
身雲間。謂覺曰。安養之期至矣。遂於觀音像前。趺坐
而化。（出徃生集）
<other>唐聖善寺僧道憲</other>開元中。住持江州大雲寺。法侶稱
之。時刺史元某。欲畵觀世音七軸。以憲練行委之。憲
令畵工齋戒運筆。諸綵色悉以乳頭香代膠。備極莊
嚴。元深嘉之。事畢。往預寧斫木排。造文殊堂。排成將
<pb n="111"/>
還。忽然墮水。江流湍急。同行欲拯不及。憲墮水之際。
便思念觀世音。見水底有異光。所畵七菩薩俱在前。
謂憲曰。爾但念南無阿彌陀佛。此厄即解。頃出水上。
衣履不濕。今大雲寺七菩薩像現在。兼畵落水事。以
誌其異。（出廣異記）
<other>唐釋智益</other>長沙人。姓吳。甞為征蠻卒。性好漁獵。因得
一白龜。烹而食之。遂遍身患瘡。悉皆潰爛。眉．鬚．手足
指墮落無餘。號呼未即死。行乞於安南市中。有一僧
見而哀之。謂曰。汝可回心念觀音大悲呪。吾當口授。
若能精進。必獲善報。卒依言受之。一心念誦。自是瘡
痍漸復。手指皆生。既平愈。遂削髮為僧。於伏波將軍
故宅。建立精舍住持焉。（出太平廣記）
<other>唐岑文本</other>字景仁。棘陽人。少信佛。誦普門品。甞乘舟
往吳江。中流舟覆。人俱溺死。文本亦沒水中。俄聞有
人云。能誦普門品。水難應免。如是者三。遂浮水面。須
臾抵岸。一日於家設齋。一僧後去。謂曰。天下方亂。君
以善緣。幸不及難。終逢太平。致富貴。言訖不見。及徹
齋。復於椀得舍利二粒。後仕唐。為中書令。（出法華感通）
<other>唐武德中醴泉人徐善才</other>常齋戒誦觀世音經。逾數
千遍。曾往京城延興寺。修營功德。歸時道逢胡賊。將
所掠漢人。併向洪崖殺之。善才知不免。唯疾念觀音
經。當殺時。了不自覺。至夜方知身在深㵎樹枝上。去
崖三百餘尺。以手摩頂。覺微痛而無傷。漸下樹。循㵎
南行約數十里。天曉。去賊已遠。得路還家。琬法師甞
說其事。（出法苑珠林）
<other>唐貞觀中河南董雄</other>為大理丞。坐李仙童事。上震怒。
使侍御韋悰。鞫問甚急。大理李敬玄．司直王忻等數
十人同繫獄。雄專念普門品。日誦三十遍。夜亦不息。
枷鎻忽自解。驚告守者。其夜監察御史張守一直宿。
親視。甚怪之。更鎻嚴封而去。雄仍誦經。五更鎻復解。
落地有聲。而封題如故。臺中內外聞者奇之。事平。同
室囚俱獲免。（出法苑珠林）
<other>唐杜智楷</other>濟陰人。少好釋典。不仕不娶。被僧衣。隱居
太山。以讀誦為事。貞觀二十一年。自山中還。忽患疾
垂死。以袈裟覆體。昏然如夢。見婦女十數人。屢來相
擾。智楷端然不動。漸逼近前。言欲共執智楷去擲北
㵎裏。有攬着袈裟者。忽齊聲念佛。退後懺悔。請為造
阿彌陀佛。誦觀音菩薩三十餘遍。少間。遂覺體上大
汗而愈。（出法苑珠林）
<other>唐麟德中京師永興坊許儼</other>取魚為業。後患疾。冥然
苦死。身赤如火。痛踰炭灸。自云。但見火車來燒身。冥
官責其取魚業重。遣現生受罪。已經數日。乍生乍死。
親戚勸作功德。遂造觀音像兩軀。供養懺悔。仍令合
家茹素。未幾。病遂差。（出法苑珠林）
<other>唐成珪</other>天寶初。為長沙尉部。送河南橋木。始至揚州。
遭風水。遺失甚眾。州司謂其盜賣。拷掠難堪。妄承破
用。州司轉帖潭府。時班景倩為潭府嚴察之吏也。遣
校楊覲。至揚執珪。覲欲婪賄。非刑逼勒。以鏁枷附於
船梁。四面釘塞。唯開小孔通食。珪意若至潭府必死。
發揚州日。便矢心念救苦觀世音菩薩。恒一日一食。
或不食。但飲水清齋。經十餘日。至滁口。心口念誦懇
至。枷鏁忽然自開。乃伺夜深。舟人盡臥。拔除所釘。出
艙呼覲曰。汝如我何。覲驚起問。何得至此。珪曰。我寧
葬江魚腹中。豈甘死汝輩手耶。即跳入水。初至江底。
遇一浮木。抱之得浮水面。憑浪送入蘆灘。天明投村
落中。居民送至滁州。官寮悉為驚嘆。代具行李途費。
勸珪入京。於御史臺申枉。覲既失珪。一時潰散。因此
亦出家焉。（出集異記）
<other>唐王琦</other>大原人。居滎陽。自童孺不茹葷血。大曆初。為
衢州司戶。性喜持誦觀音經。由少及長。數患重病。諷
經無不差愈。又誦時每有異類奇形之鬼。來相觸惱。
以琦心正。不能干犯。自致消滅。（出廣異記）
<other>唐衡陽一士人</other>年高無子。祈嗣靡所不至。忽遇老僧。
<pb n="112"/>
持白衣觀音經授之。曰。佛說此經有能授持。隨心所
願。獲福無量。若欲求子。即生智慧之男。有白衣重包
之異。於是夫婦竭誠誦滿一藏。數年遂生三子。果有
白衣重包。衡陽太守親覩其事。重為印施。亦以祈嗣。
不逾年生一子。（出白衣經紀驗）
<other>唐饒州軍典鄭鄰</other>死至陰府。王按籍。知是誤追。乃放
還。語之曰。汝還人間。勉力為善。汝見人殺生。但念阿
彌陀佛與觀世音菩薩。彼得受生。汝亦得福。（出龍舒淨土文
引觀音感應）
<other>唐歐陽璨</other>徐州人。素持諷觀音大悲神呪。家在州南
五十里。偶夏月入城。薄暮方歸。是夕天色暝晦。約行
二十里。雷雨大澍。路之半有山林夾道。密陰䆳谷。向
多猛獸。璨心悸不已。既達山路。雨勢彌盛。俄見巨物
出於前。長丈餘。色白。首足都不可辨。相去纔十餘步。
同行不離。璨懼甚。欲持大悲呪。假菩薩力以禦之。然
口噤不能發聲。但存心默念。數遍後。方能朗誦。誦之
不輟。怪忽隱滅。雨亦稍息。遂得至家。（出玉堂閑話）
<other>唐孟知儉</other>并州人。少時病忽亡。見衙府如常。時不知
其死。逢故人為吏。謂曰。因何得來。具告知。始知所至
為冥途。吏為撿籍曰。君平生無福果。何以得還。知儉
曰。我一生誦多心經及觀音經。雖不記數。約三．四萬
遍。吏果撿獲之。為白冥主放還。吏問。欲知爾前程乎。
遂以簿示之。上載知儉合運出身。為曹州參軍。轉鄧
州司倉。即掩却不許看。引入一黑坑。遂活。不知運是
何事。尋有敕募運糧。因選授曹州參軍。轉鄧州司倉。
去任。又選晉州判司。未至而卒。（出朝野僉載）
<other>唐李昕</other>善持千手千眼呪。有人患瘧。昕呪之。其鬼見
形。謂人曰。我本欲大困辱君。為懼李十四郎。不敢復
來矣。十四郎即昕也。昕家在東郡。客遊河南。其妹染
疾。死數日。回生云。初被數人引入墓間。中一人云。此
李十四郎妹。今從河南還。將至家。彼善人也。如聞吾
等取其妹。必以神呪窘我等。不如早送還之。女活。昕
亦到舍。（出廣異記）
<other>唐桃林令韓光祚</other>携家之官。途經華山廟。下車謁焉。
入廟而愛妾暴死。令巫請於神。巫言。三郎欲取汝妾。
既請。且免。至縣終當取之。光祚到任。乃召金工。為妾
鑄金為觀世音像。求免此難。五日。妾復暴卒。半日方
甦。云。適華山府君備車騎來迎。出門。有一僧金色。遮
其前。車騎畏。不敢過。因之散去。光祚由是益信內教。
（出記聞）
<other>唐馬郎婦者</other>出陝右。先是此地俗習騎射。不知有三
寶名。元和十二年。忽有美女。挈籃鬻魚。人競欲娶之。
女曰。有一夕能誦普門品者。則吾歸之。黎明能誦者
二十餘輩。復授以金剛般若。能誦猶十人。乃更授法
華全經。期以三日通徹。獨馬氏子能之。乃具禮迎歸。
入門。女稱疾。求止別房。須臾便死。體即爛壞。遂瘞焉。
數日。有紫衣老僧至葬所。命啟視。惟黃金鎻子骨而
已。謂眾曰。此觀音大士。憫汝輩障重。故垂方便示現。
以化汝耳。言訖。飛空而去。（見宋潛溪像贊序）
<other>唐陳玄範妻張氏</other>精心奉佛。恒願自造觀音像。終身
供養。力不能從。專心日久。忽有觀世音金像。光彩輝
煌。長五尺許。現於高座。眾歎其精感所致。（出辨正論）
<other>南唐李後主</other>手書金字心經一卷。賜宮人喬氏。後入
宋太宗禁中。聞後主薨。自內庭出經。捨相國寺。以資
薦度。且自書於後云。故李後主宮人喬氏。伏遇國主
百日。謹捨昔時賜妾所書般若心經一卷在相國寺
西塔院。伏願彌勒尊前。持一花而見佛。云云。其後江
南僧持歸故國。置天禧寺塔相輪中。寺後大火。相輪
自火中墮落。而經不損。（出默記）

觀世音持驗紀上

<sarticle>觀世音持驗紀下</sarticle>
<pb n="113"/>

<other>宋釋遵式</other>台州葉氏。其母[虔-文+ㄆ]禱於古觀音而生師。十
八薙髮。先於禪林寺習律。繼入國清。燃指於普賢像
前。誓傳台教。學高行苦。名冠二浙。博習教觀。專志安
養。甞力行般舟三昧。以九十日為期。素苦學嘔血。處
道場中。兩足皮裂。師以死自誓。一日忽如夢中。見白
衣觀音。垂手指其口。引出數蟲。又指端出甘露注口
中。服之身心清涼。自此宿疾頓愈。出懺。頂相高寸餘。
雙手下垂過膝。聲如洪鐘。皆與舊異。眾咸嘆仰之。師
創下天竺寺數百間。建光明懺堂。每架一椽一甃。必
誦大悲呪七遍。三經[寇-(敲-高)+ㄆ]難。火皆自滅。由願力堅固所
致也。度弟子百餘。學徒千數。惟宗淨土勸人。著淨土
決疑行願二門。及淨土懺法．金光明．觀音諸本懺儀
行世。天聖十年坐逝。年六十九。眾見大星殞於靈鷲
峰。時號慈雲懺主。（出蓮宗寶鑑）
<other>宋范文正公仲淹</other>寓居蘇州。母亡三七。夢泣告曰。我
以陽世造業。為泰山府君所羈。受罰不堪。吾兒素孝。
乞誦金剛般若一藏。救拔母罪。公驚哭而醒。即齋沐。
延緇流於玄墓山。諷經七日。禮懺將滿。又夢母曰。緣
兒至誠禮誦。感白衣大士降凡。持經半卷。今母不但
消罪。更得生天矣。明辰。兒入經堂詢之自知。宜以厚
䞋叩酬大士。言畢而去。公明旦備䞋。拜謝眾僧。因問。
眾中持經半卷者為誰。眾俱失色。答曰。所禮經典。一
字不遺。豈有只持半卷之事。旁有一僧從容告云。昨
大眾念經。山僧倚立點看。至第十六分。倐大人至拈
香。便歸厨作務。今承問。敢以直對。公即稽首下拜。[虔-文+ㄆ]
奉䞋禮。僧言。莫莫。忽騰空不見。緇俗無不瞻仰。公因
是創莫莫禪堂。以紀靈異。至今不泯。（出金剛靈應）
<other>宋汴京張慶</other>祥符中為司獄。常以慈慎自持。晨興掃
除濫穢。暑月尤勤。飲食．湯藥．臥具。必加精潔。每戒其
徒曰。人不幸罹於法。我輩若不憐恤。受罪者何從赴
訴耶。生平持誦法華經。每遇重犯就戮。必為齋素誦
經一月乃止。甞教獄囚。有罪當自認。毋誣良善。以重
己孽。妻袁氏。年四十八染疫死。三日忽甦。曰。我始至
一穢所。思得清涼處。忽見白衣大士謂曰。汝不當至
此。且尚未有嗣。汝夫多陰德。子孫當有興者。乃以手
挈之而出。遂得甦。明年生子。亨官三班借職。慶年八
十二。無疾而終。六孫皆顯仕。（出感應篇傳）
<other>宋京師人翟楫</other>居湖州四安鎮。五十無子。繪觀音像
[虔-文+ㄆ]禱。其妻方娠。夢白衣婦人。以盤送一兒。姿甚韶秀。
欲抱取之。一牛橫隔其中。竟不可得。既生男。彌月不
育。又禱加虔。有聞其夢者告楫曰。子嗜牛肉。豈為是
歟。楫悚然。遂誓舉家不復食。仍夢前婦人送兒至。果
生男。後貴顯。克復按。大士送兒。竟為一牛作梗。豈大
士神力不及一牛。實其人之善福力。不敵惡業力耳。
究竟悔禍。而卒得子。則大士之慈悲靈顯更奇矣。然
則洗心改過。乃承受救度之地也。（出轉劫輪）
<other>宋溧水俞集</other>宣和中。赴任興化尉。挈家舟行。淮上多
蚌蛤。舟人日買食之。集見。輒買放諸江。偶見一筐甚
重。眾欲烹食。集倍價償之不可。遂寘諸釜中。忽大聲
從釜起。光焰上騰。舟人恐。啟視之。一大蚌裂開。[殼-一]間
現觀世音像。傍有竹兩竿。相好端嚴。衣冠．瓔珞及竹
葉．枝幹。皆細珠綴成。集令舟中皆誦佛悔罪。取[殼-一]歸
家供奉焉。（出感應篇傳）
<other>宋紹興戊辰三月史越王浩</other>初為餘姚尉。偕鄱陽程
休甫。詣潮音洞參禮觀音大士。心求靈應。初寂無所
睹。晡時再至。一僧指曰。巖頂有竇。可以下瞰。扳援而
上。顧瞻之際。忽現瑞相。金光照耀。眉宇瞭然。將暮。有
老僧來訪。云。公將自某任。歷清要。為太師。是一個好
結果的文潞公。他時作宰相。官家要用兵。切須力諫。
二十年後。當興公相見于越。遂辭去。出門忽失所在。
乾道戊子。以故相鎮越。一夕。有道者神貌清異。稱與
丞相有舊。閽人拒不肯通。乃索紙大書云。黑頭潞相。
<pb n="114"/>
重添萬里風光。碧眼胡僧。曾共一宵清話。擲筆而去。
浩大驚異。令追之。遍覓不見。回憶補陀往事。始悟道
人即昔日老僧也。
宋淳熈末。建昌走卒楊亮病。見兩吏持符追己。亮與
之俱出。俄到官府。王問。生時有何功德。對曰。身供趨
走之役。每遇差使。不敢違程限。王曰。不問此事。別有
何陰隲。亮始悟為冥司。曰。但念得觀世音經。又問。既
誦經。曾行若何善事。對曰。小人那得一善可稱。但知
守本分。不害人耳。王命檢籍。如所言。遂得再生。（出善餘堂
筆乘）
宋建寧人賴省幹之卜。天下知名。素挾妖術。殺人祭
鬼。常於浙中覓十餘歲童女。養以供用。其母喜誦佛
書。女隨之習念心經。嗣此女當輪祭。沐浴裝飾。納空
室中。鎻其戶而去。女自分必死。一心誦經。夜半。覺有
物自天窓下。光燁燁然。怖甚。急念揭諦呪。女口中忽
有光出。此物逡巡。欲進復却。良久口中光漸大。出射
此物。鏗然有聲。仆地。其室近街。值夜巡卒過。女大呌
殺人。卒報所屬。率眾破壁取女。見一大白蟒死矣。捕
賴及家人。鞫問伏辜。黥配海外。籍其家。今為詹安撫
居宅。（出談藪）
<other>宋張孝純</other>有孫五歲。不能行。或告之曰。頃淮甸間。一
農夫病腿足甚久。但日持觀世音名號不輟。遂感觀
音示現。因留四句偈曰。大智發于心。于心無所尋。成
就一切義。無古亦無今。農夫誦偈滿百日。痼病頓愈。
孝純遂教其孫及乳母。齋戒持誦三月。而步武如常。
兒患腿足者。誦之皆驗。（出筆乘）
<other>宋李郡君</other>素著賢德。有老嫗李氏。持珠至其家求售。
既去。珠遺於地。郡君收之。怪嫗久不來。一日復至。形
容瘦削。大異於昔。郡君詢其故。曰。向所貨珠。歸途失
去。原主不時逼索。傾家不能償補。憂[鬱-山+止]成病。幾不能
起。郡君曰。珠當時遺此。即取還之。嫗喜出望外。祝謝
不已。後郡君感疾垂危。夢青衣人驅車出野。至一大
官府。見兩偉人巍然上坐。引問姓氏。郡君方知為冥
司。平日素持大悲呪。遂默誦之。堂廡搖動不已。左右
皆驚怖欲仆。偉人立語曰。勿誦。放汝還矣。吏持簿書
至案。偉人問曰。記得還李嫗珠事否。郡君曰。有之。一
偉人執筆曰。增汝壽二十年。其一人曰。毋太多。執筆
者曰。婦人不愛珠寶昧心貪財。已為難事。況有持經
功德乎。即命青衣人送還。郡君仍升車。至門而入。見
其尸臥帳中。家人環泣。忽然驚醒。疾亦遂痊。後果歷
二十年卒。（出感應篇增註）
<other>宋都官員外郎呂宏妻吳氏</other>夫婦各齋戒清修。曉悟
佛理。吳虔事觀音有靈感。每於淨室。列置瓶缶數十。
以水注滿。手持楊枝誦呪。輒見觀音放光入瓶缶中。
病苦者飲水多愈。所呪水。積歲不壞。大寒不凍。世號
觀音縣君。有二侍女。亦修淨業。其一奉戒嚴苦。或終
月不食。但日飲吳所呪觀音淨水一盞。已而忽見佛
及菩薩在目前。三年得往生焉。（出龍舒淨土文）
<other>宋德興縣董母李氏</other>誦普門品三十餘年。後入冥。見
觀音垂手引之。光明如晝。云。爾數已盡。緣有善根。故
來相授。豁然而甦。（出法華感通）
<other>宋吉安王氏女</other>日誦觀音普門品。及彌陀．金剛諸經。
念佛求度。母死既殮。流血淋漓。女誓云。若我孝心。願
穢氣不作。言訖。血即止。後父娶繼室。與同修淨業。臨
終請僧說淨土觀法。忽索衣。吉祥而臥。攬觀音手所
執幡。寂然化去。（出徃生集）
<other>宋鄭氏</other>錢塘人。日課觀音經。念佛不輟。後病中索浴。
浴畢西向坐。問家人云。聞磬聲乎。淨土諸聖且至。已
而合掌喜躍曰。佛菩薩來。觀音手執金臺。如來接我
登座。遂奄然而寂。（出徃生集）
<other>宋倭使</other>入貢。船泊補陀洋。見觀音靈異。欲載入本國。
臨行風浪大作。滿洋開鐵蓮華。船不能前。倭懼而還
之。故名蓮華港。又中宮王貴等。奉旨齎送華幡．寶香
<pb n="115"/>
詣山。心竊自疑云。汪洋巨浸中。菩薩安在。皆人自妄
信耳。方解維。滿海生鐵蓮華。風濤洶湧。舟不能行。從
人望山號呼叩頭。風浪稍平。輒有白牛。隔山浮至。盡
食其華。舟始可移。已而牛返水際。化一白石。至今存
焉。故蓮華洋亦名石牛港。元至元十三年。丞相伯顏
定江南。部帥哈唎歹。來謁潮音洞下。窅無所見。乃張
弓引矢。射洞而去。及登舟。滿洋復生鐵蓮華。遂大驚
怖。率眾羅拜悔謝。俄見白衣大士。并童子像。示現雲
端。自明洪武初。徒海上居民。而靈異見少矣。然湯公
和。舟至沈家門。猶見浮一金鉢盂焉。永樂二十一年
十月十九日。潮音洞現白衣大士。龍王．龍女等隨之。
辰．巳時。現開長眼。面帶煩惱。午時。現紫色身。面壁。酉
時。善財巖外。現白衣金冠菩薩。坐紅日中。正統二年
二月十九夜。現寶珠。放大光明。相傳如此類神應非
一。（出觀音感應）
<other>元平江僧惠恭</other>病翻胃。不能飲食。夜夢一貓入腹。從
此病日甚。思食魚。恭自知是業報。遂發意誦觀音菩
薩百萬聲。日持大悲呪百八遍。後復夢至山中。遇道
人曰。吾與汝藥。俄有青衣童子。籠一雞至前。貓自僧
口躍出。徑入籠擒雞。驚覺。而病頓愈。（出報應錄）
<other>元大德五年集賢學士張蓬山</other>奉旨[釐-未+牙]祝。詣潮音洞。
見觀音大士相。彷彿在洞壁間。次至善財洞。童子倐
現。頂上瑞雲中。復覩大士。寶冠纓絡。手執楊枝。護法
神衛翼其前。張率眾作禮。良久漸沒。（出觀音感應）
<other>元南京大寧坊王玉</other>年踰四十無子。至元二年乙丑。
於友人馬公酌家神前。見白衣觀音經。問。此經何來。
馬云。庚申春。大軍南還。擄帶南人。止宿本家。遺下而
去。玉取回。專心持誦不怠。丁卯歲四月十四夜。岳母
劉氏夢白衣人。頭戴金冠。携一童子來曰。吾與汝送
聖奴來。劉氏接抱。恍然而寤。明日巳時。妻張氏生一
男。神氣聳秀。果有白衣之異。即名子曰聖僧奴。夫婦
遂發願刊施五百卷。以酬抱送之恩。萬曆庚寅。袁公
了凡刻祈嗣真詮載此經。云。經呪原出大藏。名隨心
陀羅尼。受持者。一切祈求悉令滿足。若求子。持誦此
經。往往獲白衣重包之驗。靈應甚多。不具載。（出白衣經紀驗）
<other>元陶氏十六娘</other>常熟徐村人。年二十六。寡居無子。願
生淨土。恒持念觀音普門品。忽夢白衣人。手挈白蓮
花一朵與食之。覺後心神頗異。嗣裝一小閣。西向誦
彌陀經。念佛甫三年。見佛現光明。經函上有火團。如
彈子大。氏恐燒經。手撲之。乃得舍利一顆。終時化佛
來迎。別眾而去。（出淨土善人咏）
<other>明成祖</other>永樂十五年秋九月十二日。欽頒佛經至大
報恩寺。是夜寺塔見舍利光如寶珠。十三日。現五色
毫光。卿雲捧日。千佛．觀音菩薩．羅漢。妙相畢集。續頒
佛典。至淮安給散。又覩五色圓光。彩雲滿天。雲中現
菩薩．羅漢．天花．寶塔．龍．鳳．獅．象。又有紅鳥．白[鴳-女+隹]盤旋
飛繞。群臣上表稱賀。上大嘉悅。（出皇明通紀）
<other>明溫州醫僧法程</other>字無枉。少瞽。百端治之不愈。但晝
夜誦觀世音名號。如是十五年。夢中聞菩薩呼之使
前。若有物縶其足不可動。菩薩嘆曰。汝前世為灸師。
誤損人眼。今生當受此報。吾憐汝誠心。當使衣食豐
足。遂探懷中。掬寶珠滿手與之。既寤。醫道大行。衣鉢
甚富。後享高壽。（出唐冥之醫勸）
<other>明崇禎戊寅揚州僧垂髻</other>北遊。道經宿遷。偶患脇痛。
四醫不能治。展轉號呼。不飲食者三十餘日。一晚。友
人謂曰。汝平日講演經論。每勸人稱念觀世音。可以
救苦。今染此篤疾。何不皈命大悲。以求自度。髻昏憒
間。聞言有省。急命具香燭。高聲持觀音號不絕口。至
四更。聲忽寂然。眾驚。謂氣絕矣。啟門視之。髻正鼾睡。
午後忽呼曰。我饑甚。速為具飯。食畢。即能起行。眾驚
問。何緣得愈。髻曰。我初稱名時。痛如刀割。久之空中
忽現祥雲。見觀音以瓶中甘露。灌我頂門。清凉沁骨。
汗流如水。因而熟寐。已霍然矣。眾咸合掌讚嘆菩薩
<pb n="116"/>
之應如是。
<other>明吳江縣吳璋</other>十一歲喪父。母陸氏。永樂癸卯。以孀
婦選給內廷。宣德丙午。隨親王分封廣東。璋往覓母。
舟中設觀世音像。日夕哀禱。願必見母。繼患痢。昏憒
中猶呼母不置。遇僧蘊空。調理得生。及抵廣。王已改
封江右饒州矣。奔馳沙磧。兩足俱裂。臥野寺廊間。遇
焦道人。施藥敷好。一日過嶺。蛇嚙其足暈地。復見前
道人。以藥塗之而愈。又投宿孤村。有婦人求薦寢。璋
曰。吾半死枯籐。豈有春意。力拒之。出門雪深數尺。匍
匐前進。得古廟憩焉。又見前道人。慰之曰。為母忘軀。
真鐵漢也。天不負爾苦心。見母在即矣。出餅與啖。天
明尋路而行。至饒。訪王府。母果在。璋屢啟乞母終養。
不允。乃就府東賃一室。中書思親二大字。旁貼云。萬
里尋親。歷百艱而無悔。一朝見母。誓九死以何辭。王
聞賢之。允其請。母子終得相見。人謂璋孝思所感。然
大士變化護持之力。亦彰彰矣。（出鞭心錄）
<other>明正嘉間滇南周廷璋</other>字玉宇。性淳朴。與人相對輒
善笑。人犯之亦笑。治家不計生產有無。不識衡量。而
雅好施。有則散之貧者。每晨起。必虔誦觀音經。暨金
剛．彌陀各一卷。時欣然自得曰。吾豈藉是為行資哉。
吾不離日用。不涉貪愛。庶幾如是而已。甞晝寢疾。有
胡僧入室。合掌作禮。倐不見。家人憂之。謂翁且逝矣。
俄疾愈。年八十七。以清明日掃墓。辭祖考還。謂婦唐
孺人曰。彌陀迎我。觀音．室利亦至矣。又明日曰。觀音
食我一芉。謂我勿茹葷。齋五日。可西行也。自是每食
一粥一蔬。至期沐浴整冠。令子弟誦如來名號。自誦
經。端坐而化。翊日。體香潔如生。（出金剛靈應）
<other>明劉谷賢</other>黃州人。𨽻虎賁左衛軍。甞從大監鄭和。使
海外諸番國。舟經大海洋。劉忽失脚墮水。時風帆迅
駛。不可救援。和令人升桅竿望之。遙見一人隱隱出
沒波濤中。相去數十里。咸謂無復生理。須臾。劉追及
舟。舟中人大喜。速以物引上。見大魚長丈餘。悠然而
去。人皆異之。劉曰。此魚載我至此。將沒者數次。魚輒
以鬐鬣負起。故水不入口。舟中人問。爾平生有何善
果。致得此報。劉云。但念觀音經耳。（出善餘堂筆乘）
明福州南臺寺。塑觀音像。將毀其舊。塑工林翁。求歸
事之。後數月。操舟入海。舟壞而溺。急呼觀音曰。我甞
救菩薩。菩薩寧不救我。語訖。身便自浮。得一板乘之。
驚濤自天。約行百餘里。隨流入小浦中。獲遺物一笥。
頗有所資而歸。人以為觀音之助。（出筆乘）
<other>明沈見泉祖</other>游黎里羅重寺。見後殿毀搨。觀音首頂
箬笠。嘆曰。菩薩慈悲。能與人智慧。某願重修此殿。求
吾子孫有一．二讀書者。足矣。歸謀之婦。婦曰。今有米
數百石。速易銀。獨力完此功德可也。不日。棟宇．法相。
煥然鼎新。其孫堯中．曾孫夢斗。相繼登第。（出鞭心錄）
<other>明王應吉</other>素[虔-文+ㄆ]奉觀世音。萬曆壬寅。奉使東行。便道
還里。患痰火疾。水漿不能咽者七日。夢乘肩輿。循大
河滸。忽前人失足。王顛墮水中。鱗甲之類種種見前。
因念。此類我甞啖之。今為難矣。恍惚若有人挾王起
崖上。則赤日當空。觀音大士倚巖而坐。王以手捫衣
不濕。因叩謝。大士謂曰。汝家世奉我。故來相救。但殺
業頗多。致有是病。若戒殺即愈。王曰。承慈力普度。此
夙心也。敢不遵命。倐然而覺。身汗如雨。自後遂盟心
戒殺。自作紀靈戒殺衷言。誌其事。（出廣仁品）
<other>明天台王立轂</other>字伯無。領萬曆丙午鄉薦。夢其父大
中丞公士性。有十年五死及植德禳災之諭。及於嘉
禾三寶前。誓奉長齋。受天台殺．盜．婬．妄四戒。後任江
西新淦縣。此事都廢。戊午入覲。舟次荻港。夜為冥府
所攝。主者厲聲叱曰。爾陽算盡丙辰八月。延至今者。
齋戒力也。爾奈何棄之。命取簿以示。見名下年月皆
有註。至丙辰八月輒空。轂覧畢。叩首曰。居官勢不得
不爾。主者曰。奈算盡何。命驅入獄。一坐側宰官請曰。
試取破戒後事稽之。須臾肩兩簏至。皆令淦文卷。并
<pb n="117"/>
平日偶書。寸紙俱在。皆有氣騰上。青．白．赤．黑不一色。
主者令各撿之。先撿黑與青成聚。次撿白聚．赤聚已。
而青者漸隱。黑者縮小如箸。而赤者赫然獨盛。轂旁
睨赤聚中。見所刻金剛般若。及好生編．社倉卷俱在。
主者曰。是尚知植德。損五官。全其軀命可乎。乃命抉
其目。便昏暗無所見。覺有人促之去。一跌而寤。張目
見燈火如刺。了不可開。其夜夢有人復以釘釘目。痛
楚滋甚。遂却醫藥。決意乞休歸里。棄家精修淨業。庚
申七月。禮懺幽溪。夕夢觀音大士。以楊枝灑甘露點
其睛。晨起。豁然見物。兩目復明。後歷遊雲棲．博山之
門。真參實證。再生者又一十二年。號壁如大師。（出同生自
記）
<other>明萬曆間平湖陸五臺尚書</other>有僕與人爭歐。悞傷人
死。懼而求救于公。公曰。殺人者。抵國法也。我豈能狥
情。為汝求免。汝在獄中。宜專心誦觀音菩薩名號。三
年我來赦汝。其人奉命。時時持念不怠。纔一年。遇赦
而出。（出觀音感應）
<other>明吳郡徐明甫</other>赴舘於楚。遂徙家焉。好學篤行。教子
讀書。素供觀音大士一軸。禮敬甚虔。子名鑛。十餘歲
忽遘危疾。夫妻於大士前。晨夕叩禱。至七日夜。夢菩
薩告曰。無憂。汝子明旦可起也。忽聞有聲震桌上。驚
而寤。起視所供大士几前。菓碟諸器俱墜地。檢之無
一損者。子口中喃喃。微聲喚曰。菩薩救我。菩薩救我。
問之不應。天明詢其故。子曰。昨夜半。正憒絕間。見大
士至臥榻間。呼男曰。吾救汝。乃以水一甌。命飲之。冰
凉徹骨。遂舉體得汗而爽耳。不數日。病果愈。後子成
萬曆丙辰進士。（出徐氏庭訓）
<other>明萬曆中焦甲</other>以江陰縣吏。選湖廣典史。陞知事。離
任三．四程。泊舟江上。有一南僧。自蜀江來。求附載舟。
人不許。僧因吐情告焦曰。貧僧有募金六百兩。將往
普陀。為觀世音建幢樹剎。幸附而南。此功德誠無量
也。焦與偕行數日。忽萌惡念。一夕大風。竟推僧江中。
發其篋。果六百金。悉入私⿱䂞。曉起。見僧從水出。向前
索命。撫其背曰。我命已矣。金乃十方所施。終不為君
有也。自是晝夜現形攪鬧。凌晨起坐。僧已在側。且云。
吾已訴上帝。帝怒。將戮汝父子。焦憂懼成疾。坐臥不
寧。所至驛。[逅-口+巾]延僧道薦度。疏中又不敢直書其故。唯
叩頭懇禱悔過而已。逡巡抵家。病益劇。願將此金作
佛事。凡禳謝無所不營。而僧時至。必大呼曰。功德何
益。還我六百金。往南海去。或來從屋上。或走出壁間。
或據床附屏。已而家人悉見驚走。僉曰。和尚來。百計
哀求。僧終不允。焦歸將一年。僧物．己物俱已垂罄。懨
懨待斃。忽一日。亡僧持刺造訪。閽者辭以主人疾篤。
僧叱云。吾非常客。必欲見汝主。救其殘喘耳。時焦方
伏枕呻吟。妻孥環泣。共覩僧形。復聞僧通姓名於外。
焦痛恨云。索命鬼變幻如此。不如速死。遂投身床下。
持刀將自殺。家人力抱止之。而僧已直闖人室矣。謂
焦曰。我人也。非鬼也。君屏妻子。當語其故。眾出避。僧
曰。去年遊魂于風浪中。分必死。倐見觀世音自空中
降。持一燈引入蘆洲。遇漁人救脫。六百金雖為君取。
隨復募化。已足其數。今將之普陀。償此宿願。頃過江
陰。人傳君病奇怪。恃爾造見。為君釋杯蛇之惑耳。焦
曰。幸師不死。但金盡無償。奈何。僧笑曰。吾來並不索
金。焦舉家感恩列拜。欲辦衣履相貽。固却不受。僅享
一飯而去。使人跡之。果乘海船往矣。從此鬼形遂絕。
然焦病終不愈。數月卒。止生一子。少有文名。方應舉。
以親喪不能赴。偶步于江。忽躍入浪中以死。僧歸自
南海。聞而嘆息久之。（出感應篇增註）
<other>明萬曆甲寅歙縣吳奕德</other>隨叔正鵾。受業臨塘寺。鵾
叩普門大師有省。遂皈佛法。且晚率諸生持齋。頂禮
西方。奕德尤深敬信。發願書大悲經五十卷．金剛經
三十卷。五月二十九日。浴琴溪。暴病氣絕。掖歸臥屍
於床。忽言曰。我乃佛前左護法關。奕德因悞殺。宿冤
<pb n="118"/>
攝入冥府。以彼奉佛許經善念。特來護之。鵾可為念
佛諷經。候其初七還魂。書經酬愿。藉此功德。怨鬼得
超度矣。初七日。奕德果甦。自捧其腰。連呼跌痛。叔問
故。告曰。浴溪時。見兩人執牌來喚。遂從往。心計家人
不及救我。不若我自念佛。須臾進一城。遙望署額曰
森羅殿。左四生司。右四死司。閻君坐堂上。持頭鬼無
數。我至。奮前歐擊。旁坐一烏帽者問曰。汝何言。我躑
躅無措。惟默念佛。被笞掠。覺念佛則痛可忍。終茫然
不省。判官引至清水潭洗胸。見五臟。方知前生為將。
悞殺人八百命。今業滿受生。索償不放。仍赴殿辨理。
泣訴以王事所致。閻君怒曰。大辟應烹。即有火面碧
身鬼卒。舁大鐺沸油。束我將投之。殿前倐現金光一
道。幽黑皆明。左右驚報。西方到。見韋䭾與關帝在空
中。韋䭾舉杵入鐺。鐺悉起金蓮華。閻君合掌叩禮。隨
放我歸。命兩黃幘者送之。經峻嶺。黃幘者撲我下。故
腰跌痛耳。叔扶起。拜謝佛與大士。及韋䭾．關帝。至誠
施寫二經。合室欽奉三寶云。（出金剛果報）
<other>明萬曆間包憑</other>字信之。嘉興人。父為池陽郡守。生七
子。憑最少。贅平湖袁氏。博學高才。累舉不第。留心二
氏之教。尤信持觀音經。東過泖湖。至一寺。見殿後傾
圮。大士像淋漓露立。即解索中得十金。授主僧修之。
僧告以功大銀少。不能竣事。復取布四匹．衣七件益
焉。內紵褶新製。僕請留。憑曰。但得聖像無恙。雖裸體
何妨。僧垂淚云。捨銀及衣．布。猶非難事。只此一點誠
心。何可易得。工完。憑夢伽藍謂曰。菩薩賜汝子孫享
世祿矣。後生子忭。孫檉芳。相繼登第。（出鞭心錄）
<other>明常熟嚴尚寶徵</other>字道徹。文靖公仲子。年三十無子。
日者推為艱嗣。置兩妾。俱不選色。容質朴陋。人爭笑
之。偶過姻家。見一侍女。年及笄。未蓄髮。問其主。云以
瘖故。終成癈人。道徹惻然曰。第令蓄髮。吾將娶之。其
姻家未敢信。道徹即為申約。踰年果納焉。文靖聞之。
喜云。吾兒所行。允合天道。必有後繼。三妾皆生子。道
徹素誦白衣陀羅尼。且堅持不殺戒。凡舉子。多重胞
之異。後子姓繁昌。青雲接踵。誠厚德所培也。（出感應篇增註）
<other>明紹興韓弘儒</other>四十八歲除夕。妻金氏夢亡姑曰。汝
夫明年重九。大限至矣。金恐傷夫意。不敢言。惟[虔-文+ㄆ]禱
白衣大士。以祈夫壽。明春。韓赴舘。於表姊家。見有老
婢數人。從容語姊遣嫁之。一月內俱得所配。寒食後。
訪一宦子。几上多新傾色銀。韓正色曰。君生富貴家。
宜輕財樹德。何貪小利。為刻薄事。兄獲微益。而人受
大損。在人祇損利。在兄即損德。是損於兄者更大矣。
宦子悵然。誓弗再傾。端午。歸過一酒舘。見宦僕手持
錦袍。講息人命訟事。百端把持。一語不合。將袍毀裂。
欲以激怒主人。韓隨往謁宦。詳述始末。指天設誓。宦
素服其剛直。責奴遣之。七夕設宴。坐有鄉紳。自言清
正。某親冒勢爭產。某族冒勢搆訟。一一批揭與被害
人。到官罰之。舉座讚嘆。韓微哂曰。禁止冒勢。固盛德
事。然親族情。謂亦不可傷。何如溫顏受稟。詳詢曲直
而諭解之。為兩得其平乎。鄉紳斂容稱善。九月初。門
生五人中式。來謁。韓謂曰。賢契已進一階。宜益修德。
以祈上達。切勿輕言納寵。傷糟糠之情。勿疎遠故舊。
致窮交之憾。勿多收僕從。啟生事之漸。勿過為奢費。
開妄取之端。諸生唯唯受教。是夜。妻夢大士曰。爾夫
壽終九月。以近來勸戒良言。造福廣大。益壽二紀矣。
韓重九歸。果無恙。妻為述兩夢。自是益勉於善。後以
明經作令。高年致仕。（出勸戒全書）
<other>明彭孝子有源</other>字信宇。湖廣益陽人。幼即[虔-文+ㄆ]誦大士．
三官諸經。以祈親壽。父甞病篤。刲臂肉療之。踰十年。
父卒。奉母吳氏。家貧。勉具甘旨。崇禎丙子秋。母疾篤
不能起。又疽穿手掌。痛不能忍。源日夕憂思。夜夢大
士諭以母壽將盡。得人肝服之。猶可愈。晨起視母。母
正思羊肝。源曰。是菩薩啟我也。乃垂涕跪禱。願剖肝
救母。至夜見大士．諸聖。旛幢而前。源驚醒。汗下如雨。
<pb n="119"/>
乃澡身頂禮。舉手捫心。約得肺肝所在。持刀自刺。一
剖而血迸。二剖而膜開。三四剖𥒐然有聲。迨六剖而
心出。遂緣心得肺。緣肺得肝。時痛幾殞絕矣。頃之稍
甦。始呼妻至。令速煑肝進母。母不知。欣為下筯。病即
霍然而愈。事聞。遠近贊嘆。顧其肺稜稜出在外。瘡口
未合。眾為禱於神。大士示夢曰。是孝子肺。收之無難。
末世鮮仁孝者。欲出之百日。令世人遍觀之耳。孝廉
王文南敘其事。（出啟禎野乘）
<other>明刑科李清</other>字心水。廣陵人。初有一子。痘殤。母姜安
人。追悼不已。日誦白衣觀音經。為子祈嗣。未幾。心水
查盤紹興。夢一婦人。抱兒入室。面帶痘痂。似將愈而
落者。語心水云。如雲如月。覺而異之。晨起。適某生以
繡觀音贈。抱兒如夢。上題一詩。起有彩雲香繞海天
潮。末有還來丹桂月中飄之句。恰應雲月二字。時夫
人甫孕。果生子。
明崇禎辛巳。當塗縣官⿰土干。有山東一癱子至。以手代
足。乞食於市。人多厭之。癱者雖病而負氣。被詈罵。輒
不平。聞塘橋菴有修行僧曰水谷。往訴以乞食艱難
之苦。谷曰。汝能發心出家。仗慈悲大力。或有施主。癱
者從之。遂剃髮受齋戒。雖行乞。不茹葷血。雖被辱罵。
安忍而受。谷又教之念觀世音名號。兼持準提呪。受
持踰二年。戊子秋。忽夜夢一老嫗呼之曰。汝起。汝起。
癱者云。我是癱子。何能起。老嫗以手扯其兩足。覺直
而不拳。晨起癱病遂愈。居然一昂藏之僧矣。取號曰
半崖。遂有供養之者。（出唐宜之己求書
<other>明洪武間吉安廬陵縣龍子翬同室蕭氏</other>篤於伉儷。
求子甚艱。己卯十月。其妹淑柔。得白衣五印心經。與
嫂同覧。見卷末祈嗣事跡。種種靈驗。蕭氏悚然敬信。
發願持齋誦經。併許施白衣經千卷。次年八月十六
日舉一子。形容清秀。名桂生。果符所禱。又宣德四年。
彰德府張貴。隨淮王之國。於廣東得白衣經。六年歸
里。偕妻田氏。發心施經求嗣。未幾得男。經願未酬。十
二歲忽病故。夫婦痛心追悔。焚香[虔-文+ㄆ]禱。施經一千五
百卷。丁巳二月。復生一子。持驗彰彰如是。（出白衣經紀驗）
<other>明劉道隆母李氏</other>年四十。長齋奉佛。不解誦經。修葺
靜室。供奉觀音大士。朝夕禮拜。念佛千聲。雖盛暑．隆
冬不輟。刻施金剛經。聽人禮請供誦。竭貲不恤。如此
者二十五年。將終之前一歲。出督紡所餘。延名衲誦
經。大修功德。事畢。夜夢所奉大士。持素珠一串示之
曰。以此授汝。珠數乃汝往生淨土之期也。夢中數之。
得五十三顆。不解其意。至庚子五月十三日。忽告家
人曰。吾今日行矣。可舉家大聲念佛。助我西去。子婦
輩相與坐榻前。同聲念佛。踰時面西端坐而逝。（出金剛靈
應）
<other>明朱德貞</other>肝江人。益藩輔國常茫第三女。祖翊鍾。有
賢名。甞輯仁孝皇后善內訓．章聖太后女訓．古烈女
傳．女孝經．女誡諸書。為女教大成。行世。女幼淑家誨。
性至孝。八歲。字儀衛王廷卿子重賢。十歲。重賢殤。聞
訃。即素食縞衣。繡大士像。早暮焚修。默有所禱。及笄。
有求姻者。始跪告父母曰。女王氏婦也。自重賢死。而
志決矣。父母怒責之。志益堅。且誓云。必不得為未亡
人。死而已。遂絕食自經。父母驚怖。不復議婚。天啟辛
酉秋。屆重賢忌日。先叩二親。辭祖廟。于八月二十九
日歸王。素絰執杖。舉哀設奠。出自製文。祭重賢曰。恭
伯蚤死。恭姜守義。之死靡他。栢舟矢志。世有升降。心
無古今。嗟未亡人。誕育宗室。八歲許婚。實有定匹。云
何不幸。夫也遽殤。我雖幼小。默念綱常。祖王好賢。父
母樂善。內則熟聞。芳規習見。宮闈綦縞。永謝鉛華。堅
持節孝。光我國家。茲及笄年。當以死决。籲天叩閽。庶
幾監察。誓不改適。從一而終。僉曰孔臧。稍慰忡忡。登
子之堂。設子之位。寫此血裏。傾此血涕。甘執婦道。事
我舅姑。他日同穴。其無愧乎。按撫上其事議旌。年未
及格。引淮藩隆姬例。歲給膳米五十石。遂掃除淨室。
<pb n="120"/>
皈依三寶。晨諷普門品．大悲呪。晚課彌陀經．往生呪。
一切詩文。誓不復拈。遇翁姑．父母誕日。及重賢忌。必
設供禮懺。自昧旦至夜分。儀軌不忒。比丘尼．齋婆聞
風求見。槩禁絕。女使年踰十三。即更去。翁姑亦傾心
茹素。一切菓餌。手整始饋。視疾問安必謹。甲子歲。父
病沉篤。割股進之。父夜夢大士云。汝以女孝延年。病
得愈。肝江人無不頌其節孝。（出啟禎野乘）
<other>大清釋行仁</other>字指一。河南光山張氏。弱冠讀書白鹿
洞。遇異僧戒曰。子有大難。能持大悲聖號。可解。師矢
心受持。崇禎辛巳。獻寇破縣。屠戮及師。刃忽自斷。賊
異之。得不死。遂薙髮。甲申抵金陵。從千華昧和尚受
具戒已。見戎馬充斥。乃東至崑山。於淨室講法華．金
剛．楞嚴等經。緇素皈仰。壬辰正月二日。端坐說偈化。
（出法華感通）
<other>大清徽商程伯鱗</other>久居楊州。事觀音大士甚虔。乙酉
夏。兵過楊城。程禱大士求救。夢大士謂曰。汝家十七
人。十六口俱得免。惟汝在數不可逃也。程醒。又復懇
禱。仍夢云。汝前生殺王麻子二十六刀。今須償彼。可
令家中十六口。並住東廂。汝猶在中堂候之。勿貽累
家人。程信之。越五日。兵至門。程迎問曰。汝即王麻子
乎。我欠汝二十六刀。可殺我。否則與汝本無仇也。兵
驚曰。汝何以知我姓名。程具告以夢。兵嘆曰。汝前世
殺我二十六刀。致我今世報汝。我今殺汝。汝來世不
又報我乎。乃以刀背斫程二十六下而宥之。唐宜之
曰。紀此事有三意。一者。見菩薩大悲。能回定業。二者。
見宿業既熟。難脫如是。從今以往。慎勿再造將來之
新業。三者。見目前所受。悉是往因。宜歡喜領受。不當
怨尤。亦不必苦苦以趨避亂心也。又曰。凡虔奉觀世
音者。其人必篤信因果。一生善事必多。惡事必少。善
念必多。惡念必少。此身心不與惡為緣。所以惡報可
滅。豈偶然哉。（出己求書
<other>大清金壇孝廉虞庶顏</other>家世忠孝。闔門奉佛。生平常
課。日禮大悲懺。誦金剛經。常刻施觀世音經。勸人持
誦免刼。丁酉冬。以仇家誣陷。逮赴江寧。遠近無不冤
之。庶顏但默持經懺不輟。既入獄。痛楚備常。如入禪
定。伍伯極力掠其股脛。竟無所傷。惟有黑痕數繯而
已。遂得昭雪。子山修甚孝。每夜為父赤身露禱北辰。
嚴寒不輟。直到事解方已。使佛法無憑。則山修亦足
死孝。況庶顏乎。
<other>大清淮安庠士梁元徵</other>素崇釋教。凡法華．楞嚴諸經。
靡不研究。中年艱於嗣息。且多病。因發心持長齋。日
誦白衣觀音經及大悲呪。仍刻袖珍小帙。硃印流通。
室阮氏亦持準提齋。每晨虔跪諷經。未幾徵病悉瘳。
阮氏連舉三子。仲子汝悰。順治庚子中式。諸孫繩繩。
內一孫復顯白衣重包之異。感無不應。此近事左足
徵也。
<other>大清秣陵黃土山劉某</other>母四十八歲。求子得之。出胎
即吃素。以母尚茹葷。不食母乳。粥湯．糕粉餵長耳。又
十年。父妾亦生一子。己丑。劉年二十九。弟年十九。同
朝南海。舟中。劉發願求見觀世音菩薩。忽海水面先
現二蓮花。如車輪大。一花中立一童。一花中立一女。
隨見觀音坐大蓮花之上。劉因禮拜。拜起仰視。菩薩
與花俱不見。俄頃風浪大作。舟覆。同行六人及其弟
偕沒。獨劉甫入水。覺眼前通紅。有一僧㩟之同行。頃
刻間忽到門。衣衫不濕。僧即失所在。入門母出。劉尚
如醉如夢。母以茶湯飲之乃醒。為母備述其事。方知
觀音救拔之力。唐宜之曰。庚寅三月十五日。劉約丁
僧過予。而是日放生。有長者在予寓。丁僧辭之。予至
今觖觖。嗚呼。觀世音菩薩救人於苦難。不必在海中
也。而海中尤多。但二千餘里。頃刻抵家。入水而衣衫
不濕。則此未之聞耳。（出己求書
<other>大清楊璜</other>字希周。當塗人。世居官圩栗樹墳。業儒勵
行。厭時文怪謬。趨法先程。坐此困滯。會兵遶其鄉。璜
<pb n="121"/>
泣謂家人曰。吾祖．父丘壠在此。何忍棄去。因匿妻妾
與子林中。以身守壠。兵來。見墳內有衣冠者。將執之。
璜急赴水死。子甫十齡。自林間見父溺。亦號哭奔投
於水。時順治丙戌三月十六日。越辰。兩屍相抱浮出。
見者隕涕。妻陸氏悼夫無後。誓斷血肉。迎佛像於家。
旦夕慟哭念佛。忽夜夢老嫗㩟一子曰。遺汝。醒而歎
曰。願妾張氏遺腹生子。則菩薩之賜也。歲暮。妾生女。
陸氏泣曰。已矣。丁亥春。集族長告曰。夫既無子。薄畝
當分諸侄。吾得粗給衣食。以撫此女。言□復哭。族長
不忍。云。俟小祥。為璜作佛事。議分。及期。具會親族。散
齋之夕。亦三月十六日。女哭不已。妾抱就枕。張如夢
魘。憒憒不醒。女怪啼益甚。嫡疾呼。始覺。抱女入手。則
已不復女身矣。陸大驚。家人羣往。見面目依然。惟私
處生長男根。其旁尚有血痕。眾咸詫異。始悟菩薩靈
爽。前夢不虗。競至佛前臚拜。更名佛賜。次日觀者闐
門。聞縣張公。取兒庭閱之。猶未信。問其宗族。異口一
詞。曰。脫兒變非真。侄輩不願分其田宅耶。侯乃不疑。
異哉。佛賜變身之日。即父子死難之日。然非璜之生
平方正。子之至孝殉父。婦之號泣動天。豈能遘此千
百年僅見之事乎。余竊又有說。若佛賜變形。非親族
羣聚時。其又誰能信之。（出唐宜之己求書

觀世音持驗紀下（終）

<ps>No. 1542-1
 觀世音大悲心陀羅尼</ps>

大唐三藏　不空　譯
 稽首觀音大悲主  願力洪深相好身 
 千臂莊嚴普護持  千眼光明徧觀照 
 真實語中宣密語  無為心內起悲心 
 速令滿足諸希求  永使滅除諸罪業 
 龍天眾聖同慈護  百千三昧頓薰修 
 受持身是光明幢  受持心是神通藏 
 洗滌塵勞願濟海  超證菩提方便門 
 我今稱誦誓歸依  所願從心悉圓滿 
 南無大悲觀世音  願我速知一切法 
 南無大悲觀世音  願我早得智慧眼 
 南無大悲觀世音  願我速度一切眾 
 南無大悲觀世音  願我早得善方便 
 南無大悲觀世音  願我速乘般若船 
 南無大悲觀世音  願我早得越苦海 
 南無大悲觀世音  願我速得戒定道 
 南無大悲觀世音  願我早登涅槃山 
 南無大悲觀世音  願我速會無為舍 
 南無大悲觀世音  願我早同法性身 
 我若向刀山  刀山自摧折  我若向火湯 
 火湯自消滅  我若向地獄  地獄自枯竭 
 我若向餓鬼  餓鬼自飽滿  我若向修羅 
 惡心自調伏  我若向畜生  自得大智慧 
發是願已。至心稱念我之名字。亦應專念我本師阿
彌陀如來。然後即當誦此陀羅尼神呪。一宿誦滿五
遍。除滅身中百千萬億劫生死重罪。
南無阿彌陀如來
南無觀世音菩薩摩訶薩
觀世音菩薩復白佛言。世尊。若諸人天。誦持大悲章
句者。臨命終時。十方諸佛皆來授手。欲生何等佛土。
隨願皆得往生。復白佛言。世尊。若諸眾生誦持大悲
神呪。墮三惡道者。我誓不成正覺。誦持大悲神呪者。
若不生諸佛國土。我誓不成正覺。誦持大悲神呪者。
若心不得無量三昧辨才者。我誓不成正覺。誦持大
悲心神呪者。於現在生中。一切所求。若不果遂者。不
得名為大悲心陀羅尼也。唯除不善。除不至誠。若諸
<pb n="122"/>
女人。厭賤女身。欲得成男子者。誦持大悲陀羅尼章
句。若不轉女身成男子者。我誓不成正覺。生少疑心
者。必不得果遂也。若諸眾生侵損常住飲食．財物。于
佛出世。不通懺悔。縱能懺悔。亦不除滅。今誦大悲神
呪。即得除滅。若侵損．食用常住飲食．財物。要對十方
師懺謝。然始除滅。今誦大悲陀羅尼時。十方佛即來
為作證明。一切罪障悉皆消滅。一切十惡．五逆．謗人．
謗法．破齋．破戒．破塔．壞寺．偷僧祇物．汙淨梵行。如是
等一切惡業重罪。悉皆滅盡。唯除一事。於呪生疑者。
乃至小罪輕業。亦不得滅。何況重罪。雖不即滅重罪。
猶能遠作菩提之因。復白佛言。世尊。若諸人天。誦持
大悲心呪者。得十五種善生。不受十五種惡死也。其
惡死者。一者不令其人饑餓困苦死。二者不為枷禁
杖楚死。三者不為怨家讎對死。四者不為軍陣相殺
死。五者不為虎狼惡獸殘害死。六者不為毒蛇蚖蠍
所中死。七者不為水火焚漂死。八者不為毒藥所中
死。九者不為蠱毒所害死。十者不為狂亂失念死。十
一者不為山樹崖岸墜落死。十二者不為惡人厭魅
死。十三者不為邪神惡鬼得便死。十四者不為惡病
纏身死。十五者不為非分自害死。誦持大悲神呪者。
不被如是十五種惡死也。得十五種善生者。一者所
生之處常逢善王。二者常生善國。三者常值好時。四
者常逢善友。五者身根常得具足。六者道心純熟。七
者不犯禁戒。八者所有眷屬恩義和順。九者資具財
食常得豐足。十者恒得他人恭敬扶接。十一者所有
財寶無他劫奪。十二者意欲所求皆悉稱遂。十三者
龍天善神恒常擁衛。十四者所生之處見佛聞法。十
五者所聞正法悟甚深義。若有誦持大悲心陀羅尼
者。得如是等十五種善生也。一切天人。應常誦持。勿
生懈怠。觀世音菩薩說是語已。於眾會前。合掌正住。
於諸眾生。起大悲心。開顏含笑。即說如是廣大圓滿
無礙大悲心陀羅尼神妙章句。陀羅尼曰。
南無喝囉怛娜哆囉夜㖿（此觀世音菩薩本身）　南無阿唎㖿（此如
意輪菩薩本身）　婆盧羯帝爍鉢囉㖿（此持鉢觀世音菩薩本身）　菩提薩埵
婆㖿（此不空羂索菩薩押大兵）　摩訶薩埵婆㖿（此菩薩種子。誦呪本身）　摩訶
迦盧尼迦㖿（此馬鳴菩薩本身。手把鈸折羅）　唵（此諸鬼神合掌聽誦呪）　薩皤囉
罰曳（此四大天王本身降魔）　數怛郍怛寫（此四大天王部落鬼神名字）　南無
悉吉㗚埵伊蒙阿唎㖿（此龍樹菩薩本身）　婆盧吉帝室佛羅
㘄䭾婆（此圓滿報身盧舍那佛）　南無郍囉謹墀（此清淨法身毗盧遮那佛本身）
　醯唎摩訶皤哆沙咩（此羊頭神王。共諸天魔為眷屬）　薩婆阿他豆輸
朋（此甘露菩薩。觀音眷屬）　阿逝孕（此飛騰夜叉天王。巡歷四方。察其是非）　薩婆薩
哆那摩婆薩哆郍摩婆伽（此婆加帝神王。其形黑大。以豹皮為裩。手把鐵义）
　摩罰特豆（此軍吒利菩薩本身。把鐵輪。并把索。面有三眼）　怛姪他（此劒語）　唵阿
婆盧醯　盧迦帝（此大梵天王本身。神仙為部落）　迦羅帝（此帝神。長大黑色）
　夷醯唎（此三十三天。摩醯首羅天神領天兵。青色）　摩訶菩提薩埵（此實心。更無雜
亂心。即名薩埵）　薩婆薩婆（此香積菩薩。押五方鬼兵為侍從）　摩囉摩囉（此菩薩相
罰語。即為齊也）　摩醯摩醯唎䭾孕（同前）　俱盧俱盧羯幪（此空身菩薩。押
天大將軍。領二十萬億天兵）　度盧度盧罰闍耶帝（此嚴峻菩薩。押孔雀王蠻兵）
　摩訶罰闍耶帝（同前）　陀羅陀羅（此觀音菩薩大丈夫身）　地唎尼（此師
子王兵驗讀誦）　室佛囉㖿（此霹靂菩薩。降伏諸魔眷屬）　遮囉遮囉（此摧碎菩薩本
身。手把金輪）　摩摩（某甲受持）　罰摩囉（此大降魔金剛本身。把金輪）　穆帝[口*(肄-聿+余)]（此諸
佛合掌聽誦真言）　伊醯移醯（此魔醯首羅天王）　室郍室郍（同前）　阿囉嘇
佛囉舍利（此觀音菩薩。把牌弩弓箭）　罰沙罰嘇（同前）　佛囉舍耶（此阿彌陀
佛本身。觀世音菩薩師主）　呼盧呼盧摩囉（此八部鬼神王）　呼盧呼盧醯唎
（同前）　娑囉娑囉（此五濁惡世）　悉唎悉唎（此觀音菩薩利益一切眾生）　蘇囉
蘇囉（此諸佛樹葉落聲）　菩提夜菩提夜（此觀音菩薩結緣眾生）　菩䭾夜
菩駄夜（此阿難本身）　彌帝唎夜（此大車菩薩。手把金刀）　郍囉謹墀（此龍
樹菩薩。手把金刀）　地唎瑟尼郍（此寶幢菩薩。手持鐵叉）　波夜摩郍（此寶金光
幢菩薩鈸折羅杵）　娑婆訶（去聲）　悉陀夜（此達一切法門）　娑婆訶摩訶悉
陀夜（此放光菩薩。手把赤幡）　娑婆訶悉陀喻藝（此諸天菩薩盡悉以集。手把金
刀）　室皤囉夜（此安息香）　娑婆訶郍羅謹墀（此山海惠菩薩本身。手把金劒）
　娑婆訶摩羅郍羅（此寶即王菩薩。手把金斧）　娑婆訶悉囉僧阿穆
佉耶（此藥王菩薩本身。行療諸病）　娑婆訶娑婆摩訶阿悉陀㖿（此藥
<pb n="123"/>
上菩薩本身。行療諸病）　娑婆訶者吉囉阿悉陀夜　娑婆訶
　波陀摩羯悉哆夜　娑婆訶　郍囉謹墀皤伽囉㖿
　娑婆訶　摩婆利勝羯囉夜　娑婆訶　南無喝
囉怛郍哆囉夜耶　南無阿唎㖿　婆盧吉帝　爍
皤囉夜　娑婆訶　悉殿都　漫哆羅　䟦䭾耶
　娑婆訶
觀世音菩薩說此呪已。大地六變震動。天雨寶華。繽
紛而下。十方諸佛。悉皆歡喜。天魔外道。恐怖毛竪。一
切眾會皆獲果證。或得須陀洹果。或得斯陀含果。或
得阿那含果。或得阿羅漢果者。或得一地．二地．三．四．
五地。乃至十地者。無量眾生發菩提心。

<ps>No. 1542-2
 白衣大悲五印心陀羅尼經</ps>

 稽首大悲  婆羅羯帝  從聞思修  入三摩地 
 振海潮音  應人間世  隨有希求  必獲如意 
南無本師釋迦牟尼佛
南無本師阿彌陀佛
南無寶月智嚴光音自在王佛
南無大悲觀世音菩薩
南無白衣觀世音菩薩
前印後印降魔印。心印身印陀羅尼。我今持誦神呪。
惟願慈悲降臨護念（此八字念三遍）。即說真言曰。
南無喝囉怛那哆囉夜耶　南無阿利耶　婆盧羯帝鑠
鉢囉耶　菩提薩埵婆耶　摩訶薩埵婆耶　摩訶迦盧尼
迦耶　唵多唎多唎咄多唎　咄多唎咄咄多唎　娑婆訶
（喝音阿。囉音拉。怛音搭。哆音多。羯音揭。鑠音少。埵音朵。迦音吉。咄音拙）

<ps>No. 1542-3
 禮觀音文</ps>

清淨三業。一心五體投地。歸依南無十方慈父．廣大
靈感觀世音菩薩。從聞思修。入三摩地。得二隨順．四
不思議．十四無畏．十九說法．七難二求．三十二應。無
量功德。興大威力。發大誓願。同流九界。六道四生。生
死趣中。興百千萬億無量恒河沙劫數善行方便。救
度[托-七+友]濟一切眾生。無有休息。我今哀求。必賜加被。伏
念（某）夙生慶幸。得遇佛乘。身雖出家。心不染道（居士改身
苦塵緣。心多散亂）。愚癡邪見。諸根昏塞。又恐福力淺薄。壽命
不長。徒入空門（居士改徒得人身）。虗生浪死。我今洗心泣血。
稽顙投誠。終日竟夜。存想聖容。受持聖號。禮拜聖像。
惟願菩薩。天耳聞聲。悲心救苦。憐愍加被。放大神光。
照我身心。傾大甘露。灌我頂門。蕩滌累世怨𠎝。洗潔
千生罪垢。身心清淨。魔障消除。晝夜之間。坐臥之中。
觀見菩薩。放大神光。開我慧性。使（某）即時神通朗發。
智慧聰明。得大辨才。得大智慧。得大壽命。得大安樂。
參禪學道。無諸魔障。悟無生忍。世世生生。行菩薩道。
四恩總報。三有齊資。法界眾生。同圓種智。
南無大慈大悲廣大靈感觀世音菩薩（三稱三拜）
<ps>辨訛語三則</ps>
蓮池大師云。高王觀世音經。世傳高王誦之脫難。此
訛也。其經鄙俚。不成文義。不知譯自何代。以理斷言。
即是法華普門品耳。高王時人仗此脫難。故以為名。
後人不知。別造偽語。稱高王經。因名迷義。俗所不覺。
又云。香山卷中稱觀音是妙莊王女。出家成道。而號
觀音。此訛也。觀音過去古佛。三十二應。隨類度生。或
現女身耳。不是纔以女身始修成道也。彼妙莊既不
標何代國王。又不說何方國土。雖勸導女人不無小
補。而世僧乃有信為修行妙典者。是以發之。
王龍舒云。按藏經。諸佛菩薩。手足六根。皆常端正。故
云八端。觀世音菩薩。本結跏趺坐。其神通變化自在。
故云觀自在。今人作翹足搭手坐。謂自在觀音者。訛
<pb n="124"/>
也。

<article id="n1543">東林十八高賢傳</article>

<img n="X/X78p0110_01.png"/><rubynote t="【圖】"/>

<img n="X/X78p0111_01.png"/><rubynote t="【圖】"/>

<img n="X/X78p0112_01.png"/><rubynote t="【圖】"/>

<talk>No. 1543-A
 東林十八高賢傳序</talk>

往余令鍾陵。曾過東林寺虎谿橋上遠公社。竟作牛
馬走騷驛之場。為之慨然。去今十餘年。乃得東林十
八高賢傳讀之。諸公皆糞壤富貴。膏肓泉石。心超淨
穢之區。境際人天之勝。令人脉脉心動。摳從亡階。況
親承接引。妙契因依。豈必入淨土而極樂。上蓮座而
興瞻哉。此傅刻在廬山。未獲流布。樂愚上人謀新業
于棲賢山中。尋授吳門毗耶室梓行。予故喜而序之。
使信奉此傳。人人見遠師。人人會廬山也。余謂上人
尚宜索龍眠十八賢圖附之。以傳千載。何羨蘭亭輞
川哉。昔宗少文對衡陽王有言。祿如秋草。時過即腐。
試問學道人。此片白蓮花。有腐敗不。不也。
武林寓生　黃汝亨　書

<other>東林十八高賢傳目次</other>
序慧遠法師慧永法師
慧持法師道生法師曇順法師
僧叡法師曇恒法師道昞法師
曇詵法師道敬法師佛䭾耶舍尊者
佛䭾䟦陀羅尊者劉程之
張野周續之張詮
宗炳雷次宗百二十三人傳
不入社諸賢傳
䟦

No. 1543
<sarticle>東林十八高賢傳</sarticle>
<other>慧遠法師</other>
法師慧遠。姓賈氏。鴈門樓煩人。幼而好學。年十三。隨
舅令狐氏遊學許洛。愽綜六經。尤善莊老。宿儒先進。
莫不服其深致。二十一。欲度江。從學范寗。適石虎暴
死。南路梗塞。有志不遂。時沙門釋道安。建剎於太行
常山。一面盡敬。以為真吾師也。初聞安師講般若經。
豁然開悟。歎曰。九流異議。皆糠粃耳。遂與母弟慧持
投簪受業。精思諷誦。以夜繼晝。因求直道場。沙門曇
翼。每給燈燭之費。安師聞之曰。道士誠知人。師神明
英越。志與理冥。至二十四。大善講貫。有客聞說實相
義。往復問難。彌增疑昧。師為引莊子之說以相比類。
惑者釋然。安師因許令不廢外典。常臨眾歎曰。使道
流東國者。其在遠乎。後隨安師南遊襄陽。值秦將符
丕為宼。乃分張徒屬。各隨所往。耆德臨岐。皆蒙誨益。
唯師不聞一言。即跪請曰。獨無訓勅。懼非人類。安師
曰。如汝者。復何所慮。師乃與弟子數十人。南適荊州。
居上明寺。念舊與同門慧永。約結屋於羅浮。太元六
年（晉孝武帝）。至尋陽見廬山間曠。可以息心。乃立精舍。以
去水猶遠。舉杖扣地曰。若此可居。當使朽壤抽泉。言
畢清流涌出。尋陽亢旱。師詣池側。讀海龍王經。忽見
神蛇從池而出。須臾大雨。歲竟有秋。因名龍泉精舍。
永師先居廬山西林。欲邀同止。而師學侶[寢-(宋-木)+穴]眾。永乃
謂刺史桓伊曰。遠公方富弘道。而貧道所棲。隘不可
處。時師夢山神告曰。此山足可棲神。願毋它往。其夕
<pb n="125"/>
大雨雷震。詰旦林麓廣闢。素沙布地。楩柟文梓。充布
地上。不知所自至。伊大敬感。乃為建剎。名其殿曰神
運。以在永師舍東。故號東林。時大元十一年也。此山
儀形九疊。峻聳天絕。而所居盡林壑之美。背負鑪峯。
旁帶瀑布。清流環階。白雲生棟（廬山記[匚@千]裕先生殷周之際受道於仙人
即岩成舘人稱神仙之廬因名廬山尋陽記山高三千三百六十丈周二百五十里其山九疊水亦九派郡國
志疊障九層包藏仙跡）。別營禪室。最居靜深。凡在瞻履。神清氣
肅。師聞天竺佛影。是佛昔化毒龍瑞迹。欣感于懷。後
因邪舍律士。敘述光相。乃背山臨流。營築龕室。淡釆
圖寫。望如煙霧。復製五銘。刻于石。江州太守孟懷玉。
別駕王喬之。常侍張野。晉安太守殷隱。黃門毛修之。
主簿殷蔚。參軍王穆夜。孝廉范悅之。隱士宗炳等。咸
賦銘贊（見廬山集）。先是尋陽陶侃刺廣州。漁人見海中有
神光。網之。得金像文殊。誌云。阿育王所造。後商人於
海東獲一圓光。持以就像。若彌縫然。侃以送武昌寒
溪主僧。僧珍常往夏口。夜夢寺火而此像室獨有神
護。馳還寺果焚。像室果存。及侃督江州。迎像。將還。至
舟而溺。荊楚為之謠曰。陶惟劒雄。像以神標。雲翔泥
宿。邈何遙遙。可以誠至。難以力招。及寺成。師至江上。
[虔-文+ㄆ]禱之。像忽浮出。遂迎至神運殿。造重閣以奉之。因
製文殊瑞像讚。甞謂諸教三昧。其名甚眾。功高易進。
念佛為先。既而謹律息心之士。絕塵清信之賓。不期
而至者。慧永（同師安公先居西林）。慧持（遠師同母弟）。道生曇順（並羅什門
弟）。僧叡曇恒道昺曇詵道敬（並遠師門人）。佛䭾邪舍（此云覺明
罽賓國人）。佛䭾䟦陀羅（此六覺賢迦維衛國人）。名儒劉程之（號遺民）。張
野周續之張詮宗炳雷次宗等結社念佛。世號十八
賢。復率眾至百二十三人。同脩淨土之業。造西方三
聖像。建齋立誓。令劉遺民著發願文。而王喬之等。復
為念佛三昧詩以見志。師神貌嚴肅。瞻仰者則心戰。
沙門有持如意致獻者。不敢陳白。竊留座隅而去。法
師慧義。強正少可。謂師弟子慧寶曰。諸君膚淺。故於
遠公望風推服。常至山。值師講法華。欲致難。輙內悸
流汗。出謂慧寶曰。此公言貌。誠可敬服。殷仲堪任荊
州。入山展敬。與師俱臨北㵎松下。共談易道。終日忘
倦。仲堪歎曰。師智識深明。實難庶幾。師亦曰。君之才
辨。如此流泉（後人名其處曰聰明泉）。司徒王謐。護軍王默。並欽
慕風德。遙致敬禮（王謐有書徃反）。盧循據江州。入山詣師。師
少與循父遐同為書生。及見循。歡然道舊。其徒諫曰。
循為國宼。得不為人疑。師曰。我佛法中。情無取舍。識
者自能察之。此何足懼。及宋武進討循設帳桑尾。左
右曰。遠公素王廬山與循交厚。宋武曰。遠公世表之
人。何可疑也。乃遣使馳書。遺以錢帛。有行者來侍師。
善驅蛇。蛇為盡去。因號辟蛇行者。有一虎往來。時見
行迹。未甞傷人。人號遊山虎。師與社眾。每遊憩上方
峯頂。患去水遠。它日有虎跑其石。水為之出。因號虎
跑泉。又於一峰製涅槃疏。因名擲筆峯。初是大教流
行。江東經卷未備。禪法無聞。律藏多𨷂。師乃命弟子
法淨法領等。遠越葱嶺。曠歲來還。皆獲梵本。昔安公
在關中。請曇摩難提。出阿毗曇心論。其人未善晉言。
頗多疑滯。後僧伽提婆至。即請重譯。及三法度論。於
是二論乃興。師即製序以貽學者。聞鳩摩羅什入關。
遣書通好。什答書曰。傳繹來貺。粗聞風德。經言末代
東方有護法菩薩。欽哉仁者善弘其道。曇摩流支入
秦。師遣弟子曇邕。請於關中。出十誦律流傳晉國。西
土諸僧。咸稱漢地有大乘開士。每東向致禮獻心盧
岳。及佛䭾䟦陀羅至。師即請出禪數諸經。於是禪戒
典出自廬山。幾至百卷。先是此土。未有泥洹常住之
說。但言壽命長遠。師曰。佛是至極。至極則無變。無變
之理。豈有窮耶。乃著法性論十四篇。羅什見而歎曰。
邊方未見經。便闇與理合。秦主欽風。以大智度論新
譯致書求序。師以其文繁廣。乃抄其要為二十卷而
為之序（羅什譯智論凡百卷）。桓玄征殷仲堪。要師出虎溪。稱疾
不往。玄將入山。左右曰。昔殷仲堪禮敬於遠。請公勿
<pb n="126"/>
屈。玄曰。仲堪死人耳。及玄見師不覺屈膝。所懷問難。
不復敢發。及語至征討。師即不答。玄後以震主之威。
勸令登仕。師正辭以答。玄不能強。既而欲沙汰眾僧。
下教僚屬。曰沙門之徒。有能申述經誥。禁行修整者。
始可以宣寄大化。其有違於此者。悉當罷黜。唯廬山
道德所居。不在搜簡之列。師因致書廣立條制。玄悉
從之。初庚氷輔政。以沙門應敬王者。何充奏不應禮。
及玄在姑熟。復申氷議。師答書曰。袈裟非朝宗之服。
鉢盂非廊廟之器。塵外之客。不應致敬王者。乃著沙
門不敬王者論五篇。一明在家者有天屬之愛。奉主
之禮。二明出家以求志。變俗以達道。豈得與世典同
其禮敬。三明求宗不順化。宗謂泥洹不變。以化盡為
宅（泥洹即涅槃飜不生不滅）。不順化者。其生可滅。其神可冥。冥神
絕境。謂之泥洹。而不隨順於生生化化。流動無窮之
境。斯所以不事王侯高尚其事。豈復有所禮敬者哉。
四明體極不兼應。謂歷代君王體極之主。但務方內。
而不可並御于方外。故曰不兼應。天地之道。功盡于
運化。帝主之德。理極于順通。與夫獨絕之教。不變之
宗。優劣明矣。若夫如來之道。則無所不應矣。五明形
盡神不滅。謂火之傳于薪。猶神之傳于形。火之傳異
薪。猶神之傳異形。方生方死。往來無窮。但悟澈者反
本。惑理者逐物耳。有頃。玄篡位。即下書曰。佛法宏誕
所未能了。初推奉主之情。故令興敬。今事既在己。宜
盡謙光。諸道人。勿復致禮也。桓玄西奔。安帝自江陵
還京師。輔國何無忌勸師侯迎。師稱疾不行。帝遣使
勞問。師上書謝病。帝復下詔慰答。師甞講喪服經（當是
禮記小記大記四制等篇）。雷次宗宗炳等。並執卷承旨。次宗後著
義疏。首稱雷氏。宗炳寄書責之曰。昔與足下面受于
釋和尚。今便稱雷氏耶（陸德明毛詩音義云周續之與雷次宗同受詩義于遠法
師亦此類也）。釋惠要患山中無刻漏。乃與水上立十二葉
芙蓉。因波隨轉。分定晝夜以為行道之節。謂之蓮花
漏。僧澈善篇牘。甞至山南攀松而嘯。和風遠集。眾鳥
悲鳴。超然有自得之趣。退諮于師曰。律禁管絃歌舞。
若一吟一咲。可得為乎。師曰。苟以亂意。皆為非法。徹
唯而止。師居山三十年。迹不入俗。唯以淨土克勤于
念。初十一年澄心繫想。三覩聖相沉厚不言。後十九
年七月晦夕。於般若臺之東龕。方從定起。見阿彌陀
佛。身滿虗空。圓光之中。有諸化佛。觀音勢至。左右侍
立。又見水流光明。分十四支。流注上下。演說苦空無
常無我之音。佛告之曰。我以本願力。故來安慰汝。汝
後七日。當生我國。又見佛䭾邪舍慧持（義熈八年先逝）慧永
（義熈十年先逝）劉遺民（義熈六年先逝）在佛之側。前揖師曰。師志在
先。何來之晚。師語法淨惠寶曰。吾始居此十一年中
三見佛相。今復見之。吾生淨土必矣。又曰。七日之期。
斯為漸矣。即[寢-(宋-木)+穴]疾。製遺誡曰。吾昔以知命之年。託業
此山。自審有必盡之期。便欲絕迹外緣以求其志。良
由性弱於斷。遂令同趣相引。時賢過眷。情以類感。不
覺形與運頹。今年已八十三矣。仰尋違離之誨。俯慨
自負之心。徒令此生虗謝。以悼往疾之深。今于至時
露骸松林之下。即嶺為墳。無土木同狀。此乃古人之
禮。汝等勿違。苟神理不昧。庶達其誠。大哀世尊。亦當
祐之以道。門徒號慟若喪父母。師以世情難割。乃制
七日展哀。至期始順寂。即義熈十二年八月六日也。
弟子不忍露屍。與尋陽太守阮侃奉全軀舉葬于西
嶺。累石為塔。謝靈運立[石*((白-日+田)/廾)]以銘。遺德張野作序。自稱
門人。宗炳復立[石*((白-日+田)/廾)]於寺門。以表德業。師將終耆德請
以豉酒治病。師曰律無通文。請飲米汁。師曰。日過中
矣。又請食蜜和水。乃令披律尋文。卷未半而終。所著
經論諸序銘贊詩記凡十卷。號廬山集（刻梓在越府）。自佛
圖澄道安師遠法師曇順僧叡五世為國師云。唐宣
宗大中二年。追諡辯覺大師。昇元三年。追諡正覺（南唐
李先主年號即晉高祖皇帝天福四年也）。大宋太宗太平興國三年。追諡
圓悟大師凝寂之塔。
<pb n="127"/>
<other>慧永法師</other>
西林法師慧永。河內潘氏。年十二出家。事沙門竺曇
現。初習禪於恒山。與遠師同依安法師。期結宇羅浮。
及遠師為安公所留。師乃欲先度五嶺。太元初至尋
陽刺史陶範素挹道風。乃留憩廬山。舍宅為西林以
奉師。布衣蔬食。精心克己。容甞含咲。語不傷物。峯頂
別立茅室持往禪思。至其室者。常聞異香。因號香谷。
一虎同居。人至輙驅去。遠師來之龍泉桓伊為立東
林。三十年影不出山。師居西林。亦如之。甞因法事至
近邑。還山薄暮烏橋營主醉騎馬當道遮師不聽去。
師以杖指馬。馬驚走。營主仆地。師捧慰之遂還。營主
病。往寺誨罪。師曰。非貧道意。為禱之。尋愈。鎮南將軍
何無忌鎮尋陽。至虎溪。請遠公及師。遠公持名望。從
徒百餘。高言華論。舉止可觀。師衲衣半脛。荷錫捉鉢。
松下飄然而至。無忌謂眾曰。永公清散之風。乃多於
遠師也。師標誠植願。動在安養。義熈十年在疾。忽斂
衣求屣欲起。眾驚問。師曰。佛來也。言終而化。異香七
日。方歇葬于寺之西南。春秋八十三。唐玄宗朝。詔重
建塔亭。追諡覺寂大師實智之塔。
<other>慧持法師</other>
法師慧持。遠公同母弟也。幼讀書一日所記常敵十
日。年十八與兄同事安公。徧學眾經。遊刃三藏。及安
公在襄陽遣遠公與師東下。遂止廬山。師形長八尺
衲衣垂膝。徒屬三百。師為上首。豫章太守范寗請師
講法華經阿毗曇論四方雲聚瑯邪王珣與范寗書
問遠持二公孰愈。寗曰。誠謂賢兄賢弟。珣復書曰。但
令如弟。誠未之有。況復賢邪羅什在關中。遙相欽敬。
每致書通好。隆安三年。辭兄入蜀。遠公留之曰。人生
愛聚。汝獨樂離。師曰。滯情愛聚者。本不應出家。今既
割欲求道。正以西方為期耳。即悵然而別。至成都[郫-卑+((白-日+田)/廾)]
縣。居龍淵寺。大弘佛法。升其堂者。號登龍門。義熈八
年順寂春秋七十六。臨終遺命。務嚴律儀。專心淨業。
以東間經籍付道泓。西間法典付曇蘭。以泓行業清
敏。蘭神悟天發。並能係軌師蹤焉。
<other>道生法師</other>
法師道生。魏氏。鉅鹿人。幼從竺法汰出家披對經誥。
一覽能誦。年在志學。便登講座。吐納明辨。雖宿望莫
敢酬抗。初依盧山常以入道之要慧解為本。乃與僧
叡慧嚴慧觀等遊學長安。從羅什受業關中。僧徒咸
仰神悟。甞喟然歎曰。自經典東流。譯人重阻多滯權
文。鮮通圓義。若忘筌得魚。始可與言道矣。於是校閱
真俗精練空有研思因果。乃立善不受報。及頓悟成
佛義又著二諦論。佛性常有論。佛無淨土論。應有緣
論。並籠⿱卓舊說妙有淵旨。守文之徒嫌嫉競起。師又
以法顯三藏所翻泥洹經本先至（六卷成文）。經云。除一闡
提。皆有佛性。師云。夫稟質二儀。皆有涅槃。正因闡提
含生之類。何得獨無佛性。盖是經來未盡耳。乃唱闡
提之人。皆得成佛。時大本未傳。孤明先發。舊學僧黨。
以為背經。遂顯大眾。擯而遣之。師正容誓之曰。若我
所說背經。當見身癘疾。若與實相不背。願舍壽之日。
踞師子座。遂拂衣而行。及後大經至聖行品云。一闡
提人。雖復斷善。猶有佛性。於是諸師皆為媿服。師被
擯南還入虎丘山。聚石為徒。講涅槃經。至闡提處。則
說有佛性。且曰。如我所說契佛心否。群石皆為點頭。
旬日學眾雲集。忽雷震青園。佛殿有龍升天。因改寺
曰龍光。師於寺請罽賓律師譯沙彌塞律傳于世。既
而辭眾復投廬山預蓮社。久之還都止青霞寺。宋文
帝大會沙門親御地筵食至良久。眾疑過中。帝曰。始
可中耳。生乃曰。白日麗天。天言始中。何得非中。遂舉
箸而食。一眾從之。莫不嘆其機辯。時王弘范泰顏延
之並挹敬風猷相從問道元嘉十一年十一月庚子
于廬山升座說法將畢。眾見麈尾紛然墜地隱几而
化。宛若入定諸師聞之。益信前誓有證。翌日葬于廬
<pb n="128"/>
山之西阜。初關中僧肇。始註維摩詰經。世咸玩味師
乃更發深旨。人服其妙。所述維摩詰法華泥洹小品
諸經皆有義疏時以師能推闡提得佛之義。于是顯
其頓悟不受報等論。
<other>曇順法師</other>
法師曇順。黃龍人。幼出家承訓羅什講釋群經妙盡
色空無著之旨。什歎曰。此子奇器也。後來廬山同脩
淨業。寧蠻校尉劉遵孝於江陵立寺。要師經始。盛弘
念佛三昧之道。宋元嘉二年。別眾坐逝。異香滿室。春
秋七十九。
<other>僧叡法師</other>
法師僧叡。冀州人。遊學諸方甞行經蜀西界為人所
掠使牧羊。有商客異之。疑是沙門。及問以經義。無不
綜達。即出金贖之。後遊歷天竺諸國。還至關中。從羅
什諮稟經義。羅什翻法華經。以竺法護本云。天見人。
人見天。什曰。以此言過質耳。叡曰。將非人天交接。兩
得相見。什喜。遂用其文。久之。來入廬山。依遠公脩淨
業。既而適京師止烏衣寺。講說眾經。聽者推服。宋彭
城王義康要入第受戒師曰。禮聞來學。王乃入寺。祗
奉戒法。王以貂裘奉師常用敷坐。王蜜以錢三萬買
之。師曰。此雖非所宜服。然王之所施。不可棄也。王聞
益加敬。謝靈運篤好佛理。殊方俗音。多所通解。甞以
經中字音求證於師。因為著十四音訓。梵漢昭然。元
嘉十六年無疾。告眾曰。吾將行矣。即面西合掌而亡
眾見臥內一金蓮花倐爾而隱。春秋八十五。
<other>曇恒法師</other>
法師曇恒。河東人。童孺依遠公出家。年甫十三。便能
講說。內外典籍。無不通貫。德行清孤。物情推服。常有
群鹿馴遶座隅。自入廬山。專志淨業。義熈十四年端
坐合掌。厲聲念佛而化。春秋七十二。
<other>道昞法師</other>
法師道昞。頴川人。陳氏幼出家為遠公弟子。該通經
律。兼明莊老。志節孤峻。言與行合。念佛三昧究心無
間。義熈十四年豫章太守王[虔-文+ㄆ]。入山謁敬請為山中
主用紹遠公之席。眾以道源法嗣。咸知宗仰。元嘉十
二年集眾念佛。就座而化。春秋七十一。
<other>曇詵法師</other>
法師曇詵。廣陵人。幼從遠公出家。勤脩淨業。兼菩講
說。註維摩經行于世。常著窮通論以明宿修述蓮社
錄以記往生。又能別識鳥獸毛色俊鈍之性。洞曉艸
木枝幹甘苦之味。妙盡其理。人知其有密證云。元嘉
十七年集眾謂曰。自建寺以來。至此五十年。吾之西
行。最在其後。即跏趺念佛百聲。閉息遂絕。春秋八十。
<other>道敬法師</other>
法師道敬。瑯邪王氏。祖凝之刺江州。遂從遠公出家。
年十七。博通經論。日記萬言。每歎戒律。終日難全。願
淨六根。但稟一戒。以為得度之要。遠公知其堅正。許
之篤志念佛。蚤夜弗替。遠公歸寂。乃入若邪山。宋永
初元年謂眾曰。先師見命。吾其行矣。即端坐唱佛而
化。眾見光明滿室。彌時方滅。春秋五十二。
<other>佛䭾邪舍尊者</other>
尊者佛䭾邪舍（晉云覺明）。罽賓國婆羅門種。有沙門至其
家乞食。父本外道怒歐之。遂手足攣躄。巫師謂曰。坐
犯賢聖。即請此沙門悔過。旬日乃瘳。因令邪舍出家。
時年十三。隨師行曠野。與虎遇。邪舍曰。虎已飽。必不
傷人。前行中道。果見餘骸。年十五。誦經日至萬言。以
分衛廢業為憂（梵語分衛晉言乞食）。一羅漢來代乞食。年十九
誦經滿數百萬。言性度簡傲。不為諸人重。至三十猶
為沙彌復從舅氏學五明論世間法術（內眾外道皆有五明內五
明者一聲明二醫方明三呪術明四工巧明五因明外五明者前四并同后一是符印明）。至沙勒
國。待遇隆厚。既而羅什至。乃從學阿毗曇論十誦律
什隨母反龜茲師遂留止行化。符堅遣呂光伐龜茲
執羅什。師聞歡曰。我與羅什未盡懷抱。今忽覊虜。相
<pb n="129"/>
見何期。後十年。師東至龜茲。盛弘法化。羅什在姑臧。
遣信要之。師恐國人止其行。取清水以藥投之。呪數
十言。與弟子洗足。即夜便發。比旦行數百里。追之不
及。問弟子何所覺耶。答曰。唯聞疾風流韾。兩目有淚。
師又呪水洗足乃止。既達姑臧。什已入長安。聞姚主
逼以妾媵。歎曰。羅什如好綿纊。何可使入棘林。羅什
勸姚主遣使迎師。既至。別立省寺于逍遙園。四事供
養。一無所受。時至分衛一食而已。時羅什譯出十住
經師更相徵決。辭理方定師髭赤善解毗婆沙論。時
人號赤髭論主。秦弘始中譯出四分律（四十四卷）長阿含
經（二十二卷）。義熈八年來廬山入社。後辭還本國。自罽賓
以虗空藏經一卷。寄商客至涼州。
<other>佛䭾跋陀羅尊者</other>
尊者佛䭾䟦陀羅（晉云覺賢）。姓釋迦。迦維羅衛國人。甘露
飯王苗末也。幼亡父母。出家為沙彌。年十六。博學羣
經。深達禪律。甞與僧伽達多。共遊罽賓。達多閉戶禪
坐忽見師來云。暫往兜率。致敬彌勒。言訖便隱。后益
見其神變。敬心祈問。方知得不還果。時姚秦沙門智
嚴至罽賓覩法眾清淨慨然東顧曰。我諸同輩未遇
真匠將何發悟。即諮詢于眾。孰能遂我祈請。流化東
土。僉應之曰。䟦陀羅其人也。嚴乃要師裹糧而行。經
歷諸國。至交阯附舶循海。達于青州東萊。聞鳩摩羅
什在長安。即往從之。秦太子泓請師于東宮集眾說
法。與羅什論色空義。師曰。汝祗說得果中色空。不說
得因中色空。什問何謂。師曰。一微空。故眾微空。眾微
空。故一微空。一微空中無眾微。眾微空中無一微。往
復數番。羅什罔測。秦主興供僧三千。盛修人事。而師
禪靜自守。忽謂弟子曰。吾見本國五舶俱發。眾謂妄
言。因共擯棄。乃與弟子慧嚴慧觀四十餘人。俱發至
廬山香谷[菱-八]舍而居（[菱-八]蒲曷切草舍）。時會蓮社遠公謂師被
擯過由門人縣記五舶。于律無犯。即遣弟子曇邕致
書秦主為其解擯。乃請師東林譯出禪數諸經。自是
江東始耽禪悅。師志在遊化。西適江陵。持鉢分衛。果
見天竺五舶至。此後還都立道場寺。先是支法領於
于闐得華嚴梵本三萬六千偈。未經宣譯。義熈十四
年。吳郡內史孟顗右衛將軍褚叔度請師為主譯。與
沙門法業慧義惠嚴慧觀等為筆授譯。成六十卷。有
二青衣。且從池出灑掃研墨。師先後譯出。觀佛三昧
經。般泥洹經。脩行方便論。及法顯所得大僧祗律。凡
十五部。宋元嘉六年。念佛而化。塔于廬山北嶺。
<other>劉程之</other>
劉程之。字仲思。彭城人漢楚元王之後。妙善老莊。旁
通百氏。少孤。事母以孝聞。自負其才。不預時俗。初解
褐為府參軍。謝安劉裕嘉其賢相推薦。皆力辭。性好
佛理。乃之廬山傾心白託。遠公曰。官祿巍巍欲何不
為。答曰。君臣相疑。吾何為之。劉裕以其不屈。乃旌其
號曰遺民。及雷次宗周續之宗炳張詮畢頴之等同
來廬山。遠公謂曰。諸君之來。豈宜忘淨土之遊乎。程
之乃鑱石為誓文。以志其事（文見廬山集）。遂于西林㵎北。
別立禪坊。養志安貧。精研玄理。兼持禁戒。宗張等咸
歎仰之。甞貽書關中。與什肇揚搉經義著念佛三昧。
詩以見專念坐禪之意。始涉半載。即于定中見佛光
照地皆作金色。居十五年。于正念佛中。見阿彌陀佛。
玉毫光照。垂手慰接。程之曰。安得如來為我摩頂。覆
我以衣。俄而佛為摩頂。引袈裟以披之。它日念佛。又
見入七寶池。蓮青白。其水湛湛。有人頂有圓光。胸出
卍字（卍字音萬是佛具萬德之相）。指池水曰。八功德水。汝可飲之。
程之飲水甘美。及窹猶覺異香發于毛孔。乃自慰曰。
吾淨土之緣至矣。復請僧轉法華經。近數百遍。后時
廬阜諸僧畢集。程之對像焚香。再拜而祝曰。我以釋
迦遺教故。知有阿彌陀佛。此香先當供養釋迦牟尼
如來。次供養阿彌陀佛。復次供養妙法華經。所以得
生淨土。由此經功德。願令一切有情。俱生淨土。即與
<pb n="130"/>
眾別臥床上。面西合手氣絕。勅子壅。積土為墳。勿用
棺槨。時義熈六年也。春秋五十九（廬山集載感應事迹甚詳）。
<other>張野</other>
張野字萊民。居尋陽紫桑。與淵明有婚姻。契野學兼
華梵。尤善屬文。性孝友。田宅悉推與弟。一味之甘。與
九族共。州舉秀才。南中郎。府功曹。州治中。徵拜散騎
常侍俱不就。入廬山依遠公。與劉雷同尚淨業。及遠
公卒。謝靈運為銘。野為序首。稱門人。世服其義。義熈
十四年與家人別。入室端坐而逝。春秋六十九。
<other>周續之</other>
周續之。字道祖。鴈門人。父歿過江。因居豫章。八歲喪
母。哀戚過于成人。十二詣范寗受業。通五經五緯。時
號十經童子。養志閒居。窮研老易。公卿交辟無所就。
入廬山事遠公。預蓮社。以為身不可遺。餘累宜絕。遂
終身不娶。布衣蔬食。劉毅鎮姑熟。命為撫軍。復辟太
學博士。俱不就。以稽康高士傳。得出處之正。為之註
譯。宋武帝北伐。太子居守。迎館安樂寺。入講禮月餘。
復還山。江州太守劉柳。薦于武帝。辟太尉掾不就。武
帝踐祚。召至都間館東郭外。乘輿行幸問禮經。慠不
可長。與我九齡射于矍圃三義。辨析精異上甚說。或
問身為處士。時踐王庭何也。答曰。心馳魏闕者。以江
湖為桎梏。情致兩忘者。市朝亦岩穴耳。時號通隱先
生。續之素患風痺。不復堪講。乃移病鍾山。景平元年
卒。春秋六十七。
<other>張詮</other>
張詮。字秀碩。野之族子也。尚情高逸。酷嗜典墳。雖耕
耡。猶帶經不釋。朝廷徵為散騎常侍。不起。庾悅以其
貧起為尋陽令。咲曰。古人以容膝為安。若屈志就祿。
何足為榮。乃入廬山。依遠公研窮釋典。深有悟入。宋
景平元年無疾。西向念佛。安臥而卒。春秋六十五。
<other>宗炳</other>
宗炳。字少文。南陽人。其母聦辨。富于學識。教授諸子
皆有成。炳妙善琴書。尤精玄理。殷仲堪桓玄並以主
簿辟皆不就。劉裕領荊州。復辟為主簿。答曰。棲丘飲
谷。三十年矣。乃入廬山築室依遠公蓮社久之。兄臧
為南平守逼與俱還江陵。閒居絕俗。劉裕辟太尉掾
不就二兄卒。累甚眾。頗營稼穡。武帝勅南郡長時至
餼賚衡陽王義季在荊州親至其室炳角巾布衣引
見不拜。王曰。處先生以重祿可乎。對曰。祿如秋艸。時
過即腐。宋受禪徵為太子舍人。元嘉初徵為通直郎。
太子建徵為中庶子並不應。妻羅氏。亦有高志。羅氏
歿。炳哀之過甚。既而悲情頓釋。謂沙門慧堅曰。死生
之分。未易可達。三復至教。方能遣哀。雅好山水。往必
忘歸。西涉荊巫。南登衡岳。因結宇山中。懷尚平之志。
以疾還江陵。歎曰。老病俱至。名山不可再登。唯澄懷
觀道臥以遊之。凡所遊履。悉圖之于室。謂人曰。撫琴
動操。欲令眾山皆響。宋元嘉二十四年卒。春秋六十
九。
<other>雷次宗</other>
雷次宗。字仲倫。豫章南昌人博學明詩禮入廬山預
蓮社立館東林之東。元嘉十五年召至京師立學舘
鷄籠山置生徒百員除給事中不拜。久之還南昌公
卿徂道以送與子姪書曰。吾童穉之年。已懷遠略。弱
冠託廬山事釋和尚。遊道餐風。二十餘載。淵匠既傾。
復與汝曹歸耕先壟。山居谷飲。忽復十年。及今未老
尚可勵志。成西歸之津梁。自今以往。家務大小。一勿
見關。二十五年召拜散騎常侍不就。復徵詣京師。築
室鍾山。謂之招隱館。每自華林園。入延賢堂。為太子
諸王講禮經。是年無疾而卒。春秋六十三。子肅之頗
傅素業。官至豫章郡丞。
十八賢傳。始不著作者名。疑自昔出于廬山耳。熈
寧間嘉禾賢良陳令舉舜俞粗加刊正。大觀初沙
門懷悟以事迹疎略。復為詳補。今歷考廬山集。高
<pb n="131"/>
僧傳。及晉宋史依悟本。再為補治。一事不遺。自茲
可為定本矣。
<other>百二十三人傳</other>
<other>曇翼</other>餘杭人。初入廬山依遠公。後往關中。見羅什東
還會稽入秦望山誦法華經十二年。感普賢大士化
女子身。披采服。㩟筠籠。一白豕大蒜兩根。至師前曰。
妾入山采薇（上采服五采也彩俗下采薇采取也作採俗。日已斜。豺狼縱
橫。歸無生理。敢托一宿。師却之力。女復哀鳴不已。遂
令居草床上。夜半號呼腹疼告師按摩。師辭以持戒。
不應手觸。女號呼愈甚。師乃以布裹錫杖。遙為按之。
翌日女以采服化祥雲。豕變白象蒜化雙蓮。凌空而
上。謂師曰。我普賢菩薩。特來相試。郡太守孟顗聞于
朝。勑建法等寺（今天衣寺）。初餘杭山沙門法志。常誦法華。
有雉巢于菴側。翔集座隅。若聽受狀。如是七年。一日
忽燋悴。志曰。汝能聽經。必生人道明旦雉殞。即為瘞
之。夜夢童子拜曰。因聽經得脫羽類。今生山前王氏。
後其家設齋。志方踵門。兒曰。我和尚來也。志撫之曰。
汝我雉兒也。解衣視掖下有雉毳三莖。七歲令入山
出家。十六落髮以掖有毳。因名以翼。
<other>曇邕</other>楊氏。關中人。形長八尺。雄武過人。南來廬山依
師遠公。內外典籍。無不綜習。立茅屋于山西以自居。
止有弟子曇果。澄思禪門。一夕夢山神求受戒法。果
曰。家師在此。可往求之。邕忽見一人著袷衣。風神端
雅。從者三十人。乞授戒。師以果先夢。知是山神。乃為
說法授五戒畢。神以外國二鋤為嚫。禮謝而去。師後
往荊州行化。卒于竹林寺。
<other>僧濟</other>入廬山問道。精悟深要。遠公歎曰。紹隆大法。其
在汝乎。及在疾。遠公以燭遺之曰。汝可馮此建心安
養。師執燭停想。延僧誦淨土經。至五更。以燭授弟子
元弼。隨僧行道。頃之覺自秉一燭浮空而行。見阿彌
陀佛接至于掌。徧事諸佛。須臾而覺。喜曰吾以一夕
觀念。便蒙接引。明日復于空中。見佛菩薩。謂弼曰。佛
來也。即舉首西顧。一息而終。時方炎歊。體三日不變。
異香郁然。
<other>慧恭</other>豫章豐城人。與僧光慧堪慧蘭同志為學。光等
學力不逮恭。而于淨土繫想則過之。蘭謂恭曰。君雖
力學博聞。豈不知經云。如聾奏音樂。悅彼不自聞。恭
曰。學不可已。孰能未死昧昧如癡哉。後七年。蘭等先
逝。去時並有奇應又五年恭病且篤曰。大道沿洄。何
時可止。死生去來吾何歸哉。于是叩頭雨泣。誓心安
養。念不少間。忽見無量壽佛。以金臺前迎。恭乘其上。
見蘭等于臺上光明中而告之曰。長老受生。已居上
品。五等不勝慰喜。但恨五濁淹延相依之晚耳。恭于
是日告眾。欣然奮迅而滅。義熈十一年也（廬山集有恭道人臨
終感應事）。
<other>法安</other>初依遠公為弟子。妙善講說。兼習禪業。律身持
戒。為行尤精。義熈中。新陽邑社有暴虎居神廟樹下。
前後害民以百數。安遊其村。居民皆早閉門。乃之樹
下禪坐。須臾虎負人至。見安驚喜跳伏。安乃為說法
授戒。有頃而去。明旦居民見安。謂是神人。相率禮敬。
因改神廟。立寺宇。請安居之。左右田園。並舍為寺業。
常欲畫像須銅青。慮不可致。忽夢一人跪床前云。此
下有銅鐘。窹即掘之。果得二鐘。取青成像。而以銅助
遠公鑄佛。後不知所終。
<other>𨷂公則</other>入廬山白蓮社。既逝。有同社人至洛陽白馬
寺。夜中為公則脩忌祭。忽一時林木殿宇。皆作金色。
空中有聲曰。我是闕公則。祈生極樂國。今已得生矣
言訖無所見。
<other>陸脩靜</other>吳興人。蚤為道士。置館廬山。時遠法師居東
林。其處流泉匝寺。下入于溪。每送客過此。輙有虎號
鳴。因名虎溪。後送客。未甞過獨陶淵明與修靜至。語
道契合。不覺過溪。因相與大咲世傳為三咲圖。宋泰
始三年。羽化于京師。賜諡簡寂。以故居為觀（雲笈七籤本傳
<pb n="132"/>
云元徽五年化）。
<other>不入社諸賢傳</other>
<other>陶潛</other>字淵明（一字元亮）。晉大司馬侃之曾孫。少懷高尚。著
五柳先生傳以自況。時人以為實錄。初為建威參軍。
謂親朋曰。聊欲絃歌為三徑之資。執事者聞之。以為
彭澤令。郡遣督郵至縣。吏白應束帶見之。潛歎曰。吾
不能為五斗米折腰。拳拳事鄉里小人耶。解印去縣
乃賦歸去來。及宋受禪。自以晉世宰輔之後。恥復屈
身異代。居尋陽柴桑。與周續之劉遺民並不應辟命。
世號尋陽三隱。甞言夏月虗閒。高臥北窻之下。清風
颯至。自謂羲皇上人。性不解音。畜素琴一張。絃徽不
具。每朋酒之會。則撫而和之曰。但識琴中趣。何勞絃
上聲。甞往來廬山。使一門生。二兒舁籃輿以行。時遠
法師與諸賢結蓮社。以書招淵明。淵明曰。若許飲。則
往。許之。遂造焉。忽攢眉而去。宋元嘉四年卒。世號靖
節先生。
<other>謝靈運</other>祖玄有功晉室。靈運為康樂公主孫。襲封康
樂公。文章為江左第一（應為江右指金陵也）甞着木屐上山則
去前齒。下山則去後齒。尋山陟嶺。必造幽峻。至廬山。
一見遠公。肅然心伏。乃即寺築臺。翻涅槃經。鑿池植
白蓮。時遠公諸賢。同脩淨土之業。因號白蓮社（或云□為
東西二地）。靈運甞求入社。遠公以其心雜而止之。
<other>范寗</other>字武子。篤學多所通覧。時浮虗相煽。儒雅日替。
寗以其源始于王弼何晏二人之罪。深于桀紂。乃著
論非之。累遷中書侍郎。朝廷疑義。輙諮訪之。出補豫
章太守。大設庠序。起學臺。功用彌廣。刺史王凝之上
言抵罪免官歸家。遠公招之入社。而寗竟不能往。
龍眠李伯時。為余作蓮社十八賢圖。追寫當時事。按
十八賢行狀。沙門慧遠。初為儒。因聽道安講般若經。
豁然大悟。乃與其弟慧持。俱棄儒落髮。太元中。至盧
山。時沙門慧永。先居香谷。遠欲駐錫是山。一夕山神
見夢。稽首留師。忽于後夜。雷電大震。平旦地皆坦夷
材木委積。江州刺史桓伊表奏其異。為師建寺。是為
東林。因號其殿為神運。時有彭城遺民劉程之。豫章
雷次宗。鴈門周續之。南陽宗炳。張詮。張野。凡六人。皆
名重一時。棄官捨緣。來依遠師。復有沙門道昺。曇恒
惠叡曇詵道敬道生曇順凡七人。又有梵僧佛䭾䟦
陀羅。佛䭾邪舍二尊者。相結為社。號廬山十八賢。時
陳郡謝靈運。以才自負。少所推與。及來社中。見遠師
心悅誠服。乃為開池種白蓮。求預淨社。遠師以其心
亂拒而不納。陶潛時棄官居栗里。每來社中。或時纔
至。便攢眉回去。遠師愛之。欲留不可得。道士陸脩靜
居簡寂觀。亦常來社中。與遠相善。遠自居東林。足不
越虎溪一日送陸道士。忽行過溪。相持而咲。又甞令
人沽酒。引淵明來。故詩人有愛陶長官醉兀兀。送陸
道士行遲。遲沽酒過溪俱破戒。彼何人斯師如斯。又
云陶令醉多招不得。謝公心亂去還來者。皆其事也。
此圖初為人路。與清流激湍。縈帶曲折。踰石橋。溪迴
路轉。石巖一。又繚而上石巖一。二巖之間。有方石池
種白蓮花。嵓之傍。有石梯。度山迤邐而去。不知所窮。
當圖窮處。橫為長雲。蔽覆樹腰巖頂。其高深遠近。盖
莫得而見也。傍石池有高崖懸泉。下瀦為潭。支流貫
池。下注大溪。激石而湍浪者。虎溪也。嵓之外。遊行而
來者二人。一人登嶺出半身者。宗昺也。一人躡石磴
而下者曇順也。嵓中經筵會講者四人一人踞床憑
几揮麈而講說者。道生也。一人持羽扇。目注懸猿。而
意在深聽者。雷次宗也。一人合掌坐于床下者。道敬
也。一人相向而坐者。曇詵也。一人執經卷。跪聽于其
後。童子一。舒足搔首有倦聽之意。蓮池之上。繯石臺
坐而箋經校義者五人。石上列香爐筆硯之具。一人
凭石而坐者。劉程之也。一人手開經軸。倚石而回視
者。張詮也。一人正坐俯而閱經者。惠叡。也一人回坐
拱手傍視而沉思者。惠持也。一人持如意而指經者。
<pb n="133"/>
惠永也。一人捧經笈與童子持如意立其後。又童子
跪而司火。持鋏向爐而吹。一人俯爐而方烹。一人捧
茶盤而立。傍有石置茶器。又一巖中有文殊金像繯
坐其下為佛事者三人。一人執爐跪而歌唄者。曇恒
也。一人坐而擎拳者。道昺也。一人執經卷而坐者。周
續之也。臨溪偶坐者二人。皆梵僧。一人袒肩持短錫
者。跋陀羅也。一人舉如意據膝而坐者。耶舍也。童子
一。卷髮胡面持羽扇立其後。一人露頂坦腹仰視懸
泉坐而濯足者。張野也。童子持巾立其側。又蹲而汲
者一人。石橋之傍。峭壁崛起。前有僧與道士相促而
咲者。遠公送陸道士過虎溪也。一人貌恠雄視。捉巾
瓶而立者。捕虵翁也。童子負杖却立而待。一人乘籃
輿者。淵明之迴去也。淵明有足疾。甞以竹籃為輿。其
子與門生肩之。前者若欲憩而不得。後者若甘負而
忘倦。盖門人與其子也。童子負酒瓢從之。一人持貝
葉騎而方來者。謝靈運也。傍一人持曲笠。童子負笈
前騎而行。凡為人三十有八。馬一猿一。鹿一。器用艸
木。不復以數計。人物灑落。泉石秀潤。追千載于筆下。
萃群賢于掌中。開圖恍然。若與之接。揮麈而談者。如
欲懸河吐屑。肆辯而未停。默坐而聽者。如欲屏息社
意。審諦而冥冥。沉思者。如欲鈎深味遠。叩玄關宅靈
府。而遊乎恍惚之庭。梵唄者。如欲轉喉鼓舌而有雲
雷之響。與海潮之聲。行往來者。如御風而遐舉。坐臨
水者。如騎鯨而將去。咲執手者。軒渠絕倒。達于衣冠。
盖其心手相忘。筆與神會。而妙出意表。故能奴隷頋
陸。童僕張吳。跨千載而獨步。非十八人者。不足以發
伯時之筆。非伯時者。不足以寫十八人之趣。豈非泉
石膏肓。煙霞錮疾。其臭相似。故形容之工。若同時而
共處者也。伯時與余為從兄。實山林莫逆之友。為此
圖凡三十八日而成。余得之。遊居[寢-(宋-木)+穴]飰其下。客來觀
者。或未知蓮社事。因記其後。覽者當自得之也。圖成
于元豐庚申十二月二十五日。越明年辛酉正月二
十六日。龍眠李冲元元中記。

<other>東林十八高賢傳（終）</other>
<talk>No. 1543-B</talk>

右蓮社高賢傳一卷。本不著作者姓名。自隋唐志晁
陳二家俱未見書。曰原䟦。謂自昔出於廬山。宋熈寧
間。嘉禾賢良陳舜俞。粗加刊正。大觀初。沙門懷悟。復
為詳補。而是書始顯。然此十八高賢。皆晉宋時人。則
此傳亦當為晉宋時書。故仍從唐宋叢書釆補。其曰
蓮社者。謂謝靈運在廬山。鑿池種白蓮。時遠公諸賢
同修淨土之業。因號白蓮社。靈運甞求入社。遠公以
其心雜而止之。夫既不許其人入社。而又取其人所
種之蓮以名社。則人之稱斯社也。其謂之何。但如遠
公。始欲從學。范寗卒乃傳經。雷次宗周續之。以一釋
和尚。而能為功經學前。此所未有也。白香山為劉軻
代書。謂廬山自陶謝。洎十八賢以來。儒風緜緜不絕。
而皆由遠公倡之。今錄其書。又豈獨為釋氏提振宗
風耶。汝上王謨識。

<article id="n1546">新修往生傳</article>

<talk>No. 1546-A
 新修淨土往生傳序</talk>

眾生心淨。則佛土淨。法性無生。而無不生。有
佛世尊。今現說法。在極樂國。號阿彌陀。緣勝
劫長。悲深願大。無邊際光明攝受。不思議淨妙
莊嚴。珠網麗空。瑤林矗地。池涵八德。蓮發四
光。韻天樂於六時。散裓花於億剎。諸佛共讚。
十方來歸。彌陀心內眾生。新[?夕]攝化。眾生心中
<pb n="134"/>
淨土。念[?夕]往生。質託寶蓮。不離當處。神超多
剎。豈出自心。如鏡含萬像。而無有去來。如月
印千江。而本非升降。被圓頓機。則背一生補處。
開方便門。則有九品階差。念本性之無量光。本
來無念。生唯心之安養國。真實無生。解脫苦輪。
十念示超於寶地。會歸實際。二乘終證於菩提。
如大舟載石。而遂免沉淪。若順風揚帆。而終無
留難。悟之則甚近而不遠。迷之則易往而無人。
差夫。學寡障多。疑深觀淺。行為權小。聞若存
已。則是以馬鳴龍樹為未然。天台智覺為不達。
不信當授菩提記。不肯頓生如來家。籠鳥曰衍魚
翻為淤戱。隙駒風燭。妄計久長。虛受一報身。
枉投諸苦趣。豈知。大雄讚勸。金口丁寧。侶聖
賢於剎那。具相好於俄頃。樂受則永拋五濁。悲
增則四（<bz>〔考〕</bz>四恐回）救三塗。於此不知。是為可憫。自
魏晉大經初出。有遠顯諸賢繼修。事列簡編。驗
彰耳目。福唐釋戒珠。接十二家傳記。得七十五
人。今復蒐補闕遺。芟夷繁長。䛷（<bz>〔考〕</bz>䛷。恐該）羅別錄。
增續新聞。共得一百一十五人。隱顯畢牧（<bz>〔考〕</bz>牧。恐收）
緇素脩列。會江河淮濟於一海。融⿰全并盤釵釧無。
元豐七年八月十五日。清源王古序（二金。標為險道之律梁。永作後
來之龜鏡）（<bz>〔考〕</bz>二金以下至終十六字當入前行釧無下）。

No. 1546
<sarticle>新修淨土往生傳卷上</sarticle>

無量壽佛經。彌勒菩薩白佛言。世尊於此世界。
有幾不退菩薩。生無量壽佛圓（<bz>〔考〕</bz>圓。恐國）佛告彌勒。
於此世界。有六十七億不退菩薩。往生彼國。一
一菩薩。已曾供養。無數諸佛。次如彌勒者也。
諸小行菩薩。及修習少功德者。不可稱計。皆當
往生。不但我剎。諸菩薩等。往生十方世界。無
量佛國。其往生者。甚多無數。我但說十方諸佛
名字。晝夜一劫尚未能竟。觀無量壽佛經。佛
記婁（<bz>〔考〕</bz>婁恐韋）提希夫人。及五百侍女。皆得往生極樂
國土。釋迦文佛父王眷屬。七萬釋種皆生極樂國。
入楞伽經云善惠當知。善逝涅槃後於末世中大名
德。比丘號為龍樹能。破有無宗。顯我大乘法。
初得勸（<bz>〔考〕</bz>勸恐歡）喜地。往往極樂國。自經法東傳。始
於魏晉。依經起行。浸有其人。蓮社之唱。自遠
公始。至天台。辨教理益顯。大破群疑。今自舊
傳。博採列記。芟煩補闕斷。自遠公已下。至於
近年。耳聞所接。得一百餘人。更廣𥙣求續增編
次。
<other>正傳二十五人（附見十五人）</other>
一　東晉廬山釋惠遠（佛陀耶舍惠特<bz>〔考〕</bz>特寶珠集作持。曇順附）
二　西晉江東釋僧顯
三　東晉廬山釋惠永
四　東晉山陰釋惠虔
五　東晉廬山釋惠恭（僧光惠堪惠蘭附）
六　東晉廬山釋僧濟
七　東晉廬山劉裎之
八　東晉闕公則
九　劉宋江陵釋曇鑒（道海曇源逍廣道元附）
十　姚秦長安釋僧叡
十一　劉宋交阯釋曇弘
十二　烏長國王
十三　宋世子親屬四人
十四　劉宋金陵尼法盛
十五　劉宋丹陽尼道瑗
十六　南齊揚都釋惠進
十七　鄴下釋惠光
十八　北齊靈達釋法琳
<pb n="135"/>
十九　北齊靈鷲釋僧柔
二十　後魏壁谷釋曇鸞
廿一　蕭梁廬山釋道珍
廿二　梁法（<bz>〔考〕</bz>法恐浩誤歟）像
廿三　後周河陽釋惠命（法音附）
廿四　後周益州僧崖
廿五　後周靜靄法師

<other>一釋惠遠</other>鴈門人也。少遊學于許洛。博總經史。
尤通莊老。時道安於大行。弘贊像法。聲聞甚著。
遠往歸之。一面盡敬。後聽安講般若經。⿰容各然開
悟。乃曰。九流異議。皆糠粃爾。與母弟惠持。
投簪事之。風韻嚴肅。容止方稜。安每歎曰。使
教流東土。其在遠乎。至二十四。大善講貫。欲
南之羅浮。路出見尋陽。見廬峯青峻。意頗樂之。
然所憇去水猶遠。[?夕]以杖扣地曰。若此可居。當
使朽壤抽泉。艮時泉涌。創東林以居之。謝靈運
屓才傲物少所推許。一與遠接。肅然心服。遠
內通佛教。外善儒書。自居廬山三十年。影不出
山。迹不入俗。遠自著法性論十四篇。羅什見而
歎曰。漢地人未見新經。便闇與理會。又曰。此
人思理乃爾轉非登住法身耶。遠公雖博綜群經。
而以西方教跡。持為樞安（<bz>〔考〕</bz>安。恐要）乃於[(富-一)-曰+口]下。造淨
土觀堂。晨夕禮念高僧名賢。皆往師之。劉遺民。
雷次宗。周續之。畢頴之。宗炳。張野。并棄世
遺榮。依遠遊止。遠與遺民而下僧俗一百廿三人。
結為淨社。於彌陀像前。建誠立誓。期升安養。
仍令遺民撰文刻之。當時或稱蓮社。蓋指群心誓
生之所尒。義●十二年八月一日動散。至于六日。
[窪-圭+?]加困篤。大德耆年。皆相稽顙。請飲豉酒。
遠曰。以道瘡病。律無適文。請飲米（<bz>〔考〕</bz>米寶集作未）飲。
又曰。月過中矣。已而請飲密漿。乃命律師。披
律尋文。文未之半。遠已已（<bz>〔考〕</bz>已戒傳作亡）焉。春秋八十
三。道俗雲委車軌。為之結道。於其山西。[醫-酉+金]壙
以葬。而靈運宗炳。一時名賢。追悼遺德。迭為
銘誌。遠於淨土之修。克勤千（<bz>〔考〕</bz>千寶集作十）念。初憩盧
山。十一年。澄心繫想。三觀勝（<bz>〔考〕</bz>三觀勝寶集作二覩聖）相。
而遠沉厚不言。後十九年七月晦夕。遠於般若臺
之東龕。方由定起。見彌陀佛身。滿虛空。圓光
之中。有諸化佛。又見觀音勢尤（<bz>〔考〕</bz>尤恐至）侍立左右。
又見水流光明。分十四支。一一支水。流注上下。
自能演設（<bz>〔考〕</bz>設寶集作說）□（<bz>〔考〕</bz>苦字缼歟）空無常無成（<bz>〔考〕</bz>成。恐我）佛共（<bz>〔考〕</bz>共恐
告）遠曰。我以本願力故。未（<bz>〔考〕</bz>未寶集作來）安慰汝之後七
日。當生我國。又見佛陀邪（<bz>〔考〕</bz>邪恐耶）舍。與惠持曇順。
在佛之側。前揖遠曰。法師之志。在吾先。何來
之遲也。遠既自（<bz>〔考〕</bz>自恐目）擊分明。又審精爽不亂。乃
與其徒法淨惠寶等。具言所見。因吉（<bz>〔考〕</bz>吉恐告）淨曰。
始吾右（<bz>〔考〕</bz>右寶集作居）此十一年。幸於淨土。三觀勝相。
今復見之。吾生淨土決定矣。次日寢疾。又謂
淨曰。七日之期。斯其漸也。汝徒自勉。無以世
間情累拘也。至期果卒。
<other>二釋僧顯</other>代（<bz>〔考〕</bz>代寶集作岱）郡人也。弱年棄俗。操履潔
苦。不交浮偽。人事盛衰。機巧之變。未始于意。
或時禪定。輙一坐累日。晚得梵僧傳譯新經。見
淨土三事因願。九品往生。大喜曰。吾以身混五
濁。眾苦嬰傳（<bz>〔考〕</bz>傳寶集作縛。）而遽得此。若飛出塗炭。翔
翼太虛。而今與後。念有歸矣。於是。馳誠西（<bz>〔考〕</bz>西寶
集作而）想。僶俛而不懈者九月。一夕寢疾。見無量
壽佛乘空來。降空中逮（<bz>〔考〕</bz>逮寶集作迎）有百寶光明。以
燭其身。是夕顯花澡浴。為同住及侍疾者。訛（<bz>〔考〕</bz>訛寶
集作說）己所見。并復陳誡因果。勉於未悟。既而未
（<bz>〔考〕</bz>未寶集作示）寂。鄰寺或見金臺西（<bz>〔考〕</bz>西恐而）下。或聞殊香滿
室。皆歎異焉。
<pb n="136"/>
<other>三釋惠永</other>河內人也。聞道安法師為時規準。千
里淡（<bz>〔考〕</bz>淡寶集作從）學。後託廬山之西林。不易年間。門
人[窪-圭+帚]盛。遠公之後來山。於是。相與為終焉計。
遠居東林三十年。影不出山。永於西林亦如之。
研未經律。精明講訛（<bz>〔考〕</bz>訛寶集作說）。布衣蔬食。樂以終
歲。嘗欲宅心靜境。習諸三昧。乃立一定（<bz>〔考〕</bz>定寶集作室）
於所居峯頂。每永之至。室旁之虎。必就馴伏。
人或懼則驅而去。旋又來伏焉。又來伏（<bz>〔考〕</bz>又來伏一字恐
衍）永真素自然。語不傷物。標誠植願。動在安養。
義熙十年遇疾。斂衣攝念。冥目而（<bz>〔考〕</bz>而寶集作西）向。俄
而求履欲起。眾疑而問焉。永曰。吾以佛來故起。
何恠也。而遂終。俗奔赴。咸聞天香。七日乃歇。
<other>四釋惠虔</other>河翔人也。精持戒律。志行堅固。物
（<bz>〔考〕</bz>物寶集作初）居盧山。僅十年。道俗有乘（<bz>〔考〕</bz>乘寶集作業）佛道者。
背（<bz>〔考〕</bz>背寶集作皆）慨慕之。虔以遠師德業風聞。資發聾𧸃。
美而歎曰。彼人也。吾人也。彼德乘（<bz>〔考〕</bz>乘寶集作業）如此。
吾能無塊（<bz>〔考〕</bz>塊寶集作愧）哉。乃之吳。會山陰旁嘉祥寺。
聚徒館眾。大開䅎（<bz>〔考〕</bz>䅎寶集作誘）掖。不倦講演。謂眾曰。
幸由像季。講道遺教。願乘少善。[利-禾+豕]（<bz>〔考〕</bz>[利-禾+豕]寶集作剋）奉彌
陀。後五十年忽病。虔知時尤（<bz>〔考〕</bz>尤寶集作至）。乃曰。登
蓮坐王（<bz>〔考〕</bz>王寶集作玉）池。蓮開見佛。即佛其時矣。所欲
祈誠海眾。為法真友。觀音勢至。為己良道。過
此以還。無□（<bz>〔考〕</bz>寶集作復）他願。其夕。山陰北寺。有
嚴左（<bz>〔考〕</bz>左寶集作尼）者。方其假寢倐。見觀音勢至。與百
千眾。自高為下。幡花憶蓋（<bz>〔考〕</bz>憶蓋寶集作幢）光映日月。嚴
既見之。且禮且瞻。因前詣問曰。犬（<bz>〔考〕</bz>犬恐大）士何所
之耶。對曰。之嘉祥迎虔公（<bz>〔考〕</bz>公下寶集有耳[虔-文+ㄆ]）於是夕。預
亦自得勝相。尋告弟子。奄然長逝。眾聞異香。
久乃滅。
<other>五釋僧濟</other>未詳何許人。入廬山。問道千（<bz>〔考〕</bz>千寶集作于）
遠公。內外經書。皆貫次安（<bz>〔考〕</bz>次安寶集作深要）遠每謂曰。
與吾紹隆大法。爾其人乎。凡所講議。時多欽伏。
殆其有疾。不能作者三日。遠附一燭。遺之曰。
汝可憑此違（<bz>〔考〕</bz>違寶集作建）心安養。濟承其意。執燭停想。
復延諸僧。夕諷觀經。漏殘星轉。殆將五更。濟
以所執之燭。枚（<bz>〔考〕</bz>枚寶集作授）弟子無弼。於僧中行之。
頃之。且覺自康一燭。浮空而行。蒙彌陀佛接置
千（<bz>〔考〕</bz>千恐于）掌。偏至十方。歷事諸佛。須臾既覺。備
與弼等道之。已而嘉曰。吾以一夕觀念。蒙佛接
□（<bz>〔考〕</bz>寶集作引。）唯佛犬若（<bz>〔考〕</bz>犬若寶集作大慈）與念俱尤（<bz>〔考〕</bz>尤寶集作至）[?夕]千
明夕得見空中。化佛與住菩薩。隱顯未（<bz>〔考〕</bz>未寶集作來）集。
又謂弼曰。化佛來也。吾其去矣。終是西頗（<bz>〔考〕</bz>頗寶集作
顧）一息而終。方歊暑。肌肉三月不腐。
<other>六釋惠恭</other>預章豐城人。入佛以來。與僧光惠堪
蘭三法師。尤相友善。蘭等力學殆不如恭。而於
淨土陶蒸[耳*(日/皿)]籍。以繫願想。恭所不達。蘭甞謂曰。
汝雖力學博聞。室（<bz>〔考〕</bz>室寶集作豈不見經云如聾奏音樂說
（<bz>〔考〕</bz>說寶集作悅）彼不自聞乎。恭曰。學不可已。孰能未
死。昧昧如癡哉。後七年（<bz>〔考〕</bz>年寶集作日）蘭等俱死。[?夕]時
各有奇應。又五年。艮（<bz>〔考〕</bz>艮寶集作即）晉義●十一年。恭
且病。乃曰。六道㳂洄。何時可止。宛生（<bz>〔考〕</bz>宛生寶集作死）
去來。吾安歸赴（<bz>〔考〕</bz>赴寶集作哉）於是叩頭雨注（<bz>〔考〕</bz>注寶集作泣。）誓
心千（<bz>〔考〕</bz>千恐于）安養。病苦雖甚。其念不少間焉。一日
睹（<bz>〔考〕</bz>睹寶集作覩）無量壽佛。以紫金臺。前尤（<bz>〔考〕</bz>尤寶集作至）迎恭。
自覺乘彼金臺。[?夕]中流出光明。若諸寶聚。又見
昔者僧光惠堪惠蘭等。於其光中。欣然告曰。長
老受生之處。已居上品。吾等不勝浣慰。但念五
濁淹延。淨土相依之晚也。恭於其日。驟覺身心
無諸苦痛。欣然奮迅。告眾乃滅。
<other>七劉程之</other>字仲思。彭城人。少孤。事母以孝聞。
才藻自屓。不委氣于時俗。雖夫寒餓在己。威福
在前。其立（<bz>〔考〕</bz>立寶集作意）湛如也。司徒（<bz>〔考〕</bz>徒寶集作空）王證（<bz>〔考〕</bz>證寶集作
䛑。）亟相桓玄。侍中謝琨。都齊（<bz>〔考〕</bz>齊寶集作督）謝安。大
<pb n="137"/>
尉劉裕。咸嘉其賢。欲相推薦。程之力辭焉。乃
之廬阜。以詫于遠公（<bz>〔考〕</bz>公下寶集有遠公此書恐脫。）曰。官祿巍[?夕]。
欲何不為。程之曰。君臣相疑。疣贅相窺。晉室
無盤石之固。物情有累卵之危。吾何為哉。遠聞
其說。大相器厚。大尉劉公。亦以其志不可以力
屈。與羣公議。遺民之號⿰弓全（<bz>〔考〕</bz>⿰弓全寶集作旌）焉。及雷次宗。
周續之。畢頴之。張秀實等。同來依遠。[?夕]曰。
諸公之來。豈宜忌（<bz>〔考〕</bz>忌寶集作忘）淨土之游乎。如有心寫
（<bz>〔考〕</bz>寫寶集作焉）當加勉勵。無宜後也。程之又㝡有文。
得議（<bz>〔考〕</bz>議寶集作誌）其事。鑱石以眾（<bz>〔考〕</bz>眾寶集作永）之。於西林間
（<bz>〔考〕</bz>間寶集作澗）北。別立禪坊。養志安貧。研精玄理。精
勤不倦。具待（<bz>〔考〕</bz>具待寶集作且持）禁戒。宗張等咸歎仰之。
專念坐禪。始涉半歲。艮（<bz>〔考〕</bz>艮寶集作即）於定中。見佛光
照。大（<bz>〔考〕</bz>大寶集作又）地皆真（<bz>〔考〕</bz>真寶集欠）金色。出定已。愈益
怡[怡-台+死]（<bz>〔考〕</bz>[怡-台+死]寶集作悅）居山十五年。未乎又於念佛中。見
彌陀佛。身紫金色。毫光散燭。垂乎（<bz>〔考〕</bz>乎寶集作手）慰接。
以臨其室。程之愧（<bz>〔考〕</bz>愧寶集作慰）幸悲泣。且自陳曰。安
得如來為我等摩頂。覆我以衣耶。俄而佛摩其頂。
引袈娑以覆之。他曰（<bz>〔考〕</bz>曰寶集作日）念佛。又見身入七寶
大池。其池蓮花。青白相間。其水湛[?夕]。若無畔
岸。中有一人。頂有圓光。胸有萬字。柏（<bz>〔考〕</bz>柏寶集作指）
池水曰。八功德水。汝可飲之。程之飲水。月（<bz>〔考〕</bz>月寶
集作甘）美盈口。及（<bz>〔考〕</bz>及寶集作乃）窹。猶覺異香發於毛孔。程
之曰。此吾淨土之緣至矣。誰為六和之眾。與我
證明。廬阜諸僧。既皆來集。程之乃對尊像。焚
香載拜而程曰。我以釋迦遺教故。能知有阿彌陀
佛。此香當先供養釋迦如來。次乃供養阿彌陀然
（<bz>〔考〕</bz>然寶集作佛後）供養法花會中佛菩薩眾。至於十方佛菩
薩眾。願令一切有情。俱生淨土。願畢。與眾敘
別。面西端坐。斂手氣絕。年五十七（<bz>〔考〕</bz>七寶集作九）。
<other>八東晉闕公則者</other>遠公蓮社一百二十三賢之一也。
甞誓往生。來報同會。其後順化。友人為公則於
東京田（<bz>〔考〕</bz>田恐白）馬寺。追薦轉經。于時道場林殿。夜
中有金色光。空中聲曰。我是闕公則也。祈生極
樂寶國。今已果所願。故來相報。言已不現。支
道林讚曰。大哉闕公。歆虛納靈。神往西域。迹
驗東京。徘徊霄虛。流響耀形。豈欽一讚。示以
[迋-土+非]（<bz>〔考〕</bz>[迋-土+非]恐非）冥。又虔（<bz>〔考〕</bz>虔恐虞考敬讚曰。猗與（<bz>〔考〕</bz>與恐歟）公則。
光（<bz>〔考〕</bz>光恐先）甘法味。知我者希。其道乃貴。金光夜朗。
花顏朝睟。不捨有緣。言告其類。
<other>九釋僧叡</other>魏之館陶人也。年十八。始事僧賢。
為弟子（<bz>〔考〕</bz>子下寶集有巾寫之外四字）學與（荐）晴（<bz>〔考〕</bz>晴寶集作時）競。至二十。
博總佛經。猶通儒籍。甞聽。僧朗講放光經。屢
有譏。難（<bz>〔考〕</bz>難寶集欠）朗謂（<bz>〔考〕</bz>謂下寶集有賢）曰。叡誡（<bz>〔考〕</bz>誡寶集作也識）出人表。
皆（<bz>〔考〕</bz>皆寶集作北）格難吾。累思本能通。可謂賢弟子也。
叡以身居學地（<bz>〔考〕</bz>地下至學。地二十字恐衍）。格難吾累思不能通。
可謂賢弟子也。叡以身居學地。未能均惠均（<bz>〔考〕</bz>均恐衍）
習定。加又禪定之奧。昧諸階漸。且曰。經法雖
少。足識因果。禪法未傳。措心無地。羅什後至
開（<bz>〔考〕</bz>開戒傳作關）中。出禪安（<bz>〔考〕</bz>安恐要）三卷。叡首仍（<bz>〔考〕</bz>仍寶集作得）之。
日夜修習。遂精五門。善入六靜。美聲大布。遠
近歸德。什師所翻經論。叡普並忝定。什歎曰。
吾以傳禪（<bz>〔考〕</bz>禪寶。集作譯）與早求（<bz>〔考〕</bz>求寶集作子相）值。蓋無恨矣。
後著大智論。十二門論等序。并著大小品法花維
摩思益經序。皆傳於世。初叡善攝滅（<bz>〔考〕</bz>滅恐威）儀。弘
贊經法。常廻諸善。願生安養。坐（<bz>〔考〕</bz>座下寶集有臥）窂曾背
西。後時無病。集僧告曰。生平所有（<bz>〔考〕</bz>有寶。集作存）願
在（<bz>〔考〕</bz>在寶集作生）安養。如叡所見。固當得生。或其身口
意業。未至無犯。願施大慈。永為法朋（<bz>〔考〕</bz>朋寶集作明誠也明
也。）　因款諸僧。端坐入滅。寺僧咸見五色雲煙。
出㝡（<bz>〔考〕</bz>㝡恐叡）之旁（<bz>〔考〕</bz>旁寶集作房）盤旋西（<bz>〔考〕</bz>西寶集作而）去。
<other>十釋曇鑒</other>孩雅（<bz>〔考〕</bz>雅寶集作稚）厭俗。稍長。學兼經論。
後聞羅什開。枝（<bz>〔考〕</bz>開枝寶集作入關林）策詣之。咨決心疑。一
<pb n="138"/>
隅三反。及什之言（<bz>〔考〕</bz>言寶集作亡）乃之江陵山寺。履行尤
謹（<bz>〔考〕</bz>謹下寶集有甞字）願躬陞安養。面覲彌陀。故（<bz>〔考〕</bz>故下寶集有雖字）
毫芒之善。恙（<bz>〔考〕</bz>恙寶集作悉）廻向之。一曰（<bz>〔考〕</bz>曰寶集作日）定中。
見彌陀佛。手捧金瓶。以水灑其面。滌汝塵垢。
清汝心念。汝之身口。俱致爰（<bz>〔考〕</bz>爰寶集作嚴）淨。乃於瓶
中。出一蓮花授之。鑒出定。謂弟子惠嚴曰。汝
於淨土。有觀念因。吾於汝也。宜無隱乎。𠇍遂
以所見告之。殆三日。弟子道濟。辭往上明。鑒
曰。汝徒未能性（<bz>〔考〕</bz>性寶集缼）陞安養脫娑婆。驅（<bz>〔考〕</bz>驅寶集作區）[?夕]
南北。其終為何。既而又曰。汝能奉吾言。他日
之來。猶吾在焉。不然則汝之報隨業（<bz>〔考〕</bz>業下寶集有有字）遷。
其夕。鑒與寺僧。歷敘疇昔。亦露其長往不得
（<bz>〔考〕</bz>得寶集作復）之意。聞者英（<bz>〔考〕</bz>英寶集作莫）之測也。夜寖深。獨
步序（<bz>〔考〕</bz>序寶集作廊）下。念彌陀佛。近愈（<bz>〔考〕</bz>愈寶集作逾）五更。其
聲彌勵。及且。嚴等依常問訊。見鑒。趺坐不動。
就而視之。已（<bz>〔考〕</bz>已寶集作亡矣。凡三旬。支體柔滑。有
若芙蕖之香。發出焉。同時。亦有江陵釋道海。
淮（<bz>〔考〕</bz>淮寶集作維）南釋曇泓。東[較-父+眾]釋道廣。弘農釋道光。
并祈心安養。至其棄世。皆言自（<bz>〔考〕</bz>言自寶集作目）擊金臺寶
網。暨頻伽命[?夕]（<bz>〔考〕</bz>命[?夕]寶集作共命）之鳥。來現其前。
<other>十一釋曇弘（<bz>〔考〕</bz>弘寶集作泓下同）</other>廣陵高郵人。宋永初中。南
遊番禺止于臺寺。後適交阯之仙山寺（<bz>〔考〕</bz>自廣陵至山寺寶集作黃龍人
也）香火之外。了無他事。誦無量壽及觀經。不知
其數。弘每念曰。一身萬緒。正念難守。可乘念
早見彌陀。由是。於崦（<bz>〔考〕</bz>崦寶集作山唵）間。積薪又（<bz>〔考〕</bz>又寶集作為）
𧂐。一日潛入其薪。口自陳曰。願謝此報。速奉
金顏。無於三界以隨諸有。因而縱火。弟子追及
舁之（<bz>〔考〕</bz>舁之寶集缺）還寺。然其所焚半身[嫻-木+(古/小)]（<bz>〔考〕</bz>[嫻-木+(古/小)]寶集作已爛未經
月餘。復如故（<bz>〔考〕</bz>故寶集作此）翌日。鄉閭。嚴持大會。
舉寺皆赴。弘於是月（<bz>〔考〕</bz>月寶集作日）復入或飲谷取水（<bz>〔考〕</bz>或飲
谷取水寶集作巖谷聚）薪焚之。鄉民奔（<bz>〔考〕</bz>奔寶集作犇）救。弘已已（<bz>〔考〕</bz>已寶集作
亡）矣。於是。益薪進（<bz>〔考〕</bz>進寶集缼）火。收（<bz>〔考〕</bz>收寶集作取）其道（<bz>〔考〕</bz>道寶
集作遺）骨。得舍利數百。擊之以右（<bz>〔考〕</bz>右寶集作石）光𤾃隨發。
有見弘身。作黃金色。乘一金鹿。西行甚急。或
問之。不答。再問之（<bz>〔考〕</bz>再問之寶集缼）惟（<bz>〔考〕</bz>惟寶集作唯）舉一手。
指西而已。人有迫而追之。相去彌遠。終不及焉。
<other>十二烏長國王</other>謂群臣曰。朕為人主（<bz>〔考〕</bz>自謂群至人主寶集作有言凡
人之生）不免生老病死。無常無常（<bz>〔考〕</bz>無常恐衍）之苦。六趣輪
廻。誰分貴賤。聞西方佛國。誓願棲神。於是。
日夜精勤。念佛行道。廣行布施。利樂眾生。每
日設一百僧。王與后妃。親乎（<bz>〔考〕</bz>乎寶集作手）行食。時請
名僧。咨叩妙法。三十餘年。精專無贊（<bz>〔考〕</bz>無贊寶集作不替）
一日宮中見彌陀佛。西方聖眾束（<bz>〔考〕</bz>束寶集作來）迎。祥瑞
不一。端坐示滅。神色怡悅。
<other>十三宋魏（<bz>〔考〕</bz>魏寶集缺）世子親屬四人</other>皆念於（<bz>〔考〕</bz>於寶集作阿）彌陀
佛。唯妻不信。女年十四。忽患命終。三日重甦
曰。兒到西方。見父見（<bz>〔考〕</bz>見寶集作兄）及兒。七寶池中皆
有蓮花。唯母全無。故來相報。母因生信。發志
念佛。後臨終皆云。見佛來迎。同生淨土。
<other>十四左（<bz>〔考〕</bz>左寶集作尼）法盛</other>清（<bz>〔考〕</bz>清下寶集有河字）人。才識惠解。
敏若生知。晝則披陳玄素。夕則澄寂理味。漸積
歲時。神情朗謄。雖曰暮齒。有逾扗（<bz>〔考〕</bz>逾扗寶集作途壯）年。
每欲救（<bz>〔考〕</bz>救寶集作[托-七+友]）跡三界。棲神九品。於是。今（<bz>〔考〕</bz>今寶集作
分）十六觀。并作入（<bz>〔考〕</bz>入寶集作八）池。以糸（<bz>〔考〕</bz>糸寶集作系）前想。
一日病。方假寐。見彌陀佛。與二菩薩。乘雜花
雲。[?夕]出寶光。前以照盛。是時。諸尼糓扉問病。
且見盛房光明迸溢。駭而問之。盛曰。適吾假寐。
見彌陀佛及二菩薩。已在吾前。而復以光照我。
此佛之時（<bz>〔考〕</bz>時。寶集缺）慈度我也。言竟而絕。
<other>十五尼道瑗</other>再（<bz>〔考〕</bz>再寶集作丹）陽人也。少聽（<bz>〔考〕</bz>聽寶集考聰）悟。
自得經籍書史。皆所博涉。成戒之後。研味三莊
（<bz>〔考〕</bz>三莊寶集作二藏）尤得其要。大造（<bz>〔考〕</bz>造下寶集有佛字）像。以廣福業。
皷（<bz>〔考〕</bz>皷寶集作彭）城金像二軀。瓦官寺彌勒像一軀。違（<bz>〔考〕</bz>違恐
<pb n="139"/>
建）興寺金像二軀。建福寺臥像并普賢行像兩軀。
又隨其像。陳獻幡花。頗極精麗。又造金無量壽
佛一軀。願馮其福。接量（<bz>〔考〕</bz>接量寶集作接至）西方。明年夏
四月十一日。像於眉間。大放光明照□（<bz>〔考〕</bz>缺字寶集有寺[?夕]內三字）
盡如金色。於金色中。無量壽佛。與瑗記曰。汝
於（<bz>〔考〕</bz>於寶集作捨）此報。必遂依我。當善護持。勿生疑慢。
瑗得其記。彌增感悅。旋於其月望曰（<bz>〔考〕</bz>曰恐日）。就其
像前。端坐入滅。
<other>十六釋惠（<bz>〔考〕</bz>惠寶集作慧）進</other>烏裎人也。性雄勇好任俠
年四十。覺身夢幻。乃之楊都高座寺出家焉。進
以中年出家。不能窮𦣱圓頓。願誦法花。以畢殘
報。用心勞苦。執卷病生。歎曰豈業障深厚。如
來之教難勝耶。乃復發願。造經百部。以悔先障。
始聚錢一千六百。一夕群賊來寇。進無驚撓。惟
（<bz>〔考〕</bz>惟寶集作唯）俯身合掌。指其錢曰。此經錢也。出於檀
越之家。吾無有焉。群賊聞之。愧𧹞（<bz>〔考〕</bz>𧹞寶集作報）而去。
尒後果成百部。[?夕]袟（<bz>〔考〕</bz>袟寶集作帙）既滿。病亦隨損。進
向所營功德。俱資淨土。願心深固。俄空中有聲。
告曰汝事已辨（<bz>〔考〕</bz>辨下寶集有願字）亦已遂。其生淨土。非汝
而誰（<bz>〔考〕</bz>誰下寶集有進字）聞之曰。進本不敢以冀上品。俱但
下如（<bz>〔考〕</bz>如寶集作品）之下。亦無退轉矣。至齊永明三年。
[?夕]八十餘。無病而卒。
<other>十七釋惠（<bz>〔考〕</bz>惠寶集戒傳作慧）光</other>定州人也。年十三。隨父
入洛。見佛陀禪師。慕其有道。陀以光有異相。
必（<bz>〔考〕</bz>必下寶集有能字）宣荷勝法。勉之從佛。光既從事佛道。
刻已（<bz>〔考〕</bz>已恐己）力學。曰（<bz>〔考〕</bz>曰寶集作日）記數千言。加又一鈎索
判（<bz>〔考〕</bz>判寶集作淵）致。若由宥（<bz>〔考〕</bz>宥寶集作宿）悟。一時有所咨問。
光必指引。冷然可聽。人號聖沙彌焉。洎曰其受
具。大翼聖教。眾欽其德。往[?夕]解囊而施。歲無
虛曰（<bz>〔考〕</bz>曰寶集作日）光廻所施。恙（<bz>〔考〕</bz>恙寶集作悉）資恟獨。甞者
（<bz>〔考〕</bz>者寶集作著）四分律疏。及花嚴涅槃十地等疏。皆□（<bz>〔考〕</bz>缺字
寶集作盡）權實。齊之名賢。率宗奉之。然光所修精苦。
未始尅定何佛國土受生。及病大漸（<bz>〔考〕</bz>及病大漸寶集作一日有疾）
俄見天眾來現。曰非所願也。乃（<bz>〔考〕</bz>乃寶集作及）投誠稽願
（<bz>〔考〕</bz>願寶集作顙）乞歸安養。朱（<bz>〔考〕</bz>朱寶集作木）移瞬息。且（<bz>〔考〕</bz>且下寶集有見字）
淨土化佛。與化菩薩。宛滿虛空。光曰。惟（<bz>〔考〕</bz>惟寶集作
唯）佛攝受。遂我本願。又謂弟子曰。化佛菩薩
不知其數。吾得褰衣後隨。志願足矣。於是。彈
指謦欬。言氣俱盡。
<other>十八釋法淋</other>晉□□（<bz>〔考〕</bz>缺字寶集有厚人也三字）落髮。志學以日
兼夜。諸部毗尼。洞曉持犯。律部而外。談佛國
土。必權（<bz>〔考〕</bz>權寶集作指）極樂。為受生處。以故。早暮常
誦觀經。以繫念。或時誦之。輙見一僧。形甚魁
大。在其左右。琳雖異之。未甞出諸口。惟（<bz>〔考〕</bz>未甞出諸
口惟寶集作不曾出口唯）執侍小竟（<bz>〔考〕</bz>竟恐兒）子見焉。齊建武二年。不
愈。旦見一大寶樹。□（<bz>〔考〕</bz>缺字恐樹）下有三蓮花。花上有
一佛二菩薩像。淋大喜曰。修淨業者。得見寶像。
艮（<bz>〔考〕</bz>艮寶集作即）除無量億劫重罪。幸吾見之。不慮金蓮
玉池。不得生也。又謂僧曰。今夜尒（<bz>〔考〕</bz>尒寶集作耳）聞鐘
聲。艮（<bz>〔考〕</bz>艮寶集作即）來視我。□□（<bz>〔考〕</bz>缺字寶集有至於二字）夜半。果聞
鐘聲。琳乃就席而逝。
<other>十九釋僧柔</other>舟（<bz>〔考〕</bz>舟寶集作丹）陽人。九歲親學。秀發天
然。閭里先達。莫不嘉其俊異。後遇弘稱法師。
遂投簪焉。偁有大名。一時學者。駢肩依仰。柔
侍其側。曰（<bz>〔考〕</bz>曰寶集作日）承提發。以故。所學方等諸經
皆貫精奧。後入剡白山靈鷲寺。[?夕]僧夜夢。人擁
鉄鉞。隊仗（<bz>〔考〕</bz>仗寶集作伏充）塞山河。問之。曰。柔法師至。
吾□□□（<bz>〔考〕</bz>缺字寶集有且迎矣三字）及旦。柔果（<bz>〔考〕</bz>果下寶集有至字）焉。寺
僧競歎其事。奇柔。[?夕]曰。□□（<bz>〔考〕</bz>缺字寶集有吾為鬼）物。見
尚何奇也。齊大祖及世祖。父（<bz>〔考〕</bz>父寶集作文）宣諸帝。咸
知其名。前後詔至鄴下。特加睿睠。然柔不親俗。
不尚名。不以物熊（<bz>〔考〕</bz>熊寶集作態）咸襄（<bz>〔考〕</bz>咸襄寶集作盛衰）介其意。
唯於淨土之業著（<bz>〔考〕</bz>淨土之業著寶集作淨業者）心焉。每至懸車西。
<pb n="140"/>
次則劒客（<bz>〔考〕</bz>客寶集作容）端想。歷伸其已（<bz>〔考〕</bz>已寶集作願其亡）之□（<bz>〔考〕</bz>缺字
寶集作日）柔見化佛。僅百千數。又聞房室內外異香襲
人。柔曰異香之來襲我衣。聖賢擁（<bz>〔考〕</bz>擁下寶集有護字）我將
西歸。乃令鋪席於（<bz>〔考〕</bz>於寶集作于）地。西望虔禮。艮（<bz>〔考〕</bz>艮恐即）
時（<bz>〔考〕</bz>集作遷）神焉。
<other>二十釋曇鸞</other>鴈門人也。少遊五臺。感其靈異。
自誓出俗。三乘頓漸。具陶文理。又甞抱疾。行
至汾川（<bz>〔考〕</bz>川寶集作門。）俄見雲陰斗盡。天門洞開。六欲
階位。上下重複。鸞方瞬目。疾乃隨愈。鸞於是
後。用心佛道。常如不及。開蒙誘俗。無間遠迹。
初鸞好為術學。聞陶隱居得長生法。千里□（<bz>〔考〕</bz>缼字寶集
作就）之。陶以仙經十卷。枚（<bz>〔考〕</bz>枚寶集作授）鸞。躍然自得。
以為神仙之術。其□□□（<bz>〔考〕</bz>缺字寶集。有必然也三字）後還洛下。
過（<bz>〔考〕</bz>過寶集作遇）菩提留支。意頗得之。問支曰。佛道有
得長生乎。其能却老為不死乎。文（<bz>〔考〕</bz>文寶集作支）笑而對
曰。長生不死吾佛道也。施以觀無量壽經授之。
曰。汝可誦此。則三界無復生。六道無攸（<bz>〔考〕</bz>攸寶集作長）
往。盈虛消長。禍福成敗。無得而眹（<bz>〔考〕</bz>眹寶。集作至）其
為壽也。有却右（<bz>〔考〕</bz>右寶集作石）焉。有河沙焉。河沙之數
有極。壽量之數無期。此吾金仙氏之長生也。鸞
承其語。驟起深行。遂焚所學仙經。而專觀經焉。
每於觀經。得其（<bz>〔考〕</bz>其下寶集有義字）理。修三福業。想像九
品陀（<bz>〔考〕</bz>陀寶集作雖）夫寒暑之變。疾病之來。不懈千（<bz>〔考〕</bz>千寶集作
于）始念。魏主憐其志尚。又嘉其自行化他。流靡
弘廣。號為神鸞。勅住并（<bz>〔考〕</bz>并下寶集有州字）大嚴寺。未幾。
移住汾州玄中寺。一夕。鸞正持誦。見一梵僧軒
昇（<bz>〔考〕</bz>軒昇寶集作掀昂）而來。入其室曰。吾龍樹也。所居淨
土。以汝有淨土心。故未見汝。鸞曰。何以教我。
樹曰。已去不可及。未來（<bz>〔考〕</bz>來下寶集有世字）未可追。現在
今何在。白駒□（<bz>〔考〕</bz>缺字寶集作難）與廻。言談（<bz>〔考〕</bz>談寶集作訖）而失。
鸞以所見勝異。必知死生之□□（<bz>〔考〕</bz>缺字寶集有期屆二字）矣。
即集弟子數百人。咸（<bz>〔考〕</bz>咸寶集作盛）陳教誡言。其四生
[保-木+又][?夕]。其止無曰（<bz>〔考〕</bz>曰寶集作日）地獄諸苦。不可以不懼。
九品淨業不可以不修。因令弟子齊聲。高唱阿彌
陀佛。鸞乃西向冥目。頓顙而示滅。是時道俗。
同聞管絃絲竹之聲。由西而來。良久乃（<bz>〔考〕</bz>乃寶集作而）寂。
<other>廿一釋道珎</other>（<bz>〔考〕</bz>珎寶集作伱以下同梁天監（<bz>〔考〕</bz>監寶集作鑒）中。憇錫于廬
山。聞昔遠公等結想于淨土。心頗慕之。然未克
專念。異時夢中。見浮海者數十人。櫓舟前邁
珎問之。對曰。將適彌陀國。珎曰。願（<bz>〔考〕</bz>願下有將隨）適。
曰。以子意。孰敢拒之。但一日之修。功超永劫。
彌陀之經存矣。而子未誦之（<bz>〔考〕</bz>之下寶集有及末曾修設沐浴因緣九字）如之
何且求適也。珎夢覺。嗟歎愧悚。若於勝法有差
焉。遂尋其經誦之。晨夕相繼。間無容髮。一日。
所居堂虛□（<bz>〔考〕</bz>虛寶集作室缺字作戶）扃。有捧銀臺而至者。曰。
法師報盡。當陞此臺。又曰以師之功。□□（<bz>〔考〕</bz>缺字寶集
有當得金三字）臺。奈何始心猶預。故止此可（<bz>〔考〕</bz>可寶集作耳）珎泣謝
曰。果□（<bz>〔考〕</bz>缺字寶集作能）越三界出五苦。則珎也見佛之基
有漸。奚必金臺也。然珎少言語。多貶損。雖得
其事。未嘗矜於人。亦不得而知。唯珎自記敷百
字。莊□干莊（<bz>〔考〕</bz>莊□干莊寶集作藏之於坐）隅經亟。其已（<bz>〔考〕</bz>已寶集作亡之
夕。所居之崖[(?*殳)/止]（<bz>〔考〕</bz>[(?*殳)/止]寶集作壑）萬疊。如烈火千炬。交相
輝爍。鄉民百餘家。望之大驚。及旦。咸艮其山。
間之寺僧。對以珎已（<bz>〔考〕</bz>已寶集作亡）乃知其所見者。皆珎
往生嘉祥焉。
<other>廿二梁高信士結像（<bz>〔考〕</bz>結像恐浩誤象歟）</other>東平人也。貞廉不群。
於想無礙。虔奉正法。長而彌其（<bz>〔考〕</bz>其恐篤）杜門不出。
專念往生。誦無量壽經無廢輟。常於靜室獨（<bz>〔考〕</bz>獨下恐坐
字缺）一榻。曉夜忘疲。忌（<bz>〔考〕</bz>忌恐衍）起居啘唾未嘗西向。
於靜觀中。數[?夕]泛漾紅蕖。於池面連玉沼。珍奇
豔麗。無不畢覩。初未見佛及諸大士。乃憫然傷
惋。即於花上傾心致敬。纔起乃遙睇金容。鏡暎
其地。珍麗之屬□□色。年愈八十將終。又夢菩
<pb n="141"/>
薩迎接。所著賢聖論及簡文。並傳於世事。見梁
沙門寶唱傳中。
<other>廿三釋惠（<bz>〔考〕</bz>惠寶集作慧）命</other>長沙人也。年十五。誦法花。
纔盈七日。一部終焉。稍長。大通禪要。文（<bz>〔考〕</bz>文寶集作
又）與南嶽思禪師友善。嘗□（<bz>〔考〕</bz>寶集作謂）忠（<bz>〔考〕</bz>忠恐思）曰。吾
與子。植因淨業。正以西方為期爾。思曰。區[?夕]
之意。敦敢忌之。但⿰馬兼（<bz>〔考〕</bz>⿰馬兼寶集作願）驥尾不拒蒼蠅耳。
時法音禪師。亦嘗與命結為淨業土友。當其年暮。
益加親厚。一夕。命携音年（<bz>〔考〕</bz>年寶集作手）月下相顧而
笑曰。時至不行為貪生可去為苟欲。吾其去
矣。音曰。相知之義。寧不俟我十日哉。命竪雨
格（<bz>〔考〕</bz>雨格寶集作兩指）而對之曰。過此不可及也。翌日命果
嬰疾。又一日終焉。其日同眾。有目（<bz>〔考〕</bz>目寶集作見）天人
下降。幢幡自隨。或聞房宇唱善哉者。又聞奇香
異樂。彌曰（<bz>〔考〕</bz>曰寶集作日）不散。後十日音亦告終。所現
瑞相頗同。
<other>廿四後周僧崖</other>住益州多寶寺。於城西燒左手五
指。道俗十萬餘人權□□（<bz>〔考〕</bz>權□□寶集作擁之。人）問痛否。答
曰。心既無痛。指何痛（<bz>〔考〕</bz>痛寶集作病）也。乃謂弟子曰我
滅度。後好供養病人及醜陋者。此徒多諸佛菩薩
權化。自非大心平等。何能一切恭敬。當往生時。
或見天花。及僧崖披班納錫枝。與數十僧。乘空
西沒。
<other>廿五後周靜靄法師</other>因周武章（<bz>〔考〕</bz>章寶集作帝）滅佛法。靄
限□（<bz>〔考〕</bz>限□寶集作恨無）力護法。告弟子曰。吾無益於世。
當捨（<bz>〔考〕</bz>捨寶集作施）自身。割手足布於石上。引腸胃於樹
枝。割心捧之而卒。仍述偈言。捨此穢形。願生
淨土。一念花開。彌陀佛所。
新修淨土往生傳卷上
大治五-八月十八日書之　　　　□　　□
同日交點了
<sarticle>No. 1546-1
 新修往生傳中卷佚文</sarticle>

<other>釋道綽</other>并州人。棄家已來歷訪名師。後聞瓚
禪師理行兼著卑志事之。尋憇石壁谷玄忠寺。
寺即後魏曇鸞法師舊止也。鸞於其寺久薀淨業。
至其亡日疊有祥異。郡人奇之。捃摭其事刻
之於石。綽讀其文彌㴱信。講涅槃經二十餘
徧。每歎鸞法師智德高遠尚捨講說。修淨土業
已得往生。況我小子所解何足為多而恃此為
德。即捨講說修淨土行。一向專念阿彌陀佛。
日別七萬徧為限。禮拜供養相續無間。為開悟
有緣每講觀經二百餘徧。示誨道俗。七歲已上
念阿彌陀佛。教用小豆為數。上者念得九十八
十石。中者念得五十石。下者三十石。教諸有
緣。不向西方大小便利涕唾。不背西坐。聲[?夕]
相注弘淨土業。每見佛住空中。天華下散大如
錢。其色鮮白遍滿虛空。大眾以手承花。人[?夕]
皆得七日不萎。又撰安樂集兩卷。見行於世。
唐貞觀三年四月八日道俗集其寺。示如來之降
生也。且見鸞於空中乘七寶船。由其上而指
綽曰。汝於淨土堂宇已成。但惟報命未盡。爾
復見化佛與化菩薩飄颻在空。眾乃驚歎大生信
服。雖夫無種闡提之人亦率服之。以故唐初并
汾諸郡重漬淨業由綽盛焉。貞觀十九年四月二
十四遇疾。道俗省覲者不可勝記。至二十七
日欲終時。又有聖眾從西方來。兩道白光入
房徹照。終訖乃滅。又欲殯時復有異光於空
中現。殯訖乃止。復有紫雲於塔上三度現。眾
人同見斯瑞（中卷歟出類聚淨土五祖傳）。
<other>釋善導</other>不悉何許人。周遊寰寓求訪道津。唐
貞觀中。見西河綽禪師行方等懺。及淨土九品
<pb n="142"/>
道場講觀經。導大喜曰。此真入佛道之津要。
修餘行業。迂僻難成。惟此觀門速超生死。吾
得之矣。於是篤勤精苦若救頭然。續至京師。
激發四部弟子無問貴賤。彼屠沽輩亦擊悟焉。
導入堂則合掌䠒跪。一心念佛非力竭不休。乃
至寒冷亦須流汗。以此相狀表於至誠。出即
為人說淨土法。化諸道俗。令發道心修淨土
行。無有暫時不為利益。三十餘年無別寢處。
不暫睡眠。除洗浴外曾不脫衣。般舟行道。禮
佛方等。以為己任。護持戒品。纖毫不犯。曾
不舉目視女人。一切名利無心起念。綺詞戱
笑亦未之有。所行之處。爭申供養。飲食衣服四
事豐饒。皆不自入并將廻施。好食送大厨。供
養徒眾。唯食麤惡纔得支身。乳酪醍醐皆不
飲噉。諸有䞋施將寫阿彌陀經。十萬餘卷。所畵
淨土變相三百餘堵。所在之處。見壞伽藍及故塼
塔等。皆悉營造。然燈續明歲常不絕。三衣瓶
鉢不使人持洗。始終無改化諸有緣。每自獨行
不共眾去。恐與人行談論世事妨修行業。其
有暫申禮謁聞說少法。或得同預道場親承教
訓。或曾不見聞披尋教義。或展轉授淨土法門。
京華諸州僧尼士女。或投身高嶺。或寄命㴱泉。
或自墮高枝。焚身供養者略聞四遠。向百餘人。
諸修梵行棄捨妻子者。誦阿彌陀經十萬至三
十萬徧者。念阿彌陀佛日得一萬五千至十萬
徧者。及得念佛三昧往生淨土者。不可知數。
或聞導曰。念佛之善生淨土耶。對曰。如汝所
念遂汝所願。對已導乃自念阿彌陀佛。如是一
聲則有一道光明從其口出。十聲至百聲光亦
如此。導謂人曰。此身可厭。諸苦逼迫。情偽變
易無暫休息。乃登所居寺前柳樹。西向願曰。願
佛威神驟以接我。觀音勢至亦來助我。令我此
心不失正念不起驚怖不於彌陀法中以生退
墮。願畢於其樹上。投身自絕。時京師士大夫傾
誠歸信咸收其骨以葬。高宗皇帝知其念佛口出
光明。又知捨報之時精至如此。賜寺額為光明
焉（同前。傳通玄義分記卷一云中卷三十三人其二十五二十六有善導二人此傳盍中卷第二十五人）。
<other>唐往生高僧善導</other>臨淄人也。幼投密州明勝法師
出家。誦法華維摩。忽自思曰教門非入一道一
途。若不契機功即徒設。於是投大藏經。信
手探之得無量壽觀經。便喜誦習於十六觀。恒
諦思惟忱節西方以為冥契。欣惠遠法師勝躅。
遂往廬山觀其遺範。乃豁然增思。自後歷訪名
德。幽求妙門。功微理㴱未有出般舟三昧者。
畢命斯道後遁迹終南悟真寺。未逾數載。觀想
忘疲已成㴱妙。便於定中。備觀寶閣瑤池金座
宛在目前。涕泗交流舉身投地。既獲勝定隨方
利物。初聞綽禪師晉陽開闡欲不遠千里從而
問津。時逢玄冬之首。風飄落葉填滿㴱坑。遂
挈瓶鉢入中安坐。一心念佛不覺已度數日。乃
聞空中聲曰可得前行。所在遊履無復罣礙。遂
出抗進程至綽禪師所展會夙心。綽公即授與
無量壽經。導披卷詳之。比來所。覩宛在。因即
入定七日不起。或問導曰。弟子念佛。得往生
否。導令辨一莖蓮花。置之佛前。行道七日花
不萎悴即得往生。依之七日果然花不萎黃。綽
歎其㴱詣。因請入定觀當得生否。導即入定
須叟報曰師當懺三罪方可往生。一者。師甞安
佛尊像。在檐牖下自處㴱房。二者。驅使策
役出家人。三者。營造屋宇損傷蟲命。師宜於
十方佛前懺第一罪。於四方僧前懺第二罪。於
一切眾生前懺第三罪。綽公靜思往咎。皆曰不
虛。於是洗心悔謝訖而見導。即曰師罪滅矣。後
<pb n="143"/>
當有白光照燭。是師往生之相也。導化洽京輩
道俗歸心者如市。後於所住寺院中。畫淨土變
相。忽催令速成就。或問其故則曰。吾將往生。
可住三兩夕而已。忽然微疾掩室怡然長逝。春秋
六十有九。身體柔軟。容色如常。異香音樂久而
方歇。
時永隆二年三月十四日（同前。中卷第二十六人歟）

<sarticle>新修往生傳卷下</sarticle>

<other>正傳三十一人（附見八人）</other>
唐南岳釋承遠唐五臺釋法照
唐并州釋僧衒（啟芳圓果附）唐朔方釋辨才
唐鎮州釋自覺唐台州釋懷玉
唐觀察韋文晉唐李知遙
唐鄭牧卿唐吳郡釋齊翰
唐吳郡釋神皓唐睦州釋少康
唐彭州釋知玄唐汾州釋僧藏
唐郁州約山翁等三人唐元子平
唐釋雄後唐汾州季祐（張鍾馗附）
唐兖州釋太行唐長安尼淨真（衡州尼悟性附）
唐荊州釋惟恭（靈巋附）後唐溫州釋鴻莒
石晉鳳翔釋志通大宋錢塘釋紹巖
大宋東京釋守真大宋餘杭釋悟恩
大宋永明寺智覺禪師延壽
大宋耆山釋遵式
大宋觀音縣君吳氏（侍女附）大宋明州黃長史女
大宋司士王仲回華嚴講師有誠
<other>南岳彌陀和尚承遠</other>始學於成都唐次資川詵。詵即
黃梅忍公法嗣也。居巖石之下。人遺之食則食。不遺
則食土泥茹草木。其取衣亦類是。初法照國師。在廬
山入三昧。於安樂國。見蒙弊衣侍佛者。彌陀告曰。此
衡山承遠也。出而密求。見師於巖谷間。羸形垢面。負
薪汲水。以供清眾。望之釋然定中所見也。問其事符
契。乃師事之。法照至京。為代宗言師道德。天子南向
禮焉。其後名益顯。人皆負布帛。運木石以送。不拒。不
營祠宇不日而成。德宗賜額曰彌陀寺。人從其化者。
以萬計。凡物供眾有餘。即以施餓疾者。後安坐終于
寺。壽九十一。
<other>釋法照</other>南梁人。唐大曆二年。棲于衡州雲峯寺。慈忍
戒定。為時所歸。二月十三日。於僧堂食鉢中。覩五色
雲。雲中有寺。寺之東北有大山。山有㵎。㵎北有石門。門
去可五里。復有一寺。金牓題曰。大聖竹林寺。照雖目
覩。而未知果何境也。二十七日食時。復於鉢中見五
色雲。中現數寺。元有山林穢惡。純金色界。池臺樓觀。
眾寶間錯。萬菩薩眾而處其中。中有諸佛嚴淨國土。
種種勝相。照異所見。因訪問之。有嘉延曇暉二僧。曰
聖神變化。不可以凡情測。若論山川面勢。乃五臺爾。
四年夏。照於衡州湖東寺。啟五會念佛道場。其年六
月二日。五色祥雲。彌覆其寺。雲中亦有樓閣。上有數
梵僧。身可丈餘。執錫行道。又見彌陀佛與二菩薩。其
身高大等虗空界。日既暮矣。照於道場之外。遇老人。
曰汝先發願。金色界禮覲大聖今。何輙止。照曰。時難
路難。不止如何。老人曰。但能亟去之。何其難也。照未
暇對。老人忽隱。照以所見勝異。重發願曰。願以此身。
奉覲大聖。縱經火聚冰河。終無退墮。其年八月一十
十三日。與同志數人。遂離南岳。果無艱險。五年四月
五日。至五臺縣。遙見寺南。有數道光。六日達佛光寺。
一如鉢中所見。略無差別。是夜四更。復有異光。北來
射照。照乃問曰。此何祥也。吉凶焉在。僧云。此大聖不
思議光。攝汝身心耳。照聞之。即具威儀。步尋其光。遂
至一寺。寺之東北。可五里。果有山。山有㵎。㵎北有石
門。門旁有二青衣。纔八九歲。顏貌端正。一稱善財。一
<pb n="144"/>
稱難陀。相見歡喜。問訊法照云。何故多時流浪生死。
始來相見。遂引照入門。北行幾五里。見一金門。門上
有樓。高百尺。兼有挾樓。漸屋門所。方見有一寺。前有
大金橋。寺門有大金牓。題曰大聖竹林之寺。方圓可
二十里。中有一百二十院。院院皆有寶塔。黃金為地。
華臺玉樹充滿其中。照。入寺至講堂內。見文殊在西。
普賢在東。皆據師子高座。其身及座。高可百尺。說法
之音。歷歷在耳。文殊左右菩薩萬數。普賢亦有無數
菩薩。前後圍繞。照。於二菩薩前作禮問曰。末代凡夫
智識淺劣。佛性心地無由顯現。未審。修行於何法門。
最為集要。易得成佛。利樂眾生。惟願大聖。斷我疑網。
文殊曰。汝所請問。今正是時。諸修門無如念佛。供養
三寶。福慧雙修。此最為要。我於過去劫中。因觀佛故。
因念佛故。因供養故。得於一切種智。是故一切諸法
般若波羅蜜多。甚深禪定。乃至諸佛正徧知海。皆從
念佛而生。故知念佛諸法之王。汝等應當常念。令無
休息。照曰。當云何念。文殊曰。此世界西有阿彌陀佛。
彼佛願力不可思議。當繫念諦觀彼國。令無間斷。命
終之後。決定往生彼佛國中。永不退轉。速出三界。疾
得成佛。說是語已時。二大聖。各舒金色手。摩法照頂。
而為授記。汝已念佛故。不久證無上正等菩提。若善
男子善女人。願疾成佛者。無過念佛。則能速證無上
菩提。盡此一報之身。定超苦海。說是語已時。文殊大
聖。而說偈言。汝等欲求解脫者。應當先除我慢心。嫉
妬名利及慳貪。去却如斯不善意。應專念彼彌陀號。
即能安住佛境界。若能安住佛教界。是人常見一切
佛。若得常見一切佛。即能了達真如性。若能速斷諸
煩惱。則能了達真如性。在苦海中而常樂。譬如蓮花
不著水。而心清淨出愛河。即能速證菩提果。於是文
殊師利菩薩又說偈言。諸法唯心造。了心不可得。常
依此修行。是名真實相。普賢菩薩又說偈言。普觀汝
及一切眾。常應謙下諸比丘。忍辱是即菩提因。無瞋
必招端正報。一切眾見皆歡喜。即發無上菩提心。若
依此語而修行。微塵佛剎從心現。悉能廣修諸行願。
運接一切諸有情。速離愛河登彼岸。法照聞已。歡喜
踊躍。疑網悉除。復作禮已合掌而立。文殊師利告
言。汝可往詣諸菩薩院。次弟巡禮。法照受教。次第巡
禮。遂至七寶果園。其果纔熟。可大如盆。即取食之。味
甚香美。法照食已。身意泰然。迴至大聖前。作禮辭退。
還見二童子。送至門外。禮已舉頭。遂隱不見。師乃愴
然。倍增悲感。四月八日。至華嚴寺般若院。西樓下安
止。十三日。日中後。法照與五十餘僧。同往金剛窟巡
禮。到無著見大聖處。[虔-文+ㄆ]心禮二十五佛名。凡禮十餘
徧。忽見其處盡是琉璃七寶宮殿。文殊普賢一萬菩
薩。及佛陀波利。俱在一會。法照見已。惟自慶喜。隨眾
歸寺。是夜中時。向華嚴寺西樓上。忽見寺東山半。有
五盞聖燈。大如椀。照祝曰。請分百盞燈。遂分百盞。再
祝曰。請分為千盞燈。又分千盞。行行相對。徧於山半。
因此忘身。獨詣金剛窟所。願見大聖。於夜後分至金
剛窟。重禮二十五佛名十徧。五會念阿彌陀佛二千
口。悲淚啟告。自惟無始惡業漂流生死。種種剋責。躃
身三十餘次。自撲未已。忽見一梵僧。身長七尺。稱是
佛陀波利。至法照前語曰。師今悲泣有何意耶。答云。
願見大聖。波利言。師但閉目隨我而行。遂引法照入
金剛窟。見一院。黃金題牓云金剛般若之寺。寺皆七
寶莊嚴。房廊樓閣。都一百七十五間。金剛般若一切
經藏。在寶閣中。遂向大聖。投身作禮。合掌啟告文殊
師利言。唯念何時速證無上正等菩提。廣度眾生令
入無餘。何時果我無上願海。發是願已。爾時文殊師
利告言善哉。再為摩頂授記言。汝心真正志為菩提。
能於惡世。發斯勝願。利樂群生。如汝所說。必當速證
無上菩提。必能速具普賢無量行願。圓滿具足。為天
人師。度無量眾。法照。蒙授記已。稽首作禮。又問。未審
<pb n="145"/>
今時及未來世。一切同志念佛四眾。不為名利勇猛
精進。臨終定感佛來迎接。上品往生。速離愛河否。文
殊告言。決定無疑。除為名利及不志心。言訖遂遣童
子難陀。將茶湯來并藥食。法照言。不須藥食。大聖言。
但食無畏。遂進兩椀。湯一椀。味甚香美。大聖亦自進
三椀湯并及藥食。其器皆琉璃寶成。既而令波利送
出。照意不欲出。大聖告言。不可。汝今此身元是質礙
不淨之體。不應住此。但為汝今與我緣熟。此一報盡。
得生淨土。方始得來。言訖不見。還在窟前佇立。天明
獨見一梵僧。告法照曰。好去好去。努力努力。勇猛精
進。作是語已。忽然不見。良久遲迴悲喜不已。始知大
聖悲願。難可思議。法照。雖覩聖異。不敢妄傳。恐生疑
謗。至冬十二月初。遂於華嚴寺。入念佛道場。載念文
殊普賢記我。不久當證無上菩提。又記我念阿彌陀
佛決定往生。遂絕粒邀期誓生淨土。得無生忍。速超
苦海。救度群品。如是七日。初夜正念佛時。忽見一梵
僧。至道場內。告法照曰。汝之淨土。華臺生矣。後三年
華開。汝期至矣。然汝所見者。臺山境界。何故不說。言
訖而隱。翌日申時正念誦次。復見梵僧。年約八十。神
色嚴峻。告法照曰。師所見者臺山境界。何不依實記
錄。普示眾生。令所見聞發菩提心。斷惡修善。獲大利
樂。師何秘密。不向他說。照答曰。實無有心秘密斯事。
恐人疑謗墮於地獄。所以不說。梵僧告云。大聖文殊。
見在此山。尚有人謗。豈況於汝。汝今所見境界。但令
多人見聞之者。發菩提心。來登此山。滅無量無邊之
罪。斷惡修善。稱念佛名。得生淨土。即是利益無量無
邊眾生。豈不大哉。何慮疑謗。祕而不說。法照聞已。答
曰。謹依所教。不敢秘密。梵僧微笑。即隱不現。法照。方
依所教。具前逢遇實錄示眾。江東釋惠從。以大曆六
年正月九日。與花嚴寺僧崇暉明謙等三十餘人。隨
法照。至金剛窟所。親遇般若院所立石標誌。同行徒
眾。[虔-文+ㄆ]誠瞻仰。悲喜交集。倐聞其處。鍠鏗然鍾聲。清音
雅亮。眾感驚歎靈異。書之精舍屋壁。普使見聞。同發
勝心。共期佛果。後於所見竹林寺處。特建一寺。號竹
林焉。工畢。照曰。吾事已矣。吾豈久滯於此哉。不累月
示滅。逆推向聞梵僧之說。果三年。
<other>釋僧衒</other>并州人。少念慈氏期生內院。至年九十。遇道
綽禪師。以淨土誘掖未悟。始迴心焉。衒。以迫於頹暮。
積累之功不大。於是早暮禮佛常千拜。念佛之號常
萬徧。窹𥧌勤䇿。兢兢而不懈者三年。真元九年。有疾
至于大漸。謂弟子曰。吾有漏人。方茲有疾。詎意。阿彌
陀佛授我香衣。觀音勢至示我寶手。由此以西。皆淨
土境。吾其從佛去矣。遂終。後七日異香不散。并汾之
人。因於淨土發信焉。時汾西悟真寺。有啟芳圓果二
法師。昔甞以老教衒。既又目擊其事。乃於觀音像前
懺悔往咎。仍折楊枝置觀音手。誓曰。芳等於淨土果
有緣契。當使楊枝七日不萎。至期而楊枝益茂。芳果
慶抃。以夕兼晝。不捨觀念。後數月。於觀念中。忽覺。自
臨七寶大池。池間有大寶帳。身入其中。且見觀音勢
至。坐寶華臺。臺下蓮華。彌滿千萬。阿彌陀佛由西而
來。坐一最大蓮華。華中光明。[牙-(必-心)+?]相輝映。芳等前禮問
曰。閻浮眾生。依經念佛。得生此耶。佛告芳曰。如念我
名。皆生我國。無有一念而不生者。又見其國。地平如
掌。寶幢珠網上下間錯。又見一僧御一寶車逐逐而
來。謂芳等曰。吾法藏也。以夙願因。故來迎汝。芳等乘
車前邁。又覺其身坐寶蓮華。又聞釋迦如來與文殊
菩薩。以梵音聲。稱讚淨土。其前又有大殿。殿有三道
寶階。第一道上純是白衣。第二道上僧俗相半。其第
三道惟僧無俗。佛指道上僧俗。謂芳曰。此皆閻浮念
佛之人。遂生於此。汝奚不自勉也。芳果既悟。歷與其
儔言之。後五百。二人無病。遽聞鍾聲。問之傍僧。咸曰
不聞芳果曰。鍾聲乃我事。非爾有矣。頃刻二人同終
焉。
<pb n="146"/>
<other>釋辨才</other>襄陽人。母初姙娠。即倐惡葷茹。至其誕夕。香
氣盈室。七歲出家。後乃周遊州郡。愽窮經籍。祿山于
紀。血腥河洛。才乃託疾。絕音不語。凡三年。祿山岳敗。
肅宗疊降璽書。以形褒美。才於淨土潛修密進。二十
許年。未甞言於人。但與仼公善密。一日謂仼曰。才以
幻身已及頺齡。盡此報身必生淨土。期遂所生。蓋十
年爾。十三年秋。有疾。至于暮冬八日。謂弟子曰。汝詣
仼公言之。向之所期已及十年。公無忘焉。弟子以其
言白之。公曰。豈師之別我耶。驟往省問之。及門。或報
之曰。仼公至也。才曰。至則吾其去矣。乃自趺坐。湛然
示滅。時邑子石顒。從役城上。聞其音樂西來合奏。又
聞諸妙香氣由西散下。至于清旦益盛焉。
<other>釋自覺</other>愽陵人。習諸經律。大小之乘條然分辨。久而
念曰。人事紛紛。日新萬端。若入泰山。得一盤石之上。
結茅以居。大曆元年。得平山之西重林院。覺曰。空山
無人。煩慮不生。以煩慮不生之地。豈宜佛教無聞乎。
固有鬼神在焉。於是為諸幽陰。晨夕講貫者三年。五
年大旱。群盜蜂起。又加林麓蒙翳虎狼交跡。覺。採果
實。日充一食。恒陽節度使張昭。以時亢旱。躬入山請
曰。昭無政術。禍累百姓。三年亢陽。涓澤不下。引咎自
責。良無補矣。又曰。昭聞。龍王依師聽法。與諸傳類忘
其施雨。願哀蒸黎起大悲。覺乃焚香遙望潭洞。而祝
曰。惟龍之為雨澤其滋。不滋不澤。龍孰為德。不頃刻
雲霧四起。甘澤大下。是歲有年。覺自入法以來。常發
四十九願。其願者。願由大悲菩薩。接見彌陀。於是鳩
卛檀度。鑄大悲像。高四十九尺。造寺居之。及寺之成。
盛陳佛事於大悲前。俯伏泣曰。聖相已就。梵宇已成。
願承聖力。早發安養。其夜三更。忽有祥光二道。作金
色光。光中阿彌陀佛。乘雲而下。觀音勢至左右隨之。
佛乘金臂。按覺首曰。守願勿[怡-台+(犮-乂+又)]。利物為先。寶池生處。
孰不如願。俄而光收雲斂。杳無朕迹。後十一年七月
望夕。復見一人。於雲間現半身。有若毗沙門狀。俯謂
覺曰。安養之期於斯至矣。即日覺以所見告弟子。訓
其精勤勇猛。於如來法無生懈墯。既而於大悲前。加
趺化識。
<other>釋懷玉</other>丹丘人。□想淨業。僅四十年。日誦彌陀佛號
五萬徧。通誦諸經三百萬卷。唐天元年六月九日。玉
念佛。忽見西方聖眾。數若恒河沙。中有一人。手擎銀
臺。前而示玉。玉曰。如懷玉者。本望金臺。何為銀臺至
耶。言發臺隱。人亦不現。玉於是後彌加精苦。既三七
日。向之擎銀臺者。復來告曰。法師以精苦故。得陞上
品。又曰。上品往生。必先見佛。可宜趺坐以俟佛也。未
旋踵間。異光照室。玉。乃以手約人曰。不宜觸此光明。
吾欲蹈之而去。又三月。異光再發。弟子疑其謝世。環
繞問之。玉曰。非其時也。又曰。汝徒若聞異香。我報即
盡。次日弟子慧命曰。此報必盡復於何國以受生也。
玉不答。惟書六句偈云。清淨皎潔無塵垢。蓮華化生
為父母。我經十劫修道來。出示閻浮厭眾苦。一生苦
行超十劫。永離娑婆歸淨土。偈畢香氣四來。弟子中
有見佛與二菩薩。共御金臺。臺傍千百化佛。西下迎
玉。玉恭合掌含笑而歸。
<other>唐朝觀察使韋文晉</other>立行孤潔。常建西方道場。念阿
彌陀佛。佛前發願。志詣西方。行菩薩道。守護佛法。轉
正法輪。廣度含識。至六月內面向西。加趺合掌。念阿
彌陀佛六十聲。忽然而化。異香滿宅。內外皆聞。種種
祥瑞。不可稱說。
<other>長安李知遙</other>善淨土教主。會念佛眾為師範。後因疾
忽云。念佛和尚來。命水著衣。索香爐出堂。向空頂禮。
乃聞空聲。說偈曰。報汝李知遙。功成果自招。引君生
淨土。將爾上金橋。却扶就床坐而逝。眾聞異香。
<other>唐信士鄭牧卿</other>榮陽人。舉家奉佛。母及姉妹。同祈淨
方。父明任太廟令。舅蘇頲。禮部尚書。牧卿少子。為儒
生。兼崇佛理。不顧冠冤。息心禪觀。誦密嚴經。願生安
<pb n="147"/>
樂國。至開元二十一年。因疾困篤。有翳人及同遂者。
咸勸俞言。具進魚肉。以救羸頓。痊復之後。修持淨戒。
不亦可乎。牧卿曰。噫如此浮生。縱因薰穢。而得痊平。
終歸磨滅。不奉佛禁制。而惜微命何為。確然不許。遂
嚴佛事。手執香爐。一心稱阿彌陀佛。復作是言。丈夫
一心不退願往生西方。奄然長往。異香充蔚庭院。隣
里同知。舅氏夢。寶池華敷。見牧卿合掌趁上。時當五
十九。
<other>釋齊翰</other>吳興沈氏子。少時遊寺。蹈高靜無塵之地。惻
然有宿命之知。而往世之生處。炳如目覩。因捨家焉。
翰。性不徇時。善不近名。每處一室。寂如無人。惟其苦
學不棄寸陰。通法華諸經律部。精敏無礙。推明勝業。
梯引後進。甞謂吳興皎然曰。盡我所見。資彼所聞。一
毫之善。並歸淨土。十年遘疾。入流水念佛道場。淨土
境界一念頓現。翰。出道場作偈曰。流水動兮波漣[漪-大+(立-一)]。
芙蕖相照兮寶光隨。乘光以邁兮偕者誰。是日終于
虎丘之東寺。初翰出道場作偈畢。謂弟子曰。善不可
捨。特不可失。汝曹能固安養之善乎。弟子曰。孰敢忘
之。翰曰。佛道不忘。汝德由昌。或問和尚捨生。何為病
耶。翰曰。必謝之期。雖聖未免。況吾哉。於是迴瞻聖像。
倐然而絕。
<other>釋神皓</other>器宇軒豁。風采朗邁。天寶六年。詔下每郡度
僧三人。推其名節。道業出入者薦之。皓於本郡為薦
首。尋依會稽曇一師。精窮律部。已而歎曰。律部所防。
盖繩諸己。今之僧徒捐本逐末。能繩己者。未始有聞。
吾誰區區取譏眾人哉。乃歸包山福願寺。逍遙自得。
士人高其志尚。樂從之游。末年締結西方法社以發
道俗。其間不能遺塵慮以淨六根者。多引退焉。時人
以為栴檀林中常材自枯。真元六年十月遘疾。十二
月五日。囑弟子惟亮曰。吾於今夕必亡。願生淨土。而
期至矣。汝宜班列九品。為我前導。其夕淨土兆朕密
現于前。皓乃澡身易衣以終。後三日所居之室。香氣
不滅。
<other>釋少康</other>縉雲仙都人。母羅氏。夢遊鼎湖峯。得玉女。捧
青蓮華授之。且曰。此華吉祥。授之於汝。當生貴子。及
生康日。青光滿室。香似芙蕖。年十有五。誦法華楞嚴
等經五部。尋學究毗。及聽華嚴瑜伽諸論。真元初至
洛下白馬寺。見殿內文字。累放光明。康不能測。前而
探取之。乃善導昔為西方化道文也。康曰。若於淨土
有緣。當使此文光明再發。所願未已。果重閃爍。康曰。
劫石可移。而我之願無易矣。遂之長安。善導遺像昇
於空中。謂康曰。汝依吾事利樂有情。則汝之切。同生
安樂。康聞其語。如有所證。南適江陵果願寺。路逢一
僧。謂曰。汝欲化人。當往新定。言訖而隱。洎到睦郡。睦
人尚無識者。未從其化。康乃丐錢誘掖小兒與之。約
曰。阿彌陀佛實汝良導。能念一聲。與汝一錢。小兒務
其得錢也。隨亦念之。後經月餘。孩孺念佛俟錢者。比
比皆是。康曰。可念十聲乃與爾錢。小兒亦如其約。如
是一年。無長少貴賤。凡見康者。則曰阿彌陀佛。以故
念佛之人。盈道路焉。真元十年。康於烏龍山。建淨土
道場。築壇三級。聚人午夜行道。每道場時。康自登座。
令男女面康賡聲。高唱阿彌陀佛已。又賡聲和之。至
康唱時。眾見一佛。從其口出。速唱十聲。則有十佛。若
聯珠狀。康曰。汝見佛否。如見佛者。決生淨土。其禮佛
人數千。亦有竟不見者。真元二十一年十月三日。囑
累道俗。當於安養起增進心。於閻浮提生厭離心。又
曰。汝曹此時。能見光明。真我弟子。遂放異光數道。奄
棄世焉。入塔臺子巖。天台德韶禪師。重新之。今之人
多指其塔。為後善導焉。
<other>釋知玄</other>眉州洪雅人。母夢月入懷。因而載誕。乳哺之
間。見佛輙喜。五歲祖令詠華應聲而就。七歲遇泰法
師在寧夷寺。講涅槃經。玄入講肆。若覩前因。是夕夢
佛手案其頂。遂出家焉。丞相杜元頴。作鎮西蜀。聞玄
<pb n="148"/>
之名。命講于大慈寺普賢閣下。黑白之眾。日合萬數。
注聽傾心。駭歎無已。其後蜀人。不敢指其名。乃本俗
姓。號陳菩薩焉。外典經籍百家諸子。莫不該總。每恨
鄉音不變不堪講貫。乃於象耳山。誦大悲呪。一夕玄
夢。神僧截舌換之。明日俄變秦音。時楊邢部汝士高。
左丞元裕。長安楊魯士。咸造其門。擬結蓮社。會昌簡
汰僧門。玄歸巴岷舊山。雖例施巾櫛。而戒檢愈更明
潔。宜宗誕節。詔玄例施論議。玄奏。天下廢寺宜再興
復。大興梵剎。玄有力焉。帝以玄有才識。特深顧矚。命
工圖形置于禁時中。相國裴公休。與玄友善。亦相激
揚中興教法。帝賜悟達國師之號。玄於臥中。見生平
曾遊之境。歷然在前。因起焚香西向。雖他境象。皆非
其志。如得一見淨土。志願滿矣。言已空中有聲應曰。
汝之行業。決生安養。奚為願不滿也。玄聞之喜躍自
慰。遂召弟子慈燈。上遺表。仍謂燈曰。吾淨土之修有
年矣。今日之聞。如我昔願。已乃右脇著席而化。
<other>釋僧藏</other>西河人也。賦性謙損。不與物競。見耆年則敬
之。遇有德則尊之。出門徧禮塔廟。不受道俗拜。夏月
常草間餧蚊蚋。凡涉勞苦。必居眾先。念彌陀佛二十
許年。未甞口言悲惡。每以速出三界。無先念佛。以故
行若遺。坐若忘。飲食[寢-(宋-木)+穴]息。安養之志在焉。乾符中臥
病。病中聞諸天奏樂次第來迎。皆不去。乃見淨土化
佛。光照其身。侍疾者在藏之側。藏曰。自惟曠劫以至
今日。所積愆尤。如微塵數。豈意。今日聖眾光燭吾身。
此真淨土教主大悲搆我爾。次日又謂僧曰。吾適冥
目。正在淨土。接諸上善。又曰。諸上善人。咸樂五來。且
與吾等散華。未逾食頃。又曰。諸上善人召我。我其志
矣。乃起整衣西向而終。
<other>隋州約山翁媼二人</other>識達苦空。每月六齋日。請山僧
二人設齋行道念佛。常念阿彌陀佛。臨命終時。光明
滿室。半夜如日中。又女裴氏。貞觀年中。因僧教念佛。
用小豆為數。念滿三石。自知生處。徧辭親知。後如法
裝餝念佛而終。往生極樂。又汾陽縣老人。貞觀五年。
於法忍山。借一空房止宿。常念阿彌陀佛。臨命終時。
大光徧照。面西登蓮臺而去。
<other>元子平</other>大曆九年。九於潤州觀音寺發心。念阿彌陀
佛。經三月。忽病。夜聞空中異香音樂。空中有人告言。
麤樂已過。細樂續來。經日念佛命終的生淨土。數日
異香不絕。
<other>釋雄俊</other>成都人也。有膽勇。無戒行。而天性善講說。或
時講肆得財幣。必也非法而用。蜀人鄙之。以為壞道
沙門也。亦甞罷僧以入軍壘。尋因逃難復大僧門。僧
徒有守名節防未然者。多畏避之。俊聞經稱一念阿
彌陀佛。即滅五十億劫生死之罪。乃大喜曰。賴有此
耳。故雖造非。而口輙念佛。然其所念。若存若忘。猶伶
倫之為戲樂爾。唐大曆二年二月五日。暴亡入冥府。
王曰。追汝之來誤也。然汝之惡其積尤大。可宜略經
塗炭。即令牛頭獄卒數人。驅入地獄。俊至獄門。且拒
且捍。且大呼曰。一念阿彌陀佛。猶滅五十億劫生死
重罪。況俊所造未臻五逆。未形十惡。又其念佛時且
不忘。必若佛語可憑。豈合更膺塗炭。因復大呼左𩥇
右𩥇焉。數卒顧不敢凌逼者久之。乃以其語報王。王
令召俊。俊至。王曰。汝之念佛。本無深信。但其身口有
因。汝可迴世更勵始心。俊既得回。屢言所見。時滑稽
輩。戲之以為地獄漏網人。俊曰。毋以為戲。由今而後
自知過爾。乃之郡南之西山。浣情滌意專事念佛。四
年三月七日。俊之朋儕七人。之西山訪之。俊喜曰。吾
時至矣。汝徒又來。其亦緣有遇而事有託。又曰。汝徒
迴去。若見城中親知。為俊語曰。俊為念佛功德。得生
淨土。他日毋以俊為地獄人也。語笑之間坐而棄世。
<other>汾州人季祐</other>殺牛為業。臨病重時。見數頭牛。逼觸其
身。告妻曰。請僧救我。僧至告云。觀經中說臨終十念
而得往生。遂應聲念佛。忽爾異滿室。便終。眾人皆見
<pb n="149"/>
異香瑞色祥雲饒其室上。又張鍾馗。同州人。販雞為
業。永徽九年。臨終見宅南群雞集。忽見一人著緋皂
衣。驅雞唱言⿰口豕⿰口豕。其雞四交上啄兩眼。出血在床。至
酉時。值善光寺念佛僧導。令鋪聖像。念阿彌陀佛。忽
聞異香。奄然而逝。
<other>釋太行</other>於泰山結草為衣。採果木為食。行法華普賢
懺。積三年。精誠既極。且感普賢現身。行目瞻睹。彌慶
夙因。由是䇿勵諸念。念如來之法尚存。念己之修未
證。早暮激切迨忘飲食。末年以佛道所修未專一境。
又以幻身無常。必歸磨滅。未知來世復何受生。遂於
大藏。追誠叩意。以陳露曰。願我信心取彼經文。隨其
所得。即永受持。乃縱其意抽而取之。其所得者。乃彌
陀經。日夜誦持絡繹安養。未三七日。俄於半夜睹琉
璃地。瑩淨在前。行覺心眼洞明。見彌陀佛。與觀世音
勢至無數化佛。于時遠近相傳。事聞僖宗皇帝。帝詔
入內問其所見。行。具對之。帝曰。此精進之致然也。下
勑賜號常精進菩薩。仍賜爵為開國公焉。後一年得
疾。見琉璃地復現于前。行曰。吾雖無觀想。而琉璃地
復現。豈安養之期至哉。即日右脅而終。異香數日不
散。久而肉身不壞。
<other>尼淨真</other>往長安積善寺。納衣乞食。一生無瞋。誦金剛
經十萬徧。專精念佛。顯慶五年七月染疾。語弟子曰。
五日內十度見阿彌陀。觀音勢至菩薩僧眾。不可稱
數。如來放光照吾身。及室內咸皆洞明。又兩度見極
樂國土莊嚴之事。寶樓寶池。雜色蓮華。開敷水上。金
沙德水。諸天童子遊戲池中。聞殊香芬郁。亦見紫金
臺。聞天音樂。千萬諸佛皆真金色。與吾授記。當得作
佛。吾得上品往生。言訖加趺而逝。光照一寺。又尼悟
性。洛陽人。於衡州遇照闍梨。發願念佛。因大曆六年
入廬山。忽痛。聞空中音樂。尼曰。我得中品上生。見同
念佛人。西方盡有蓮華也。身皆金色。時年二十四。
<other>釋惟恭</other>出家于荊州法性寺。慢上吞下。親狎非類。或
時暫暇。則誦經文。期陞安養。然而酒徒博侶。交集于
門。虗誑云為。曾無虗日。同寺有僧靈巋。跡頗類之。荊
人戲而嘲曰。靈巋作盡業。惟恭繼其迹。地獄千萬重。
莫厭排頭入。恭聞之曰。我既作矣。焉能避之。然賴淨
土教主憫我𠎝惡。拔我塗炭。詎沉地獄哉。唐乾寧二
年。恭病且死。人未之知。巋時出寺。可百步。路逢少年
六七人。衣裝鮮潔。手執樂器。若龜茲部。巋疑其儔來
供佛也。問其故。少年曰。來自西爾。又曰。惟恭上人寺
何在。巋指其寺曰。此其寺也。此其房也。少年聞之意
甚喜。乃於懷中出一金瓶。瓶中取一蓮華。其合如拳。
漸而開之。其大如盆。葉葉之下迭出異光。光彩交映。
如聚數燈。望寺而馳。未達其寺俄失焉。歸乃大驚。不
敢迴顧。次日歸至寺。遽聞鐘聲。又見寺僧咸集門下。
問其故。則曰惟恭夕且死矣。或曰恭死之時。寺僧有
夢。蓮華光相。以臨其室。久而西去。巋乃具言所見。閭
里之人。或以其事勉巋。巋因感悟。遂守名節以成高
邁云。
<other>釋鴻莒</other>永嘉人也。就學于長安寶興寺。長安之人。以
為僧門秀異無如莒者。而莒謙謙。未始自伐。甞與陳
留蔡圭。遊化度寺。讀[石*((白-日+田)/廾)]目瞻數行。圭心異之。問莒曰。
子能誦乎。莒曰。稍誦之。因覆其文了無一誤。圭疑莒
偶熟其文。復之崇聖寺。寺[石*((白-日+田)/廾)]僅十行。與莒階讀。纔一
過。覆而誦之。亦如初。圭歎曰。吾忝為儒。聞有俊人。而
目未之見。今日見之於子矣。莒不答。暮年游越。越之
僧尼請為二眾依止。其為行有常。其所游有方。含育
茲忍。未甞叱犬猫。每誦觀經。結想于安養。疊感祥異。
莒默而不說。後唐天成三年。水澇之後。民荐飢饉。有
盜入其室。莒心無撓。徐謂曰。汝曹但為天災所困。余
無他矣。過此一時當自愛。盜者愧焉。弟子有欲襲其
無備。莒曰。汝若為此。非吾弟子。吾當捨汝去矣。弟子
乃止。後唐長興四年。恬然無病。謂弟子曰。淨土勝相
<pb n="150"/>
適已來現。吾即謝世。汝當易新衣。以畢吾事。其夕三
更果謝世焉。棺斂之三日。一夕倐聞扣棺。弟子發棺。
莒乃自棺而起曰。吾甞告汝。易以新衣。汝負吾言。今
茲海眾謂我衣物不潔。或難親之。故我就汝易焉。易
衣畢。奄然復化。
<other>釋志通</other>扶風人。訪天台。登赤城。陟華頂。洎見智者淨
土儀式。不勝欣抃。不向西唾。不背西坐。天台有招手
巖。其為峻峙。下顧千尋。通。登其上顧曰。身身臨此境。
不於此時捨報見佛。異日尚何及也。於是真目西向。
自陳大願。及念彌陀因地所發行願。願已投身而下。
至其巖半。若有神物捧之于樹。支體無損。通曰。何其
復有生耶。乃復整心端意。登其巖曰。余生已厭。大願
已發。惟諸海眾同相接引。無使此身尚有生也。因之
再投。至于巖下蒙茸草上。遲久乃蘇。寺僧疑通他適。
或為犲狼所傷。追而尋之。乃見其為捨身也。眾乃舁
歸本道場。醫療焉。六年請遊越州法華山。七年將欲
歸寂。通見白[鴳-女+隹]孔⿱少隹行列西下。又見蓮華光相。託生
處也。淨土已現矣。乃起禮佛對佛而終。至闍維時。復
有五色煙雲。環覆其火。法華山僧。咸共見之。
<other>釋紹巖</other>雍州人也。母張氏。始懷巖夢窹甚奇。及生姿
貌魁岸。十八進具於懷暉律師。尋及游吳會。棲息天
台四明等山。覃研方等諸經僅十年。又甞與德韶禪
師。決疑於臨川文益師。既得心要矣。因止錢塘湖心
寺。專誦法華。甞曰。願誦此經萬部。期生安養。日夜精
至。遂感陸地蓮華生焉。舉城瞻矚。人馬交迹。巖。以人
至喧噪。搴而蹂之。建隆二年。經願云滿。誓焚其身。供
養彌陀與清淨海眾。吳越國王錢氏。苦意留之。其心
暫止。其後又投身于曹娥江中。以餧魚鼈。會有物以
拯之。得以復生。漁者拯巖之時。似覺有物以扶其足。
驚濤迅激。泰然其上。錢氏聞之益加欽愛。特於杭州
寶塔寺。建淨土院居之。開寶四年七月九日。有疾。疾
中目擊蓮華光相。以燭巖身。巖因作偈數首。以示門
徒。既而又曰。吾誦蓮經萬部。所期異日蓮華九品。託
以受生。今吾未死。蓮臺先至。所修之因。豈違我哉。後
三日將亡。其心欣慰自得焉。
<other>釋守真</other>永興人。就從朗師。學起信論。性光師。傳法界
觀。並得其要。是後宣揚勝業四十餘年。始末開導拳
拳如一。凡講起信及法界觀。七十餘徧。以燈傳燈。用
器投器。嗣于法者二十許人。開灌頂道場五徧。水陸
道場二十餘會。僧尼從而請法者三千餘人。常於三
更輪結無量壽往生密印。五更輪結文殊五髻神呪。
宋開寶三年仲夏五日。正輪結時。自覺身登無量壽
國。舉目見佛。佛指池中蓮華曰。此華他日為汝父母。
汝宜守之。無他日華萎也。四年。真謂弟子緣遇曰。如
來不云死生無常乎。吾耄矣。汝之齒也暮矣。吾欲順
俗預設二塔可乎。遇曰。惟師之命。召寺僧及弟子。告
以六趣升沈之苦。萬業流轉之因。因令叢聲念彌陀
佛。佛聲之止。繼以替頌。真。於彌陀像前。俯伏念曰。願
佛四十八願。度我有情。於其願願無遺其焉。願畢又
持香華。於諸堂殿。歷陳供養。其所願者如初。既而問
曰。三更乎。弟子曰。已三更矣。真乃就座恬然歸寂。
<other>釋悟恩</other>姑蘇人。母甞夢。梵僧謂曰。吾欲寄汝為母矣。
已而有娠。孩孺之間不親戲玩。年十三。聞僧誦彌陀
經。遂求棄俗。依崑山慧聚寺。愽訪五部律文。從靈光
皓端師。研味諸經。懸解之旨。輙難杭敵。雖天台三觀
六即之義。人未之究。率冥解之。晚依錢塘志因師。通
法華金光明等諸部大經。一時學者盛相推伏。號義
虎焉。恩。生平潔苦。日惟一食。不留餘財。不蓄長衣。其
寺每一布薩。萬眾雲集。才布薩時。常指淨土為勝業。
宋雍熙三年八月朔夜。恩。見白光數道由井而出。明
滅不常。謂門人曰。明滅不常。死生象也。乃絕食禁言。
一心念佛。後三日倐見梵僧一人。儀形甚偉。捧鑪三
繞其室。恩問之。僧曰。吾灌頂也。生淨土久矣。以汝所
<pb n="151"/>
修。同我之志。故來相叩。俄而弟子至。僧且失焉。次日
陞座具言所見。亦為弟子。敷說止觀及諸經要義。義
文將徹。恩曰。瞬息難保。古今常言。吾豈能保今日哉。
是日坐云于止觀之講堂。至夜半。寺僧文偃有興等。
聞空中歌唄之音。依俙西衣。
<other>杭州慧日永明寺智覺禪師延壽</other>餘杭人。姓王氏。總
角之歲。六旬之內。誦法華經全袟。既冠不茹葷。日惟
一食。長為縣衙校。壯年慕道。棄吏業。投翠巖禪師出
家。衣不繒纊。食不重味。爾後參見韶國師。授以心法。
初住天台智者嵓。九旬習定。有烏巢衣裓中。修法華
懺經七年。禪觀中見觀音菩薩。親以甘露灌于口。遂
獲觀音辨才。下筆成文。盈卷乃已。志求西方淨土。著
神棲安養賦。證驗賦。萬善同歸集。宗鏡錄共數百卷。
住持雪竇山院。朝暮演法。夜則念阿彌陀佛。行道發
願。日課一百八事。未甞癈輟。錢忠懿王。請住永明。徒
眾二千。晝夜修持愈精進。學者參問。則壁立千仞。總
心為宗。以悟為訣。日暮往別峯。行道念佛。自為難繼。
不欲強眾。然密相隨者。常及百人。夜靜四旁行人。聞
山中螺唄天樂之聲。伺求之。見師於山腹中平夷處。
旋繞行道。忠懿王歎曰。自古求西方者。未有如是。住
永明十五年。度弟子一千七百人。常興七眾授菩薩
戒。夜施鬼神食。晝放生命不計其數。皆迴向淨土。至
開寶八年二月二十六日。晨起焚香。告眾加趺而逝。
沒後數年。有僧結囊。訪師所居寺。并真塔之所在。勤
拳瞻禮數日不已。問之答曰。某名契光。撫州人也。素
不知師名。昨因疾死。至陰府。見所司殿宇。若王者居。
閱文籍曰。汝未當死。速返。遣人護送之。仰觀殿間。掛
畫僧像。王焚香頂拜。乃問獄吏。此何人。王奉之勤。吏
曰。凡人之生死。無不由此者。唯此一人。不經于此。王
欲識之。乃畫其像。是杭州永明寺壽禪師也。今已西
方九品上生矣。自釋迦滅度已來。此方九品上上生。
方第二人。王所以奉之之勤耳。某既得生。晝夜思想。
聖人真身塔骨之難遇。是以不遠千里而來耳。問撫
州僧者。法名志全。其人雖已老。今淨慈長老圓照禪
師。親見之問之。如所傳云。
<other>杭州下天竺山法師遵式</other>秀州人。傳天台教。學高行
苦。名冠二淅。愽習教觀。而專志安養。甞要期般舟三
昧四十九日。常行而不寐。素苦羸疾。自吐血數升。師
以死自誓。遂於道場四角。各置盆行道。所及吐
盆中。兩足皮裂。誓不退轉。忽一日怳夢寐。見白衣觀
音。垂手指於口中。引出穢蟲數十條。又指間出甘露
注其口。身心清淨快悅。自此宿疾頓愈。既出懺。頂相
高寸餘。雙手下垂過膝。聲如鳴鍾。皆與舊異。莫不歎
仰之。日放生命。夜施食。水邊漁者。夜聞鬼相謂曰。今
大雪甚。懺主不可出柰何。有曰。懺主慈悲。必不忘我
等。且待且待。良久。眾鬼笑呼曰。懺主果來。我等飽矣。
漁者起伺之。果見師携燈踏雪而至。其精感如此。又
甞以緣事過蘇州。入城三日。葷血絕市。攉酤不集。長
吏欲置之法。寮佐力勸之。乃已。著往生淨土決疑行
願二門。淨土懺儀。行於世。
<other>觀音縣君者</other>姓吳氏。龍圖閣直學士。遵路妹也。其夫
都官員外郎呂宏。楊州廣陵人。舉進士。遊京師。異僧
發妙悟佛理。吳氏於是時家居。因閱金剛般若經頌。
亦契空寂。比宏歸。夫婦各已齊式清淨。苦節自修。迨
四十年。終其身不少懈。吳氏有二侍女。亦皆絕葷血。
勤力助為勝業。各以三十五歲卒。其一頗好禪理。既
病猶怡然笑語。屏人而逝。如委蛻也。其一奉戒尅苦。
或罙月不食。但日飲吳氏所呪觀音淨水一盃而已。
一日忽見金蓮捧雙足者三在其前。已而早夜坐作。
左右俯仰。開目暝目。無不見也。又數日見其臍。又數
日見其身。又數日見其面目。其中則阿彌陀。左右觀
音大勢至也。已而又悉見其殿堂國界。皎如指掌。曉
然心知其安養淨土也。或詰之。對曰。彼士功德巖淨。
<pb n="152"/>
非可以意言限量述也。又問其女人何如。曰。彼皆清
淨男子。經行遊樂。無女人也。又問彼佛如何說法。曰。
我得眼通。未得天耳故。但見其問答指顧而不能聞
所說也。如是者三年。未甞一瞬不見在前段感疾。自
言往生而終。吳氏。事觀音有靈感。每於淨室。引置瓶
缶數十。以水滿中。手持楊柳謂呪。必見觀音放光。灌
諸器中。疾苦者飲水輙愈。所呪水積歲不腐。大寒不
凍。世號觀音縣君云。
<other>明州黃長史女</other>早嫁樂氏。後喪其夫。誓不復嫁。居父
舍修安養之業。志願精切。臨終時。手結彌陀印。口稱
佛名號。履地而行。儼然立逝。魂輭迴夕。眷愛順俗。篩
於地。用驗其生處。及開盆。中生蓮華一朵。如出
池沼。觀者盈門。僧皓麟目擊踊躍。乃為讚曰。西方淨
土。秪在目前。精進近矣。懈怠遠焉。十六觀行。九品蓮
臺。果熟自度。華生即開。清淨善女。至信不迴。寶華標
瑞。永示將來。
<other>光州司士參軍王仲回</other>無為郡人。因陳本郡。圬垾水
利。大司農考得其實。請朝廷推恩。乃有是命。其為性
信厚。未甞與人較短長。天衣懷禪師。住鐵佛道場時。
亦甞請問。而鄉里以善人稱之。既而信嚮淨土。但未
具深心耳。至元祐初。問余曰。經典多教念彌陀生淨
土。祖師則云。心即是淨土。不用更求生西方。其不同
何耶。答曰。實際理地。無佛無眾生。無樂無苦。無壽無
夭。又何淨穢之有。豈得更以生不生為心耶。此理奪
事也。然而處此界者。是眾生乎。是佛乎。若是佛境。則
非眾生。又何苦樂壽夭淨穢之有哉。試自忖思。或未
出眾生之境。則安可不信教典。至心念彌陀。而求生
淨土哉。淨則非穢。樂則無苦。壽則無夭矣。於無念中
起念。於無生中求生。此以事奪理也。故維摩經曰。雖
知諸佛國及與眾生空。而常修淨土。教化於群生。正
謂是也。又問。如何得念不間斷。答曰。一信心後。更不
再疑。即是不間斷也。司士欣躍而去。至二年十二月
旦之夕。余守丹陽郡。忽夢司士云。向蒙指示淨土。今
已得生。特來相謝。乃再拜而出。翌日召丹徒令陳安。
止語其夢。蓋陳令深信淨土故也。後數日。得司士之
子進士術衰計。乃知信然。又聞司士未亡已前七日。
預知時至。與鄉舊為別。時余弟作亦在坐。屢有見謝
之語。然則司士決生淨土矣。元祐四年四月八日。無
為楊傑述。

新修淨土往生傳下（終）

無量清淨平等覺經兩卷（後漢月支三藏譯）
無量壽佛經二卷（曹魏康僧鎧譯）
無量壽如來會品二卷（大寶積第十七十八唐菩提流志譯）
阿彌陀三耶三佛薩樓佛檀過度人道經二卷（吳
支謙譯）
右經雖所譯文句小有不同其實一本經也。
觀無量壽佛經一卷（宋元嘉中譯）
阿彌陀經一卷（姚秦什法師譯）
稱贊淨土佛攝受經（唐奘三藏譯）
右二經本同譯別。
鼓音聲王陀羅尼經
佛說大乘無量壽莊嚴經三卷（縣）
無量壽經論優波提舍願生偈
天台智者十疑論
慈愍三藏淨土慈悲集三卷
安養法師往生論六卷
慈恩基法師彌陀經通贊二卷
清涼沙門澄觀觀經疏一卷
天台觀經疏一卷
道綽禪師安樂集三卷
懷感法師決羣疑論七卷
<pb n="153"/>
念佛寶王論三卷（沙門飛錫撰）
往生淨土傳五卷（沙門飛錫撰）
善導和尚二十四讚并一行禮文等
壽禪師萬善同歸集三卷（神棲安養賦）
源信禪師淨土集二卷
天竺沙門遵式淨土懺儀一卷
又往生淨土決疑行願二門
孤山阿彌陀經疏一卷
孤山西資鈔
西方念佛三昧集一卷
杭州仁和縣候潮門外界奉
三寶弟子。守越州助教凌大中。弟大正。大順。與家
眷等意者。為
先考九評事。生平歸依繫念
西方阿彌陀佛。屬纊之際。如所期七日覩毫光。微
笑正念而逝。
華藏義公和尚。目擊證明。又當開淨土傳板。謹捨
淨財。成此緣。用仲追薦莊嚴。仍願見聞讀誦者。及
一切眾生。咸歸極樂之[邱-丘+(看-目)]。速證菩提之道。時崇寧
元年六月望日謹題。
錢塘西湖妙慧院住持傳法賜紫釋文義勸緣

保元三年六月十七日巳刻於東大寺北院出
同月十九日一交點弁昭自手出
 願共諸眾生  往生安樂國  乃至修終時 
 奉見彌陀佛 
<ps>人名對照表</ps>

戒珠淨土往生傳王古寶珠集新修往生傳
卷上一僧顯卷第一二僧顯卷上二僧顯
卷上二慧永卷第一三慧永同　三惠永
卷上三慧遠（佛陀耶舍與慧持曇順附）卷第一一遠法師（慧持等三人附）同　一惠遠
卷上四慧虔卷第一四慧虔（尼淨嚴附）同　四惠虔
卷上五僧濟卷第一五僧濟同　六僧濟
卷上六慧恭（僧光慧堪慧蘭附）卷第一六慧恭（僧光等三人附）同　五惠恭
卷上七劉程之卷第一七劉程之同七劉程之
同八闕公則
卷上八僧叡卷第一八僧叡同　十僧叡
卷上九曇鑒（道海曇泓道廣道光附）卷第一九曇鑒（道海等四人附）同　九曇鑒
卷上十曇弘卷第一十曇弘同　十一曇弘
卷第一十一烏長國王同十二烏長國王
卷第一十二宋世子（親族四人）同十三（宋世子親屬四人）
卷上十一法盛卷第一十三法盛同　十四法盛
卷上十二道瑗卷第一十四道瑗同　十五道瑗
卷上十三慧進卷第一十五慧進同十六惠進（翼讚）
卷上十四慧光卷第一十六慧光同　十七惠光
卷上十五法琳卷第一十七法琳同　十八法琳
卷上十六僧柔卷第一十八僧柔同　十九僧柔
卷上十七曇鸞（龍樹附）卷第一十九曇鸞同二十曇鸞（五祖傳）
卷上十八道珍卷第一廿道珍同　廿一道珍
廿二法像（<bz>〔考〕</bz>浩象誤）
卷上十九（止）慧命（法音附）卷第一廿一慧命（法音附）同　廿三惠命
卷第一廿二僧崖同　廿四僧崖
卷第一廿三靜靄同廿五（止）靜靄
卷中一慧思卷第一廿四慧思
卷中二智顗卷第一廿五智者大師
卷中三智舜卷第一廿六智舜
卷中卷第一廿七隋文后（尼大明附）
卷中四智通（通弟子頂蓋母王氏附）卷第一廿八慧通（王氏道慧附）
卷第一廿九宋滿
卷中五真慧卷第一卅真慧
卷中六法智卷第一卅一法智
卷第一卅二道喻
<pb n="154"/>
卷第一卅三洪法師
卷第一卅四登法師
卷中七善胄卷第一卅五善胄
卷中八法祥卷第一卅六法祥
卷第一卅七張元祥
卷中九明瞻
卷中十道綽（道撫附）卷中（？）道綽（出于五祖傳）
卷中十一灌頂
卷中十二道昂
卷中十三智琰
卷中十四神素
卷中十五善導卷中廿五善導（出于五祖傳）
卷中廿六善導（出于五祖傳）
卷中十六功逈
卷中十七惟岸（小童子附）
卷中十八法持
卷中十九慧日
卷中廿雄俊卷下十七雄俊
卷下一承遠
卷下一僧衒（啟芳圓果附）卷下三僧衒
卷下二辯才卷下四辯才
卷下三法照卷第一卅八（止）法照卷下二法照
卷下四自覺卷下五自覺
卷下五懷玉卷下六懷玉
卷下七韋文晉
卷下八李知遙
卷下九鄭牧卿
卷下六齊翰卷下十齊翰
卷下七神皓卷下十一神皓
卷下八少康卷下十二少康（五祖傳）
卷下九知玄卷下十三知玄
卷下十僧藏卷下十四僧藏
卷下十五約山翁等三人
卷下十六元子平
卷下十八季祐（張鐘馗附）
卷下十一大行卷下十九大行
卷下二十淨真
卷下十二惟恭（靈巋附）卷下廿一惟恭（靈巋附）
卷下十三鴻莒卷下廿二鴻莒
卷下十四志通卷下廿三志通
卷下十五紹巖卷下廿四紹巖
卷下十六守真卷下廿五守真
卷下十七晤恩卷下廿六晤恩
卷下廿七智覺（翼讚）
卷下廿八遵式
卷下廿九吳氏（侍女附）
卷下卅黃長史女
卷下卅一（止）王仲回
（正傳五十六人附見十九人）卷第一（正傳三十八人附見十八人）中卷（正傳三十三人）（依傳通玄義分記一）
計七十五人四卷計百九人下卷（正傳卅一人附見八人）
三卷計百十五人

<article id="n1547">諸上善人詠</article>

<other>諸上善人詠目次</other>

文殊師利菩薩（一）普賢菩薩（二）
普慧菩薩（三）天親菩薩（四）
馬鳴菩薩（五）龍樹菩薩（六）
五通菩薩（七）廬山慧遠法師（八）
慧持法師（九）道珍法師（十）
曇鸞法師（十一）南岳思大禪師（十二）
慧命禪師（十三）靜靄禪師（十四）
<pb n="155"/>
僧厓禪師（十五）天台智者大師（十六）
道喻禪師（十七）洪法師（十八）
登法師（十九）道綽禪師（二十）
善導和尚（二十一）法照禪師（二十二）
少康法師（二十三）慈恩窺基法師（二十四）
懷玉禪師（二十五）英法師（二十六）
衍法師（二十七）僧惟岸（二十八）
僧惟恭（二十九）懷感法師（三十）
智廉上人（三十一）藏禪師（三十二）
僧曇鑑（三十三）大行禪師（三十四）
道昂法師（三十五）集維那（三十六）
憲章法師（三十七）僧志通（三十八）
僧法智（三十九）僧雄俊（四十）
僧自覺（四十一）永明智覺禪師（四十二）
四明法智法師（四十三）慈雲遵式法師（四十四）
昭慶省常法師（四十五）靈芝元照律師（四十六）
龍井元淨法師（四十七）孤山智圓法師（四十八）
天衣義懷禪師（四十九）圓照宗本禪師（五十）
黃龍悟新禪師（五十一）大通善本禪師（五十二）
長蘆宗賾禪師（五十三）真歇清了禪師（五十四）
慈受懷深禪師（五十五）白蓮咸教主（五十六）
晦菴慧明法師（五十七）樝菴有嚴法師（五十八）
桐江擇瑛法師（五十九）喻彌陀（六十）
石芝宗曉法師（六十一）慈照宗主（六十二）
憂曇宗主（六十三）寂堂師元禪師（六十四）
天目中峯和尚（六十五）玉岡蒙潤法師（六十六）
雲屋善住和尚（六十七）天如惟則禪師（六十八）
旨觀主（六十九）西齋梵琦禪師（七十）
二沙彌（七十一）尼大明（七十二）
尼淨真（七十三）尼悟性（七十四）
烏場國王（七十五）宋世子（七十六）
劉遺民（七十七）張杭學士（七十八）
庾詵居士（七十九）宋滿（八十）
黃打鐵（八十一）汾陽老人（八十二）
張馗（八十三）韋文晉觀察使（八十四）
元子平（八十五）房翥（八十六）
張善和（八十七）柳宗元刺史（八十八）
白居易少傳（八十九）文潞公（九十）
蘇文忠公（九十一）楊傑提荊（九十二）
王古侍郎（九十三）馬玕侍郎（九十四）
江公望司諫（九十五）馮揖給事（九十六）
王以寧待制（九十七）王日休上舍（九十八）
晁悗之待制（九十九）陳瓘待制百
鐘離少師（百一）王仲回司士（百二）
胡闉宣義（百三）王闐（百四）
孫如珪（百五）季秉御藥（百六）
金（百七）張綸總管（百八）
閻[邱-丘+(看-目)]榮承務（百九）王哀朝散（百十）
吳子章（百十一）何曇迹（百十二）
韋提希夫人（百十三）隨皇后（百十四）
上黨姚婆（百十五）荊王夫人（百十六）
姚行婆（百十七）廣平夫人（百十八）
朱氏如一（百十九）黃長史女（百二十）
李氏十四娘（百二十一）陶氏十六娘（百二十二）

No. 1547
<sarticle>諸上善人詠</sarticle>

吳郡沙門　道衍
<other>文殊師利菩薩（第一）</other>
 智德巍巍七佛師  金猊為座六銖衣 
 因中曾受迦文記  報盡還從淨土歸 
梵語文殊師利。此云妙德。乃過去七佛之師。釋迦會
<pb n="156"/>
中示菩薩形。助揚聖化。居眾菩薩之首。又稱法王子。
觀佛三昧經佛記文殊當生極樂世界。文殊發願經
偈云。願我命終時。滅除諸障礙。面見彌陀佛。往生安
樂剎。生彼佛國已。成滿諸大願。阿彌陀如來。現前授
我記。文殊為過去七佛之師。本來是佛。然其發廣大
願求生極樂者。龍樹論云。八十翁之舞。為教兒孫故
也。
<other>普賢菩薩（第二）</other>
 同體悲興出世間  願深如海行如山 
 一毛孔裏經塵剎  猶往西方見聖顏 
普賢亦云徧吉。在華嚴逝多林末會發十大願。普為
法界眾生臨命終時同生極樂。偈曰。願我臨欲命終
時。盡除一切諸障礙。面見彼佛阿彌陀。即得往生安
樂剎。我既往生彼國已。現前成就此大願。一切圓滿
盡無餘。利樂一切眾生界。大心菩薩雖妙悟本明。頓
同諸聖。然猶力用未充。未及如來出現普利眾生。故
依極樂世界親近彌陀。蒙彼授記。方能化身無數普
利一切眾生界也。
<other>普慧菩薩（第三）</other>
 善哉徧吉是伊兄  塵劫之前覺道成 
 悲願度生無有盡  葦江會裏亦彰名 
普慧。普賢弟也。其行願有同於兄。長蘆賾禪師集萬
人念佛。建蓮花勝會。親感二大菩薩預會證明。此說
具載禪師傳云。
<other>天親菩薩（第四）</other>
 三昧圓成道外降  論明唯識世無雙 
 不惟白日昇兜率  又欲超生向樂[邱-丘+(看-目)] 
天親菩薩。北天竺人也。多造論。有唯識．金剛般若等。
雖昇兜率內院親近彌勒。然著無量壽論。有求生淨
土偈及五門修法。若人依此力行。超往極樂有何疑
乎。
<other>馬鳴菩薩（第五）</other>
 通宗造論貴全成  繫念彌陀甚發明 
 五濁眾生能起信  定超樂國證無生 
馬鳴菩薩。西天第十二祖也。甞著起信論。發明繫念
西方。最為切要。菩薩三賢位滿。已入初地。如佛記龍
樹住於初地生淨土等也。
<other>龍樹菩薩（第六）</other>
 妙用無方顯大中  論成能破有無宗 
 釋尊昔日曾懸記  極樂真歸始奏功 
龍樹菩薩。第十四祖也。南天竺人。受具後於九旬中
誦通三藏。深入法忍。造中觀論．智度論．十住毗婆沙
等。多讚西方。勸人念佛。有偈云。若人願作佛。心念阿
彌陀。即得為現身。故我歸命禮。若人欲疾得。不退轉
地者。應以恭敬心。執持稱名號。若人種善根。疑則華
不開。信心清淨者。花開即見佛。大乘菩薩尚欲求生。
故世尊懸記。具縛凡夫何所恃而不信哉。
<other>五通菩薩（第七）</other>
 度生無盡積功多  遙往西方請佛陀 
 五十大心隨聖像  丹青從此遍娑婆 
五通菩薩。天竺鷄頭摩寺僧也。往安樂世界請阿彌
陀佛陳云。娑婆眾生。願生淨土。無佛形儀。請垂降許。
佛言。汝且前去。尋當現彼。及五通還。聖儀已至。一佛
五十菩薩各坐蓮華。在樹葉下。五通取葉所在。圖寫
流布。後以丹青摸徧于娑婆界也。載在南山律師歷
代三寶感通錄。
<other>廬山慧遠法師（第八）</other>
 不出廬山種白蓮  開壇立社集群賢 
 聖容三睹金池上  知與彌陀大有緣 
東晉慧遠法師。俗賈氏。鴈門人。學通儒老。年二十餘
見道安法師。因聽講般若。豁然開悟曰。九流異儀皆
糠粃耳。後入廬山。刺史桓伊創東林居焉。影不出山
者三十年。每送客以虎溪為界。時劉遺民．雷次宗等
<pb n="157"/>
一十八人依遠游止。拉一百二十三人為蓮社。遠於
淨土六時禮誦。精進不退。十年三睹彌陀聖相于金
池上。後十九年七月晦夕於般若臺定起。見彌陀佛
身滿虗空。圓光之中有諸化佛。觀音．勢至左右侍立。
又見水流光明。分十四支流注上下。演說苦空。佛告
遠曰。我以本願力。故來安慰汝。汝後七日當生我國。
又見佛陀耶舍．慧持．曇順在佛之側。前揖遠曰。師志
在吾先。何來之遲。既而與其徒曰。吾始居此。幸於淨
土三睹聖相。今復再見。吾往生決矣。七日後果令終。
弟子舉葬西嶺。謝靈運作銘。張野作序。大宋追諡圓
悟大師。有雜文十卷號廬山集。行于世。師為蓮社之
始祖云。
<other>慧持法師（第九）</other>
 愛繩掣斷志西方  度量冲深道果香 
 遠老是兄同結社  塤篪迭奏韻悠揚 
慧持法師。遠公之弟也。度量冲深。風神俊爽。與兄集
一百二十三人結蓮社。一日辭兄入蜀。遠留之不可。
嘆曰。人生愛聚。汝獨樂離也。持曰。若滯情愛聚。本不
應出家。今既割愛求道。正以西方為期耳。於是悵然
而別。先兄往生矣。
<other>道珍法師（第十）</other>
 匡廬遷化遠塵埃  崖谷明如列炬開 
 五苦才離終見佛  來迎奚必用金臺 
梁道珍法師。天監中憩錫廬山。聞昔遠公結社淨修
之。地心甚慕之。然其初心猶預。異時忽夢海上數十
人櫓舟前邁。珍問何之。對曰將適彌陀國也。珍曰願
隨往得否。曰。以子之意孰敢相拒。但於此一日之修。
功超永劫。彌陀一經子未之誦。如何求往也。珍覺後
嘆媿。若於聖法有差焉。遂專誦此經。後二年。俄堂虗
戶扃有捧銀臺而至者曰。法師報盡當昇此臺。又曰。
師之功行當乘金臺。奈何初心猶預。故一此耳。珍謝
曰。果能超三界出五苦。則珍也見佛之基有漸。奚必
金臺耶。珍亡之夕。崖谷光明洞然。若千炬交輝。鄉民
驚異。及旦即山問之。乃知珍亡往生之驗（矣）。
<other>曇鸞法師（十一）</other>
 棄却仙書受觀經  長生何似學無生 
 齊聲念佛看遷化  白日空中奏樂迎 
後魏曇鸞法師。鴈門人。少游五臺。因感靈異遂求出
俗。三乘教典俱能涉覧。性嗜方術。聞江南陶隱居有
長生法。千里就之。陶即授以仙經十卷。鸞喜以謂神
仙可必致也。後還洛下。遇三藏菩提流支。問曰。佛道
有長生乎。支嘆曰。長生不死。吾佛道也。道家何有焉。
遂以十六觀經授之曰。汝可誦此。依而行之。則舍穢
土取淨[邱-丘+(看-目)]。壽命無量。獲一切勝妙功德也。鸞深信其
言。遂焚仙經而專觀經。雖寒暑疾病不懈。一日正持
誦次。忽一梵僧入室曰。吾龍樹也。所居淨土以汝有
淨土之心。故來見汝。鸞曰何以教我。樹曰。已去不可
及。未來未可追。現在今何在。白駒難與回。言訖而失。
鸞以所見勝異。死期至（矣）。即集眾教誡。令高聲唱阿
彌陀佛。鸞乃西向瞑目而終。一眾同聞管絃絲竹之
聲自西而來。良久乃已。
<other>南岳思大禪師（十二）</other>
 禪坐衡山跡尚存  彌陀形夢道彌尊 
 休言不化眾生去  三世如來一口吞 
後周慧思禪師。武津人也。姓李氏。頂有肉髻。一夕夢
梵僧勸出俗。思乃辭親入道。及受具戒。日習坐一食。
誦法華等經至滿千遍。聞北齊慧文禪師有徒數百。
其道盛行。乃往求法經。三七日獲宿智通。得法華三
昧。時居南岳行方等懺法。發願往生。夢中感彌陀說
法。於是陳主屢致慰勞。因為大禪師。將欲順世。謂門
人曰。汝當不惜身命。常修法華般若念佛三昧方等
懺法。無常迅速。宜各勉之。師泊然而逝。異香滿室。顏
色如生。思存日。或勸之曰。何不下山化度眾生去。師
<pb n="158"/>
曰。三世諸佛被我一口吞却。何處更有眾生可化。師
之機用如此。其稟法弟子甚眾。惟天台智者大師弘
闡教觀大其家光云。
<other>慧命禪師（十三）</other>
 南岳齊心禮佛龕  願於淨土作同參 
 一朝合掌如蟬蛻  誰道俱年八十三 
慧命禪師。深通教法。長習禪觀。與南岳思禪師俱行
方等懺法。悉願往生。當命終時。跏趺面西。唱佛來也。
合掌而蛻。俱年八十三。時人見天神幢旛。唱言善哉
來迎而去。
<other>靜靄禪師（十四）</other>
 抽膓[托-七+友]肺願無邊  為法之心䥫石堅 
 捨此穢形生淨土  一花開向覺王前 
靜靄禪師。性剛果。惟習禪理。因武帝滅佛。靄恨無力
護法。告弟子曰。吾無益於世。當捨此身。自割手足布
於石上。掛膓胃於樹枝。割心捧之而卒。仍述偈以示
眾曰。舍此穢形。願生淨土。一念花開。彌陀佛所。
<other>僧厓禪師（十五）</other>
 訪道多年悟大乘  燒燃五指豈難能 
 臨終天雨花無數  西上聯翩六百僧 
僧厓禪師。住益州多寶寺。其道大行。甞於城西燒上
下五指供養淨土三聖。道俗十萬餘人擁之。人問痛
否。答曰心既無痛指何痛也。乃謂弟子曰。我滅度後。
汝當善事病人及醜陋者。凡斯徒輩。多是大心菩薩
權化。自非悟平等理何能一切恭敬。厓往生時。或見
天花如雨。身被斑衲。携錫杖。與六百僧乘空西沒。
<other>天台智者大師（十六）</other>
 一心三觀妙難思  淨土猶能論十疑 
 坐臥面西終不易  香臺寶樹有歸期 
陳朝智者大師者。諱智顗。荊州華容人。俗陳氏。生時
靈瑞不一。幼有奇相。膚不受垢。七歲入果願寺。聞僧
誦法華普門品。即隨誦之。忽自憶記七卷之文。宛如
宿習。十五禮佛像誓志出家。十八於果願依僧緒薙
落。二十進具。天嘉元年謁光州大蘇山慧思禪師。思
一見謂曰。昔靈鷲同聽法華。今復來（矣）。即示以普賢
道場。說四安樂行。師入觀三七日。宿通潛發。惟自明
了。以所悟白思。思曰。汝所證非吾莫識。此法華三昧
旋陀羅尼。縱令義學之師千萬。不能窮汝之辯。汝可
傳燈。莫作最後斷佛種人。大建元年辭思往金陵闡
化。凡說法不立文字。以妙辯才無有礙盡。七年遣徒
眾之天台佛瀧峯。陳宣帝創修禪居之。割租充眾費。
至隋煬帝請師授菩薩戒。賜号智者。師常披一壞衲
往來天台二十餘年。以五時八教判釋如來一代所
說。及示一心三觀圓頓之旨。建寺造像寫經度僧不
可勝數。篤志西方。勸人進修。著十疑論。歷代諸師於
淨土述作雖多。究其要妙無越此書。師臨終時焚香
命筆作觀心偈。令弟子唱十六觀名。誡眾曰。四十八
願莊嚴淨土。香臺寶樹易到無人。火車相現一念改
悔者尚得往生。行道力終不唐捐。梵音聲終不誑人。
言已趺坐而化。壽六十。異蹟甚多。廣如本傳。
<other>道喻禪師（十七）</other>
 栴檀三寸造如來  徧滿虗空亦異哉 
 要是佛隨心所現  棘林中有覺花開 
隋道喻禪師出家於開覺寺。深信淨土。念阿彌陀佛。
造栴檀像長三寸。後忽死。經七日而甦曰。我往西方
見阿彌陀佛言曰。汝造我像。因何太小。喻白言。心大
即大。心小即小。言訖其像徧滿虗空告言。汝且還本
國。香湯沐浴。明星出時。我來迎汝。至期果感化佛來
迎。光明照室。即便命終。開皇八年也。
<other>洪法師（十八）</other>
 毗尼法相已堅持  況是西方念日馳 
 內院不生生淨土  此心能有幾人知 
洪法師者。并州人。一生淨業。手不執錢寶。臨命終時。
<pb n="159"/>
見兜率陀天童男童女來迎。洪曰。我期西方。不生天
上。令徒眾念佛。口云西方佛來迎也。言訖而逝。當仁
壽四年。
<other>登法師（十九）</other>
 高據猊床講涅槃  聽徒圍繞盡生歡 
 勸稱佛號生安養  遍界香雲信可觀 
登法師者。深明教典。於并州興國寺講涅槃經。道俗
來聽。若長若幼皆令口念阿彌陀佛名號。勸共往生。
至開皇十二年將徂之夕。異香迎接。及殯之時。光明
香雲遍諸聚洛。
<other>道綽禪師（二十）</other>
 觀經講罷坐匡床  善導相資行益彰 
 豫感佛言臨滅度  白毫三道照東方 
道綽禪師居西河時。日講觀經薰修三昧。自穿槵珠
勸人念佛。甞令善導入定。觀得生安養否。佛言其道
綽亡日當放白毫遠照東方。此光現時來生我國。果
綽亡日。三道白毫照于房內。梵音聲終不誑人也。明
矣。
<other>善導和尚（二十一）</other>
 念佛長安化盛行  一聲出口一光明 
 寫經[書-曰+(且-二+人)]壁難思議  無盡資粮助往生 
唐善導。不知何許人。貞觀中見西河綽禪師九品道
場講說觀經。導大喜曰。此真入佛之要津。修餘行業
迂僻難成。惟此觀門速超生死。於是常勤精進。每入
佛室念佛。胡跪合掌非力竭不休。雖苦寒日又須流
汗。續至京師普化四眾三十餘年。念佛者不計其數。
諸有布施用寫彌陀經十萬餘卷。畫淨土變相三百
餘壁。和尚甞自念佛一聲。則有一道光明從其口出。
十至于百光亦如此。後謂人曰。此身可厭。諸苦變易。
乃登高柳向西祝曰。願佛接我。菩薩助我。令我不失
正念。不生退墮。言已投身自絕。世傳少康即和尚後
身。
<other>法照禪師（二十二）</other>
 五會緣興感五雲  佛聲遙使帝宮聞 
 當年不受文殊教  歷劫何由獲妙薰 
法照禪師。大曆四年於衡州胡東寺啟五會念佛道
場。感五色祥雲覆其寺。雲中有樓閣。睹阿彌陀佛及
二菩薩。其身高大滿虗空中。後往五臺。見竹林寺．照
入寺之講堂。見文殊在西普賢在東。為眾說法。照遂
作禮曰。末代凡夫知識淺陋。佛性心地無由顯現。未
審何等法門最為其要。文殊曰。汝所請問。今正是時。
諸修行門。無如念佛。我於過去因念佛故。得一切種
智。照又問云。當云何念。文殊曰。此世界西有阿彌陀
佛。願力難思。汝當繫念。毋令間斷。命終時決定往生。
說已為照摩頂而退。遂來并州廣勸人念佛。德宗於
宮中常聞東北方有念佛之聲。遣使尋覔。至于大康。
見照勸化之盛。回奏。勑迎入內教宮人念佛又及五
會。
<other>少康法師（二十三）</other>
 自是彌陀大導師  一錢一念誘群兒 
 化行新定如杳益  多少迷流上寶池 
少康法師。縉雲仙都人。貞元初至洛下白馬寺。見殿
內文字屢放光明。探取之乃善導和尚西方化導文。
康曰。若於淨土有緣。當使此文再放光明。言未已光
復閃爍。康曰。劫石可磨。我願無易。遂至長安善導影
堂。禮薦之餘倐見遺像昇于空中謂曰。汝依吾事。利
樂有情。藉汝之功。同生安養。又路逢一僧云。汝欲化
人。當往新定。即今嚴州也。康至。彼人無識者。乃以錢
誘小兒曰。阿彌陀佛是汝本師。若念一聲與汝一錢。
後經月餘。俟錢者多。康曰。可念十聲與一錢。如是一
年無少長貴賤。念佛之人盈于道路。於烏龍山建淨
土道場。築壇三級。集眾午夜行道。康高聲唱佛。眾共
和之。師一唱佛聲。眾見一佛出口。若貫珠焉。康曰。汝
<pb n="160"/>
見佛者。決定往生。又有竟不見者。康臨終時放光數
道奄然而化。
<other>慈恩窺基法師（二十四）</other>
 宗闡慈恩道不偏  三車隨後是虗傳 
 彌陀通贊垂方便  報滿終期托九蓮 
窺基法師。姓尉遲。代郡人敬德之猶子也。少頴異倜
儻。經書疏記過目成誦。三藏法師玄弉丐其出家。遂
為僧入道。從弉受瑜伽唯識宗旨。著論凡百部。号百
本論師。甞有彌陀通贊。示西方要義。勸人念佛修淨
土。有謂基性豪侈。以酒肉婦女三車常隨其後。目之
曰三車法師。贊寧僧統修僧史。極非此說。慈恩一宗
至今有焉。
<other>懷玉禪師（二十五）</other>
 涌泉真境屬天台  長坐松龕絕往來 
 課誦聖經三十萬  迎歸直得紫金臺 
懷玉法師。台州人也。執持律法。名節峭然。布□□食。
長坐不臥。日念彌陀佛名五萬聲。通誦彌陀經三十
萬卷。一日忽見西方聖眾數如恒沙。內有一人擎一
銀臺從窓而入。玉曰。我欲得金臺往生。於是而隱。玉
倍復精進。後聞空中有聲云。師頭上有光暈。請跏趺
結印。時佛滿室。遂說偈含咲而終。
<other>英法師（二十六）</other>
 卷帙隨身不暫拋  尋文證義只徒勞 
 當來欲得無生忍  不若回心繫念高 
英法師居東都講華嚴經四十遍。因入綽禪師道場。
深入三昧。乃歎曰。自恨多年空尋文疏。勞身心耳。盍
期念佛不可思議。遂竭力淨業。終歸安養。
<other>衍法師（二十七）</other>
 道綽垂慈講觀經  等閑心月忽開明 
 五年專念彌陀佛  即得黃金地上行 
衍法師。遇西河綽禪師講觀經。始知觀心念佛法門。
遂捐文字。建立道場。日禮千拜。專念阿彌陀佛名號。
五年功成。報歸淨土。
<other>僧惟岸（二十八）</other>
 目瞻二聖果然殊  復記慈容寫作圖 
 童子願隨歸淨土  像前香沐即跏趺 
惟岸。并州人也。專修妙觀。出定。觀音．勢至二菩薩現
于空中久而不滅。岸頂禮歎泣曰。幸由肉眼得見聖
容。所恨後生無傳焉。忽有二人自稱[書-曰+(且-二+人)]工。未展臂間
聖相克就。而已二人不見。岸曰。吾之西行乃其時也。
吾徒有從我者。當明言之。有小童子云。願隨師往。岸
曰必能從我。可歸告父母。父母聞而笑罵之。遂歸寺
香浴。于彌陀像前跏趺而去。岸即焚香像前。索筆書
偈亦逝（矣）。
<other>僧惟恭（二十九）</other>
 酒徒愽侶日相交  行擬靈巋眾盡嘲 
 不入泥梨非自力  只緣大覺願王高 
惟恭。山家荊州法性寺。慢上吞下。親狎非類。或時暫
暇則講誦經文。期生安養。然而酒徒愽侶日盈其室。
寺僧靈巋其行肖之。荊人戲而嘲曰。靈巋作盡業。惟
恭躡其迹。地獄千萬重。莫厭排頭入。恭聞之曰。我既
造業。焉能諱也。然賴西方教主。愍我愆尤。拔我塗炭。
乾寧二年恭病死。人未知。巋出寺百步。路逢年少子
弟六七人。衣綵執樂。若龜茲部。問其何來。年少曰來
自西爾。惟恭上人所居何處。巋即指之。少年於懷中
出一金瓶。瓶中取一蓮華。其合如拳。漸漸開敷。其大
如盂葉。葉之下迭出光明。望寺而馳。巋乃大驚。不得
迴顧。次日巋還寺。聞鐘聲。又見寺僧咸集門下。則曰
惟恭夕且死（矣）。死之夕。寺僧有夢蓮華光相以臨其
室。久而去。巋因感悟。遂守名節。亦成高邁云。
<other>懷感法師（三十）</other>
 已知善導是良師  淨土求生信不疑 
 欲啟後人還造論  臨終合掌向西馳 
<pb n="161"/>
懷感法師。居長安千福寺。因善導和尚所勸。若能專
念阿彌陀佛。當自有證。遂建三七日道場。未有其應。
自恨罪深。欲絕食畢命。善導止而不許。三年專至。乃
得見佛金相玉毫。始證三昧。造往生決疑論七卷。普
化四眾修此法門。臨終佛迎。合掌而逝。
<other>智廉上人（三十一）</other>
 身心廉潔道為依  有口何曾論是非 
 無滅無生端的別  蓮華國裏是真歸 
上人諱智廉。性純確。是非不掛脣吻。遍參尊宿。於道
汲汲。然一意西方淨土。年八十二歲。無病書偈曰。雁
過長空。影沉寒水。無滅無生。蓮華國裏。次日黎明告
眾曰。我已見阿彌陀佛。身長八尺。金相玉毫。海眾圍
繞而說法言。諸上善人者。當起大信心。修諸善法。來
生我國。說已即隱。我既見佛。往生必矣。言訖迴身向
西右脇而逝。
<other>藏禪師（三十二）</other>
 六念精勤道已成  果然末後睹光明 
 諸天奏樂皆虗往  化佛來迎即啟行 
藏禪師。汾州人。早歲出游四方。徧禮塔廟。至老不受
道俗禮拜。心誠行苦。不忘淨土。命終之日。諸天奏樂
次第來迎。請皆不赴。及西方化佛來迎。辭眾而去。
<other>僧曇鑑（三十三）</other>
 定裏彌陀為洗心  缾中蓮現感誠深 
 勵聲稱號巡廓去  應上香臺聽法音 
曇鑒。江陵人也。常願身昇極樂。面見阿彌陀佛。雖修
一毫之善。亦回向莊嚴淨土。一日定中。佛以水洒其
面曰。滌汝塵垢。清汝心念。又於瓶中出一蓮華與之。
出定與寺僧敘別。夜深巡廓。勵聲念佛。及旦依常問
訊。趺坐而寂。
<other>大行禪師（三十四）</other>
 松食荷衣不外求  法華三昧更精修 
 瑠璃地現開心眼  三世如來笑點頭 
大行禪師。齊州人。入泰山草衣木食。修法華三昧。感
普賢現身教師念佛。經三七日。夜將半。忽見瑠璃地。
心眼開明。覩十方佛。遂右脇而終。異香數日不散。
<other>道昂法師（三十五）</other>
 法花講罷道圓成  音樂從空直下迎 
 天趣有生還有死  何如淨土證無生 
道昂法師。於相州講法華經。聞眾樂音從空而來報
云。此兜率宮故下相迎。昂曰。天道生死根本。從來不
願。所期西方。若音樂旋轉自西來迎。吾當往（矣）。言訖
香爐墜手。於高座上端坐而去。
<other>集維那（三十六）</other>
 梁上傳言豈熱謾  求生淨土本無難 
 臨終念佛隨超生  點鐵成金一粒丹 
集維那者。蘇人。於萬壽禪寺綱維多眾。染患垂革。以
衣盂之資二次請眾念佛。命終後。居眾寮放參時至。
聞梁上云。集維那生淨土（矣）。堂眾驚駭。疑集無淨業
何以得生。斯須梁上復云。臨終兩度請大眾念佛。故
得往生。觀集維那事。世人臨終請人念佛。實為要道
也。出寶珠集。
<other>憲章法師（三十七）</other>
 教觀該通德業優  人稱虎子更無儔 
 法堂設坐跏趺去  不取金臺誓不休 
憲章法師。諱仲憫。三衢人。少年即通大小部。教苑中
以虎子稱之。後主浮石。甞大其言曰。吾座無五百眾
則不講大部。不能如其言。故一生惟講小部。洎章之
終。急歸本業寺。集大眾于法堂。登師子座。方跏趺忽
見西方銀臺自空至。乃唱曰。吾平生解第一義。誓取
金臺往生。何為不然。瞑目而終。
<other>僧志通（三十八）</other>
 淨土精修仰昔賢  事儀如法教遵圓 
 蓮華開合靈禽集  即是西方境現前 
<pb n="162"/>
志通。鳳翔人。見智者大師淨土儀式。深自慶幸。於是
不敢西唾。不背西坐。如法修進。後見白[鴳-女+隹]孔⿱少隹成行
西下。又見蓮花光明開合于前。通曰。淨土現（矣）。乃起
禮佛而終。荼毗時。五色祥雲覆其棺上。
<other>僧法智（三十九）</other>
 不拘細律徇凡情  一念回心即往生 
 金色祥光中夜發  鷄鳴人起訝天明 
法智。居天台山中。念佛為業。性多率略。不拘律儀。於
國清寺兜率臺晝夜念佛。時人多不信。忽一日徧辭
道俗。我欲往生。令親識設齋。終時金光照野。野鷄驚
鳴。江上舟人謂言天曉。
<other>僧雄俊（四十）</other>
 戒德全虧念不迷  閻王曾判入泥犁 
 須知佛力難思議  大火坑成白藕池 
雄俊。城都人。善講說。無戒行。所得施利用之非法。又
曾還俗入軍營中。後逃難再復僧相。大曆年間忽死。
見閻羅王判入地獄。俊高聲曰。雄俊若入地獄。三世
諸佛即成妄語。觀經云。下品下生者造五逆罪。臨終
十念尚得往生。俊雖造罪不作五逆。況平日念佛罔
知其數。言已再甦。俄頃跏趺乘華臺西往。
<other>僧自覺（四十一）</other>
 淨土慈尊坐寶蓮  大悲引見豈無緣 
 幸舒金手來摩頂  決定西昂願弗悛 
自覺。真州人。發願往生。一日似夢之間。大悲觀音接
見阿彌陀佛。遂舉念化錢鑄造大悲聖像。高四十九
尺。造寺居之。一夕忽有金色祥光二道。阿彌陀佛自
光中乘雲而至。垂金手按摩覺首曰。汝守願弗悛。利
物為先。寶池生處。孰不如然。後十年七月望日。一人
在雲間現半身。若毗沙門天王。謂覺曰。安養之期。於
斯至（矣）。乃於大悲像前端坐而去。
<other>永明智覺禪師（四十二）</other>
 化旺南屏孰與倫  誦經萬善妙嚴身 
 徑登上品蓮臺去  直得閻王敬禮勤 
宋智覺禪師。諱延壽。丹陽人。姓王氏。後遷餘杭。總角
之歲誦法華經。五行俱下。甞為北郭稅務專知官。見
魚蝦輙買放生。侵盜官錢。並為放生。事發坐死。俾赴
市曹。錢王使人視之。若悲懼即殺之。否則舍之。而彼
澹然無異色。乃舍之。投翠岩寺出家。參韶國師。發明
心要。初往天台智者岩。九旬習定。有鳥如尺鷃。巢于
衣裓中。甞於國清行法華懺。夜見神人持戟而入。師
呵之。對曰。久積淨業。方到此中。又中夜旋繞次。見普
賢前供養蓮花忽然在手。因思夙有二願。一願終身
常誦法華。二願畢生廣利群品。憶此二願。復樂禪寂。
進退遲疑。莫能自決。遂上智者禪院作二鬮。一曰一
心禪定。一曰誦經萬善莊嚴淨土。冥心自期曰。於此
二途。有一切行。必成者。須七返拈著為證。遂精禱佛
祖。信手拈之。七度並得誦經萬善莊嚴淨土鬮。由此
一意專修。每日晝夜行一百八件佛事。初住雪竇。晚
詔住永明寺。徒眾二千。學者參問。指心為宗。以悟為
決。有宗鏡錄一百卷行世。有四偈勸禪人兼修淨土。
及撰神栖安養賦。開寶八年二月二十六日。晨起焚
香告眾。跏趺而逝。後杭州一僧死入冥界。見閻羅王
殿供養一[書-曰+(且-二+人)]⿰巾⿱登。王晨昏頂禮。僧問主吏曰。此何人也。
王日奉之。曰此杭州永明壽禪師也。世人未有不經
王按而得生者。此禪師徑往西方至上品上生。王故
敬奉。其僧再甦。遂往杭州永明尋禮遺像。乃具言之。
塔建于大慈山。
<other>四明法智法師（四十三）</other>
 三昧薰修豈有涯  妙宗演出自名家 
 要期畢命生安養  不是焚身學外邪 
法智法師。諱知禮。字約言。金姓。四明人。從寶雲通師
傳天台教觀。出世承天。繼住延慶。道化熾行。學徒如
林。力行法華．般舟三昧。期生安養。甞與十僧結社。約
<pb n="163"/>
懺修三載。自焚其身。決取淨土。楊文公億以書勸請
住世。傳法度人。師答以書。極談法要。必欲如願。公再
四勸留。始改其轍。天台一宗。萬世之下以師為準的。
著指要．妙宗二鈔。金光諸記。講座談塵曾無虗日。後
於歲旦結光明懺七日為往生之期。至五日趺座而
去。實天聖六年也。趙清獻公抃銘其塔。
<other>慈雲遵式法師（四十四）</other>
 燃指陳詞徧吉前  力行三昧自長年 
 臨終請像為明證  直占西方上品蓮 
慈雲法師。名遵式。字知白。台州人。葉姓。二十受具。學
律於守初。繼入國清。於普賢像前燼一指。誓傳天台
教觀。雍熈初謁寶雲通師。北面受業。未幾智解秀出。
智者大師諱日燃頂終朝。誓力行四修三昧。淳化初
眾請居寶雲。講說無間。靈異之迹具于本傳。師惟以
淨土勸人。製大小本彌陀懺法。晨朝十念法。往生坐
禪觀法。念佛方法。十六觀頌。念佛三昧詩。其他著述
不復綴焉。壽六十九。明道元年十月十八日。令徒弟
請彌陀像以證其終。葬于月桂峯下。
<other>昭慶省常法師（四十五）</other>
 心比西湖水更清  造修慕遠悟無生 
 縉紳賢士同成社  千古猶存淨行名 
省常法師者。住錢唐南昭慶院。克志淨業。廼自刺指
血和墨書花嚴淨行品。每書一字三拜三圍繞三稱
佛名。刊板印成千卷。分施千人。又以栴檀香彫毗盧
舍那佛。像成跪地合掌發願云。我與一千大眾結淨
行社。始從今日發菩提心。窮未來際行菩薩行。願盡
此報身。生安養國。王文正公且為社首。翰林承旨宋
白撰[石*((白-日+田)/廾)]。翰林學士蘇易簡作淨行品序。狀元孫何題
社客于[石*((白-日+田)/廾)]陰。社友八十。比丘一千。同修念佛三昧。廬
山蓮社同其高風焉。
<other>靈芝元照律師（四十六）</other>
 洞徹毗尼更立言  廣慈得法領芝園 
 故鄉清泰思歸切  妙觀才成即返轅 
元照律師。字湛然。餘杭人。少依祥符東藏惠鑑師學
毗尼。及見神悟謙公講天台教觀。愽究群宗。以律為
本。常披布伽梨杖錫持鉢乞食于市。四主群席。晚居
靈芝三十年。眾常數百。著十六觀經及彌陀經疏外。
有芝園等集。自號安忍子。臨命終時。諷普賢行願品
趺坐而去。
<other>龍井元淨法師（四十七）</other>
 天竺山中解外魔  晚居龍井友東坡 
 淨修七日無他障  即往蓮[邱-丘+(看-目)]禮佛陀 
元淨法師。字元象。杭人。姓徐氏。十二出家。就學於慈
雲。傳天台教觀。住上天竺。廣聚學徒。教庠之盛冠兩
浙。元豐間有利山門施資之厚者。倚權而奪之。眾亦
隨散。逾年。其人以散聞。朝廷復令師住。眾又集焉。三
年謝去。居南山之龍井。在朝名士如趙清獻公抃。蘇
文忠公軾及其弟轍。未莃泰觀等咸為方外友。將終
之時。入方園奄宴坐。謝賓客。招參寥子告之曰。吾淨
業將成。若七日無障。吾願遂已。七日出偈告眾。右脇
而化。號辨才法師。
<other>孤山智圓法師（四十八）</other>
 以文鳴道是僧豪  獨坐孤山行更高 
 但得眾生開慧目  聖經箋疏肯辭勞 
智圓法師。自號中庸子。從奉先源清師傳天台氏學。
居西湖孤山。與林和靖為鄰友。箋註文字。雖病不癈。
於彌陀教法尤剋意焉。遂造彌陀經疏并西資鈔。以
勸發將來。及亡。以陶器二合而瘞之。立石志名字年
月。不用謁有位求銘。以虗美我。此師預戒門人也。葬
後十五年。積雨山頹。開視陶器。肉身不壞。爪髮俱長。
乃更襲新衣。屑眾香散其上。復瘞之。崇寧二年賜諡
法慧大師。
<other>天衣義懷禪師（四十九）</other>
<pb n="164"/>
 五遷名剎萃英賢  淨土兼修不礙禪 
 竪起拳頭推枕化  寶花池上綻青蓮 
義懷禪師。溫州樂清人也。父以漁為業。懷稚時坐船
尾隨。父漁得魚即付懷。懷不忍串之。私投江中。父怒
捶罵。樂而無悔。遂辭親出家。依景德寺僧。天聖中試
經得度。稟法于翠峰顯禪師。凡五住道場。晚居池州
栖山菴。化人念佛。有勸修淨土說。示寂之夕。其徒智
才問。卵塔已畢。如何是畢竟事。懷竪拳示之。推枕而
逝。
<other>圓照宗本禪師（五十）</other>
 延和殿裏闡宗乘  人主稱為福慧僧 
 報盡西歸登上品  非惟名字續傳燈 
禪師諱宗本。常州人。性質直。少緣飾。貌豊磧。言無枝
葉。蚤服勤苦。參懷禪師。言下契悟。初住蘇之瑞光。杭
州太守陳公襄以淨慈懇請之曰。借師三年。為此[邱-丘+(看-目)]
植福。不敢久占。本遂赴之。未幾禪宗辟相國寺六十
有四院。詔本住慧林。召對延和殿。既退。上自送之。謂
左右曰。真福慧僧也。老居靈岩。閉戶密修淨業。曦律
師甞神游淨土。見一蓮座。問彼土之人曰。此何人之
座。曰大宋國僧宗本之座。元符二年十二月甲子。沐
浴告眾右脇若熟睡然。撼之已去。門弟子塔全身于
靈嵓。
<other>黃龍悟新禪師（五十一）</other>
 三關已透繼黃龍  繫念西方復用功 
 可謂有禪兼淨土  於兔戴角更威雄 
悟新禪師。少以氣節盖眾。好面折人。初謁栖賢秀鐵
面不契。次參黃龍宗覺禪師。大悟玄旨。自號死心叟。
榜其居曰死心室。繼住黃龍。叢席大振。猶專意淨業。
有勸念佛文。其說明簡切要。讀之令人發哀起信。固
知其為深得淨土之旨者也。
<other>大通善本禪師（五十二）</other>
 儼臨于眾屼如山  道譽揚揚藹世間 
 不是虗承圓照後  須知接武向西遷 
善本禪師。姓董氏。漢仲舒之後。其先家大康仲舒村。
後遷于頴。遂為頴人。博通內外書。操履清修。參圓照
本公坐定公。特頋之本。默契其旨。一時輩流俱列其
下。後住淨慈。繼圓照之席。眾輳如雲。時號大小本。神．
孝聞其名。詔住上都法雲寺。賜號大通禪師。所至凡
見佛菩薩立像不敢坐。齊饌以魚胾名者不食。其防
心離過。專志淨業。蓋有所從來。示寂之際。光明甚熾。
<other>長蘆宗賾禪師（五十三）</other>
 宗說俱通世共聞  蓮華勝會䇿全勛 
 後人欲報劬勞德  修行須遵勸孝文 
宗賾禪師者。號慈覺。住真州長蘆寺。禪理洞悟。願力
彌深。然篤勤化物。乃遵廬阜之規。建蓮華勝會。勸修
念佛三昧。其法日念阿彌陀佛或百聲千聲萬聲。回
向往生淨土。各於日下以十字記之。有蓮華勝會錄。
賾一夕夢一男子烏巾白衣。年甚少。風貌清美。揖告
賾曰。欲入公彌陀會。乞書一名。賾乃取錄。秉筆問曰
公何名。白衣者曰名普惠。賾書已。又曰家兄亦曾上
名。賾曰令兄何名。曰家兄名普賢。白衣者遂隱。賾覺
而詢諸耆宿。皆云華嚴經離世間品有二大菩薩名。
賾以為佛子行佛事。必有聖賢幽贊。故錄以二大菩
薩為首。有葦江集。內有勸孝文一百二十篇。多教人
勸父母修淨土為出世間之孝。靈芝照公稱為近代
大乘師。信然。
<other>真歇清了禪師（五十四）</other>
 洞下諸師務密修  往生端的是良籌 
 稱揚淨土重重說  莽蕩狂徒見合羞 
真歇禪師。諱清了。左綿雍氏。嗣丹霞淳公。博究群典。
行解相應。洞下一宗至師大振。歷主名剎。因慕南海
補怛洛伽山孤絕之處。遂卓菴隱焉。名曰孤絕。繼住
寶陀寺。革律為禪。務於密修。有淨土說以勸四眾。極
<pb n="165"/>
為切要。大皇后韋氏建宋先顯孝禪寺於杭之高亭
山。詔師開山。未幾示寂。塔于山中。
<other>慈受懷深禪師（五十五）</other>
 落落禪林第一流  如何淨土又精修 
 只緣深會無生旨  東去西來總自由 
懷深禪師。得法於長蘆信公。學究三乘。毗尼尤謹。日
以淨土為懷。宣和初住惠林。每苦口語人曰。修行捷
徑莫越淨方。常建西方道場。集眾念佛。郡民翕然從
化。真末世之良導也。
<other>白蓮咸教主（五十六）</other>
 東掖山中闡化權  洞明三觀行應圓 
 衣盂散盡還安養  動地香風起白蓮 
咸教主。住台州東掖山白蓮寺。傳天台教觀。常修法
華三昧。繫心極樂。元祐七年七月十一日召大眾。出
衣盂以散之曰。吾二十三日當還淨土。至日於方丈
門外坐脫。楊次公讚其真。有云。遺書封了跏趺坐。不
住白蓮生白蓮。
<other>晦菴惠明法師（五十七）</other>
 惠光輪下悟台宗  晚托菁山友叶公 
 日誦法華期往化  寶池金地樂無窮 
晦菴法師。杭之鹽官人。於上竺慧光僧錄輪下聽講。
二十年間洞達一家教觀之旨。有聲于教庠。晚年引
退。投菁山常照。與叶公為友。共話無生。為淨土之計。
日課法華諸大乘經。彌陀聖號日計萬數。一日示疾
召徒屬曰。吾平生學大乘。求淨土。今幸至此。必遂我
願。泊然而去。常照大眾畢集。聞天樂沸空。自西來迎。
盤桓頂上。道俗莫不驚異。荼毗獲五色舍利不筭。豈
非平生淨法薰鍊所致耶。
<other>樝菴有嚴法師（五十八）</other>
 行若氷霜繫念專  金池奏樂忽來前 
 迷人不信生安養  看取臨行自餞篇 
有嚴法師。號樝菴。戒檢如氷霜。善文好辨。專志淨業。
一夕見在金池上。執樂者數人舉音以迓其來。乃作
自餞一篇。不數日而化也。
<other>桐江擇瑛法師（五十九）</other>
 傑出桐江暢本懷  日加淨業復清齊 
 現前十願能成就  即是當來不退階 
擇瑛法師。富春人。傳天台教觀。行業過人。化道大熾。
專注西方。有往生淨土十願及橫竪二出辨。具載樂
[邱-丘+(看-目)]文類。
<other>喻彌陀（六十）</other>
 親睹慈容慧眼開  筆端三昧果奇哉 
 光明相好重重現  贏得嘉名徧九垓 
喻彌陀。諱思淨。錢唐人。捨妻孥為如來徒。自號淨土
子。早侍瑛法師講法華。及授淨土教法。常念彌陀。及
𨵃觀經。暇則[書-曰+(且-二+人)]聖像。極為精妙。凡[書-曰+(且-二+人)]聖像。先於淨室
中澄寂其心。想念西方。必得彌陀光明現前。方敢下
筆。多[書-曰+(且-二+人)]丈六大像。奇妙入品。俗姓喻。於是世稱為喻
彌陀云。建立妙行伽藍于杭之北門廷。攝雲水飰僧
三百萬。建十蓮華藏。紹興丁巳端坐室中。目想西方。
一七日燃香供佛。奄然而化。
<other>石芝宗曉法師（六十一）</other>
 刻意台衡講日新  樂[邱-丘+(看-目)]歸志勸多人 
 有能橫截娑婆去  方得名為報佛恩 
宗曉法師。嗣月堂惠詢法師。洞徹教部。一以彌陀行
法化人。甞集大藏經論諸宗祖師方外士大夫所著
文頌。凡發揮淨土之旨者編成鉅帙。名曰樂[邱-丘+(看-目)]文類。
現行于世。又曰樂[邱-丘+(看-目)]歸志。觀法師之用心。其生淨土
尚何言哉。
<other>慈照宗主（六十二）</other>
 聽得鴉鳴萬事休  何期夙障遣江州 
 導師順逆皆方便  只要眾生信解修 
慈照宗主。諱子元。自號萬事休。平江昆山茅氏子。投
<pb n="166"/>
延祥寺志通出家。習誦法華。修止觀。一日正定中。聞
鴉聲悟道。乃慕廬山遠公之風。勸人念佛。編白蓮懺
儀。後往臨澱山湖上剏白蓮懺堂。與四眾同修淨業。
四十六歲障臨江州。於逆順境未甞動念。隨方勸化。
有西行集。乾道二年宋孝宗詔至德壽殿演說淨土
法門。特賜白蓮導師慈照宗主。後於鐸城倪普建家
告諸徒曰。吾化緣已畢。時將行（矣）。言訖合掌而寂。塔
舍利于松江之力反市。
<other>優曇宗主（六十三）</other>
 蓮社宗風力挽回  匡廬山勢更崔嵬 
 誰知五濁眾生界  又見優曇一朵開 
元優曇宗主。諱普度。江州廬山東林寺白蓮宗善法
堂主也。著蓮宗寶鑑十卷。元之至大間。奉太子令旨
板行天下。於是中興蓮教。其行業始終自有紀錄。茲
不復述也。
<other>寂堂師元禪師（六十四）</other>
 密菴會裏得單傳  佛制毗尼守愈堅 
 自向十州行化徧  好看陸地出紅蓮 
師元禪師。姓祝氏。華亭人。甞學禪於密菴傑公。戒律
甚嚴。篤行念佛三昧。感金甲神自天而降。夢紅蓮華
從地而出。由是十州行化。大闡蓮宗。普勸一切人念
佛往生。感驗者不可筭數。剏白蓮寺於湖之弁山。又
剏延聖院於蘇之陳湖磧沙。遂終磧沙焉。
<other>天目中峯和尚（六十五）</other>
 天目山中獨坐時  王臣膜拜道巍巍 
 禪心不離蓮華國  淨土詩成闡化機 
中峯和尚。錢唐人。諱明本。得法于天目山高峯和尚。
其道德巍巍。如泰山北斗。王臣歸命。龍象交參。朝廷
屢遣使者降賜金帛。勑號普應國師。和尚惠辨無礙。
應接來機之暇。復密修淨業。有懷淨土詩百篇。春秋
六十二。示寂之日。光明異發。塔全身于天目山中。
<other>玉岡[蒙-卄+((並-(前-刖))-一)]潤法師（六十六）</other>
 妙入台宗解行圓  化儀四教演無邊 
 限修亡倦成三昧  不上青蓮定白蓮 
蒙潤法師。字玉岡。得法於古源永清法師。解行俱圓。
道德兼重。行道於杭之天竺山中。晚居風篁嶺之白
蓮菴。杜門謝客。精修念佛三昧。臨寂之時。化佛來迎。
異香滿室。
<other>雲屋善住和尚（六十七）</other>
 行門清淨玉壺氷  的是蘇臺福慧僧 
 天上人間俱不願  華開見佛是真乘 
雲屋和尚。諱善住。蘇人也。受業于郡之善慶院。習賢
首學於臥佛和尚。性稟高潔。不近聲剎。學通華梵。能
文善書。方外大夫士無不崇敬。掩關不出。晝夜六時
稱念阿彌陀佛萬聲。讀誦大乘。禮拜懺悔。坐臥向西。
雖病久不易。吳中之修淨土者。惟和尚為最。故緇白
多取則焉。有安養傳及谷響集行世。臨終異香滿室。
倐然而去。
<other>天如惟則禪師（六十八）</other>
 獅子嵓前得指南  臥雲立雪驗來參 
 老禪末上生蓮界  念佛休言落二三 
天如惟則禪師。廬陵人。得法于中峯和尚。妙悟玄辨。
居于人上。建師子林菩提正宗寺于蘇城。有臥雲立
雪二室。禪師日坐其間。宰官長者清淨四眾參學之
人接武而集。禪師以單提獨弄之外。復著淨土或問。
勸人念佛。發明西方教法。最為切著。春秋六十九。臨
終靈瑞甚異。塔全身于水西之原。
<other>旨觀主（六十九）</other>
 戒檢如霜自立期  法華三昧暫無虧 
 觀成識托蓮胎去  看取芝雲行業[石*((白-日+田)/廾)] 
旨觀主者。杭人也。字別宗。戒德甚嚴。自幼至艾不離
天台行法。剏觀室于龍山之陽。歲集同志克期修證。
杭民翕從。多發菩提之心。修行念佛三昧。旨於行法。
<pb n="167"/>
雖避兵竄逐亦不暫廢。臨終無疾。沐浴端坐而化。芝
雲仁法師行業記備詳。
<other>西齋梵琦禪師（七十）</other>
 默坐西齋觀佛境  緣師實證面無慙 
 聲香味觸常三昧  多少禪流只解談 
西齋禪師。諱梵琦。字楚石。自幼知有西方教。清晨十
念求生淨土。未甞一日暫廢。說法海鹽天寧。脫退築
室西偏。設小床于室中。日修觀佛三昧。甞撰三十二
相頌．八十種好頌．四十八願偈．十六觀讚．化生讚。折
善導和尚觀念偈及懷淨土詩七言長律一百十。標
名者一百八。韻者一。復以娑婆苦西方樂為題。擬漁
家。傲三十二。總為一帙。名曰西齋淨土集。師臨終。書
偈曰。真性圓明。無生無滅。木馬夜鳴。西方日出。
<other>二沙彌（七十一）</other>
 同心念佛固為嘉  慧眼開時路不差 
 菩薩來迎齊往化  地搖六種雨天花 
沙彌二人。并州開元寺居。失其名氏。同志念佛。經五
六年。當捨壽之時。俄然心眼開明。同見菩薩來接。地
即震動。天花雨空。俱坐脫去。
<other>尼大明（七十二）</other>
 淨服嚴身飾外儀  口含沈水念阿彌 
 閻浮報盡超蓮土  香氣來迎也太奇 
大明。居西河。遇綽禪師。講無量壽經。明即發願往生。
凡念佛時。先著淨衣。口含沈水。及終之時。大眾見光
明滿室。有沈水香氣。眾甚奇之。念佛果因。昭灼若此。
可不信歟。
<other>尼淨真（七十三）</other>
 顓修淨業自無嗔  十萬金剛誦亦勤 
 兩見蓮華童子戲  定知上品去栖身 
淨真。長安人。積善寺。衲衣乞食一生無嗔。誦金剛般
若十萬卷。莊嚴淨土。顯慶五年染疾。告弟子曰。吾於
五日內十度見阿彌陀佛。兩度見極樂世界。蓮華上
童子嬉戲。吾得上品。故無疑（矣）。言已而終。
<other>尼悟性（七十四）</other>
 自入廬山不染塵  精修願往即歸真 
 巡看池內蓮華上  多是同盟念佛人 
悟性。洛陽人。於衡州遇照闍黎。教以發願念佛。大曆
六年入廬山。忽染疾。聞空中樂音。謂人曰。我得中品
上生。何以知然。疇昔神游極樂。見同會念佛人盡有
蓮華也。遂合掌而逝。身皆金色。時年二十四。
<other>烏場國王（七十五）</other>
 萬機之暇念如來  奏樂齋僧日幾回 
 因悟無常終不免  願將龍椅摶蓮臺 
烏場國王。好佛法。萬機之暇。謂侍臣曰。朕為國主。雖
享福樂。不免無常。聞西方淨土可以栖神。朕當發願。
求生彼土也。於是六時念佛行道。每日奏樂供佛飰
僧。王與夫人躬行其膳三十餘年。臨崩。神色怡和。親
感化佛菩薩來迎。祥瑞不一。載在往生傳。
<other>宋世子（七十六）</other>
 父子三人喜共修  蓮華已出寶池頭 
 兒歸報母須生信  他日同乘般若舟 
宋魏世子。父子三人俱修西方。唯妻不修。女年十四
死。後七日更生。啟母曰。兒見西方。父兄三人已有蓮
華。後當化生。惟母獨無。兒今暫歸相報。言訖而化。母
依兒言。日念西方。亦生安養。
<other>劉遺民（七十七）</other>
 濁世簪纓不受抅  相依遠老住匡廬 
 六時三昧行無間  一品蓮臺看即除 
東晉劉遺民者。諱程之。字仲思。彭城人。才藻絕群。不
委氣于時俗。雖威福當前。其意泊如也。丞相桓玄．大
尉劉裕等咸嘉其賢。欲薦于朝。縻以爵祿。程之辭。乃
入匡阜。謁遠法師。遠曰。官祿巍巍。何以不為。程之曰。
君臣相疑。疣贅相虧。晉室無磐石之固。物情有累卵
<pb n="168"/>
之危。吾何為哉。遠然其言。時程之與雷次宗等同依
于遠。遠曰。諸君之來。豈宜忘淨土之游乎。於是謝靈
運為遠鑿池種蓮。拉一百二十三人共結蓮社。行念
佛三昧。遠俾程之為蓮社誓文。程之居十五年。精修
淨業。甞於定中見佛光明。地皆金色。將往生之年。又
見阿彌陀佛。身紫金色。毫光發照。垂手下接。以臨其
室。程之悲泣自陳曰。安得如來為我摩頂。以衣覆我。
佛乃為摩其頂。引袈裟以覆之。又一日。想念佛時。見
自身入七寶大池。蓮華青白相間。其水湛湛。照人眉
目。佛指水曰。八功德水。汝可飲之。程之掬食。甘美盈
口。異香發於毛孔。是日對佛祝香罷。與眾話別。面西
端坐而去。年五十九。桓玄等高之。議以遺民為號云。
<other>張杭學士（七十八）</other>
 風流儒雅豈庸常  巨筆如椽孰可當 
 呪誦大悲成十萬  臨終隨願往西方 
張杭。平生信佛。誓課大悲神呪十萬遍。願生西方。年
六十。忽寢疾。惟念阿彌陀佛。謂家人曰。西方淨土元
只在堂屋西間。阿彌陀佛坐蓮華上。翁兒在蓮華池
金沙池上禮佛嬉戲。言已良久奄然而化。翁兒其孫。
方三歲而[殤-歹+孑]。
<other>庚詵居士（七十九）</other>
 林谷閑居樂暮年  六時禮誦豫栽蓮 
 人傳上行先生去  留得清名照簡編 
梁庚詵。字彥寶。新野人。幼聦警。該通經史。性嗜林泉。
有十畝之宅。山池居半。蔬食布衣。不治生業。武帝起
兵署為平西府記室。至普通間詔為黃門侍郎。皆不
就。晚年遵釋教。宅內建道場。六時禮誦。忽於後夜見
一道人。自稱願公。容止甚美。呼詵為上行先生。授香
而去。後四年。願公復來云。不可久住。言終而亡。年七
十八。舉室咸聞空中唱。上行先生已生阿彌陀佛國
已。武帝敬之。諡貞節處士。見南史。
<other>宋滿（八十）</other>
 淨[邱-丘+(看-目)]曾未了唯心  念佛精勤願亦深 
 計數豆滿三十石  臨終三聖果親臨 
常州宋滿。歸誠西方。以豆為數。念佛滿三十石。慶讚
之際。散與齋人。彌陀．觀音．勢至化為三人。形容憔悴。
自云乞食。答曰弟子願生西方。更無可疑。師來乞食。
深副本心。齋後命終。惟聞天花異香乘空而去。當隋
開皇八年九月也。
<other>黃打䥫（八十一）</other>
 念佛時時不絕聲  青蓮華已載芳名 
 須知一塊邠州䥫  不用工夫鍊不成 
黃打䥫。潭州人。本軍匠也。打䥫為業。常念阿彌陀佛。
一日無疾托鄰人寫頌云。日夜丁丁當當。久鍊成鋼。
大平將近。我往西方。即化去。自是湖南人多念佛者。
<other>汾陽老人（八十二）</other>
 老來事佛慮應消  法忍山中守寂寥 
 一念便能超往去  不愁十萬路迢迢 
汾陽老人。貞觀五年於法忍山借一空房止宿。常念
阿彌陀佛。臨命終時。大光徧照。面西而終。人見其乘
蓮臺而去。
<other>張馗（八十三）</other>
 販雞為業匪良徒  形影相隨報豈無 
 不得臨終稱佛號  寶池那有覺花敷 
張馗。同州人。販雞為業。永徽九年。臨終時。見屋南群
雞集。忽一人著緋皂衣驅雞。唱言⿰口豕⿰口豕。其雞四交上
⿰口豕。兩眼出血。叫嘷痛苦在床。至酉時。值善光寺僧來。
令鋪聖像。念阿彌陀佛。少頃忽聞異香。奄然而去。
<other>韋文晉觀察使（八十四）</other>
 志詣西方建道場  觀心念念暫無忘 
 忽然合掌跏趺去  滿室氛氳感異香 
韋文晉。立行孤潔。常建西方道場念佛三昧。佛前發
願。志詣西方。行菩薩道。守護佛法。轉正法輪。廣度含
<pb n="169"/>
識。至六月內。面西跏趺。合掌念阿彌陀佛六十聲。忽
然而化。異香滿室。內外皆聞。
<other>元子平（八十五）</other>
 三月持經性地開  往生一事絕疑猜 
 異香滿室催西邁  麤樂迎兼細樂來 
元子平者。大曆九年於潤州觀音寺發心讀誦阿彌
陀經。三月忽染患。夜聞空中香氣樂音。有人告曰。麤
樂已過。細樂續來。君當行（矣）。良久。念佛命終。室中異
香。數日不散。
<other>房翥（八十六）</other>
 勸念彌陀發善荄  幽冥感格信奇哉 
 往生淨土為真樂  差勝持經禮五臺 
房翥者。一日暴死至陰府見閻羅王。王曰。據案簿。汝
曾勸一老人念佛。已生淨土。汝承此福。又令生淨土。
故召來相見。翥曰。吾甞誦金剛經萬卷。巡禮五臺。未
欲往生。王曰。誦經巡禮固為好事。不如早生淨土。翥
再懇言。王遂釋還。不久念佛而終。
<other>張善和（八十七）</other>
 世業屠牛報豈輕  臨終十念為傾誠 
 慈尊應現諸冤釋  不涉冥途即往生 
張善和者。殺牛為業。命終時見牛數頭。作人言曰。汝
殺我。善和怕怖。告其妻曰。急請僧來救我。僧至。為言
十六觀經云。若人臨終地獄相現。十稱南無阿彌陀
佛。即得往生淨土。善和云。便入地獄也。不暇取香爐。
以手擎香。向西念佛。未滿十聲。乃云。我見阿彌陀佛
從西來迎。言訖而去。
<other>柳宗元刺史（八十八）</other>
 才高不獨冠儒宗  海若雄文掃斷空 
 一念即超安養國  潮陽遷客逈難同 
柳宗元。字子厚。柳州刺史。極工於文章。與韓愈並名
于時。性嗜佛道。通天台教觀。甞撰岳州無姓和尚[石*((白-日+田)/廾)]。
有云。佛道逾遠。異端競起。惟天台大師為得其說。為
永州時龍興寺修淨土院。宗元為之周延四阿。環以
廓廡。繢二大士像。繒盖幢幡以成就之。并造記以垂
不朽。著東海若一篇。其詞痛掃沈空滯寂不假修證
之徒。其意一遵西方教法。自非宿昔與佛有大因緣
何能信仰如此。其生淨土蓋無疑矣。
<other>白居易少傅（八十九）</other>
 暮年開閤放婪姬  歸命彌陀宜暫離 
 不獨姓名垂百世  已將神識托蓮池 
白居易。字樂天。能文詞。風流蘊籍。冠于一時。官至太
子少傅。暮年侍妾盡遣。居于香山。命工[書-曰+(且-二+人)]西方淨土
⿰巾⿱登。日對修念佛三昧。發願往生。甞有偈曰。余年七十
二。不復事吟哦。看經費眼力。作福畏奔波。何以度心
眼。一聲阿彌陀。行也阿彌陀。坐也阿彌陀。縱饒忙似
鑽。不廢阿彌陀。日暮而邇遠。吾生已蹉跎。旦暮清淨
心。但念阿彌陀。達人應咲我。多却阿彌陀。達人又作
麼生。不達又如何。普勸法界眾。同念阿彌陀。自號香
山居士。
<other>文潞公（九十）</other>
 匡君治國戔經綸  勝會同修十萬人 
 大願不違生淨土  後來揚馬繼芳塵 
宋文彥愽。太子大保。封潞國公。甞於京師與淨嚴法
師集道俗十萬人為淨土會。臨終安然念佛而薨。
<other>蘇文忠公（九十一）</other>
 天下東坡第一名  喜從吾道樂餘生 
 要知當日南遷去  惟有彌陀作伴行 
蘇文忠公。字子瞻。號東坡居士。深信佛乘。歸依西方。
與辨才參寥諸師為方外友。母夫人程氏死。以簪珥
遺物命匠胡錫[書-曰+(且-二+人)]阿彌陀佛像。施與錢唐元照律師。
令其普勸道俗歸誠淨土。追薦冥福。復以偈讚曰。佛
以大圓覺。充滿十方界。我以顛倒想。出沒生死中。云
何以一念。得往生淨土。我造無始業。一念便有餘。既
<pb n="170"/>
從一念生。還從一念滅。生滅滅盡處。則我與佛同。如
投水海中。如風中鼓橐。雖有大聖智。亦不能分別。願
我先父母。及一切眾生。在處為西方。所遇皆極樂。人
人無量壽。無去亦無來。其室王氏死于京師。亦使其
子邁等為阿彌陀佛像。奉安于金陵之清涼寺。亦有
讚詞。公南行日。篋中有一軸。人問曰此何[書-曰+(且-二+人)]也。公曰
吾西方公據耳。展而觀之。乃阿彌陀佛像。甞弔海月
大師。有詩云。生死猶如臂屈伸。情鍾我輩一酸辛。樂
天不是蓬萊客。憑仗西方作主人。觀公念念不忘西
方。其往生決（矣）。
<other>楊傑提刑（九十二）</other>
 少林禪味已參甞  淨土玄門復讚揚 
 不越閻浮生極樂  佛前蓮蘂吐香光 
楊傑提刑。字次公。無為人。號無為子。官至尚書主客
郎。提點兩浙刑獄事。尊崇佛法。明悟禪宗。宣揚彌陀
教觀。接誘方來。公作天台大師十疑論序。王古直指
淨土決疑集序。法寶僧監彌陀寶閣記。安樂國讚三
十章。備陳西方要津。實為萬世往生之龜鏡也。晚年
守郡。[書-曰+(且-二+人)]丈六彌陀像。隨行觀念。壽終化佛來迎。辭世
頌曰。生亦無可戀。死亦無可捨。太虗空中。之乎者也。
唯將錯就錯。西方極樂。宣和中。荊王夫人神游淨土。
見公坐蓮華上。
<other>王古侍郎（九十三）</other>
 次公同志覺無為  惟有西方日念馳 
 淨土立言曾直指  至今留決後人疑 
王古侍郎。字敏仲。與楊次公同志歸命西方。甞著直
指淨土決疑集。次公為序。極伸讚美。朝士大夫有淨
土之志頗多。然其弘贊淨方入正定聚者。惟古與次
公而已。詎非大菩薩現宰官身而為說法者歟。
<other>馬玕侍郎（九十四）</other>
 淨業傳家道大亨  兒郎女婢亦修行 
 房櫳氣出如青蓋  應有家人夢往生 
馬玕侍郎。其先祖少師忠肅公。守杭州日。慈雲懺主
以安養佛事授之。自是舉族遵奉。侍郎乃其孫也。字
東王。元豐中有僧廣益。授以天台智者十疑論。公大
喜曰。吾得所依（矣）。以慈雲十念法行之二十五年。崇
寧中感疾經夏。盥櫛易衣。念佛端坐而逝。有氣如青
蓋。出戶騰空而上。家人長幼貴賤皆夢公往生上品。
八月中有婢臥疾。亦念佛而終。荊王夫人神遊極樂。
見公與楊傑衣冠濟濟坐蓮華上。夫人傳記甚詳。
<other>江公望司諫（九十五）</other>
 直言極諫顯當時  晚向彌陀信不疑 
 方便文成還刻石  池蓮準擬占高枝 
江公望司諫。釣臺人。智識高朗。崇寧中為諫官。直言
為諱。名著一時。酷嗜宗門。參善知識。晚年專修淨業。
悟入念佛三昧。選念佛方便文刻石流布。指導往生。
宣和末。知廣濟軍。一日不疾而終。知其為淨土歸（矣）。
<other>馮揖給事（九十六）</other>
 通儒解道復參禪  歸命彌陀意更專 
 清泰故鄉思不已  追吟陶令賦歸篇 
馮揖。蜀中遂寧府人。字濟川。號不動居士。好佛法。場
屋中文字多用圓覺經語。明悟理性。欽伏士論。徧參
禪林知識。洞達五家宗旨。然篤行彌陀教法。作西方
禮文三卷．彌陀懺一集。在鄉郡建淨土會。甞感香爐
中舍利應現。光明照室。舍俸資造大藏經。其功德回
向莊嚴淨土。揖於老年懷歸西方甚切。追和陶溝潛
歸去詞一篇。見樂[邱-丘+(看-目)]文類。
<other>王以寧待制（九十七）</other>
 曾參雪嶠了師禪  始向宗乘見不徧 
 繫念彌陀生心信  華池先已綻青蓮 
王以寧。官至翰林待制。深慕佛法。僧勸其讀起信論。
竊有疑焉。是書為大乘人說破有蕩空一法不留之
書。而末章以繫念彌陀求生淨土為言。其旨何也。因
<pb n="171"/>
過雪峯以此疑質于清了禪師。了曰。實際理地不受
一塵。萬行門中不捨一法。子欲壞世間相。棄有著空。
然後證菩提耶。以寧曰。誠有是也。了曰。如是則淨土
之修於道何損。遂釋其疑。修念佛法門。自稱阿彌陀
佛弟子。號正信菴主。
<other>王日休上舍（九十八）</other>
 講道龍舒海內聞  精修安養建殊勳 
 青衣俄引西歸後  人世惟留淨土文 
王日休。字虗中。國學進士。龍舒人。號龍舒子。篤行念
佛法門。編淨土文十卷。孜孜勉人進修。一日講書罷。
如常禮念。至三鼓。忽勵聲稱阿彌陀佛數聲。唱言佛
來接我。屹然立化。有人夢二青衣引公西行。信非妄
（矣）。丞相益國公周必大。睹日休奇跡。製詞以贊。載于
本傳。
<other>晁悗之待制（九十九）</other>
 洧上從容老法華  洞明三觀入山家 
 果然神識拪安養  壽量光明豈有涯 
晁悗之。官至待制。留心內典。事理洞徹。號老法華。亦
曰天台教僧。初從明智法師而生信。晚年專修淨土。
與靈芝照律師最友善。至於答趙子和問西方淨土
書。是為真語實語呼。其可不信矣乎。
<other>陳瓘待制（百）</other>
 蚤從明智論台宗  一念三千絕異同 
 瞻部報終歸淨土  四華池上禮金容 
陳瓘。字瑩中。號了翁。深得天台宗旨。與明智法師論
台宗三千法。其開示淨土之義深切著明。又撰四明
延慶寺淨土院記。備陳西方淨土。固知瓘於念佛三
昧必能專注。其於往生尚何說焉。
<other>鐘離少師（百一）</other>
 淨業工夫已服勤  三年廬墓不忘親 
 峩冠整服跏趺去  應作青蓮座上人 
鐘離少師。諱瑾。字公瑜。會稽人。咸平三年陳堯啟榜
登第。歷官至龍圖閤待制。累贈少師。忠績顯著。喜祐
名臣傳載之詳（矣）。瑾至孝。母夫人任氏卒亡。遂廬顯
墓。熏修不輟。服除游䆠。日課利益二十事。罔有缺失。
尋遷浙西路提刑。被旨修杭州北山下竺為慈雲懺
主道場。一見慈雲究論西方指要。清修彌篤。未幾詔
知開封府。出則盡瘁國事。入則不𥧌念佛。忽夜未央。
促家人起。乃告以趍朝尚早。瑾曰。昨日母夫人報安
養期已至。索薰湯沐盥。振衣峩冠。趺坐而逝。舉家見
瑾乘青蓮花座。仙樂海眾迎引西去（矣）。
<other>王仲回司士（百二）</other>
 性地開明感次公  繫心淨域日無空 
 臨終識托蓮胎去  極樂閻浮信不同 
王仲回。無為郡人。官至光州司士參軍。天衣懷禪師
住䥫佛道場。仲回甞請問佛法。鄉里以善人稱之。楊
次公乞守丹陽待次錦綉溪上。仲回數往適問曰。經
典多教念彌陀生淨土。祖師則曰。心即是淨土。不用
更求生西方。其不同何也。答曰。實際理地。無佛亦無
眾生。無樂苦壽夭。有何淨穢之分。以生不生為心耶。
然或未出眾生之境。樂苦壽夭淨穢相形。安可不信
教典。念彌陀求生淨土哉。此則無念中起念。無生中
求生也。維摩經云。雖知諸佛國及與眾生空。而常修
淨土。教化於眾生。正謂是也。又曰。如何得念不間斷。
曰。一信之後。更不再疑。即是不間斷也。仲回忻躍。轉
加精進。豫知死期。與鄉舊告別而終。次公曾夢仲回
過謝曰。向蒙指示淨土。今已得生。特來禮謝。次公翌
日召丹徒令陳安止語其夢。安止從此又信淨土也。
次公傳記備詳。
<other>胡闉宣義（百三）</other>
 自恨平生被理迷  彌陀淨土不思惟 
 無邊罪滅有超往  只在臨終念少時 
胡闉宣義。字達夫。平生雖信佛乘。以理障故。不曾修
<pb n="172"/>
行。至命終時。其子告清照律師曰。大人感疾。請師垂
訪。師往見之曰。惠亭平日與達夫相善。未曾語及末
後一著大事。快須念佛生淨土。若不求生淨土。陰境
現前未知何往。達夫曰。心淨則佛土淨也。師曰。宣義
時中曾有雜念染污否。既處世間寧免雜念。師曰。若
如是。又安能心淨土淨也。一稱洪名。滅八十億劫生
死重罪。猶如赤日銷霜露耳。當知阿彌陀佛發願度
生。光明神力不可思議。達夫大省。遂念佛名。亦請僧
助念。俄頃安然而殂。年八十四。所謂一念迴光。立即
翻為正因。此人也。
<other>王闐（百四）</other>
 一心西土顯金身  最是無功認得親 
 此說非惟能自信  錄成猶足勸他人 
王闐。自號無功叟。深信佛乘。愽究藏典。極諳淨土修
證之道。甞著淨土自信錄。最為明白切要。錄成發願。
若人或見或聞或依或賴。不動娑婆即歸樂國。以闐
之用心若此。其不往生耶。
<other>孫如珪（百五）</other>
 蚤辭塵鞅老龍門  淨念西方共子孫 
 三十餘人來結社  未應廬阜獨名存 
孫如珪。富春人。子應辰。猶子應祥。俱習儒業。觀父之
志。兼修淨業。遂率同輩三十餘人結社。名龍門社。常
有言勸人曰。三界無安。猶如火宅。九蓮超往。自有法
門。又曰。莫待老來方學道。要知忙裏好偷閑。東陽吳
克己有龍門蓮社詩。載于樂[邱-丘+(看-目)]文類。
<other>李秉御藥（百六）</other>
 志在幽閑慕釋宗  終朝繫念與兒同 
 臨行手結彌陀印  贏得金蓮滿室中 
李秉御藥。性好閑靜。志在于佛。壯年參自得禪師有
省。後得淨土教法。其子元美乘父之志。偕林師文師
數十賢士効廬山遺則。結淨業會于傳法寺。御藥忽
染疾不起。夢中感阿彌陀佛現相。又見金華滿室。凌
晨二子掖起趺坐。書偈置筆結印而去。
<other>金（百七）</other>
 棄綱投竿不茹葷  精勤念佛徹宵分 
 臨終三聖親迎引  天樂鳴空遠近聞 
金。會稽人。以漁為業。一日猛省。遂改業持戒。日課
阿彌陀佛萬聲。無有間斷。後無疾苦。語家人云。我見
西方三聖在門前。我今歸淨土也。索香爐安坐而化。
鄉村遠近聞天樂妙音。時政和六年。
<other>張綸總管（百八）</other>
 妻子同修不暫閑  大興蓮社擬廬山 
 幸逢聖主親揮翰  從此芳名播世間 
張綸。高宗時為均州防禦使。充兩浙西路副都總管。
性好佛乘。晚年闢宅東偏為道場。鑿池種蓮。傚惠遠
結社之遺意。日率妻子課佛萬聲。禮誦罔懈春秋年
月。就精舍建會。信道者雲集。唱佛之聲如潮汐之騰
江也。高宗寵之。大書蓮社二字為賜。有記文存焉。
<other>閻[邱-丘+(看-目)]榮承務（百九）</other>
 誦呪功成僅廿年  等閑拂袖即歸元 
 青衣咲揖彌陀引  始信慈尊不食言 
閻[邱-丘+(看-目)]榮承務。池州人。偶一僧勸修西方教。持往生呪。
[邱-丘+(看-目)]榮一聞即信受。每旦向西誦一千徧。如此者二十
年。臨終之夕。家人夢二青衣笑揖侍立其側。阿彌陀
佛放大光明接引。及旦[邱-丘+(看-目)]榮向西瞑目跏趺。至於日
西矍然起曰。我去也。便拂袖行數步。舒手結印微咲
而立。妻驚扶之。已去（矣）。
<other>王哀朝散（百十）</other>
 白蓮社結擬匡廬  不問尊卑與智愚 
 自利利人功莫大  寶池爭看一華敷 
王哀。嘉禾人。居錢唐西湖。甞結蓮社。不問賢愚尊卑
貴賤僧俗。但發心願西歸者。普請入社。有勸修文一
篇。自利利佗行願無盡。後果不疾面西化。哀官至左
<pb n="173"/>
朝散大夫。
<other>吳子章（百十一）</other>
 醫中積德豈能論  雲屋親傳念佛門 
 珍重難兄復難弟  青蓮双綻本同根 
元吳子章者。蘇人也。世業醫。以利生之心為務。與兄
子才同參雲屋和尚。授念佛法門。精進繫念。寒暑不
廢。至於舉家持戒。依法修行。子章臨終無疾。倐然念
佛而化。時至正間也。
<other>何曇迹（百十二）</other>
 昔年持戒已專精  淨業工夫一旦成 
 瞻部報終親見佛  幡華繚繞滿空迎 
何曇迹。年十八持菩薩戒。事含禪師修淨土。一夜四
鼓即起念誦。師驚問。答曰。見佛金黃色相。幡華滿空。
自西而來。倐然逝（矣）。
<other>韋提希夫人（百十三）</other>
 峨峨愛業豈能平  哀懇如來意已誠 
 二八觀門親得授  侍姬五百共西行 
韋提希夫人。釋迦如來在世之日。夫人白言。世尊教
我觀於清淨業處。爾時世尊放眉間光。其光金色。徧
照十方無量世界。一切國土皆於中現。韋提希白佛
言。世尊。我今樂生極樂世界阿彌陀佛所。唯願世尊
教我思惟。教我正受。世尊為說十六觀門。當時夫人
與五百侍女聞佛所說。皆發阿耨多羅三藐三菩提
心。佛咸記一時往生極樂。
<other>隋皇后（百十四）</other>
 淨土求生誓在懷  雖居帝室厭裙釵 
 異香一夕從空至  即證西方不退階 
隋文帝后。雖居王宮。深厭女質。常念阿彌陀佛求生
西方。至臨終時。異香滿室。從空而至。文帝恠之。問闍
提斯那是何祥瑞。答曰。西方有佛。號阿彌陀。皇后業
高神求生彼國。故有斯瑞。於戲。世間樂莫越王宮。而
后厭之求生西方。草野窮民鄙夫賤婦眾苦熾然。交
煎而不思回光返省者。其愚之甚（矣）。
<other>上黨姚婆（百十五）</other>
 發願修行歲月多  空中接引睹彌陀 
 暫留雲馭無他戀  此去應當別范婆 
姚婆。上黨人。貞觀間因范婆勸念阿彌陀佛。臨終見
佛來迎。乃告曰。未與范婆別。請佛暫駐。佛處虗空俟
范婆至。手執香爐而逝。
<other>荊王夫人（百十六）</other>
 越國恩封世念  不貪五欲事如來 
 神遊極樂元非妄  池上蓮華已𤼭開 
荊王夫人。恩封越國。姓王氏。厭五欲而傾心淨土。躬
率內外富貴之人同修三昧。夫人精悋端素。至於給
侍嬖使之人無有異念。惟一庶媵懈怠。夫人訓之曰。
我盡室皆勤。惟爾懈怠不從人言。幻惑在會。恐失道
心。不可在吾左右也。其媵悚悟。精進思惟。淨念相繼。
一日謂同事曰。吾其行（矣）。異香滿室。無疾而終。明日
同事之妾告夫人言。夜夢化去妾。托致起居。夫人訓
責我勤修西方。令獲往生。夫人曰。使我又夢乃可信
爾。是夜夫人果夢其妾來謝。夫人曰。西方可至乎。妾
曰第從其行。夫人隨之。見二池塘。白蓮大小間錯。榮
瘁不同。夫人問曰。何以如此。曰。此世間人發念修西
方者即成一華。唯其勤怠。故華有榮瘁也。因見楊傑．
馬玕俱在華上。夫人曰。我當生何許。妾導夫人前邁。
將數里。妾請夫人延望。惟見一壇金碧光明。妾曰。此
夫人往化之地。乃上品上生也。既覺。訪楊傑．馬玕。傑
已死而玕無恙。夫人始生之日。秉爐然香望。觀音閣
而立。子孫左右促夫人受獻壽之儀。則已立化（矣）。荊
王。哲宗叔也。
<other>姚行婆（百十七）</other>
 行婆心只在西方  觀想澄凝不暫忘 
 已感彌陀親攝受  日輪中現紫金光 
<pb n="174"/>
姚行婆者。錢唐人。老年惟念阿彌陀佛。無頃刻忘。一
日日落西嶺。行婆面坐想念。俄日輪中現佛像。妙相
畢具。臨終之時。化佛來迎而往。
<other>廣平夫人（百十八）</other>
 不傳鈆華即靘糚  起居食息盡西方 
 志剛力果逾男子  直上金臺禮覺皇 
廣平夫人。姓馮氏。名法信政。和門司贈少師諱珣之
女。適鎮洮軍承宣使陳思恭。夫人多病。體力尪孱。及
歸陳氏。病日以劇。數呼醫而藥不能療。時茲受深禪
師為王城法施主。夫人徑造其室。求己病之方。茲受
怜之。教以持齋念佛。夫人諦信不疑。即屏葷血。却膏
粉。專念西方。起居食息皆西方也。病遂愈。十年後。未
疾語侍人曰。吾已神游淨土。面禮三聖。海眾佛子稽
首慶我來生。其國境界勝妙。唯證方知。難語汝曹也。
明日右脇吉祥而逝。室中聞妙香。數日不散。其念佛
者不獨往生。現世病苦亦拔。佛之神力可思議耶。
<other>朱氏如一（百十九）</other>
 綉佛書經不憚劬  勸人念佛復為圖 
 臨終西面倐然去  好是人間列丈夫 
朱氏如一。歸于薛氏之門。年二十餘。即告其夫。清淨
自居。道裝素服。蕭然林下。明窓淨几。綉妙法華經七
軸。一句一字凡唱禮者三。及綉彌陀三聖像。極為奇
妙。諸大乘經誦若建⿰令并。甞鋟木為圖。勸人念佛。所化
之數盈二十萬。年三十七示微疾。醫進丹砂。如一曰。
吾往生決（矣）。丹砂何為。遂不服。右脇而終。橘州曇禪
師作如一傳。
<other>黃長史女（百二十）</other>
 心膓䥫石行氷霜  口念洪名遂立亡 
 道果既成應有驗  盆蓮蘂吐紅光 
黃長史女。四明人。蚤嫁樂氏。喪其夫。誓不再適。居夫
舍。修安養之業。臨終時手結彌陀印。口稱名號。履地
而行。屼然立化。火後徇俗篩于地以驗生處。及開
盆。中生蓮華一朵。觀者如堵。僧皓鱗目擊。乃為作
贊。至今存焉。
<other>李氏十四娘（百二十一）</other>
 孀居念佛已多年  身死何妨大火然 
 舍利光明那有數  齒牙如雪舌如蓮 
李氏十四娘。上虞縣永豊鄉西潛村人。適胡氏。人稱
長婆。性剛烈。紹興初夫死。不再嫁。惟念阿彌陀佛及
經。見僧則禮。餘人不接。臨終七日前。見僧戴緋繖來
告曰。汝今月十五夜子時死。問曰師何人。曰我是汝
念者。至期光明滿屋。奄然而盡。火化後牙如雪。舌如
紅蓮花。其明驗如此。
<other>陶氏十六娘（百二十二）</other>
 貞守閨門德可嘉  白衣人送白蓮華 
 誦經念佛方三稔  靈瑞昭然道豈賖 
陶氏十六娘。常熟徐村人。年二十六。寡居無子。願生
淨土。再不事人。常念觀音普門品。忽夢一白衣人椀
中盛水。養白蓮華一朵。與食之。覺後頗異。一日又夢
僧。令裝小閣朝西誦彌陀經。念彌陀佛。如僧言甫及
三年。見佛光明。經函上有火團如彈子大。初恐燒其
經。以手撲之。乃得舍利一顆。其現生感應若此。臨終
化佛來迎。有何疑乎。
諸上善人詠（終）
<talk>No. 1547-A</talk>

獨菴禪師淨業之暇。取佛世至于今。天竺．震旦修行
念佛三昧獲往生而有徵驗者。悉紀其盛績而讚詠
之。凡一百二十一首。欲以古聖賢之風。廣被於無窮
也。華嚴末會。普賢大士說十大願王。統攝一切行願。
一切菩薩靡不由之而趣佛果。然依之而修學者。法
爾皆生極樂世界。見彌陀世尊。得受記莂。徧十方界
廣度眾生。然則淨土者。圓頓行人之都會者歟。百丈
<pb n="175"/>
建立叢林。為天下後世法。凡禪僧送終。無問其道之
明昧。皆修十念之法。以助往生。然則淨土者又天下
禪僧之淵藪也。吾徒之學佛法。了生死。明心復本者。
其有舍此而得道者乎。宜乎諸佛共讚而諸教共談
也。是詩之作。會諸上善人於一處。古今聖賢之道如
指諸掌。俾一切人見賢思齊。悉登不退轉地。比世之
嘲風詠月勞神苦思取媚於一時者。草木榮華之飄
風。鳥獸好音之過耳。奚足尚哉。辛酉歲七月初吉法
空道人大佑敬白。

<talk>No. 1547-B</talk>

茲睹
獨菴禪師所編淨土簡要錄（并）賦諸上善人詠。披誦
再四。不忍釋手。觀禪師之用心。直欲使十方恒河沙
數世界一切眾生同趣極樂國土。厥功厥德難思難
議。詎言說所能贊美者哉。故募緣鏤板印施流通。伏
願在在處處善男信女若見若聞依是修學。此報命
終生于淨土。盖無疑矣。
洪武十六年龍集癸亥二月八日前燕山聖安禪
寺住持比丘　性深　謹識

<talk>No. 1547-C
 念佛願文</talk>

宋楊次公篤志淨業不輟念佛。甞作文勸人云。大願
聖人從淨土來。來實無來。深心凡夫從淨土去。去實
無去。彼不來此。此不往彼。而其聖凡會遇。兩得交際。
彌陀光明如大圓月。遍照法界念佛眾生。攝取不捨。
諸佛心內眾生。塵塵極樂。眾生心中淨土。念念彌陀。
若能發心念彼佛號。即得往生。河沙諸佛有同舌之
讚。十方菩薩有同往之心。佛言不信。何言可信。不生
淨土。何土可生。自弃己靈誰之咎。公臨終時見金臺
從空而至。即說偈而逝。
偈曰。生亦無可戀。死亦無可捨。太虗空中。之乎者也。
將錯就錯。西方極樂。

<article id="n1549">淨土聖賢錄</article>

<talk>No. 1549-A
 淨土聖賢錄敘</talk>

至哉淨土之教。其諸聖人所由以踐形者乎。孟子曰。
形色。天性也。知形色之為天性。則不容離土以言心。
知天性之為形色。則不容外心以求土。離土以言心。
是以天性為有外也。其所謂心。一介然者而已矣。外
心以求土。是以形色為有外也。其所謂土。一塊然者
而已矣。是皆不明乎踐形之說者也。華嚴圓教。理事
無礙。事事無礙。普賢偈曰。一切剎海劫無邊。以一方
便皆清淨。此踐形之極則也。又曰。願我臨欲命終時。
盡除一切諸障礙。面見彼佛阿彌陀。即得往生安樂
剎。此踐形之正軌也。或以毗盧遮那徧一切處。何得
偏指西方。有乖全體。曾不知華藏海中。一塵一毛。具
足十方無邊器界。極樂莊嚴。亦復如是。然則但見阿
彌陀一佛。即已徧見十方諸佛。但生西方極樂一土。
即已徧歷十方佛土。何以故。即一即多。無二無差別
故。唯此法門。我釋迦尊金口所宣。十方恒河沙諸佛
所共讚。諸大菩薩流通護持。轉轉無盡。自大教東來。
單傳直指外。以念佛得度者。若緇若白。未易悉數。際
清素服儒風。兼修淨行。常欲薈萃舊聞。用資警策。而
日力倉卒。因循至今。會兄子希涑。初發信心。願成此
錄。以堅向往。因為標指體要。載稽經論。次支那著述。
續以耳目所及。斟酌損益。勒成一編。名之曰淨土聖
<pb n="176"/>
賢錄。庶幾見聞隨喜。得預法流。一念歸誠。同登彼岸。
豈不善哉。詩有之。緡蠻黃鳥。止于邱隅。夫淨土。亦聖
賢之邱隅也。隨其心淨。則佛土淨。得所止矣。而下學
之功。莫先於知止。故曰。於止知其所止。可以人而不
如鳥乎。經云。彼國常有白[鴳-女+隹]孔⿱少隹鸚鵡舍利迦陵頻
伽共命之鳥。晝夜六時。出和雅音。其音演暢。五根五
力七菩提分八聖道分如是等法。其土眾生聞是音
已。皆悉念佛念法念僧。心邪。土邪。形色邪。天性邪。直
下知歸。絕諸戲論。蓮華種子。只在當人。覽是錄者。其
諸有樂於踐形之說矣乎。踐形者。往生之謂也。
乾隆四十八年孟春之月淨業學人彭際清撰

<other>淨土聖賢錄發凡</other>
凡錄往生者。祇載支那著述。至經論所明淨教緣
起。多從闕略。譬之治河不由積石。導江不自岷山。
既昧其原。其流將壅。茲首標教主。著所宗也。次觀
音勢至。明有輔也。普賢文殊。左右遮那。而同讚西
方。同揚淨業。故知十方諸大菩薩。莫不以淨土為
歸矣。至如西天諸祖及諸論師。即不盡著往生之
驗。而既登果地。豈局東西。凡諸議論有關斯教者。
亦並著之。廣資勸誘云爾。
華嚴入法界品。如德雲比邱。解脫長者。[鞥-合+(白-日+田)]瑟胝羅
居士。俱不離念佛而入解脫門。乃至一念之頃。現
無邊剎土。見無量諸佛。斯唯達自心原。窮諸行海。
方能親證如斯三昧。修淨業人。決當刳心頂受。然
事屬通塗。不專一剎。理周沙界。匪局西方。倘濫入
此編。恐有乖全例。故概略其文。獨標其義如此。
歷代高僧傳。佛祖統紀。佛祖通載諸書。但載諸師
事蹟。而議論激揚。概從簡棄。雲棲往生集。又唯標
事驗。行實罕詳。遂可合張李為一身。溷淄澠而同
味。覽未及終。倦而思臥者多矣。茲則該羅細行。圓
具全身。綜貫千章。獨標警策。如智者十疑論。紫閣
寶王論。永明萬善同歸。虎溪蓮宗寶鑑。天如或問。
鄞江直指。西齋淨土詩。雲棲法彚。截流警語。以及
方內諸公種種論述。網全帙而難周。扼片言而奚
欠。用代遒人之詔。宛同天鼓之鳴。願諸仁者。敬而
聽之。
向之錄往生者。必著事驗。事驗無聞。遂多闕漏。雖
然。不覩其形。願察其景。但自淨心。往生何待。首楞
嚴經云。若飛心中兼福兼慧。自然心開見十方佛。
一切淨土。隨願往生。故知紫閣天衣中峯天如妙
叶空谷憨山諸尊宿。及陳瑩中馮濟川諸前輩。密
因有在。正果非虗。撒手便行。不移跬步。何待臨終
十念。始能決定往生。不宜逐迹而求。轉乖教理。
往生集唯以吉祥善逝為高。其有捐軀舍命者。概
斥而不錄。獨尊庸行。曲為時宜。雖慮出萬全。而事
難一概。普賢行願品言。毗盧遮那如來。從初發心。
精進不退。以不可說不可說身命而為布施。六度
經中。廣明斯事。故如此錄。靜藹為法捐軀。常愍忘
身濟物。悲心深廣。淨願堅牢。載覽遺言。猶懷悚厲。
他如善導志通文輦慧誠超城諸公。速捨報身。求
生淨土。神明安定。不震不撓。是則以普賢願王。回
向彌陀法界。憑茲猛烈。不退菩提。如斯榜樣。祗應
隨學。詎可輕排。然則魔可毋慮乎。曰。魔之與佛。只
在一心。但辦正因。決成正果。了知四大本空。五蘊
非有。當捨身時。如遺迹等。如委蛻等。誰為能捨。誰
為所捨。然則刀山火聚。悉是道場。寶樹華池。不離
當處。是心是佛。是心作佛。夫何遠之有。如其三昧
未成。我執未化。祗因欣厭之情。激成取捨之行。竊
恐痛苦所逼。煩惱轉強。九品難期。波旬得便。雲棲
所慮。良在於斯。末法行人。切宜自審。
從上諸家紀述。繁簡不齊。雅俗並奏。不經甄別。難
免淆訛。茲斟酌舊文。參稽往牒。加之潤飾。就我準
<pb n="177"/>
繩。要於本旨初無乖剌。仍各注原書。以明左證。
淨土諸書。標指古德。概以師稱。而高僧傳則凡屬
二名。但舉一字。此錄前有佛菩薩。後有宰官居士。
若不書名。頗難合轍。故於出家二眾。準高僧傳但
書一字。其在家者。準前史例。仍書二名。
往生集載周續之臨終見佛。合掌而逝。攷諸前史
及東林傳。都無此文。當屬後人和會。又載白樂天
蘇子瞻張天覺三人。謂據因攷果。當生西方。夫白
公雖有繪圖回向之誠。而平生信樂。多在兜率。集
中文句。確然可徵（集中畫彌勒上生幀記次畫西方幀記之後並題開成五年三
月或謂白先蘄兜率後歸安養者非也）。子瞻臥病時。向徑山長老口
占偈言。灑然解脫。洵為希有。至語及西方。則曰西
方不無。然箇裏著力不得。夫修淨業者。必具三心。
所謂深心。至誠心。回向發願心。乃至臨終十念。未
有不由著力而得者。至云著力不得。則三心未具。
難保往生。無盡居士深入法原。眼空四海。今所錄
發願文。有類童蒙。頗同寒乞。與他所傳文字不類。
亦未可信。故并刪之。
居士傳善女人傳所錄諸賢。必徵素行。苟有瑕疵。
概從簡斥。茲則但以末後為憑。不論既往之失。故
如雄俊惟恭之輩。鍾馗善和之徒。既登末品。便預
聖流。其他概可知矣。是知彌陀願力。極樂莊嚴。如
大海不拒夫百川。杲日不遺於一孔。但肯回心。都
無棄物。凡屬有情。普應信受。
右鄙見數條。當是錄草創之始。即口授希涑。每
一篇成。輒為隨手勘定。全帙既具。大旨無乖。復
筆之簡端以告來者。
淨業學人彭際清記

<other>淨土聖賢錄偈</other>
淨業弟子　彭希涑　述
 大哉眾生心  微妙難思議  究竟如虗空 
 無一法可得  普能作佛事  成熟菩提果 
 一念不自覺  迷妄起空華  由諸業力持 
 建立十方土  眾方於其中  顛倒靡已時 
 百萬有八千  亂想無根緒  七趣如輪轉 
 了達唯一心  心心互周徧  剎剎分勝劣 
 或淨寶莊嚴  或瓦礫穢聚  或照曜明朗 
 或無日月光  或菩薩住處  安隱壽無量 
 或是雜生居  苦多而樂少  或餓鬼充滿 
 幽魄長叫喚  或純現地獄  碾磑受苦楚 
 諸佛普住持  隨所宜說法  彌陀大願王 
 發心取淨土  成就安樂剎  十方莫能比 
 備諸珍寶性  有情所愛樂  正覺華化生 
 聞法悟無上  他方諸眾生  起心信慕者 
 佛力悉加護  命終得往生  嗟彼無智人 
 聞言盡狂惑  不知是淨土  我心所畢具 
 凡夫一念閒  諸佛悉炳現  香水無邊剎 
 光明互徧滿  念佛便見佛  求生便往生 
 如取自家珍  東西非窒礙  良哉諸上人 
 善能了實相  知諸法如夢  而不趨寂滅 
 隨順修多羅  嚴淨佛國土  我今普歸依 
 讚歎并隨喜  廼以至誠心  深心回向心 
 願捨此堪忍  疾生清淨域  佛力不可說 
 心力不可說  轉彼穢濁居  悉作蓮華藏 
 我今說偈已  頂禮諸賢聖  願舒白毫光 
 攝盡微塵眾  華開彈指頃  畢入菩提場 

<other>淨土聖賢錄目次</other>

卷一
淨土教主第一
阿彌陀佛
<pb n="178"/>
闡教聖眾第二
觀世音菩薩大勢至菩薩普賢菩薩
文殊師利菩薩祈婆迦尊者馬鳴尊者
龍樹尊者天親論師覺明妙行菩薩
卷二
往生比邱第三之一
慧遠（慧持）慧永僧顯慧虔
僧濟慧恭（僧光　慧蘭）曇恒道敬
曇順佛䭾䟦陀羅道昞
僧叡曇詵慧崇曇鑒（道海　惠龕
　惠恭　曇汊　道廣　道光）慧通曇宏慧進
道珍曇鸞法琳慧光
僧柔道憑慧命（法音）靜靄
慧敬曇延道喻智舜
登法師智顗慧成慧命
慧海智通真慧法智
善胃道傑（樊綽）灌頂僧藏
法喜道昂智琰等觀
壽洪道綽（道撫）僧衒（啟芳　圓果）普明
二沙彌德美慧滿神素
明瞻元會慧璿明濬
善導懷感法祥寶相
功迥惟岸法持懷玉
慧日常慜法善神皓
道光飛錫齊翰自覺
卷三
往生比丘第三之二
承遠法照少康辯才
善道智欽知元端甫
雄俊惟恭大行志通
可止紹巖守真延壽
晤恩（文備）文輦義通有基
省常知禮遵式義懷
本如仁岳處謙慧才
靈照思義宗賾元淨
從雅可久（勳公　孫十二郎　徐道姑）擇瑛
宗本有嚴妙生曇異
善本宗坦中立元照
法宗了然智仙智深
思照若愚（則章）仲閔介然
卷四
往生比邱第三之三
齊玉蘊齊道言元肇
思淨如湛宗利道琛
子元妙雲睎顏道因
有朋惟月思敏慧亨
行詵用欽惟渥仲明
沖益本空法因智廉
慧明了義慧誠祖南
晞湛法持了宣（善榮）曇懿
祖朗太微思聦淨觀
利先師安如寶顯超
有開道生若觀瑩珂
智印戒度祖輝如鑑
祖新妙文善住旨公
性澄蒙潤明本優曇
宏濟必才悅可維則
善繼子文盤谷文慧
妙叶
卷五
往生比邱第三之四
梵琦可授慧日普智
景隆（琴公）寶珠本明義秀
<pb n="179"/>
雪梅性專祖香圓果
真清明證（真定）明玉法祥
袾宏如榮如清廣製
真緣傳記德清傳燈
古松仲光金童廟僧海寶
大雲無名僧
卷六
往生比邱第三之五
智旭如會大勍大真
道樞崇文具宗讀體
林谷萬緣勝慈成時
行策海潤（長涇僧）指南超城
明宏明德實賢明悟
德峻聞言道徹成註
了庵實定（際會）實圓恒一
慧端法真佛安
往生比邱尼第四
慧木法盛淨真法藏
悟性能奉慧安袾錦
廣覺成靜潮音
卷七
往生人王第五
烏萇國王
往生王臣第六
七萬釋種劉程之于昶馬子雲
韋文晉張抗文彥博
楊傑（王仲回）王古（葛繁）鍾離瑾（景融松）
馬圩（永逸）江公望陳瓘王衷
張廸胡闉馮楫吳秉信
張揄李秉陸沅錢象祖
昝家國（計公）梅汝能朱綱陳瓚
嚴澂（樸）蔡承植虞湻熙唐時
袁宏道（中道登）丁明登黃翼聖
金光前（龔氏）
卷八
往生居士第七
差摩竭闕公則張野張詮
何曇遠魏世子庾詵宋滿
鄭牧卿高浩象李知遙孫忠
左伸孫良賈純仁范儼
孫忭唐世良陸浚王闐
王日休樓汾張元祥元子平
姚約梅福胡嵩陸偉
閻[邱-丘+(看-目)]榮吳克己陳君璋王九蓮
楊嘉禕陳道民唐廷任戈以安
孫叔子郭大林劉通志郝熙載
杜居士吳大恩吳繼勛華居士
顧原朱元正周廷璋程見山
張守約莊廣還鮑宗肇莊嚴
黃承惠聞啟初沈咸（宏）朱鷺
吳瞻樓吳鳴珙王醇陳至善
張光緯袁列星皇甫士坊羅允枚
周夢顏（王孟隣　余[鴳-女+隹]亭）沈中旭楊廣文
顧天瑞（陸氏　俞氏）姜見龍沈炳王恭
卷九
往生雜流第八
張鍾馗張善和金馮氓
吳瓊李彥通黃生徐六公
沈三郎師贊倪道者
大善寺行童張愛吳澆燭
吳毛王仰泉梁維周
往生女人第九
韋提希夫人（五百侍女）樂音老母紀氏
<pb n="180"/>
魏氏女獨孤皇后王氏姚婆
溫靜文妻任氏王氏陳媼
袁媼陳媼于媼王氏
馮氏吳氏龔氏孫氏女
郭氏施氏姚婆王氏
王百娘朱氏陸氏蔡氏
項氏沈氏鍾婆梁氏女
黃婆崔婆陶氏李氏
盛媼黃氏王氏女樓氏
周婆朱氏裴氏女孫媼
秦媼蔣十八妻沈媼孟氏
陳氏胡媼周氏鄭氏
周婆張夫人薛氏方氏
徐氏許氏婦于媼潘氏
朱氏祝氏張太宜人楊選一妻
鍾氏吳氏女盧氏費氏
李氏李氏陳嫗張寡婦
陸寡婦楊氏江氏徐太宜人
凌氏余媼楊媼余氏
往生物類第十
鸚鵡鴝鵒白鸚鵡

淨土聖賢錄目次（終）

No. 1549
<sarticle>淨土聖賢錄卷一</sarticle>

<other>淨土教主第一</other>
<other>阿彌陀佛</other>
阿彌陀佛。西方極樂世界之教主也。梵語阿彌陀。此
云無量。彼佛光明無量。壽命無量。故號阿彌陀。按無
量壽經。過去久遠世自在王佛世中。有一國王。聞佛
說法。心懷悅豫。發無上正真道意。棄國捐王而作沙
門。號曰法藏。詣世自在王佛所。求佛說法。時世自在
王佛。為廣說二百一十億諸佛剎土。天人之善惡。國
土之麤妙。應其心願。悉現與之。時彼比邱。聞佛所說
嚴淨國土。皆悉覩見。起發無上殊勝之願。其志寂靜。
志無所著。具足五劫。思惟攝取莊嚴佛國清淨之行。
如是修已。詣彼佛所。白佛言唯願聽察。如我所願當
具說之。第一願。設我得佛。國有地獄餓鬼畜生者。不
取正覺。第二願。設我得佛。國中天人。壽終之後。復更
三惡道者。不取正覺。第三願。設我得佛。國中天人。不
悉真金色者。不取正覺。第四願。設我得佛。國中天人。
形色不同。有好醜者。不取正覺。第五願。設我得佛。國
中天人。不識宿命。下至知百千億那由他諸劫事者。
不取正覺。第六願。設我得佛。國中天人。不得天眼。下
至見百千億那由他諸佛國者。不取正覺。第七願。設
我得佛。國中天人。不得天耳。下至聞百千億那由他
諸佛所說。不悉受持者。不取正覺。第八願。設我得佛。
國中天人。不得見他心智。下至知百千億那由他諸
佛國中眾生心念者。不取正覺。第九願。設我得佛。國
中天人。不得神足。於一念頃。下至不能超過百千億
那由他諸佛國者。不取正覺。第十願。設我得佛。國中
天人。若起想念貪計身者。不取正覺。第十一願。設我
得佛。國中天人。不住定聚。必滅度者。不取正覺。第十
二願。設我得佛。光明有限量。下至不照百千億那由
他諸佛國者。不取正覺。第十三願。設我得佛。壽命有
限量。下至百千億那由他劫者。不取正覺。第十四願。
設我得佛。國中聲聞。有能計量。乃至三千大千世界
眾生悉成緣覺。於百千劫悉共計校。知其數者。不取
正覺。第十五願。設我得佛。國中天人。壽命無能限量。
除其本願。修短自在。若不爾者。不取正覺。第十六願。
設我得佛。國中天人。乃至聞有不善名者。不取正覺。
<pb n="181"/>
第十七願。設我得佛。十方世界無量諸佛。不悉咨嗟
稱我名者。不取正覺。第十八願。設我得佛。十方眾生。
至心信樂。欲生我國。乃至十念。若不生者。不取正覺。
唯除五逆誹謗正法。第十九願。設我得佛。十方眾生。
發菩提心。修諸功德。至心發願。欲生我國。臨壽終時。
假令不與大眾圍遶。現其人前者。不取正覺。第二十
願。設我得佛。十方眾生聞我名號。繫念我國。植眾德
本。至心回向。欲生我國。不果遂者。不取正覺。第二十
一願。設我得佛。國中天人。不悉成滿三十二大人相
者。不取正覺。第二十二願。設我得佛。他方佛土諸菩
薩眾。來生我國。究竟必至一生補處。除其本願。自在
所化。為眾生故。被宏誓鎧。積累德本。度脫一切。遊諸
佛國。修菩薩行。供養十方諸佛如來。開化恒沙無量
眾生。使立無上正真之道。超出常倫諸地之行。現前
修習普賢之德。若不爾者。不取正覺。第二十三願。國
中菩薩。承佛神力。供養諸佛。一食之頃。不能徧至無
數無量億那由他諸佛國者。不取正覺。第二十四願。
設我得佛。國中菩薩。在諸佛前現其德本。諸所求欲
供養之具若不如意者。不取正覺。第二十五願。設我
得佛。國中菩薩。不能演說一切智者。不取正覺。第二
十六願。設我得佛。國中菩薩。不得金剛那羅延身者。
不取正覺。第二十七願。設我得佛。國中天人一切萬
物。嚴淨光潔。形色殊特。窮微極妙。無能稱量。其諸眾
生。乃至逮得天眼。有能明了辨其名數者。不取正覺。
第二十八願。設我得佛。國中菩薩。乃至少功德者。不
能知見其道場樹無量光色。高四百萬里者。不取正
覺。第二十九願。設我得佛。國中菩薩。若受讀經法。諷
誦持說。而不得辯才智慧者。不取正覺。第三十願。設
我得佛。國中菩薩。智慧辯才。若可限量者。不取正覺。
第三十一願。設我得佛。國土清淨。皆悉照見十方一
切無量無數不可思議諸佛世界。猶如明鏡。覩其面
像。若不爾者。不取正覺。第三十二願。設我得佛。自地
以上。至於虗空。宮殿樓觀。池流華樹。國土所有一切
萬物。皆以無量雜寶百千種香而共合成。嚴飾奇妙。
超諸天人。其香普熏十方世界。菩薩聞者。皆修佛行。
若不如是。不取正覺。第三十三願。設我得佛。十方無
量不可思議諸佛世界眾生之類。蒙我光明觸其身
者。身心柔輭。超過天人。若不爾者。不取正覺。第三十
四願。設我得佛。十方無量不可思議諸佛世界。眾生
之類。聞我名字。不得菩薩無生法忍諸深總持者。不
取正覺。第三十五願。設我得佛。十方無量不可思議
諸佛世界。其有女人。聞我名字。歡喜信樂。發菩提心。
厭惡女身。壽終之後。復為女像者。不取正覺。第三十
六願。設我得佛。十方無量不可思議諸佛世界諸菩
薩眾。聞我名字。壽終之後。常修梵行。至成佛道。若不
爾者。不取正覺。第三十七願。設我得佛。十方無量不
可思議諸佛世界諸天人民。聞我名字。五體投地。稽
首作禮。歡喜信樂。修菩薩行。諸天世人。莫不致敬。若
不爾者。不取正覺。第三十八願。設我得佛。國中天人。
欲得衣服。隨念即至。如佛所讚應法妙服。自然在身。
有求裁縫擣染浣濯者。不取正覺。第三十九願。設我
得佛。國中天人。所受快樂。不如漏盡比邱者。不取正
覺。第四十願。設我得佛。國中菩薩。隨意欲見十方無
量嚴淨佛土。應時如願。於寶樹中。悉皆照見。猶如明
鏡。覩見面像。若不爾者。不取正覺。第四十一願。設我
得佛。他方國土諸菩薩眾。聞我名字。至於得佛。諸根
缺陋不具足者。不取正覺。第四十二願。設我得佛。他
方國土諸菩薩眾。聞我名字。皆悉逮得清淨解脫三
昧。住是三昧。一發意頃。供養無量不可思議諸佛世
尊。而不失定意。若不爾者。不取正覺。第四十三願。設
我得佛。他方國土諸菩薩眾。聞我名字。壽終之後。生
尊貴家。若不爾者。不取正覺。第四十四願。設我得佛。
他方國土諸菩薩眾。聞我名字。歡喜踴躍。修菩薩行。
<pb n="182"/>
具足德本。若不爾者。不取正覺。第四十五願。設我得
佛。他方國土諸菩薩眾。聞我名字。皆悉逮得普等三
昧。住是三昧。至於成佛。常見無量不可思議一切諸
佛。若不爾者。不取正覺。第四十六願。設我得佛。國中
菩薩。隨其志願。所欲聞法。自然得聞。若不爾者。不取
正覺。第四十七願。設我得佛。他方國土諸菩薩眾。聞
我名字。不即得至不退轉者。不取正覺。第四十八願。
設我得佛。他方國土諸菩薩眾。聞我名字。不即得至
第一忍第二第三法忍。於諸佛法。不能即得不退轉
者。不取正覺。時法藏比邱說此四十八願已。普地六
種震動。天雨妙華。空中讚言。決定必成無上正覺。法
藏比邱建此願已。一向專志莊嚴妙土。所修佛國。開
廓廣大。超勝獨妙。建立常然。無衰無變。於不可思議
兆載永劫。積植菩薩無量德行。不生欲覺瞋覺害覺。
不起欲想瞋想害想。不著色聲香味觸法。忍力成就。
不計眾苦。少欲知足。無染恚癡。三昧常寂。智慧無礙。
無有虗偽諂曲之心。和顏愛語。先意承問。勇猛精進。
志願無倦。專求清白之法。以惠利羣生。恭敬三寶。奉
事師長。以大莊嚴。具足眾行。令諸眾生功德成就。住
空無相無願之法。無作無起。觀法如化。遠離麤言。自
害害彼。彼此俱害。修習善語自利利人。人我兼利。棄
國捐王。絕去財色。自行六波羅蜜。教人令行。無央數
劫。積功累德。隨其生處。任意所欲。無量寶藏。自然發
應。教化安立無數眾生。住於無上正真之道。或為長
者居士豪姓尊貴。或為剎剎國君。轉輪聖帝。或為六
欲天主。乃至梵王。常以四事供養恭敬一切諸佛。如
是功德。不可稱說。口氣香潔。如優盋羅華。身諸毛孔。
出栴檀香。其香普熏無量世界。容色端正。相好殊妙。
其手常出無盡之寶。衣服飲食珍妙華香繒葢幢幡
莊嚴之具。如是等事。超諸天人。於一切法而得自在。
法藏菩薩。今已成佛。規在西方。去此十萬億剎。其佛
世界。名曰安樂。成佛以來。凡歷十劫。又悲華經言。往
昔過恒河沙阿僧祗劫。有世界名刪提嵐。劫名善持。
有轉輪王名無諍念。於寶藏如來所。發菩提心。願取
淨土。佛即授記。西方過百千萬億佛土。有尊音王如
來世界。過一恒河沙阿僧祗劫。入第二恒河沙阿僧
祗劫。是時世界。轉名安樂。汝於是時。當得作佛。號無
量壽如來。其所發願言。略與無量壽經相似。一向出
生菩薩經又言。阿彌陀佛。於無量阿僧祇劫前。為輪
王太子。名不思議勝功德。生年十六。從寶功德星宿
劫王如來所。聞法本陀羅尼。於七萬歲中。精勤修習。
未曾睡眠。亦不偃側。得值九十億百千那由他佛。諸
佛說法。盡能聞持修習。厭家薙髮而作沙門。作已。復
於九萬歲中。修習此陀羅尼。復為眾生分別顯示。一
生之中。力精教化。令八十億那由他眾生得發道心。
積功累德至不退地。法華經亦言。過去大通智勝佛。
未出家時。有十六子。皆以童子出家而為沙彌。時彼
佛說法華經已。即入靜室八萬四千劫。是時十六菩
薩。各升法座。為四部眾廣說分別妙法華經。一一皆
度六百八十萬億那由他恒河沙等眾生。是十六菩
薩。一名阿彌陀。第十六。我釋迦牟尼。是知阿彌陀佛。
由本願力。起諸勝行。無量億劫。成就莊嚴。唯此經文。
略標梗概。其他依正等報。備具諸經。今不盡錄。往生
品三。準無量壽經云。其上輩者。捨家棄欲而作沙門。
發菩提心。一向專念無量壽佛。修諸功德。願生彼國。
此等眾生。臨壽終時。無量壽佛與大眾現其人前。即
隨彼佛。往生其國。便於七寶華中。自然化生。住不退
轉。智慧勇猛。神通自在。是故阿難。其有眾生欲於今
世見無量壽佛。應發無上菩提之心。修行功德。願生
彼國。其中輩者。十方世界諸天人民。其有至心願生
彼國雖不能行作沙門。大修功德。當發無上菩提之
心。一向專念無量壽佛。多少修善。奉持齋戒。起立塔
像。飯食沙門。懸繒然燈。散華燒香。以此迥向。願生彼
<pb n="183"/>
國。其人臨終。無量壽佛化見其身。光明相好。具如真
佛。與諸大眾。現其人前。即隨化佛。往生其國。住不退
轉。功德智慧。次如上輩者也。其下輩者。十方世界諸
天人民。其有至心求生彼國。假使不能作諸功德。當
發無上菩提之心。一向專意。乃至十念。念無量壽佛。
願生其國。若聞深法。歡喜信樂不生疑惑。乃至一念
念於彼佛。以至誠心願生其國。此人臨終夢見彼佛。
亦得往生。功德智慧。次如中輩者也。按觀無量壽經
所分九品。其上中二品。略攝此三輩中。其下三品俱
係一生造辠。末後回心。又三輩所未及。準涅槃經闡
提亦有佛性之旨。必合觀經九品。義類始圓。讀者詳
之。
論曰。諸佛法身。徧一切處。遮那既爾。彌陀亦然。本無
淨穢。安有東西。然方便門中。全分勝劣。在凡夫階不
退者。唯極樂同居則然。非餘佛土所能及也。五濁眾
生。但發肯心。十念功成。頓超塵劫。我佛慈悲。於斯為
極。幸逢大法。得聞彌陀如來本願功德。而不能發希
有心。生慕樂想。背父逃逝。躑躅窮途。長劫漂流。莫能
哀救。可不懼哉。可不勸哉。
<other>闡教聖眾第二</other>
<other>觀世音菩薩</other>
觀世音。梵語阿那婆婁吉低輸。現在西方極樂世界。
為補處菩薩。按悲華經。往昔劫中。阿彌陀佛為轉輪
王時。觀世音菩薩為王第一太子。名曰不眴。爾時寶
藏如來為輪王授記已。不眴太子前白佛言。世尊。今
我以大音聲。告諸眾生。我之所有一切善根。盡迥向
阿耨多羅三藐三菩提。願我行菩薩道時。若有眾生。
受諸苦惱恐怖等事。退失正法。墮大暗處。憂愁孤窮。
無有救護。無依無舍。若能念我。稱我名字。若其為我
天耳所聞。天眼所見。是眾生等。若不得免斯苦惱者。
我終不成阿耨多羅三藐三菩提。世尊。我今復當為
眾生故發上勝願。願令轉輪聖王於安樂世界作佛
事已。入無餘涅槃。乃至正法住時。我於其中。修菩薩
道。是佛正法。於初夜滅。即其後夜。成阿耨多羅三藐
三菩提。時寶藏佛尋為授記曰。汝觀天人三惡一切
眾生。生大悲心。欲斷眾生諸苦惱故。欲令眾生住安
樂故。今當字汝為觀世音。無量壽佛般涅槃已。第二
恒河沙等阿僧祇劫。彼土轉名一切珍寶所成就世
界。所有種種莊嚴。無量無邊。安樂世界。所不及也。汝
於菩提樹下。成阿耨多羅三藐三菩提。號徧出一切
光明功德山王如來。又觀世音菩薩得大勢菩薩受
記經云。佛言。乃往過去廣遠無量不可思議阿僧劫。
有世界名無量德聚安樂示現。佛號金光師子遊戲
如來。國土清淨莊嚴說不可盡。其佛法中有王名曰
威德。王千世界。彼威德王。於其園觀。入於三昧。其王
左右有二蓮華。從地湧出。有二童子化生其中。與威
德王俱詣佛所。頭面禮足。聽佛說法。時二童子即說
偈云。諸天龍鬼神。聽我師子吼。今於如來前。宏誓發
菩提。生死無量劫。本際不可知。為一眾生故。爾數劫
行道。況此諸劫中。度脫無量眾。修行菩提道。而生疲
倦心。我若從今始。起於貪欲心。是則為欺誑。十方一
切佛。瞋恚愚癡垢。慳嫉亦復然。今我說實語。遠離於
虗妄。我若於今始。起於聲聞心。不樂修菩提。是則欺
世尊。亦不求緣覺。自濟利己身。當於萬億劫。大悲度
眾生。如今日佛土。清淨妙莊嚴。令我得道時。超踰億
百千。國無聲聞眾。亦無緣覺乘。純有諸菩薩。其數無
限量。眾生淨無垢。悉具上妙樂。出生於正覺。總持諸
法藏。此誓若誠實。當動大千界。說如是偈已。應時普
震動。百千眾妓樂。演發和雅音。光嚁微妙服。旋轉而
來降。諸天於空中。雨散眾末香。其香普流熏。悅可眾
生心。爾時威德王者。豈異人乎。我身是也。時二童子。
今觀世音及得大勢菩薩摩訶薩是也。是二菩薩。於
彼佛所。初發阿耨多羅三藐三菩提心。當來曠遠不
<pb n="184"/>
可計劫。阿彌陀佛當般涅槃。般涅槃後。正法住世。等
佛壽命。在世滅後。所度眾生。悉皆同等。佛涅槃後。或
有眾生不見佛者。有諸菩薩得念佛三昧。常見阿彌
陀佛。彼佛滅後。一切寶物。浴池蓮華。眾寶行樹。常演
法音。與佛無異。正法滅後。過中夜分。明相出時。觀世
音菩薩。於七寶菩提樹下。結跏趺坐。成等正覺。號普
光功德山王如來。其佛國土。自然七寶。眾妙合成。莊
嚴之事。諸佛世尊於恒沙劫。說不可盡。國中無有聲
聞緣覺之名。純諸菩薩。充滿其國。國土號眾寶普集
莊嚴。普光功德山王隨其壽命。得大勢菩薩親近供
養。至於涅槃。般涅槃後。奉持正法。乃至滅盡。法滅盡
已。即於其國。成阿耨多羅三藐三菩提。號善住功德
寶王如來。如普光功德山王如來國土光明壽命。諸
菩薩眾乃至法住。等無有異。如上二經載觀世音菩
薩。本願功德。取淨佛土。與阿彌陀佛本因。了無差別。
故其果地莊嚴。如是如是。他如三十二應。十四施無
畏力。四不思議無作妙德。具足神通。廣修方便。具如
楞嚴法華及諸經所說。今不具錄。又大悲經言。佛在
補陀落伽山觀世音宮殿寶莊嚴道場。觀世音菩薩
放光普照十方剎土。自言過去無量億劫。於千光王
靜住如來所。受大悲心大陀羅尼。即從初地超第八
地。應時具足千手千眼。由持此呪故。所生之處。恒在
佛前。蓮華化生。故其誓云。若有眾生誦持大悲神呪。
不得往生諸佛國者。我誓不成正覺。佛告大眾。此觀
世音菩薩。於過去無量劫中。已作佛竟。號正法明如
來。大悲願力。為欲發起一切菩薩。安樂成熟諸眾生
故。現作菩薩。汝等大眾。常須供養。專稱名號。得無量
福。滅無量罪。命終往生阿彌陀佛國。據此經文。當知
恭敬供養觀世音菩薩。及專稱名號。回向極樂者。其
與一向專念阿彌陀佛。果報略同。福德正等。行者思
之。
<other>大勢至菩薩</other>
大勢至。梵語摩訶那鉢。現在極樂世界。第二補處菩
薩也。按悲華經。昔阿彌陀佛為輪王時。大勢至菩薩
為第二王子。名曰尼摩。爾時寶藏如來。為王及第一
太子授記已。第二王子亦白佛言。世尊如我所有身
口意業清淨福德。盡以回向阿耨多羅三藐三菩提。
願徧出功德光明佛。始初成道。我當先請轉於法輪。
隨其說法所經時節。於其中閒行菩薩道。是佛涅槃
後。正法滅已。我於其後。次第成於阿耨多羅三藐三
菩提。我作佛時。所作佛事。世界所有種種莊嚴。涅槃
後正法住世。悉如彼佛等無有異。爾時佛告第二王
子。汝今所願取大世界。如法所願。當於如是最大世
界。成阿耨多羅三藐三菩提。號曰善住珍寶山王如
來。由汝願取大世界故。因是字汝為得大勢。合上篇
所錄受記因緣觀之。當知大勢至。與觀世音。同行同
願。歷劫以來。不相違遠。乃至嚴淨佛士。先後成佛。功
德亦等。首楞嚴經所陳念佛法門。尤為切要。大勢至
白佛言。我憶往昔恒河沙劫。有佛出世。名無量光。十
二如來相繼一劫。名超日月光。彼佛教我念佛三昧。
譬如有人。一專為憶。一人專忘。如是二人。若逢不逢。
或見非見。二人相憶。二憶念深。如是乃至從生至生。
同於形影。不相乖異。十方如來憐念眾生。如母憶子。
若子逃逝。雖憶何為。子若憶母。如母憶時。母子歷生。
不相違遠。若眾生心。憶佛念佛。現前當來。必定見佛。
去佛不遠。不假方便。自得心開。如染香人身有香氣。
此則名曰香光莊嚴。我本因地。以念佛心。入無生忍。
今於此界。攝念佛人。歸於淨土。佛問圓通。我無選擇
都攝六根。淨念相繼。得三摩提。斯為第一。夫大勢至
菩薩。以念佛入道。乃至修菩薩行。化度眾生。皆不離
此法門。修淨土者。當知效法焉。
<other>普賢菩薩</other>
普賢。梵語邲輸䟦陀。悲華經。阿彌陀佛為轉輪王時。
<pb n="185"/>
第八王子泯圖。於寶藏佛前。願於是不淨世界。修菩
薩行。復當修治莊嚴十千不淨世界。令其嚴淨。如青
香光明無垢世界。亦當教化無量菩薩。令心清淨。皆
趣大乘。悉使充滿我之世界。佛即改泯圖字。號為普
賢。授記未來於北方知水善淨功德世界。成阿耨多
羅三藐三菩提。號智剛吼自在相王如來。普賢行願
品。普賢菩薩。稱讚如來勝功德已。告諸菩薩及善財
言。善男子。若欲成就此功德者。當修十種廣大行願。
一者禮敬諸佛。二者稱讚如來。三者廣修供養。四者
懺悔業障。五者隨喜功德。六者請轉法輪。七者請佛
住世。八者常隨佛學。九者恒順眾生。十者普皆回向。
若諸菩薩於此大願。隨順趨入。則能成熟一切眾生。
則能隨順阿耨多羅三藐三菩提。則能成滿普賢菩
薩諸行願海。或復有人以深信心。於此大願。受持讀
誦。乃至書寫一四句偈。速能除滅五無間業。臨命終
時。最後剎那。一切諸根。悉皆散壞。唯此願王。不相捨
離。於一切時。引導其前。一剎那中。即得往生極樂世
界。到已。即見阿彌陀佛。文殊師利菩薩。普賢菩薩。觀
自在菩薩。彌勒菩薩等。此諸菩薩。色相端嚴。功德具
足所共圍繞。其人自見生蓮華中。蒙佛授記。得受記
已。經於無數百千萬億那由他劫。普於十方不可說
不可說世界。以智慧力。隨眾生心而為利益。不久當
坐菩提道場。降伏魔軍。成等正覺。轉妙法輪。能令佛
剎極微塵數眾生。發菩提心。隨其根性。教化成熟。乃
至盡於未來劫海。廣能利益一切眾生。偈曰。願我臨
欲命終時。盡除一切諸障礙。面見彼佛阿彌陀。即得
往生安樂剎。我既往生彼國已。現前成就此大願。一
切圓滿盡無餘。利樂一切眾生界。據此經文。誠欲長
菩提苗。行殊勝行。而不知回向極樂。發願往生者。猶
却行而求前也。至普賢所示念佛三昧。別見如來不
思議境界經。經言。爾時世尊入於三昧。名如來不思
議境界。普賢菩薩告德藏菩薩言。若善男子善女人。
為求無上菩提。發心欲證此三昧者。是人要須先修
智慧。以此三昧。由慧得故。修智慧者。應當遠離妄語
綺語。及諸散亂無益之事。詣精舍中。覩佛形像。金色
莊嚴。或純金成。身相具足。無量化佛。在圓光中。次第
而坐。即於像前。頭面禮足。作是思惟。我聞十方無量
諸佛。今現在世。所謂一切義成佛。阿彌陀佛。寶幢佛。
阿閦佛。毗盧遮那佛。寶月佛。寶光佛等。於彼諸佛。隨
心所樂。尊重之處。生大淨信。想佛形像。作彼如來。真
實之身。恭敬尊重。如現前見。上下諦觀。一心不亂。往
空閒處。端坐思惟。如佛現前。一手量許。心常繫念。不
令忘失。若暫忘失。復應往觀。如是觀時。生極尊重恭
敬之心。如佛真身。現在其前。了了明見。不復於彼作
形像解。見已即應於彼佛所。以妙華鬘末香塗香。恭
敬右繞。種種供養。彼應如是一心繫念。常如世尊現
其前住。然佛世尊。一切見者。一切聞者。一切知者。悉
知我心。如是審復。想見成已。還詣空處。繫念在前。不
令忘失。一心勤修。滿三七日。若福德者。即見如來現
在其前。其有先世造惡業障。不得見者。若能一心精
勤不退。更無異想。還得速見。何以故。若有為求無上
菩提。於一事中。專心修習。無不成辦。譬如有人於大
海中。飲一掬水。即為已飲閻浮提中一切河水。菩薩
若能修習此菩提海。則為已修一切三昧諸忍諸地
諸陀羅尼。是故應常勤修匪懈。離於放逸。繫念一心。
要令自得現前見佛。如是修習。初見佛時。作是思惟。
為真佛邪。為形像邪。知所見像由想生故。乃至虗空
毛端量處一切真佛。皆亦如是。猶如虗空。平等無異。
自心作佛。離心無佛。乃至三世一切諸佛。亦復如是。
皆無所有。唯依自心。菩薩若能了知諸佛。及一切法。
皆唯心量。得隨順忍。或入初地。捨身速生妙喜世界。
或生極樂淨佛土中。常見如來。親承供養。按此經文。
與觀無量壽佛經相發。修淨業者。其毋忽也。
<pb n="186"/>
<other>文殊師利菩薩</other>
文殊師利。或云曼殊室利。此云妙德。亦云妙吉祥。生
於舍衛國。多羅聚落梵德婆羅門家。從母右脅出。身
紫金色。墮地能語。尋於佛所出家（見文殊般涅槃經）。首楞嚴
三昧經言。過去無量阿僧祇劫。南方世界。名曰平等。
佛號龍種上如來。即文殊是。央掘經言。現在北方常
喜世界歡喜藏摩尼寶積佛。即文殊是。而悲華經言。
阿彌陀佛為轉輪王時。第三王子。名曰王眾。於寶藏
佛所。發阿耨多羅三藐三菩提心。願於來世。行菩薩
道。無有齊限。莊嚴佛剎。令三千大千世界。恒河沙等
十方佛土為一佛剎。大寶填廁。又無惡觸。及諸女人。
及其名字。亦無聲聞辟支佛等。一生菩薩。充滿其中。
佛即號為文殊師利。於未來世南方世界。名曰清淨
無垢寶寘。成阿耨多羅三藐三菩提。號普現如來。觀
佛三昧海經言。時世尊為諸大眾說觀佛三昧已。文
殊菩薩復告大眾言。過去寶威德如來時。有長者子。
名曰戒護。在母胎時。受三歸依。年至八歲。父母請佛
於家供養。童子見佛安行徐步。足下生華。有大光明。
見已歡喜。為佛作禮。禮已諦觀。目不暫捨。一見佛已。
即能除却百萬億那由他劫生死之罪。從是已後。恒
得值遇百億那由他恒河沙佛。是諸世尊。皆說如是
觀佛三昧。其後有百萬佛出。皆同一字。名栴檀海。時
彼童子。親侍諸佛。間無空缺。禮佛供養。合掌觀佛。觀
佛功德因緣力故。復得值遇百萬阿僧祇佛。從是已
後。即得百萬億念佛三昧。得百萬阿僧祇旋陀羅尼。
既得此已。諸佛現前說無相法。須臾之間。得首楞嚴
三昧。時彼童子受三歸依。一禮佛故。諦觀佛相。心無
疲厭。由此因緣。值無數佛。何況繫念。具足思惟。觀佛
色身。時彼童子。豈異人乎。即我身是。佛告阿難。汝持
文殊師利語。徧告大眾。及未來世眾生。若能禮拜者。
若能念佛者。若能觀佛者。當知此人與文殊師利等
無有異。又文殊發願經。與普賢行願品末後偈略同。
終云。願我命終時。滅除諸障礙。面見阿彌陀。往生安
樂剎。生彼佛國已。成滿諸大願。阿彌陀如來。現前授
我記。嚴淨普賢行。滿足文殊願。盡未來際劫。究竟菩
薩行。夫文殊普賢。華嚴二聖。所陳行願。說法度人。莫
不以念佛為基。以淨土為歸。世有執華嚴薄淨土者。
當知所鑑焉。
<other>祁婆迦尊者</other>
佛在拘尸那城力士生地娑羅雙樹間。臨般涅槃。為
諸天人說種種法。復告阿難。我滅度後。於未來世北
天竺國。當有比邱。名祁婆迦。出興於世。曾於過去無
量百佛。植諸善根。供養恭敬。深信具足。安住大乘。為
欲憐愍利益安樂諸眾生故。發如是心。多聞持菩薩
藏。稱揚大乘。顯發大乘。興造如來無量形像。及諸塔
廟。能令諸天人眾。心生信樂。彼祁婆迦比邱。修習無
量種種最勝菩提善根已。而取命終。生於西方過億
百千諸佛世界無量壽國。於彼佛所。種諸善根。復經
八十億諸如來所修諸梵行。以此善根。於未來世。過
九十九億劫。而成正覺。佛號無垢光。世界名一切功
德莊嚴（大悲經）。
<other>馬鳴尊者</other>
馬鳴。梵語阿濕矩沙。東天竺桑岐多國婆羅門也。得
法於夜奢尊者。嘗製大乘起信論。末後勸人求生淨
土曰。眾生以住此娑婆世界。自畏不能常值諸佛。親
承供養。懼謂信心難可成就。意欲退者。當知如來有
勝方便。攝護信心。謂以專意念佛因緣。隨願得生他
方佛土。常見於佛。永離惡道。如修多羅說。若人專念
西方極樂世界阿彌陀佛。所修善根。回向願求生彼
世界。即得往生。常見佛故。終無有退。若觀彼佛真如
法身。常勤修習。畢竟得生。住正定故。後付法於迦毗
摩羅尊者已。即入龍奮迅三昧。挺身虗空。如日輪相。
還復本位。而取涅槃（傳燈錄大乘起信論）。
<pb n="187"/>
<other>龍樹尊者</other>
龍樹。梵語那伽曷樹那。南天竺國梵志之裔。得法於
迦毗摩羅尊者。意欲廣演經教。時大龍菩薩。即以神
力接入海宮。開七寶函。與諸方等經典。九十日中。通
解甚多。龍即送之出宮。還天竺國。大宏法施。嘗造毗
婆沙論。論中有稱讚彌陀偈。其略云。若人願作佛。心
念阿彌陀。應時為現身。是故我歸命。彼佛本願力。十
方諸菩薩。來供養聽法。是故我稽首。彼土諸菩薩。具
足諸相好。以自莊嚴身。我今歸命禮。彼諸大菩薩。日
日於三時。供養十方佛。是故稽首禮。若人種善根。疑
則華不開。信心清淨者。華開則見佛。十方現在佛。以
種種因緣。歎彼佛功德。我今歸命禮。其土具嚴飾。殊
彼諸天宮。功德甚深厚。是故禮佛足。又造大智度論
示修念佛法門云。念佛三昧。能除種種煩惱。及先世
罪。餘諸三昧。有能除婬。不能除瞋。有能除瞋。不能除
婬。有能除癡。不能除婬恚。有能除三毒。不能除先世
罪。是念佛三昧。能除種種煩惱種種罪。復次。念佛三
昧。有大福德。能度眾生。是諸菩薩欲度眾生。諸餘三
昧。無如此念佛三昧福德能速滅諸罪。復次。佛為法
王。菩薩為法將。所尊所重。唯佛世尊。是故應常念佛。
譬如大臣。特蒙恩寵。常念其主。菩薩亦如是。知種種
功德。無量智慧。皆從佛得。知恩重故常念佛。又云。當
欲不離諸佛者。菩薩世世所生。常值諸佛。問曰。菩薩
當化眾生。何故常欲值佛。答曰。有未入菩薩位。未得
阿[鞥-合+(白-日+田)]䟦致。受記莂故。若遠離諸佛。便壞諸善根。沒在
煩惱。不能自度。安能度人。如人乘船。中流壞敗。欲度
他人。反自沒水。又如少湯。投大氷池。雖消少處。反更
成氷。菩薩未入法位。若遠離諸佛。以少功德。無方便
力。欲化眾生。雖少利益。反更墜落。聲聞辟支。雖有涅
槃利益。無一切智故。不能教導菩薩。諸佛一切種智
故。能教導菩薩。如象沒泥。非象不能出。菩薩若入非
道中。唯佛能救。同大道故。復次。菩薩作是念。我未得
佛眼。如盲無異。若不為佛所引導。則無所趣。錯入餘
道。設聞佛法。異處行者。未知教化時節行法多少。復
次。菩薩見佛。或眼見。心清淨。若聞所說。心則樂法。得
大智慧。隨法修行而得解脫。如是等值佛無量益利。
豈不一心求欲見佛。如嬰兒不應離母。行道不離糧
食。大熱不離凉風冷水。大寒不離火。度深水不離船。
病人不離良醫。菩薩不離諸佛。過於上事。父母親屬
知識人天王等。皆不能如佛益利。佛益利諸菩薩。離
諸苦處。住世尊之地。問云。何得不離諸佛。答。眾生有
無量劫罪因緣。雖行福德。智慧薄少。雖行智慧。福德
薄少。菩薩求佛道。要行生忍法忍。行生忍故。一切眾
生中發慈悲心。滅無量劫罪。得無量福德。行法忍故。
破諸法無明。得無量智慧。二行和合。世世不離諸佛。
復次。菩薩常愛樂念佛故。捨身受身。恒得值佛。如眾
生習欲心重。受婬鳥身。瞋恚偏多。生毒蟲中。菩薩不
貴轉輪聖王人天福樂。但念諸佛故。隨心所重而受
身形。復次。菩薩常善修念佛三昧因緣故。所生常值
諸佛。如般舟般三昧中說。菩薩入是三昧。即見生阿
彌陀國。後付法於迦那提婆尊者已。入三昧。如蟬蛻
而去。按入楞伽經。佛告大慧云。大慧汝當知。善逝涅
槃後。未來世當有。持於我法者。南天竺國中。大名德
比邱。厥號為龍樹。能破有無宗。世間中顯我。無上大
乘法。得初歡喜地。往生安樂國。自世尊入寂七百年。
而龍樹出世。適符佛記（傳燈錄毗婆沙論大智度論）。
<other>天親論師</other>
天親。梵語婆藪盤豆。天竺富婁叉國人也。出家樂聞
小乘。輒毀大乘經典。後聞其兄無著。誦十地經。聞已
感悟。追悔前愆。欲自斷舌。無著止之曰。昔以舌毀大
乘。今以舌讚大乘。補過自新。猶為善矣。斷舌絕言。其
利安在。天親於是研精覃思。製大乘論。凡百餘部。竝
行於世。所製無量壽經論。開示淨土。立五念門。一禮
<pb n="188"/>
拜。二讚歎。三作願。四觀察。五迴向。冠以偈曰。世尊我
一心。歸命盡十方。無礙光如來。願生安樂國。我依修
多羅。真實功德相。說願偈總持。與佛教相應。觀彼世
界相。勝過三界道。究竟如虗空。廣大無邊際。正道大
慈悲。出世善根生。淨光明滿足。如鏡日月輪。備諸珍
寶性。具足妙莊嚴。無垢光炎熾。明淨曜世間。寶性功
德草。柔軟左右旋。觸者生勝樂。過迦旃隣陀。寶華千
萬種。彌覆池流泉。微風動華葉。交錯光亂轉。宮殿諸
樓閣。觀十方無礙。雜樹異光色。寶欄遍圍繞。無量寶
交絡。羅網徧虗空。種種鈴發響。宣吐妙法音。雨華衣
莊嚴。無量香普熏。佛慧明淨日。除世癡闇冥。梵聲悟
深遠。微妙聞十方。正覺阿彌陀。法王善住持。如來淨
華眾。正覺華化生。愛樂佛法味。禪三昧為食。永離身
心惱。愛樂常無間。大乘善根界。等無譏嫌名。女人及
根缺。二乘種不生。眾生所願樂。一切能滿足。故我願
往生。阿彌陀佛國。無量大寶王。微妙淨華臺。相好光
一尋。色像超羣生。如來微妙聲。梵響聞十方。同地水
火風。虗空無分別。天人不動眾。清淨智海生。如須彌
山王。勝妙無過者。天人丈夫眾。恭敬遶瞻仰。觀佛本
願力。遇無空過者。能令速滿足。功德大寶海。安樂國
清淨。常轉無垢輪。化佛菩薩日。如須彌住持。無垢莊
嚴光。一念及一時。普照諸佛會。利益諸羣生。雨天樂
華衣。妙香等供養。讚佛諸功德。無有分別心。何等世
界無。佛法功德寶。我願皆往生。示佛法如佛。我作論
說偈。願見彌陀佛。普共諸眾生。往生安樂國。平居兼
修兜率觀。願覲慈氏。後捨壽經六月。現形告無著曰。
吾已生慈氏前矣（無量壽經論翻譯名義）。
<other>覺明妙行菩薩</other>
覺明妙行菩薩。明崇禎十六年降於吳門。迄　本朝
順治四年。以往昔因緣。應機說法。開闡淨土法門。首
說偈曰。諸佛之法要。微密不思議。以非思議故。無能
盡宣說。牟尼大慈父。悲憫眾生者。說所不能說。導彼
今後世。更以異方便。顯示安樂剎。令發願往生。橫截
諸惡趣。由佛阿彌陀。大願攝羣品。聞名能受持。決定
生無惑。若有大力人。專念心常一。成就深三昧。現前
亦見佛。今我如佛教。將開化導門。念爾等迷倒。確指
正修路。是非弱小緣。應生難遭想。西方萬億程。一念
信即是。又云。所示淨土一門。真諸佛心宗。人天徑路。
今汝等雖求往生。若發願不切。如入海而不獲寶珠。
徒勞無益也。我昔於晉明帝時。受貧子身。為貧苦故。
乃發大願云。我以夙業。受此苦報。若我今日。不得見
阿彌陀佛。生極樂國。成就一切功德者。縱令喪身。終
不退息。誓已。七日七夜專精憶念。便得心開。見阿彌
陀佛。相好光明。徧十方世界。我於佛前。親蒙授記。後
年七十五而坐脫。竟生極樂。後以度生願重。再來此
土。隨方顯化。或為比邱。或為居士。或為國王。或為臣
宰。或為女人。或為屠匄。或隱或顯。或順或逆。皆隨順
說法。導諸羣品。今則又為汝等發明邪正。闡揚淨土。
汝等當一意一心。堅修此門。必不相悞。若心志一堅。
又不待隔世而生。現前亦得見佛。有偈曰。少說一句
話。多念一句佛。打得念頭死。許汝法身活。有問念佛
不能一心。當作何方便。菩薩曰。汝但息想定慮。徐徐
念去。要使聲合乎心。心隨乎聲。念久自得諸念澄清。
心境絕照。證入念佛三昧。然平日必須多念。從千至
萬。心無間斷。則根器最易成熟。若強之使一。終不一
也。又曰。心行處滅。是諸佛常住真心。心行處有。是眾
生生死業心。其間不容絲髮。若汝等能綿密加工。使
此心無些子空隙。方得幾分相應。莫略做半年十月。
便謂我能苦心修道。不知此正障道處。切宜慎之。又
工夫雖加。若未到銅山鐵壁推不倒移不動處。猶未
是打成一片。切莫見些影響。便即歇手。是為半塗而
廢。必至棄其前功。毫無所益。此又學道人大病。不可
不知。要知佛法如大海。轉入轉深。斷非小小知見之
<pb n="189"/>
所能盡。應盡形修習。造極為則。切莫作容易想。顧定
成求教。示曰。善男子。心本無念。念逐想生。此想虗妄。
流轉生死。汝當知此一句。阿彌陀佛。不從想生。不從
念有。不住內外。無有相貌。即是盡諸妄想。諸佛如來
清淨微妙真實之身。非一非異。不可分別。如是念者。
煩惱塵勞。無斷無縛。止是一心。必得一心。方得名為
執持名號。方得名為一心不亂。淨業功成。直趨上品。
汝今當發大願。願生極樂。然後至誠懇惻。稱於阿彌
陀佛。必使聲緣於心。心緣於聲。聲心相依。如貓捕鼠。
久久不失。則入正憶念三昧。更欲上進。當廣參知識。
博詢高明。自悟即心是佛妙諦。示無朽曰。大抵修淨
業人。行住坐臥。起居飲食。俱宜西向。則機感易成。根
境易熟。室中止供一佛一經。一爐一桌。一牀一椅。不
得放一多餘物件。庭中亦埽除潔淨。使經行無礙。要
使此心一絲不挂。萬慮俱忘。空洞洞地。不知有身。不
知有世。并不知我今日所作是修行之事。如是則與
道日親。與世日隔。可以趨向淨業。葢汝生時撇得乾
淨。拋得乾淨。念頭上不存一些子根節。大限到來。洒
洒落落。不作兒女子顧戀身家子孫之態。豈不是大
丈夫舉動。所以要汝一意修行。別無沾滯。正為此一
大關目也。至於修淨土之法。不出專勤二字。專則不
別為一事。勤則不虗棄一時。汝今晨起。即誦彌陀經
一卷。持阿彌陀佛一千聲。向佛前回向。念一心歸命
文。以此文言簡而意備也。此為一時之課。若初起或
身心未寧。日止四時。稍寧。增至六時。又漸增至十二
時。合經十二卷。佛號一萬二千聲。更於回向時禮佛
百拜。亦可分作四時。此為每日常課。餘工不必計數。
或默或聲。但攝心諦念而已。又持名之法。必須字字
句句。聲心相依。不雜分毫世念。久久成熟。決定得生
極樂。坐寶蓮華。登不退地。勉之勉之。菩薩說法凡二
十四會。弟子常攝等。集其語為西方確指。刊板行世
（西方確指）
論曰。維摩經云。雖知諸佛國。及與眾生空。而常修淨
土。教化於眾生。葢大乘菩薩。莫不以菩提心為根本。
即莫不以淨土為莊嚴。不如是。無以滿普賢行願故。
入法界品言。諸大聲聞。本不讚說十方佛剎清淨功
德。本不稱歎諸佛世尊種種神變。本不得嚴淨佛剎
諸神通智。故於華藏莊嚴。不聞不見。是知博地凡夫。
但能發清淨心。回向諸佛者。勝彼聲聞所有功德。百
千萬億倍。決能疾入華嚴不思議境界。至如文殊師
利。令善財童子徧參知識。首於德雲所。聞念佛法門。
其卒也。普賢以十大願王。導歸極樂。一念圓融。頓周
塵剎。修行軌則。無過於斯。彼唯證偏空。高談無佛者。
智果出文殊普賢上邪。

淨土聖賢錄卷一

<sarticle>淨土聖賢錄卷二</sarticle>

<other>往生比邱第三之一</other>
<other>慧遠</other>
慧遠。姓賈。雁門樓煩人。幼而好學。博綜六經。尤善莊
老。時釋道安建剎於太行恒山。遠往歸之。聞安講般
若經。豁然開悟。因投簪受業。精思諷誦。以夜繼晝。安
歎曰。使道流東國者。其在遠乎。晉太元六年。過潯陽。
見廬山閒曠。可以棲止。乃立精舍。號龍泉寺。時遠同
門慧永。先居廬山西林。欲邀同止。而遠學侶寖眾。西
林隘不可處。刺史桓伊為遠更立寺於山東。遂號東
林。遠於是率眾行道。鑿池種蓮。於水上立十二葉蓮
華。因波隨轉。分刻晝夜。以為行道之節。既而四方清
信之士。聞風而至者。百二十三人。遠曰。諸君之來。能
無意於淨土乎。乃造西方三聖像。建齋立社。令劉遺
民著發願文。勒之石。時王喬之等數人。復為念佛三
<pb n="190"/>
昧詩以見志。遠為作序曰。夫稱三昧者何。專思寂想
之謂也。思專則志一不分。想寂則氣虗神朗。氣虗則
智悟其照。神朗則無幽不徹。是二者自然之元符。會
一而致用也。又諸三昧。其名甚眾。功高易進。念佛為
先。何者。窮元極寂。尊號如來。體神合變。應不以方。故
令入斯定者。昧然忘知。即所緣以成鑒。鑒明則內照
交暎而萬象生焉。非耳目之所暨而聞見行焉。於是
靈相湛一。清明自然。元音叩心。滯情融朗。非天下之
至妙。孰能與於此哉。所以奉法諸賢。咸思一揆之契。
感寸陰之將頹。懼來儲之未積。洗心法堂。整襟清向。
夜分忘寢。夙興唯勤。庶夫貞詣之功。以通三乘之志。
仰援超步。拔茅之興。俯引弱進。垂䇿其後。以此覽眾
篇之揮翰。豈徒文詠而已哉。遠以江東經藏多闕。遣
弟子遠越葱嶺。購諸梵本。竝傳關中所有經律。出諸
廬山。幾至百卷。嘗造法性論。以明泥洹常住之旨。鳩
摩羅什見而歎曰。邊方未見大經。便闇與理合。居山
三十年。跡不入俗。專志淨土。澄心觀想。三見聖相。而
沈厚不言。義熙十二年七月晦夕。於般若臺之東龕。
方從定起。見阿彌陀佛。身滿虗空。圓光之中。有諸化
佛。觀音勢至。左右侍立。又見水流光明。分十四支。回
注上下。演說苦空無常無我之音。佛告遠曰。我以本
願力故。來安慰汝。汝後七日。當生我國。又見社中先
化者。佛陀邪舍慧持慧永劉遺民等。皆在側。前揖曰。
師早發心。何來之晚。遠謂弟子法淨惠寶曰。吾始居
此十一年中。三覩聖相。今復再見。吾生淨土必矣。即
自製遺戒。至八月六日。端坐入寂。年八十三。慧持。遠
同母弟。與遠同事安公。徧學眾經。亦有高行。隆安中。
辭兄入蜀。以西方為期。住[郫-卑+((白-日+田)/廾)]縣龍淵寺。大宏佛化。義
熙八年入寂。年七十六。遺命諸弟子。務嚴律儀。專心
淨業云（東林傳廬山集）。
<other>慧永</other>
慧永。姓潘。河內人。年十二出家。事沙門竺曇現。初習
禪於恒山。既而與遠公同依安法師。太元初。至廬山。
刺史陶範捨宅為西林以居之。永布衣蔬食。精心克
己。容常含笑。語不傷物。峯頂別立茅室。時往禪思。至
其室者。輒聞異香。因號香谷。一虎同居。人至輒驅去。
平時厲行勤苦。願生安養。義熙十年。示疾。忽斂衣求
屣欲起。眾問故。答曰。佛來也。言訖而化。年八十三。異
香七日乃寂（東林傳）。
<other>僧顯</other>
僧顯。姓傅。北地人。貞苦善戒。誦經業禪。常獨處山林。
或數日入定。晉太興末。南遊江左。經歷名山修己恒
業。後遇疾綿篤。乃屬想西方。心甚苦至。見無量壽佛
光照其身。所苦頓愈。是夕起澡浴。為同住及侍疾者。
說己所見。并陳誡因果。至清晨。平坐而化。室內有殊
香。旬餘乃歇（高僧傳）。
<other>慧虔</other>
慧虔。姓皇甫。北地人也。少出家。奉持戒行。志操確然。
憩廬山十有餘年。義熙初。投山陰嘉祥寺。克己導物。
苦身率眾。五載。寢疾。自知將盡。乃屬想安養。祈誠觀
音。山陰北寺有尼名淨嚴者。宿德有戒行。夢觀世音
從西郭門入。清暉妙狀。光映日月。幢幡華葢。七寶莊
嚴。淨嚴作禮問曰。不審大士何所之。答云。往嘉祥寺
迎虔公。虔亦預覩聖相。疾雖綿篤。神色如平日。侍者
咸聞異香。頃之入寂。道俗聞見者。莫不歎羨（高僧傳）。
<other>僧濟</other>
僧濟。不詳其所出。入廬山。從遠公學。精悟法要。年過
三十。便出邑開講。歷當元匠。遠公歎曰。與吾共宏大
法者。其在爾乎。後疾篤。懇期淨土。想像彌陀。遠公遺
濟燭一枝曰。汝可運心安養。濟執燭憑几。停想無亂。
又請眾僧為轉無量壽經。至五更。濟以燭授弟子元
弼。令隨眾行道。於是暫臥。夢自秉一燭。乘空而行。見
阿彌陀佛。接置於掌。遍至十方。歘然而覺。喜曰。吾以
<pb n="191"/>
一夕觀念。便蒙接引。自省四大。了無疾苦。明夕忽起
立。目逆虗空。如有所見。謂弼曰。佛來也。吾其去矣。轉
身西向而逝。時方炎暑。三日而體不變。異香郁然。年
四十五（高僧傳東林傳）。
<other>慧恭</other>
慧恭。豫章豐城人。入廬山蓮社。與僧光慧蘭等同學。
光等學不逮恭。而繫心淨土。較為虔切。蘭謂恭曰。君
雖力學博聞。豈不知經云。如聾奏音樂。悅彼不自聞。
恭未之信也。後七年中。蘭等先逝。去時皆有奇應。又
五年。恭病且篤。歎曰。六道沿洄。何時可止。死生去來。
吾何歸哉。於是雨淚叩頭。誓心安養。志不少閒。忽見
阿彌陀佛。以金臺前迎。覺自身乘其上。又見蘭等於
臺上光明中告恭曰。長老受生。已居上品。吾等不勝
喜慰。但恨五濁淹延。相依之晚耳。恭於是日告眾。欣
然奮迅而滅。時義熙十一年也（東林傳）。
<other>曇恒</other>
曇恒。河東人。童年依遠公出家。內外典籍。無不通貫
德行清孤。常有羣鹿馴遶座隅。自入廬山。專志念佛。
義熙十四年。端坐合掌。厲聲念佛而化（東林傳）。
<other>道敬</other>
道敬。瑯琊王氏子。祖凝之為江州刺史。因從遠公出
家。年十七。博通經論。日記萬言。每歎戒律難全。願淨
六根。但稟一戒。以為得度之要。遠公知其堅正。許之。
篤志念佛。日夜弗替。遠公既歸寂。乃入若邪山。宋永
初元年。謂眾曰。先師見命。吾其行矣。端坐唱佛而化。
眾見光明滿室。彌時方滅。年五十二（東林傳）。
<other>曇順</other>
曇順。黃龍人。幼出家。從羅什法師。講釋羣經。妙盡色
空無著之旨。什歎曰。此子奇器也。後入廬山修淨業。
時寧蠻校尉劉遵孝創寺江陵。延順居焉。盛宏念佛
三昧。宋元嘉二年。別眾坐逝。異香滿室。年七十九（東
林傳）。
<other>佛䭾䟦陀羅</other>
佛䭾䟦陀羅。此云覺賢。迦維羅衛國人。甘露飯王之
裔也。幼為沙彌。年十六。博學羣經。深達禪律。姚秦沙
門智嚴至西域。要與俱東。泛海達青州。至長安。秦太
子延請演法東宮。與羅什論色空義。深詣元奧。復入
廬山。預遠公蓮社。譯出觀佛三昧經。般泥洹經。修行
方便論等。凡十五部。元嘉六年。念佛而化（東林傳）。
<other>道昞</other>
道昞。姓陳。潁川人。幼出家。為遠公弟子。該通經律。言
與行合。究心念佛三昧。日夜無閒。晉義熙十四年。豫
章太守王虔入山致謁。請紹遠師之席。眾咸宗仰。宋
元嘉二十二年。集眾念佛。就座而化。年七十一（東林傳）。
<other>僧叡</other>
僧叡。魏郡長樂人。少樂出家。年十八。始獲從志。投僧
賢法師為弟子。至二十外。博通經論。遊歷名[邱-丘+(看-目)]。隨處
講說。後羅什法師至關。因請出禪法要三卷。叡既獲
之。日夜修習。遂精練五門。善入六靜。羅什所翻經。叡
竝參正。入廬山。依遠公修淨業。後適京師。止烏衣寺。
講說眾經。聽者推服。叡善攝威儀。宏讚經法。常[廷-壬+(同-(一/口)+巳)]此
諸業。願生安養。行住坐臥。不敢背西。元嘉十六年。無
疾。忽集僧眾告別。遂入房洗浴。燒香禮拜。還座面西。
合掌而化。是日同寺咸見五色香烟。從叡房出。年六
十七（高僧傳）。
<other>曇詵</other>
曇詵。廣陵人。幼從遠公出家。勤修淨業。兼善講說。注
維摩詰經行於世。嘗述蓮社錄。記往生靈蹟。元嘉十
七年。集眾謂曰。自建寺以來。至此五十年。吾之西行。
最在其後。即跏趺稱佛百聲。閉息而寂。年八十（東林傳）。
<other>慧崇</other>
慧崇涼州人。拓䟦魏武帝時。為尚書韓萬德門師。與
釋世高。竝為時所尊重。會太子晃得罪。事連高及崇。
<pb n="192"/>
遂并見法。僧法達素欽高德行。號泣哀慕。累日不食。
高忽飛空而至。達頂禮已。因問師與崇公。竝生何處。
高曰。吾願生惡世。救護眾生。即已還生此閻浮提。崇
公常祈歸安養。今果心矣。言訖而隱（高僧傳）。
<other>曇鑒</other>
曇鑒。姓趙。冀州人。少出家。事竺道祖為師。蔬食布衣。
律行精苦。後遊方宣化。達自荊州。止江陵辛寺。年六
十餘矣。平生片善。必迴向西方。誓願見佛。一日定中
見阿彌陀佛。以水灑其面曰。滌汝塵垢。清汝心念。汝
之身口。俱悉嚴淨。又於瓶中出蓮華一枝授之。定起。
乃屬付後事。與寺僧共敘無常。夜深。眾僧歸房。獨步
廊下。念佛至五鼓。其聲益厲。及旦。弟子依常問訊。趺
坐不動。就而視之。逝矣。年七十。時又有江陵釋道海。
北州釋惠龕。東州釋惠恭。淮南釋曇泓。東轅山釋道
廣。宏農釋道光等。竝願生安養。臨終咸有瑞應（高僧
傳淨土文）。
<other>慧通</other>
慧通。關中人。少止長安太后寺。蔬食持呪。誦增一阿
含經。從涼州慧紹禪師。咨受禪業。法門觀行。多所遊
刃。常祈心安養。一日微疾。於禪定中。見一人來。形甚
端嚴。語通云。良時至矣。須臾見無量壽佛。光明赫然。
定起。具告同學。言訖便化。異香三日乃歇。年五十九
（高僧傳）。
<other>曇宏</other>
曇宏。黃龍人。少修戒行。專精律部。南遊交趾。誦觀經
不記數。永初中。遊番禺。止臺寺。晚又適交趾之仙山
寺。誦無量壽及觀音經。誓心安養。孝建二年。於山上
聚薪。密往𧂐中。以火自焚。弟子抱持而還。半身已爛。
經月小差。復入谷燒身。弟子追救。命已終矣。於是積
薪進火。明旦乃盡。爾日邨居民。咸見宏身黃金色。乘
一金鹿。西行甚急。道俗方悟其神異。收骨葬焉（高僧傳）。
<other>慧進</other>
慧進。姓姚。吳興人。少任性遊俠。年四十。忽悟心自啟。
遂出家。止京師高座寺。蔬食素衣。誓誦法華。用心勞
苦。執卷輒病。乃發願造法華百部以懺前障。於是集
諸信施。造經滿百部。病亦尋瘥。厲操愈堅。常迴諸福
業。願生安養。忽聞空中聲曰。汝願已足。必得生西方
也。齊永明三年。無病而卒。年八十五（高僧傳）。
<other>道珍</other>
道珍。未詳其所出。梁初。住廬山中。作彌陀觀。然心尚
猶豫。一夕夢有人乘船大海中。云往阿彌陀佛國。珍
願隨去。船人云。汝未營浴室。及誦彌陀經。淨業未成。
未可去也。既覺。乃營室浴僧。誦彌陀經。歷年不輟。後
於房中入觀。見有𢹂白銀臺而至者。曰法師報盡。當
陞此臺。又曰。師之功行。當乘金臺。奈初心猶豫。故止
此耳。珍喜。因默記其事。藏於經函。命盡之夕。半山以
上。如列數千炬火。近邨人望見。謂是諸王禮覲。及旦。
乃聞珍卒。後搜撿經函。方知往生瑞應（續高僧傳樂邦文類）。
<other>曇鸞</other>
曇鸞。鴈門人。少遊五臺山。見神迹靈異。因發信心出
家。讀大集經。以其詞義深密。因為注解。文言過半。便
感氣疾。周行醫療。既而歎曰。人命危脆。旦夕無常。吾
聞長年神仙。往往間出。得是法已。方崇佛教。不亦可
乎。遂往江南陶隱居所。懇求仙術。隱居授以仙經十
卷。欣然而還。至洛下。遇三藏菩提留支。鸞問曰。佛法
中頗有長生不死法。勝此仙經者乎。留支曰。此方何
處有長生不死法。縱得長年。少時不死。卒歸輪轉。曷
足貴乎。夫長生不死。吾佛道也。乃以十六觀經授之
曰。學此則三界無復生。六道無復往。盈虗消息。禍福
成敗。無得而至。其為壽也。河沙劫量莫能比也。此吾
金仙氏之長生也。鸞大喜。遂焚仙經。而專修淨觀。自
行化他。流布彌廣。撰禮淨土十二偈。續龍樹偈。又撰
安樂集兩卷傳於世。魏主重之。號為神鸞。勅住并州
<pb n="193"/>
大寺。晚移汾州元中寺。興和四年。一夕室中見梵僧
謂曰。吾龍樹也。久居淨土。以汝同志。故來相見。鸞自
知時至。集眾教誡曰。勞生役役。其止無日。地獄諸苦。
不可不懼。九品淨業。不可不修。因令弟子高聲唱佛。
西向稽顙而終。在寺者俱見幡華幢葢。自西而來。天
樂盈空。良久乃已。事聞於朝。勅葬汾西文谷。建塔立
[石*((白-日+田)/廾)]（續高僧傳樂邦文類）。
<other>法琳</other>
法琳。姓樂。臨邛人。少出家。止蜀郡裴寺。專好戒品。研
心十誦。時隱公至蜀。琳從之學。克己厲志。以日兼夜。
及隱還陝西。復隨從數年。諸部毗尼。洞悉心曲。後還
蜀。止靈建寺。修淨業。常持無量壽觀音二經。轉誦之
時。輒見一偉貌沙門。形甚殊大。屹然在前。齊建武二
年。寢疾。注念西方。禮懺不息。見諸賢聖皆集。乃向弟
子述其所見。令死後焚身。言訖。合掌而卒（高僧傳）。
<other>慧光</other>
慧光居洛陽。著華嚴涅槃十地等疏。妙盡權實之旨。
一日有疾。見天眾來迎。光曰。我所願歸安養耳。已而
淨土化佛。充滿虗空。光曰。唯願我佛攝受。遂我本願。
彈指而寂（佛祖統紀）。
<other>僧柔</other>
僧柔。姓陶。丹陽人。少有出塵之志。出家為法師宏稱
弟子。精勤戒品。博綜經部。後入剡白山靈鷲寺。未至
之夜。沙門僧緒夢神人彩旗素甲。滿山而出。曰法師
將至矣。明旦柔果至。蕭齊之世。應諸王請。出居京師
定林寺。躬為元匠。四遠欽服。柔誓生安養。每至懸輪
西次。輒嚬容合掌。至臨卒之日。體無所患。語弟子曰。
吾應去矣。鋪席於地。西向虔禮而化。室內外俱聞異
香。時延興元年也。年六十四（高僧傳）。
<other>道憑</other>
道憑。姓韓。平恩人。年十二出家。通貫經論。徧叩講席。
日臻元奧。宏法魏趙之間。講涅槃華嚴諸律論。目不
尋文。洞中肯綮。居常福智雙習。袒肩跣足。乞食自資。
發願回向。求生西方。齊天保十年三月十七日。卒於
鄴城西南寶山寺。年七十有二。臨終。佛光滿室。異香
充庭（續高僧傳）。
<other>慧命</other>
慧命。姓郭。太原晉陽人。出家後。專行方等普賢等懺。
投恩光先路二禪師。後遊仙城山。先是有道士孟壽
者。祈心返正。捨所居館。改建寺塔。及命將至山。壽忽
恍焉如夢。見神祇嚴衛館側。覺而命至。即捨所住為
善光寺供事之。眾侶咸集。未幾。辭反故林。時有法音
禪師者。與命善。同就長沙果願寺能禪師所。修學禪
定。後俱還仙城。居五載。命與音自知亡日。𢹂手於松
林之下。相顧笑曰。即此處便可終焉。侍者初聞。未之
悟也。不盈旬。二人同時遇疾。周天和三年十一月五
日。命正坐跏趺。面西念佛。眾咸見佛來。合掌而卒。眾
有夢天人下臨。幡幢耀日。又聞房宇中唱善哉。奇香
異樂。聞熏非一。音以其月十七日。亦坐本處。念佛而
卒。所現瑞相亦同。年皆三十八。即於樹下。搆甓成墳
（續高僧傳）。
<other>靜靄</other>
靜靄。姓鄭。滎陽人。少。遊寺觀。觀地獄變相。悚然求出
家。遂往瓦棺寺依和禪師。年十七。受具戒。嚴護律儀。
通貫經論。行大慈門。繒纊皮革。一無踐服。惟履毳布
終其身。周武帝將滅法。靄詣闕上表理訴。面坑上旨。
既不見用。乃𢹂其門人入終南山居焉。後又潛遁太
一山錫谷中。躬被斬衰。潛闡大乘。多諸撰述。藏巖洞
中。悼大法淪廢。謂弟子曰。吾無益世將。事捨身身。一
日獨據別巖。令侍者下山。明日當早至。靄乃跏坐盤
石。自割身肉。段段布於石上。引腸挂於松枝。五臟皆
外見。筋肉手足頭面。臠析都盡。以刀割心。捧之而卒。
時宣政元年七月十六日也。年四十有五。侍人明晨
<pb n="194"/>
至。猶見合掌捧心。西向跏坐如初。骸無遺血。但白乳
滂流。凝於石上。又見手書遺偈。在於石壁。其文云。諸
有緣者。在家出家。若男若女。皆悉好住。於佛法中。莫
生退轉。若退轉者。即失善利。吾以三因緣。捨此身命。
一見身多過。二不能護法。三欲速見佛。偈云。無益之
身。惡煩人功。解形窮石。散體巖松。天人脩羅。山神樹
神。有求道者。觀我捨身。願令眾生。見我骸骨。煩惱大
船。皆為覆沒。願令眾生。聞我捨命。天耳成就。菩提究
竟。願令眾生。憶念我時。具足念力。多聞總持。此報一
罷。四大凋零。泉林逕絕。巖室無聲。普施禽獸。乃至昆
蟲。食肉飲血。善根內充。願我未來。速成善逝。身心自
在。要相拔濟。此身不淨。底下屎囊。九孔常流。如漏隄
塘。此身可惡。不可瞻觀。薄皮裹血。垢污塗漫。此身臰
穢。猶如死狗。六六合成。不從他有。觀此臰身。無常所
囚。進退無免。會遇蟻螻。此身難保。有命必輸。狐狼所
噉。終成蟲蛆。天人男女。好醜貴賤。死火所燒。暫見如
電。死法侵人。怨中之怨。吾以為讎。誓斷根原。此身無
樂。毒虵之篋。四大圍繞。百病交涉。有名苦聚。老病死
藪。身心熱惱。多諸過咎。此身無我。以不自在。無實橫
計。凡夫所宰。久遠迷惑。妄倒所使。喪失善根。畜生同
死。棄捨百千。血乳成海。骨積太山。當來兼倍。未曾為
利。虗受勤苦。眾生無益。於法無補。忍痛捨施。功用無
邊。誓不退轉。出離四淵。捨此穢形。願生淨土。一念華
開。彌陀佛所。速見十方。諸佛賢聖。長辭三塗。正道決
定。報得五通。自在飛行。寶樹餐法。證大無生。法身自
在。不斷三有。殄除魔道。護法為首。十地滿足。神化無
方。德備四勝。號稱法王。願捨此身已。早令身自在。法
身自在已。在在諸趣中。隨有利益處。護法救眾生。又
復業應盡。有為法皆然。三界皆無常。時來不自在。他
殺及自死。終歸如是處。智者所不樂。應當如是思。眾
緣既運湊。業盡於今日（續高僧傳）。
<other>慧敬</other>
慧敬。南海人。少遊學荊楚。博通經論。常以福業為務。
所至輒興立塔像。後還鄉。復修理雲岑永安諸寺。志
操嚴明。精於戒律。被勅為僧主。訓領有功。凡興福業。
皆迴向西方。臨終之日。室有奇香。經久乃歇（高僧傳）。
<other>曇延</other>
曇延。姓王。蒲州桑泉人。年十六出家。游歷講肆。深悟
法要。著涅槃大疏。既成。卷軸放光徹夜。塔中舍利又
放異光。魏相宇文泰為立寺京西。名曰雲居。周建德
中。授為僧統。隋開皇初。勅主延興寺。八年八月十三
日終。年七十三。延恒以西方為正觀。語默之際。注想
不移。若在深定。遺命以身骨肉。施諸禽獸。示寂時。寺
側有任金寶者。云見空中幡葢。列於延前。兩行而引。
從延興寺達於山西（續高僧傳）。
<other>道喻</other>
道喻。不詳其所出。居開覺寺。念阿彌陀佛。造栴檀像。
長僅三寸。後於定中見佛。謂曰。汝造我像。何太小邪。
曰。心大即大。心小即小。言訖。遂見佛身徧滿虗空。佛
告曰。汝當澡浴。明星出時。我來迎汝。至時見佛來迎。
光明滿室。乃寂。時開皇八年也（淨土文）。
<other>智舜</other>
智舜。不詳其所出。入廬山。踵遠師淨業。大業初。講觀
經畢。即示疾。見鸚鵡孔⿱少隹。念佛法僧。出微妙音。告弟
子曰。吾今日往生矣。遂化去（佛祖統紀）。
<other>登法師</other>
登法師。不詳其所出。講涅槃經於并州興國寺。來聽
經者。普勸念佛往生。開皇十二年卒。臨終。異香滿室。
及殯。香雲徧諸聚落（往生集）。
<other>智顗</other>
智顗。字德安。姓陳。頴川人。母孕時。夢烟五采。縈繞懷
抱。及誕。室內光明洞然。眼有重瞳。臥必合掌。坐必面
西。少長。見像即禮。逢僧必敬。年十八。投湘州果願寺
<pb n="195"/>
法緒出家。誦法華經。兼通律藏。性樂禪悅。詣光州大
蘇山禮慧思禪師。思一見曰。昔日靈山同聽法華。宿
緣所追。今復來矣。即示以普賢道場。為說四安樂行。
顗乃於此山修法華三昧。始經三夕。誦至藥王品。是
真精進。是名真法供養如來。身心豁然。寂而入定。照
了法華。達諸法相。陳光大元年。初至金陵。居瓦官寺。
創宏禪法。太建七年。往臨海天台山。結庵於北峯居
焉。未幾。奉詔入金陵。陳亡。去之廬山。又周遊荊揚間。
隋開皇十四年。歸天台。前後造寺三十六所。佛像八
十萬軀。親度僧一萬四千人。贖魚[竺-二+(一/(尸@邑))]溪梁六十餘所。
作放生池。表聞於朝。嚴禁採捕。龍天致敬。道俗向化。
法教於斯大盛。晉王廣從受菩薩戒。奉以名曰智者。
嘗著淨土十疑論。其末篇示欣厭二義曰。欲決定生
西方者。具二種行。定得生彼。一厭離行。二欣願行。厭
離行者。凡夫無始以來。為五欲纏縛。輪迴六道。備受
眾苦。不起心厭離五欲。未有出期。為此常觀此身。膿
血屎尿。一切惡露。不淨臭穢。涅槃經云。如是身城。愚
癡羅剎。止住其中。誰有智者。當樂此身。又經云。此身
眾苦所集。一切皆不淨。扼縛癰瘡等。根本無義利。至
諸天身。皆亦如是。行者若行若坐。若睡若覺。常觀此
身。唯苦無樂。深生厭離。縱妻房不能頓斷。漸漸生厭。
作七種不淨觀。一觀此淫欲身。從貪愛煩惱生。是種
子不淨。二父母赤白和合。是受生不淨。三住母胎藏。
是住處不淨。四在胎唯食母血。是食噉不淨。五十月
滿足。從產門出。是初生不淨。六薄皮覆上。其內膿血
徧一切處。是舉體不淨。七死後䏺脹爛壞。是究竟不
淨。觀身既爾。觀人亦然。所愛境界男女身等。深生厭
離。常觀不淨。能如此觀者。淫欲煩惱。漸漸減少。又發
願。願我永離三界雜食臭穢膿血不淨躭荒五欲男
女等身。願得淨土法性生身。此為厭離行。欣願行復
二種。一先明求往生之意。二觀彼淨土莊嚴等事。欣
心願求。明往生意者。所以求生淨土。為欲救拔一切
眾生苦。即是思忖。我今無力。若在惡世。煩惱境強。自
為業縛。淪溺三塗。動經劫數。如是輪輪。無始來未曾
休歇。何時得救苦眾生。為此求生淨土。親近諸佛。若
證無生忍。方能於惡世救苦眾生。故往生論。發菩提
心者。正是願作佛心。願作佛心。則是度眾生心。度生
心。則是攝眾生生佛國心。又願生淨土。須具二行。一
須遠離三種障菩提門法。二須得三種順菩提門法。
何為遠離三種障菩提法。一依智慧門。不求自樂。遠
離我心貪著自身故。二依慈悲門。[托-七+友]一切眾生苦。遠
離無安眾生心故。三依方便門。憐憫一切眾生。欲與
其樂。遠離恭敬供養自身心故。若能遠離三種菩提
障。則得三種順菩提法。一無染清淨心。不為自身求
諸樂故。菩提是無染清淨處。若為自身求樂。即染身
心。障菩提門。故無染清淨心。是順菩提門。二安清淨
心。為[托-七+友]眾生苦故。菩提是安隱一切眾生清淨處。若
不作心拔一切眾生。令離生死苦。即違菩提門。故安
清淨心。是順菩提門。三樂清淨心。欲令一切眾生證
大菩提涅槃故。菩提涅槃。是畢竟常樂處。若不作心
令一切眾生得畢竟常樂。即遮菩提門。故樂清淨心。
是順菩提門。此菩提因何而得。要因生淨土。常不離
佛。得無生忍已。於生死國中。救苦眾生。悲智內融。定
而常用。自在無礙。即菩提心。此是願生之意。二欣心
願求者。希心起想。緣彌陀佛。若法身若報身等。金色
光明八萬四千相。一一相八萬四千好。一一好放八
萬四千光明。常照法界。攝取念佛眾生。又觀彼土七
寶莊嚴妙樂等。備如無量壽經十六觀經等。常行念
佛三昧。及施戒修等一切善行。悉以迴施眾生。同生
彼國。決定得生。此欣願門也。顗化緣既畢。往剡東石
城寺。謂弟子曰。吾當卒於此矣。命施牀東壁。面向西
方。專稱阿彌陀佛。波若觀音。又合多然香火。唱無量
壽佛經。及觀經題竟。讚曰。四十八願。莊嚴淨土。華池
<pb n="196"/>
寶樹。易往無人。火車相現。一念改悔者。尚得往生。況
戒慧熏修。聖行道力。功不唐捐矣。弟子請云。未審大
師證入何位。沒此何生。顗曰。吾不領眾。必淨六根。損
己利人。但登五品。吾諸師友。今從觀音勢至。皆來迎
我。言訖端坐。如入三昧。年六十七。時開皇十七年十
一月二十四日也。天鄉寺釋慧延。聞顗遷化。感咽無
已。欲知顗生處。因寫法華經以求冥示。夜夢顗從觀
音西來。顧謂曰。疑心遣否。其外靈異數著類如此（續
高僧傳佛祖統紀十疑論）。
<other>慧成</other>
慧成。姓段。澧陽人。初受業於十住寺。後聞南岳思禪
師闡化之盛。即往依之。開眼坐禪。夜以達旦。南岳令
入方等觀音法華般舟三昧。以消宿障。行之三年。得
解眾生語言三昧。後於荊州枝江。創寺居焉。誦彌陀
經。修西方觀。三十年常坐不臥。每入定。常見淨土蓮
臺寶樹。一日語門人。急甃殿堦。吾當講涅槃。及事竣
建講。適智者大師自玉泉來。共談元理。良久入滅。是
夕人夢成坐連臺。隱隱西去（佛祖統紀）。
<other>慧命</other>
慧命。天台仙城人。參南岳思禪師。聞說三觀。深悟元
旨。得無礙辯。說法如瀉。將終。誡門人精修淨行。眾忽
見阿彌陀佛與大士來迎。命隨佛向西而去（佛祖統紀）。
<other>慧海</other>
慧海。姓張。清和武城人。少年入道。師事鄴都廣國寺
冏法師。聽講涅槃楞伽再遍。即能覆述。慧辯過人。學
徒皆推服。以周大象二年來儀濤浦。修葺伽藍。莊嚴
佛事。嘗以淨土為期。精誠致感。忽有齊州僧道詮者。
齋阿彌陀佛畫像來。微妙工巧。世所未有。云是天竺
雞頭摩寺五通菩薩。乘空往安樂世界。圖繪而來。海
冥會素情。[虔-文+ㄆ]篤禮敬。見神光炤爍。於是模寫懇苦。願
生彼國。沒齒為念。隋大業五年五月旦。有疾。謂弟子
曰。吾當滅矣。伸五指以表終期。至五日夜。歘然而起。
面西禮竟。跏坐至曉而逝。年六十九。海自少精苦。老
而愈篤。兼以仁慈接物。誘勸後進。其沒也。道俗悲涼。
散香華施金寶者無算（續高僧傳）。
<other>智通</other>
智通。姓程。河東猗氏人。生而樂道。志求出家。父母異
而許之。十歲後剃落。接事師長。執履謙沖。嚴戒行。晝
夜詠法言不輟。誦諸經中讚佛要偈三千餘首。已而
從俊律師延法師受業。立孤老寺。等心賑贍。間復授
戒說法。廣修眾善。大業七年十月有疾。命侍者稱阿
彌陀佛名。迴向願生彼國。已而開目正視。良久不眴。
如有所覩。云不可思議也。侍僧頂葢問故。云見寶幢
華葢塔廟莊嚴。初夜又云。何故大然燈燭。遂掩燈令
暗。須臾復云。光明何為轉盛。葢曰是師淨相。不可怪
也。乃合掌達旦。曰。吾生淨土矣。遂逝。山地動搖。窗戶
皆震裂。時寺僧道慧適假寐。夢見西嶺上樓閣殿堂。
乘空而去（續高僧傳）。
<other>真慧</other>
真慧。姓陳。陝州河北人。旱厭身世。年二十。往大通寺
清禪師所。出家受具。遊學四方。道業日進。後築室於
蒲版首山麻谷。居十八年。設四柱寶幢以奉三聖。每
挺身正念。依像作觀。隋仁壽四年。召住棲巖寺。為人
清儉退讓。獨處樂靜。坐禪禮懺。晝夜勤苦。大業十一
年十月。寢疾。神色如常。曰。吾將生淨土。見蓮華相候。
又聞異鐘聲聲幽遠。異香充蔚。潛然而絕（續高僧傳佛祖統紀）。
<other>法智</other>
法智。不詳其所出。髫年出家。凡百講肆。無不留神。晚
歲聞徑直之門。莫如念佛。乃謂人曰。我聞經言。犯一
吉羅。歷一中劫地獄。可信。又聞經言。一稱阿彌陀佛。
滅八十億劫生死重罪。則未之信。有明者示云。汝大
邪見。俱是佛言。何得不信。遂於國清寺兜率臺。晝夜
精勤念佛。感觀音勢至二菩薩現身。異日又感天冠
<pb n="197"/>
寶瓶。光映其身。一日辭道俗云。吾生西方有日矣。何
以餞我。遂尅三日後會食。食罷。或宿其房以候之。中
夜。智於繩牀念佛。安坐而化。時有金色光。自西而來。
照數百里。江上漁人謂已天曉。遲久方明。始驗智之
往生云（宋高僧傳樂邦文類）。
<other>善胄</other>
善胄。姓淮。瀛州人。少出家。通敏易悟。屢涉講會。尤善
涅槃。多摧服座主。隋初度北。依遠師止於京邑淨影
寺。遠亡後。勅令於淨影寺為涅槃眾主。大業間。廣選
德僧。胄應選屢開法席。然常潛修淨業。人莫知也。因
感風疾。唇口偏向。後患忽損。如恒日。胄曰。吾患既差。
命必終矣。唐武德三年三月。病革。謂門人曰。吾一生
正信。心心在佛。不慮不生淨土。即令拂拭房宇。燒香
嚴待。起坐合掌。語侍人曰。安置高座。世尊來也。胄今
懺悔慚愧。如是良久。旋就臥曰。向者阿彌陀佛來。汝
等見否。吾當去矣。語訖便卒（續高僧傳）。
<other>道傑</other>
道傑。姓楊。河東安邑人。少有出世志。隋開皇十一年。
歲將冠。投瑩法師剃落受具。繼往青州何記論師所。
聽講成實。記師化去。遂周遊齊土。搜求論學。屢開講
席。久之忽自惟曰。徒事言說。心路迷茫。至於起慧。非
定不發。遂停講。往麻谷依真慧禪師學坐。深入緣起。
慧歎為利根。傑為人少欲希言。疎財薄食。苦樂不以
累意。晚為棲巖僧主。貞觀元年七月二十八日卒於
山。年五十五。初有桑泉樊綽者。前周廢教僧也。雖為
白衣。常參法宇。傑深器之。綽已先亡。有二女同夢其
父乘虗而至曰。吾生西方極樂土矣。知傑師將逝。故
來相迎。因向棲巖而去。其日。傑適患病停講。臨終。見
綽竚空中。合寺聞異香及天樂聲（續高僧傳）。
<other>灌頂</other>
灌頂。姓吳。臨海章安人。始生三月。能稱三寶名。七歲
入攝靜寺出家。陳至德初。謁智者於修禪寺。稟受觀
法。研繹既久。頓蒙印可。因為侍者。隨所聞法。悉能領
解。隋開皇間。智者入寂。頂宣揚遺教。勤修定慧。每宴
坐誦經。常有天華飄墜其側。嘗於攝靜寺講涅槃經。
羣盜突至。見寺門旌旗蔽日。神兵皆長丈餘。盜驚而
潰。貞觀六年。八月七日。終於國清寺。初示疾。室有異
香。臨終。命弟子曰。可多爇名香。吾將去矣。忽起合掌。
如有所敬。三稱阿彌陀佛。顏色愉然。就臥而逝。頂暖
經日。年七十二（續高僧傳佛祖統紀）。
<other>僧藏</other>
僧藏。西河人。幼出家。屈己事人。一切恭敬。不辭勞苦。
見他僧衣故。則潛為澣濯而縫紉之。天暑。脫衣坐草
中。以身血肉施諸蚊蚋。日念佛號。不紀其數。確志冥
心。未嘗少廢。及報盡。見諸天次第來迎。皆不赴。俄告
人曰。適往淨土。見諸上善人。散華空中。乃合掌念佛
而化（宋高僧傳）。
<other>法喜</other>
法喜。不詳其所出。徧參知識。力學無倦。年六十。始於
大蘇山遇智者大師。一聞法音。頓獲深證。於是專修
禪慧。嘗行方等三昧。忽一雉來索命。有神人呵曰。法
師當生淨土。豈償汝命邪。後於病中發願。以一生行
業。迴向淨土。至心念佛。即見佛菩薩眾來迎。端坐而
化（佛祖統紀）。
<other>道昂</other>
道昂。魏郡人。風神清徹。慧解夙成。投靈裕法師出家。
鑽研大教。嘗於寒陵山寺講華嚴地論。昏夜無燭。昂
舉掌高示。便發異光。明照堂宇。眾驚異。昂曰。此光手
中恒有耳。何足怪邪。平時志結西方。願生安養。後在
報應寺。自知時至。預告有緣。八月初當來取別。至期
無所患苦。問齋時至未。即升高座。爐發異香。引四眾
受菩薩戒。詞理切要。聽者神竦。昂舉目高視。見天眾
繽紛。管弦繁會中。有清音遠亮。告眾曰。兜率陀天迎
<pb n="198"/>
我。然天道乃生死根本。非所願也。常祈心淨土。如何
此願不果遂邪。言訖。天樂上騰。須臾還滅。便見西方
香華伎樂。充塞如雲。飛湧而來。旋環頂上。舉眾皆見。
昂曰。大眾好住。今西方靈相來迎。吾往矣。言訖。但見
香爐墜手。即於高座而逝。年六十九。時貞觀七年也
（續高僧傳）。
<other>智琰</other>
智琰。字明燦。姓朱。吳郡人。梁散騎侍郎獻之孫也。生
有異質。八歲出家。事通元寺璩法師為弟子。遍歷名
剎。開宏經論。陳亡。歸虎邱。面巖壑者三十載。後避兵
他徙。武德七年。蘇州總管李世嘉迎還山寺。行三種
淨業。修十六妙觀。集善侶五百餘人。至寺念佛。每月
一集。將逾十載。貞觀八年十月。見梵僧手執寶瓶。前
謂之曰。我無邊光也。却後淨土所稱功德寶王。乃我
爾。琰謂寺眾曰。無邊光乃勢至大士。功德寶王。其成
佛之號也。我其西歸乎。其夕遂逝。年七十一（佛祖統
紀武邱志）。
<other>等觀</other>
等觀。姓孫。富陽人。受心觀於智者禪師。居天台。常誦
法華。貞觀九年冬。餘杭法忍寺請觀講演。明年正月
旦。有王服者至。謂觀曰。弟子為皐亭廟神。昨師過廟
庭。適弟子巡遊。未及奉迎。今故遠來。專求戒法。觀乃
然香為授菩薩大戒。禮謝而退。明日夜半。沐浴更衣。
面西趺坐。稱西方三聖尊號。及智者號。各百餘聲。復
為弟子說三觀法門。言畢而終（佛祖統紀）。
<other>壽洪</other>
壽洪。汾陽人。常勤持念。求生西方。將亡。兜率天童子
來迎。洪曰。我心期西往。不生天上。即令眾唱佛。遽云
佛從西來矣。言訖而化（佛祖統紀）。
<other>道綽</other>
道綽。姓衛。并州汶水人。年十四出家。習經論。又事瓚
禪師學禪。後居汶水石壁谷元中寺。曇鸞法師之所
立也。綽慕鸞法師淨土之業。於是潛心觀想。坐常向
西。六時禮敬不缺。念佛日以七萬計。有僧定中覩西
方靈相。見綽手持數珠。赩如七寶山。他諸瑞應。未可
殫述。綽為眾講無量壽經觀經幾二十遍。聽講者各
揑珠。稱佛號。若潮汐聲。或時散席。響彌林谷。平時激
勸淨業。理致泉湧。勸人攝慮靜緣。一心念佛。著淨土
論二卷。統該龍樹天親。邇及慧遠曇鸞文句。詞旨切
要。當世重之。貞觀二年。眾咸見鸞法師坐七寶船上。
謂綽曰。汝淨土堂成。但餘報未盡耳。又見化佛住空。
天華下散。眾皆忻仰歎異。綽自此報力愈強。容色盛
發。道俗嚮風者日眾。年八十餘卒。時有釋道撫者。與
綽同志。每相見。必指淨土為期。綽亡三日。撫聞之曰。
吾常期先行。今乃在後。吾加一息之功。可追而及矣。
於佛像前叩頭祝願。退就座而化（續高僧傳佛祖統紀）。
<other>僧衒</other>
僧衒。并州人。本學該通。解行相副。年九十六。見道綽
禪師著安樂集。講觀經。始迴心念佛。恐壽將終。日夜
禮佛一千拜。念佛八九萬聲。於五年間。一心無怠。後
有疾。告弟子曰。阿彌陀佛來。授我香衣。觀音勢至。行
列在前。化佛徧滿虗空。吾其行矣。言訖而終。七日異
香不散。時有啟芳圓果二法師。目擊斯事。乃於藍田
縣悟真寺。一夏結期。念阿彌陀佛。共折一楊枝。置觀
音手中。祝曰。若得生淨土者。願七日不萎。至期益鮮
翠。芳果慶扑。晝夜觀念不捨。閱五月。於觀想中覺身
臨寶池。見觀音勢至。坐二大寶蓮華。有千萬蓮華。彌
滿其間。阿彌陀佛從西來。坐一最大蓮華。光明映照。
芳果作禮問曰。閻浮提眾生。依經念佛。得生此否。佛
言。勿疑。定生我國也。又聞釋迦世尊與文殊菩薩讚
法華經。其前有三道寶階。其一白衣。其二僧俗相半。
其三唯僧也。云皆是念佛人。來生此矣。芳果既出定。
歷與其徒言之如此（宋高僧傳）。
<pb n="199"/>
<other>普明</other>
普明。姓衛。蒲州安邑人。年十三出家。周遊肆席。大業
四年。召入大禪定道場。武德元年。住蒲州仁壽寺。每
日常誦戒本一遍。金剛般若二十遍。六時禮懺。所有
善根。迴向淨土。如是終其身。凡造檀像數十龕。寫金
剛般若千餘部。講涅槃八十餘遍。攝論勝鬘諸經論。
不記其數。年八十六。卒於住寺（續高僧傳）。
<other>二沙彌</other>
汶州二沙彌。不知何許人。同志念佛。經五年。長者先
亡。至淨土。見佛白言。有小沙彌與我同修。可得生否。
佛言。由彼勸汝。汝方發心。汝今可歸。益修淨業。三年
後當同來此。至期。二人見佛與聖眾。自西而來。大地
震動。天華飄舞。一時同化（佛祖統紀）。
<other>德美</other>
德美。姓王。清河臨清人。年十六出家。十九剃染。隋開
皇中。觀化京師。受持戒律。日以禮懺為務。常誦萬五
千佛名。大業中。住京師慧靈寺。普興福業。多諸感應。
唐武德初。居會昌寺。於院西造懺悔堂。行般舟三昧。
終夏不坐。或止口過。三年不言。或行不輕。通禮七眾。
斷絕世想。專念西方。持佛號終身不輟。貞觀十一年
十二月。忽合掌念佛而卒。年六十三（續高僧傳）。
<other>慧滿</other>
慧滿。姓梁。雍州長安人。七歲出家。明慎威儀。遊講四
方。貞觀中奉勅住宏濟寺。專宏律訓。獎勸僧徒。嘗願
生安養。浴僧為業。貞觀十六年四月二十日。微疾。自
知將盡。出所用物。盡歸常住。正坐繩牀。召寺眾訣別
而終。年七十五（續高僧傳）。
<other>神素</other>
神素。姓王。安邑鳴條人。少興道傑齊名。每相𢹂問道。
遊學講肆。大業四年。傑公停講素繼之。講阿毗曇成
實論。共六十餘座。貞觀二年。主棲巖。十七年二月二
十三日卒於山。年七十二。素一生行業。屬想西方。臨
終日。召大眾與別。跏趺正坐。令讀觀音經兩遍。一心
靜聽。自稱南無阿彌陀佛。如是五六聲。又令一人唱
餘人和。迄夜。端坐儼然。視之逝矣。是夕仁壽寺智寬
法師夜坐。如見素來告別。囑以護持正法。報如來恩。
及旦。始知素示寂云（續高僧傳）。
<other>明瞻</other>
明瞻。姓杜。恒州石邑人。少有超世之志。年十七。州縣
舉為進士。不就。投飛龍山應覺寺出家。隋初。居京師。
屢主法座。唐貞觀初。詔入內殿。昇御牀。食訖。廣論明
君御世之術。以慈護為宗。上大悅。下詔年三月六。普
斷屠殺。竝於行陳之所。廣建佛寺。瞻私以施物。歲飯
千僧。書寫大乘經論。後入太乙山智炬寺而隱焉。晚
歲。刻志安養。或譏其遲暮。瞻曰。十念功成。猶得見佛。
吾何慮乎。貞觀二年冬。遇疾。自知時至。就京邑興善
寺。設齋別眾。時僕射房元齡杜如晦皆與焉。即日返
智炬寺。觀想西方。竭誠不替。十月二十七日。忽告侍
者曰。佛來也。須臾又云。二大菩薩亦至。吾於觀經。成
就第十二觀。餘者不了。今見善相。當逝矣。怡然合掌
而化。年七十（續高僧傳佛祖統紀）。
<other>元會</other>
元會。字懷默。姓席。京兆樊川人。年十二。欣志捐俗。出
家海覺寺為總法師弟子。落髮後。即預講席。專志涅
槃。義解通釋。造涅槃義章四卷。時新建慈悲寺。延會
為寺主。講揚經教。接引後學。貞觀八年。勅住宏福寺。
輒廢講事。專修定業。夢無量壽佛以手承之。遂造阿
彌陀佛像。繫心作觀。常坐不臥。十四年五月。遘疾返
慈悲寺。見佛來迎。遂逝。年五十九（續高僧傳）。
<other>慧[王*(虍-七+(一/八/八/目))]</other>
慧[王*(虍-七+(一/八/八/目))]。姓董。少出家襄州。周滅法後。南入茅山。歷棲霞。
往安州聽講諸經論。竝契幽極。晚歸襄州。住光福寺。
寺居山頂。引汲為勞。將移他寺。夜見神人衣紫袍。身
<pb n="200"/>
長一丈。頂禮[王*(虍-七+(一/八/八/目))]曰。奉請住此。常講大乘。勿以小乘為
念。其小乘者。亦如高山無水。不能利人。大乘經者。猶
如大海。若一人講說。能令所住之地。珍寶光明。眷屬
榮勝。飲食豐饒。若念小乘。前事俱失。唯願宏持。勿孤
所望。法師須水。此易得耳。來月八日。定當得之。自往
劍南慈母大泉。請一龍王去也。言已不見。至來月七
日初夜。大風卒起。從西南來。雷震雨注。通夜相續。至
明方住。唯見寺北窪處。清泉香美。合寺相慶。[王*(虍-七+(一/八/八/目))]慈育
為懷。容常含笑。居山久之。道俗翹敬。貞觀二十三年
四月八日。夜見山神告曰。法師不久。當生西方。至七
月十四日。講盂蘭盆經竟。斂手曰。生受信施。今須通
散。一毫以上。捨與十方眾僧。及窮獨乞人。并諸異道。
言已終於法座。年七十九（續高僧傳）。
<other>明濬</other>
明濬。姓孫。齊人。常誦金剛般若為業。永徽元年二月
十二日夜。暴卒。心尚煖。周時復蘇。云初見二青衣童
子將至王所。問一生作何業。答云。但誦金剛般若經。
王曰。功德不可言。師可更誦滿十萬遍。明年必生淨
土。弟子不見師也。令二青衣送之還寺。濬自是精勤
愈倍。至二年三月卒。寺眾咸聞異香（續高僧傳）。
<other>善導</other>
善導。不詳其所出。貞觀中。見西河綽禪師淨土九品
道場。喜曰。此真入佛之津要。修餘行業。迂僻難成。唯
此法門。速超生死。於是勤篤精苦。晝夜禮誦。旋至京
師。激發四眾。每入室。長跪唱佛。非力竭不休。出則演
說淨土法門。三十餘年。未甞睡眠。護持戒品。纖毫不
犯。好食供眾。粗惡自奉。所有䞋施。用寫阿彌陀經十
萬餘卷。畫淨土變相三百壁。修營塔寺。然燈續明。道
俗從其化者甚眾。有誦彌陀經十萬至五十萬遍者。
有日課佛名自一萬至十萬者。其間得三昧生淨土
者。不可紀述。或問念佛生淨土邪。導曰。如汝所念。遂
汝所願。乃自念一聲。有一光明從其口出。十至於百。
光亦如之。其勸世偈曰。漸漸雞皮[鴳-女+隹]髮。看看行步龍
鍾。假饒金玉滿堂。豈免衰殘病苦。任汝千般快樂。無
常終是到來。唯有徑路修行。但念阿彌陀佛。或問何
故不令人作觀。直遣專稱名號邪。答曰。眾生障重。境
細心麤。識颺神飛。觀難成就。是以大聖悲憐。直勸專
稱名字。正由稱名易故。相續即生。若能念念相續。畢
命為期者。十即十生。百即百生。何以故。無外襍緣。得
正念故。與佛本願相應故。不違教故。順佛語故。若捨
專念。修襍業者。百中希得一二。千中希得三四。何以
故。襍緣亂動。失正念故。與佛本願不相應故。與教相
違故。不順佛語故。繫念不相續故。心不續念報佛恩
故。雖作業行。常與名利相應故。樂近襍緣。自障障他
往生正行故。比見諸方道俗。解行不同。專襍有異。但
使專意作者。十即十生。修襍不至心者。千中無一。願
一切人等。善自思惟。行住坐臥。必須厲心克己。晝夜
莫廢。畢命為期。前念命終。後念即生。長時永劫。受無
為法樂。乃至成佛。豈不快哉。又作臨終正念文曰。凡
人臨終欲生淨土者。須是不得怕死。常念此身多苦。
不淨惡緣。種種交纏。若得捨此穢身。超生淨土。受無
量快樂。解脫生死苦趣。乃是稱意之事。如脫弊衣。得
換珍服。放下身心。莫生戀著。纔遇有病。便念無常。一
心待死。須囑家人。及問候人。來我前者。為我念佛。不
得說眼前閒襍之話。家中長短之事。亦不須輭語安
慰。祝願安樂。此皆虗華無益。若病重將終。親屬不得
垂淚哭泣。及發嗟歎懊恨聲。惑亂心神。失其正念。但
教記取阿彌陀佛。守令氣盡。若得明解淨土之人。頻
來䇿勵。極為大幸。用此法者。決定往生。無疑慮也。死
門甚大。須自家著力始得。一念差錯。歷劫受苦。誰人
相代。思之思之。導一日忽謂人曰。此身可厭。吾將西
歸。乃登寺前柳樹。向西祝曰。願佛接我。菩薩助我。令
我不失正念。得生安養。言已。投身而逝。高宗知其神
<pb n="201"/>
異。賜寺額曰光明云（佛祖統紀樂邦文類）。
<other>懷感</other>
懷感。不詳其所出。秉持強毅。精苦力學。聞經言念佛
少時。得生安養。疑情未決。還叩善導。導曰。念佛往生。
諸佛誠言。子能信入。至心念佛。當有證驗。乃入道場
三七日。不覩靈瑞。自恨障深。欲絕食畢命。導不許。勸
令益加精進。三年。感佛化金色光。覩眉間毫相。證念
佛三昧。著決疑論七卷。臨終見化佛來迎。面西而卒
（宋高僧傳）。
<other>法祥</other>
法祥。同州人。少出家。周遊訪道。清貧寡欲。棲止無定
處。後住揚州大興國寺。三十餘年。立身凝肅。常坐臥
一大房。開通前後。當風而住。以讀經為業。道俗有問
訊者。非盡卷不交一言。以安養為期。凡有饒益事。必
迴向淨土。後疾甚。侍者參立。聞祥連稱佛像。侍者回
顧。瞥見佛現形。佇立西壁。光明若鏡。須臾漸隱。俄而
香樂盈空。又見白[鴳-女+隹]西來。繞屋三匝。還向西去。少時
祥卒（續高僧傳佛祖統紀）。
<other>寶相</other>
寶相。姓馬。雍州長安人。年十九出家。行頭陀行。六時
禮懺。四十餘年。每夜分課誦阿彌陀經七遍。持佛號
六萬聲。先後讀涅槃一千八十遍。兼誦金剛經般若
經。終於即世。平居冷食粗衣。一心正念。晨宵翹注。及
病既革。誦念自尅。終斯不捨。囑道俗曰。念佛為先。勿
虗度世。當於西方相待。又曰。燒散吾尸。不勞銘塔。言
訖而逝。年八十三（續高僧傳）。
<other>功迥</other>
功迥。浚儀人。行普賢懺。身不倚牀者三十年。一日見
普賢大士。乘六牙象。地白金色。晚年專講法華。至藥
草譬喻品。天輒降雨。又撰佛地論疏。願迥詮疏功德。
求生淨土。疏成。五色異光照其室。迥曰。得於此時乘
光見佛。所願足矣。乃繫念西方。不食而化（佛祖統紀）。
<other>惟岸</other>
惟岸。并州人。平生行方等懺。迴向淨土。遇微疾。禪觀
無閒。一日見觀音勢至二菩薩現空中。遲久不滅。岸
頂禮雨淚曰。幸以肉眼。得覩聖容。所恨後世無傳。乃
召畫工。無能畫者。忽有二人。自言從西京來。欲往五
臺。願畫菩薩像。畫畢忽不見。岸知西方緣熟。告諸弟
子曰。吾今往生。誰偕行者。有小童子。稽顙曰。願隨師
去。岸令辭父母。父母謂為戲言。未信也。頃之。沐浴更
衣。入道場坐。念佛而化。岸撫其背曰。小子先我行邪。
因索筆作偈。讚所畫二菩薩像。讚畢。別諸弟子。入道
場。命門徒助稱佛名。端坐而逝。年八十。時垂拱元年
正月七日也（宋高僧傳）。
<other>法持</other>
法持。姓張。潤州江寧人。幼出家。年十三。謁黃梅忍禪
師。蒙示法要。領解幽元。後事方禪師為入室弟子。已
而專修淨業。長安二年九月五日。終於金陵延祚寺。
臨終遺命。露屍松林之下。施與烏鳶螻蟻。使食吾血
肉者。起淨土因。言已瞑目。寺僧見神幡數首。從西而
來。幡出異光以燭其室。年六十八（宋高僧傳佛祖統紀）。
<other>懷玉</other>
懷玉。姓高。丹邱人。執持律法。名節峭然。一食長坐。蚤
虱恣生。誦彌陀經三十萬遍。日課佛號五萬聲。常行
懺悔。天寶元年六月九日。見西方聖像。數如恒沙。一
人擎銀臺來迎。玉曰。吾一生念佛。誓取金臺。何為不
然。聖眾遂隱。玉倍加精進。忽聞空中云。頭上已有光
暈矣。請趺坐結印以俟佛來。越三日。異光滿室。玉云。
若聞異香。我報將盡。書偈云。清淨皎潔無塵垢。上品
蓮臺為父母。我修道來經十劫。出示閻浮厭眾苦。一
生苦行超十劫。永離娑婆歸淨土。說偈已。香氣盈空。
聖眾遍滿。見阿彌陀佛。觀音勢至。身紫金色。共御金
剛臺來迎。玉含笑而逝。郡太守段懷然作偈贊曰。我
<pb n="202"/>
師一念登初地。佛國笙歌兩度來。唯有門前古槐樹。
枝低只為罣金臺（宋高僧傳）。
<other>慧日</other>
慧日。姓辛。東萊人。唐中宗時得度。見義淨三藏。詣西
域求法。心慕之。於是泛舶渡海。經三年。得達天竺。禮
如來聖跡。尋求梵本。日既閱歷艱苦。深厭閻浮。思何
國何方有樂無苦。何法何行。能速見佛。徧問天竺三
藏。皆勸修淨土法門。日聞已頂受。漸至北印度健䭾
羅國。王城東北有大山。山有觀世音像。有至誠祈請
者。每見大士現身。日至山叩頭七日。又斷食。畢命為
期。至七日夜。觀音於空中現紫金身。長一丈餘。坐寶
蓮華。埀右手摩日頂曰。汝欲傳法。自利利他。唯念西
方極樂世界。阿彌陀佛。發願往生。到彼國已。見佛及
我。得大利益。汝當知淨土法門。勝過諸行。說已忽滅。
日既困憊。聞已。精神頓壯。及登嶺東歸。計行七十餘
國。閱一十八年。開元七年達長安。詣闕獻佛真容梵
夾等。賜號曰慈愍三藏。日勤修淨業。唱導一時。著往
生淨土集行於世。天寶七年卒。將終。見蓮華在前。狀
如日輪（宋高僧傳佛祖統紀）。
<other>常慜</other>
常慜。并州人。落髮後。精勤匪懈。念誦無歇。甞發大誓。
願生極樂。專修淨業。稱念佛名。後遊京洛。專崇斯業。
輒有冥應。遂發願寫般若經滿萬卷。又欲遠詣西域。
禮如來聖跡。以此勝福。迴向淨土。遂至海濵附舶。從
訶陵國至末羅瑜國。欲往中天。商舶載重。解纜未達。
風起。舟且覆。商人爭上小舶。互相排擠。舶主高聲喚
慜上舶。慜曰可載餘人。我不去也。所以者何。若輕生
為物。順菩提心。亡己濟人。斯大士行。於是合掌稱阿
彌陀佛。舟沈身沒。聲盡而終。年五十餘。有從遊弟子
一人。亦念佛名。與之俱沒。其得濟之人。具陳其事如
此（西域求法高僧傳）。
<other>法善</other>
法善。不詳其所出。天寶間遊京師。習天台教。常誦法
華。所居之處。瓶水自滿。臨終見金蓮華從空下迎。天
樂競鳴。隱隱向西去（佛祖統紀）。
<other>神皓</other>
神皓。字恒度。姓徐。蘇州人。天性耿潔。依錢塘龍泉一
公出家。天寶六年得度。乾元初。住蘇州開元寺。結道
俗為西方社。其有懈散者退之。時以為栴檀林中。常
材自枯。後示疾。謂弟子曰。淨土聖相已現。吾今夕必
往生矣。澡身易衣。端坐而逝。香氣滿室。是夜天瑠璃
色。星霣如雨。年七十五（宋高僧傳佛祖統紀）。
<other>道光</other>
道光。姓褚。幼出家。長而受具。學通毗尼。持法華經。創
建塔廟。沒身不怠。上元元年仲秋。示疾。其月三日。質
明。支疾凝神。觀阿彌陀佛。忽見佛身現在其前。滿庭
碧華。昔所未覩。四日昧爽。有一異人見請。遂開目彈
指曰。但發菩提心。五日。曼陀羅華自天而雨。五色雲
氣。覆映其廬。遂卒。年七十九（宋高僧傳）。
<other>飛錫</other>
飛錫。不詳其所出。初學律儀。後與楚金法師。研習天
台教觀。天寶初。遊京師。止終南紫閣草堂。撰念佛三
昧寶王論三卷。其上卷明通念三世一切佛門。略言。
夫帝網未張。千瓔焉覿。宏綱忽舉。萬目齊開。浴大海
者。已用於百川。念佛名者。必成於三昧。而世人念過
去釋迦。想現在彌陀。獨未聞念未來諸佛。何邪。以諸
佛為至尊也。眾生為至卑也。高下出焉。羣妄興矣。敬
傲立焉。一真隱矣。般若云。一切有情。皆如來藏。普賢
菩薩自體徧故。夫貧女懷王。米在糠𥢶。鏡然可觀。人
皆侮未來玉毫。不敢侮過現金色。起罪之由。在當來
佛上。非已今佛上也。眾生苟非。當佛焉在。若知母因
子貴。米以穅全。有叶法華不輕之心。則念佛三昧。不
速而成。是故嬖女羣盜。不可或輕。鬼獄畜生。亦宜普
<pb n="203"/>
敬。乃至無善可擇。無惡可棄。故隨所念。無非佛矣。其
中卷明念現在佛專注一境門。略言。悲華經言。密蘇
王子發心已來。行時步步。心心數法。常念諸佛。今登
正覺。生妙樂剎。即阿閦佛是。吾謂經行廣陌。徒步幽
林。固當如密蘇之見。即鳴珂入仗。動佩朝天。肅肅羽
儀。駸駸車馬。又安得不用心於步步間哉。夫含齒戴
髮。死生交際。未有無出入息者。世人多以寶玉木槵
等為數珠。吾以出入息為念珠焉。稱佛名號。隨之於
息。有大恃怙。安懼一息不還。即屬後世者哉。余行住
坐臥。常用此珠。縱令昏寐。含佛而寢。覺即續之。必於
夢中得見彼佛。如鑽燧煙飛。火之前相。夢之不已。三
昧成焉。面覩玉毫。親蒙授記。萬無一失也。問。然則但
能繼想。無取高聲乎。答。辟散之要。要存乎聲。聲之不
厲。心竊無定。有五義焉。[托-七+友]茅連茹。乘䇿其後。畢命一
對。長謝百憂。一也。聲光所及。萬禍氷消。功德叢林。千
山松茂。二也。金容熒煌以散彩。寶華淅瀝而雨空。若
指諸掌。皆聲致焉。三也。如牽木石。重而不前。洪音發
號。飃然輕舉。四也。與魔軍戰。旗鼓相望。用聲律於戎
軒。以定破於強敵。五也。喧靜兩靜。止觀雙運。叶夫佛
意。不亦可乎。華嚴經。寧受無量苦。得聞佛音聲。不受
一切樂。而不聞佛名。然則佛聲遠震。開善萌芽。猶春
雷之動百草。安得輕誣哉。其下卷明理事雙修即生
無生門。略言。世人謂念佛有念也。吾則謂念佛無念
也。又念即是空。焉得有。非念滅空。焉得無。念性自空。
焉得生滅。又無所念心者。應無所住也。而修念佛者。
而生其心也。無所念心者。從無住本也。而修念佛者。
立一切法也。無所念心者。念即是空也。而修念佛者。
空即是念也。此明中道雙寂雙照。照而常寂。無所念
心矣。寂而常照。而修念佛焉。如來寂照三摩地。念佛
三昧究竟之位也。故此三昧。能生首楞嚴王師子吼
定。菩薩念佛三昧經破相偈曰。念佛真空色。安住無
著心。觀法何名佛。攝心恒相續。金色非如來。四陰亦
如是。離色非如來。想色應當知。此是佛世尊。最勝寂
靜處。善能滅一切。外道諸邪見。如龍王降雨。澤及於
一切。此經明六度萬行。未有一法不是念佛三昧也。
大品經。佛為鈍根人說諸法空寂。以其動生執見也。
為利根人說諸佛相好。知其蓮不染塵也。坐禪三昧
經。菩薩坐禪。不念一切。唯念一佛。如清冷海中金須
彌山。乃至功德法身。亦如是念。故知不得以不念為
無念。觀佛實相。觀身亦然。遇境皆真。無心不佛。必不
離念存於無念。離生立於無生。若離而別立者。斯不
了煩惱即菩提。眾生即諸佛矣。既離之不可。即念佛
真無念也。即往生真無生也。其義煥然。若秋天澄霽。
明月出雲矣。永泰初。詔於大明宮內。同良賁等參譯
仁王護國般若經。及密嚴經。充證義正員。後不知其
終（宋高僧傳寶王三昧論）。
<other>齊翰</other>
齊翰。字等至。姓沈。湖州人。天寶八年。出家永定寺。道
性淵默。跡不近名。身不關事。長在一室。寂如無人。專
門相部義疏。精敏罕儔。明法華經。主蘇湖戒壇。大歷
十年。入流水念佛道場。一念之頃。即見淨土境相。廼
作歌曰。流水動兮波漣[漪-大+(立-一)]。芙蕖輝映兮寶光隨。乘光
西邁兮偕者誰。未幾遇疾。謂弟子曰。有[鴳-女+隹]從空飛下。
迴翔我前。爾曹見否。弟子問曰。和尚捨生。何乃抱病。
翰曰。必謝之軀。雖聖未免。即回瞻聖像而亡。年六十
八（宋高僧傳佛祖統紀）。
<other>自覺</other>
自覺。博陵望都人。少出家開元寺。至德二年。往靈壽
縣禪法寺。習律經論。勤瘁九年。皆造精微。大歷元年。
往平山縣界。得重林山院居焉。拾果采蔬。日唯一食。
歲大旱。恒陽節度使張公。聞其精苦。躬入山。請其祈
雨。覺[虔-文+ㄆ]告龍神。大雨立下。張甚尊禮之。初欲鑄大悲
菩薩像。并建佛寺。至是施者駢集。鑄像高四十九尺。
<pb n="204"/>
梵□端嚴。迨年稔。寺亦隨成。遂於壇前矢願。願承聖
力。早生淨土。夜三更。見金光二道。中有阿彌陀佛。自
光中下。二大士左右隨之。佛垂金臂摩覺頂曰。守願
勿易。利物為先。寶池生處。任從汝願。貞元十一年二
月望夜。見神人現半身雲中。俯謂覺曰。師西歸之期
至矣。覺舉手謝之。六月十四日。即於觀音像前趺坐
而化。覺所鑄大悲像。屢著顯應。至周顯德初。勅令天
下銅像一例除燬。及是像。匠氏暴卒。後宋太祖令重
鑄於寺焉（宋高僧傳佛祖統紀）。

淨土聖賢錄卷二

<sarticle>淨土聖賢錄卷三</sarticle>

<other>往生比邱第三之二</other>
<other>承遠</other>
承遠。不詳其所出。始學於成都唐公。次資川詵公。至
荊州。進學於玉泉真公。真公令居衡山設教。人從而
化者萬計。始居山西南巖石下。人遺之食則食。不遺
則食土泥。羸形垢面。躬負薪槱。凡化人。立中道而教
之權。俾得以疾至。故示專念法門。書塗巷。刻谿谷。丕
勤誘掖。人皆負布帛。斬木石。委之嚴戶。不拒不營祠
宇既具。是為彌陀寺。營造之餘。則施與餓疾者。貞元
十八年七月十九日終於寺。年九十一。先是有釋法
照者。居廬山。由正定中。趨安樂國。見蒙惡衣侍佛者。
佛告曰。此衡山承遠也。出而求之。肖焉。乃從之學。傳
教天下。照在代宗時為國師。言其師有至德。天子南
嚮而禮焉。度其德不可徵。乃名其居曰般舟道場。柳
宗元為製[石*((白-日+田)/廾)]。立石寺門之右（柳子厚文集）。
<other>法照</other>
法照。不知何許人也。大歷二年。居衡州雲峯寺。勤修
不懈。一日於僧堂粥鉢中。覩五色祥雲。雲內現山寺。
寺東北有山。山下有㵎。㵎北有石門。門內復有一寺。
牓曰。大聖竹林寺。他日。復於鉢中見雲中數寺。池臺
樓觀。萬菩薩眾雜處其中。以所見問知識。有一僧曰。
聖神變化。不可情測。若論山川勢面。乃五臺也。四年。
照於郡之湖東寺。開五會念佛道場。感祥雲彌覆。雲
中現樓閣。阿彌陀佛及二菩薩。身滿虗空。衡州舉郭。
咸焚香瞻禮。良久方滅。照復遇一老人謂曰。汝曾發
願往金色世界。禮覲大聖。今何輒止。言訖不見。照遂
與同志數人。遠詣五臺。五年四月六日。至五臺縣佛
光寺。其夕四更。遙見異光照身。即之。行五十里。得一
山。山下有㵎。㵎北有一石門。見二童子。自稱善財難
陀。引至一寺。牓曰大聖竹林寺。如鉢中所見。金地寶
樹以為莊嚴。入寺登講堂。見文殊在西。普賢在東。各
據師子座。萬眾圍繞而為說法。照作禮問曰。末代凡
夫。去聖時遠。知識隘劣。障垢尤深。佛性無由顯現。佛
法浩瀚。未審修何法門。最為其要。文殊告曰。汝今念
佛。今正是時。諸修行門。無過念佛。供養三寶。福慧雙
修。此之二門。最為善要。我於過去劫中。因觀佛故。因
念佛故。因供養故。得一切種智。是故。一切諸法。般若
波羅蜜。甚深禪起。乃至諸佛。皆從念佛而生。故知念
佛。諸法之王。照問當云何念。文殊言。此世界西有阿
彌陀佛。彼佛願力不可思議。汝當繼念。令無間斷。命
終決定往生。永不退轉。語已。二大聖同舒金臂摩照
頂曰。汝以念佛故。不久證無上正等菩提。若善男女
等。願疾成佛者。無過念佛。則能速證無上菩提。照歡
喜作禮。辭而退。二童子送出寺門。舉頭忽失所在。乃
立石標記其處。至四月十三日。照與五十餘僧。同往
金剛窟。[虔-文+ㄆ]心禮三十五佛名。照禮纔十徧。忽見其處
廣大嚴淨琉璃宮殿。文殊普賢俱在一處。復獨詣金
剛窟所。願見大聖。以身撲地。見梵僧佛陀波利。引入
一院。額曰金剛般若寺。異寶莊嚴。光明閃爍。照雖歷
<pb n="205"/>
覩靈異。而未語人也。是年十二月。於華嚴寺。入念佛
道場。絕粒要期。誓生淨土。至七日初夜。正念佛時。見
一梵僧入謂曰。汝所見臺山境界。胡不傳示世人。言
畢不見。照心異之。翌日又見梵僧語如前。照曰。非敢
秘密聖道。恐生疑謗耳。僧曰。大聖文殊。現在此山。尚
招人謗。汝何惜焉。但以所見境界。普告眾生。使見聞
者。發菩提心。作毒鼓緣耳。照遂憶所見。錄以傳世。明
年。江東釋慧從。與華嚴寺諸僧。隨照至金剛窟。及立
石標記處。瞻仰舊跡。大眾悲喜未已。忽聞鐘聲。其音
雅亮。節解分明。眾愈驚異。知照所見不虗。因書於屋
壁。願見聞者共發勝心。後於化竹林寺題額處。建寺
一區。仍號竹林焉。照於是篤志念佛。日夜無曠。忽見
佛陀波利謂曰。汝華已就。後三年華開矣。至期謂眾
曰。吾行矣。端坐而逝。或言照嘗於并州五會念佛。德
宗時詔入京師。教宮人念佛。亦及五會。號五會法師
（宋高僧傳樂邦文類）。
<other>少康</other>
少康。姓周。縉雲仙都山人。生而不言。七歲。入靈山寺
禮佛。母問識否。忽發言曰。釋迦牟尼佛。父母遂捨之
出家。年十五。能通五部經。貞元初。詣洛陽白馬寺。見
殿中文字放光。探之。則善導和尚西方化導文也。康
祝曰。若於淨土有緣。當使此文再現光明。言已。光復
閃爍。光中隱隱有化菩薩。康曰。劫石可磨。我願無易
矣。遂之長安光明寺善導和尚影堂瞻禮。忽見導真
像升空。謂曰。汝依吾教。廣化有情。他日功成。必生安
養。南至江陵。遇一法師謂曰。汝欲化人。當往新定。緣
在於彼。言訖不見。乃適新定。乞錢誘小兒念佛。念佛
一聲。即與一錢。如是年餘。凡男女少長見康者。皆云
阿彌陀佛。念佛之聲。盈於道路。遂於烏龍山建淨土
道場。築壇三級。每遇齋日。善信畢集。所化三千許人。
每升座。高聲唱佛。眾共和之。康一唱佛。眾見一佛從
其口出。十聲。則有十佛。若貫珠焉。康謂眾曰。汝見佛
者。必得往生。眾皆欣慰。二十一年十月。囑道俗曰。當
於淨土起增進心。於閻浮提起厭離心。汝曹此時見
我光明。真我弟子。遂放異光數道。寂然而逝。塔於臺
巖。號臺巖法師（宋高僧傳樂邦文類）。
<other>辯才</other>
辯才。姓李。襄陽人。其誕也。異香發於室。七歲。依峴山
寂禪師出家。周遊列郡。師事長安安國寺懷威律師。
報恩寺義頒律師。剖析經義。無所不通。後為章信寺
僧主。密修淨土二十年。未嘗告人。獨與護戎任公善。
謂曰。才必生淨土。期在十年。至期。使弟子報任公曰
向所期已及矣。任公至。才曰。吾去矣。安坐繩牀。默然
歸寂。眾聞天樂西來。異香滿室。年五十六（宋高僧傳佛祖統紀）。
<other>善道</other>
善道。臨淄人。嘗入大藏信手探卷。得觀無量壽佛經。
乃專心念佛。修十六妙觀。及往廬山。觀遠公遺跡。愾
然增思。後遁跡終南。修般舟三昧數載。覩寶閣瑤池。
宛然在目。復往晉陽。從綽禪師授無量壽經。入定七
日。綽請觀所生處。道報曰。師當懺悔三罪。方可往生。
師嘗安佛像在檐牖下。自處深房。此一罪也。當於佛
前懺。又甞役使出家人。此二罪也。當於四方僧前懺。
又因造屋。多捐蟲命。此三罪也。當於一切眾生前懺。
綽靜思往咎。洗心悔謝。久之。道因定出。謂綽曰。師罪
滅矣。後有白光來照時。是往生相也。道行化京師。歸
者如市。忽微疾。即掩室。怡然念佛而逝。異香天樂。向
西而隱（佛祖統紀）。
<other>智欽</other>
智欽。不詳其人。專習禪業。又禮念萬五千佛名至萬
遍。後於柳州阿育王塔前。然一臂。求生淨土。弟子僧
護。夜半見庭前光照異常。因問何人秉炬。凡三問。空
中應曰。來迎欽法師耳。護急啟戶。見佛身放大光明。
旛華寶葢。騰空飛下。欽即時化去（佛祖統紀）。
<pb n="206"/>
<other>知元</other>
知元。字後覺。姓陳。眉州洪雅人。七歲在寧夷寺聽講
涅槃經。宛如宿習。是夕夢佛手摩其頂。年十一出家。
授以經疏。通達深奧。年十三。即升堂講論。黑白傾聽。
宣宗朝。召入京。賜紫袈裟。奏復天下廢寺。尋乞歸故
山。僖宗朝。錫號悟達國師。賜沈香座。膝上忽生人面
瘡。時蜀僧迦羅摩。令元以泉水洗之。瘡忽語曰。公知
袁盎殺晁錯乎。公即盎。我乃錯也。累世求報。而公十
世為高僧。戒律精嚴。不得其便。今公受賜過奢。故能
害之。而迦諾尊者以三昧水洗我。我去汝。不為怨矣。
瘡遂差。元少欲。過中不食。六時行道。累致顯應。一日
忽聞空中聲曰。必生淨土。乃訊曰。孰之語邪。空又應
曰。佛也。又見一菩薩降庭中。丁寧讚諭。忽不見。臨終
時。囑令棄屍飼魚鳥。曰吾久與西方淨土有期。今其
時矣。言訖右脅面西而沒。年七十三（宋高僧傳神僧傳）。
<other>端甫</other>
端甫。姓趙。天水人。母夢梵僧授舍利令吞之。遂誕甫。
十歲。依道悟禪師出家崇福寺。十七剃染。隷安國寺。
徧參講座。兼通經律。夢梵僧以瑠璃器盛滿舍利。令
吞之曰。三藏大教。盡貯汝腹矣。自是才辯無礙。演經
太原。傾都畢會。德宗徵入。賜紫方袍。迄順憲兩朝。俱
見尊禮。講涅槃唯識。凡一百六十座。日持諸部。以淨
土為息肩之地。所得供施數十百萬。悉以嚴飾殿宇。
而方丈單牀。泊然自得。開成元年六月一日。西向右
脇而滅。異香[鬱-山+止]然。茶毗得舍利三百餘粒（宋高僧傳）。
<other>雄俊</other>
雄俊。姓周。成都人。善講說。無戒行。甞罷道從戎。尋復
為僧。亦頗知愧悔。常持佛名。大歷中。暴亡。入冥。主者
呵責。命付地獄。俊大呼曰。觀經言。造五逆罪。臨終十
念。即得往生。雄俊雖造罪。不犯五逆。若凖念佛之功。
合生淨土。不然。三世諸佛。即成妄語。遂合掌諦念。寶
臺忽現。乘空西去。同時有自冥還者。傳其事云（宋高僧傳
○佛祖統紀載雄俊入冥自陳念佛功主者放還乃入西山專意念佛居四年別眾坐逝與此互異）。
<other>惟恭</other>
惟恭。荊州人。常事酒博。暇則誦經。祈生安養。同寺有
靈巋者。迹頗類之。里人為之語曰。靈巋作盡業。惟恭
繼其跡。地獄千萬重。莫厭排頭入。恭聞曰。我雖罪無
所逃。然仰賴佛力。十念往生。豈復墮惡道邪。一日恭
病。巋出寺。見少年手執樂器。問所從來。曰西來迎恭
上人耳。一人懷中出蓮華。華合如拳。葉出異光。望寺
而馳。次日至寺。恭已亡矣。巋因感悟改節。以名德著
（佛祖統紀）。
<other>大行</other>
大行。齊州人初學天台教。後入泰山居焉。結草為衣。
拾果為食。行法華三昧。感普賢大士現身。一日歎曰。
人命無常。不久磨滅。未知來世。何處受生。遂入大藏
叩禱。信手探之得阿彌陀經。於是專心思念阿彌陀
佛。閱三七日。夜半忽覩琉璃地。心眼洞明。又見佛及
二大士湧立空中。僖宗聞行名。詔入內。賜號常精進
菩薩。後一年。琉璃地復現。謂左右曰。寶地復現。安養
之期至矣。即日右脅而終（宋高僧傳佛祖統紀）。
<other>志通</other>
志通。姓張。鳳翔人。出家遊洛下。遇嚩日囉三藏。行瑜
伽教法。通禮事之。錢文穆王時。東遊吳越。入天台山。
於智者道場。覽淨土靈瑞傳。發心願生彼國。自是不
向西唾。不背西坐。一日登山中招手巖。誦四十八願。
願速生淨土。投身而下。墮一大樹中。枝輭斡柔。殊無
少損。乃復整身登巖。誓曰。大願已發。餘生可厭。唯望
聖眾。同來接引。再投而下。栖於草上。久之蘇矣。眾僧
尋至掖歸。往越州法華山。默修淨業。後見白[鴳-女+隹]孔⿱少隹
成行而下。又見蓮華開合於前。通曰。白[鴳-女+隹]孔⿱少隹。淨土
境也。蓮華光相。受生處也。淨相見矣。乃起禮佛而終。
茶毗。有五色祥雲環覆火上。舍利鱗砌於身（宋高僧
<pb n="207"/>
傳佛祖統紀）。
<other>可止</other>
可止。姓馬。范陽大房山人。年十二出家。十九抵五臺
山求戒。感文殊靈光燭身。二十三。往并部習法華經
百法論。後於長安開演。化導日眾。未幾。歸故鄉。母猶
在堂。持盂乞食以養母。長誦金剛經。晚居長壽淨土
院。後周廣順元年正月二十二日。微疾。召弟子念阿
彌陀佛。助吾往生。奄然而化。年七十五（宋高僧傳）。
<other>紹巖</other>
紹巖。姓劉。雍州人。七歲出家。依高安禪師。徧覽經書。
有如宿習。後居錢塘湖心寺。恒諷持法華經。晝夜無
間。期滿萬部。得生淨土。俄感蓮華生於陸地。誓焚身
供養西方三聖。吳越王俶力勸止之。又投身曹娥江
中。如有物藉其足。得不死。吳越王於寶塔寺。建淨土
院以居之。宋開寶四年七月。有疾。不求藥石。作偈累
篇。示門徒曰。吾誦經二萬部。決生安養。跏趺而化。茶
毗。舍利無算。年七十三（宋高僧傳佛祖統紀）。
<other>守真</other>
守真。姓紀。字法燈。永興萬年人。出家聖壽寺。謁從朗
師學起信論。次依性光師傳華嚴法界觀。後禮演秘
闍黎授瑜伽教。竝得心要。明達諸法。宣暢妙典。四十
年無少怠。賜號曰昭信。常於中夜習西方無量壽觀。
修念佛三昧。期生淨域。開寶四年秋八月九日。命眾
同唱佛名。久之令止。奄然歸寂。年七十八。闍維獲舍
利焉（宋高僧傳）。
<other>延壽</other>
延壽。字沖元。錢塘王氏子也。少誦法華。錢文穆王時。
知稅務。多用官錢買放生命。罪當死。引赴市曹。王使
人瞷之。色不變。命釋之。投四明翠巖禪師出家。復參
天台韶國師。發明心要。甞於國清寺行法華懺。禪觀
中。見觀音菩薩以甘露灌其口。因是獲大辯才。以宿
願未決。登智者禪院。作二鬮。一曰一心禪定。一曰萬
行莊嚴淨土。冥心精禱。七拈皆得淨土鬮。於是一意
修淨業。建隆二年。忠懿王請住永明寺。賜號智覺禪
師。日課一百八事。夜往別峯。行道念佛。旁人時聞螺
貝天樂之音。誦法華經。積一萬三千部。居永明十五
年。弟子一千七百人。常與眾授菩薩戒。施鬼神食。買
贖生命。皆以迴向淨土。著宗鏡錄一百卷。會天台賢
首慈恩異同之旨。又著萬善同歸集。集中指歸淨土
處。最為切要。其略曰。問。唯心淨土。周徧十方。何得托
質蓮臺。寄形安養。而興取舍之念。豈達無生之門。忻
厭情生。何成平等。答。唯心淨土者。了心方生。如來不
思議境界經云。三世一切諸佛。皆唯心量。得隨順忍。
或入初地。捨身速生極樂佛土。故知識心方生唯心
淨土。著境祇墮所緣境中。既明因果無差。乃知心外
無法。又平等之門。無生之旨。雖即仰教生信。其奈力
量未充。觀淺心浮境強習重。須生佛國。以仗勝緣。忍
力易成。速行菩薩道。十疑論云。智者熾然求生淨土。
達生體不可得。即是真無生。此謂心淨故即佛土淨。
愚者為生所縛。聞生即作生解。聞無生即作無生解。
不知生即無生。無生即生。不達此理。橫相是非。此是
謗法邪見人也。問。心外無法。佛不去來。何有見佛及
來迎之事。答。唯心念佛。以唯心觀。徧該萬法。既了境
唯心。了心即佛。故隨所念無非佛矣。般舟經云。如人
夢見七寶親屬歡喜。覺已追念。不知在何處。如是念
佛。此喻唯心所作。即有而空。故無來去。又如幻非實。
則心佛兩忘而不無幻相。則不壞心佛。空有無礙。即
無去來。不妨普見。見即無見。常契中道。是以佛實不
來。心亦不去。感應道交。唯心自見。如造罪眾生。感地
獄相。唯識論云。一切如地獄。同見獄卒等。能為逼害
事。故皆是罪人惡業心現。竝無心外實銅狗鐵蛇等
事。世間一切事法。亦復如是。然彼遮那佛土。匪局東
西。若正解了然。習累俱殄。理量雙親。問。觀經明十六
<pb n="208"/>
觀門。皆是攝心修定。觀佛相好。諦了圓明。方階淨域。
如何散心而能化往。答。九品經文。自有升降。上下該
攝。不出二心。一定心。如修習定觀。上品往生。二專心。
但念名號。眾善資薰。回向發願。得成末品。仍須一生
歸命。盡報精修。坐臥之間。常面西向。當行道禮敬之
際。念佛發願之時。懇苦翹誠。無諸異念。如就刑獄。若
在狴牢。怨賊所追。水火所逼。一心求救。願脫苦輪。速
證無生。廣度含識。紹隆三寶。誓報四恩。如斯志誠。必
不虗棄。如或言行不稱。信力輕微。無念念相續之心。
有數數間斷之意。恃此懈怠。臨終望生。但為業障所
牽。恐難值其善友。風火逼迫。正念不成。何以故。如今
是因。臨終是果。應須因實。果則不虗。聲和則響順。形
直則影端也。如要臨終十念成就。但預辦津梁。合集
功德。回向此時。念念不虧。即無慮矣。夫善惡二輪。苦
樂二報。皆三業所造。四緣所生。六因所成。五果所攝。
若一念心瞋恚邪婬。即地獄業。慳貪不捨。即餓鬼業。
愚癡闇蔽。即畜生業。我慢貢高。即修羅業。堅持五戒。
即人業。精修十善。即天業。證悟人空。即聲聞業。知緣
性離。即緣覺業。六度齊修。即菩薩業。真慈平等。即佛
業。若心淨。即香臺寶樹。淨剎化生。心垢。則邱陵阬坎。
穢土稟質。皆是等倫之果。能感增上之緣。是以離自
心原。更無別體。欲得淨果。但行淨因。如水性趨下。火
性騰上。勢數如是。何足疑焉。又甞作四料簡云。有禪
無淨土。十人九錯路。陰境若現前。瞥爾隨他去。無禪
有淨土。萬修萬人去。但得見彌陀。何愁不開悟。有禪
有淨土。猶如帶角虎。現世為人師。當來作佛祖。無禪
無淨土。鐵牀并銅柱。萬劫與千生。沒箇人依怙。開寶
八年二月二十六日。晨起。焚香告眾。趺坐而化。年七
十二。後有僧來自臨川。經年遶其塔。人問故。曰。我病
入冥。見殿左供一僧像。王勤致禮拜。因詢其人。曰杭
州永明壽禪師也。已往生西方上上品矣。王重其德。
故禮敬耳（樂邦文類萬善同歸）。
<other>晤恩</other>
晤恩。字修己。姓路。常熟人。年十三。聞人誦彌陀經。心
有所感。遂投興福寺出家。後唐長興中。往崑山慧聚
寺學南山律。既而聽習法華光明諸經。及止觀論咸
造精微。終日一食。不離衣鉢。不畜財貨。臥必右脅。坐
必跏趺。每布薩。必＆CB14698;然流涕。徧誨人以西方淨業。及
一乘圓旨。講演法華二十餘部。宋雍熈三年八月朔。
夜覩白光自井而出。謂門人曰。吾報齡極於此矣。乃
絕粒禁言。一心念佛。夢一沙門執金爐焚香。三遶其
室。言是灌頂。吾已生淨土。嘉汝所修。故來相迎。夢覺。
呼門人至。猶聞異香。二十五日。為眾說止觀指歸。及
觀心大義。端坐面西而化。年七十五。寺眾聞管弦鈴
鐸之音。喨亮空中。久而漸遠。茶毗得舍利無算。恩弟
子文備。洞明觀法。一室坐忘者三十年。雍熈二年。微
疾。淨土見前。累足而逝（宋高僧傳佛祖統紀）。
<other>文輦</other>
文輦。永嘉平陽人。既受戒。徧學三乘。依縉雲明昭禪
師法會。疑情頓決。後復依天台德韶禪師。重有悟入。
閱藏經三周。宗說兼通。逍遙無滯。太平興國三年。伐
栴檀。結成一龕。趺坐其內。自持火炬。誓曰。願舍此殘
軀。上供十方諸佛菩薩。命眾唱佛。助我往生。須臾焰
發。其煙五色。旋轉虗空。猶聞佛聲。頃之乃寂。火熄。收
舍利無算。年八十四（宋高僧傳）。
<other>義通</other>
義通。字惟遠。姓尹。高麗國人。頂有肉髻。眉長五六寸。
受具後。學華嚴起信。晉天福時。來遊中國。至天台雲
居寺見韶國師。忽有契悟。及謁螺溪寂法師。聞一心
三觀之旨。遂留受業。稱具體焉。開寶元年。漕使顧承
徽。舍宅為寺。請通居之。太平興國七年。賜寺額為寶
雲。通敷揚教觀。幾二十年。常呼人為鄉人。有問其故。
曰。吾以淨土為故鄉。諸人皆當往生。即吾鄉中之人
<pb n="209"/>
也。端拱元年十月二十一日。右脇而化。闍維。舍利盈
滿。年六十二（佛祖統紀）。
<other>有基</other>
有基。字及賢。姓王。錢塘人。五歲出家。從天台壽昌法
超為師。十歲受具。聞四明寶雲傳智者教。往事之。受
法華止觀。隨言解義。曲盡其妙。端拱元年。郡人講演
教於太平興國寺。學者數百人。每白黑月。必集眾誦
菩薩戒法。勸道俗念佛。四十年。數至萬人。遇歲歉則
持鉢以供聽眾。祥符八年六月。示疾。弟子令祥請曰。
和尚西歸。可無留訓。基乃廣談圓旨。逾時。眾忽見西
方現光。空中奏樂。基曰。西方三聖人來也。即右脅西
向而化。有夢基具威儀往西方者。有夢基坐青蓮華
對佛說法者。有夢阿彌陀佛為基授記者。法智聞而
歎曰。臥病談禪。臨終見佛。信希有事哉。茶毗。出舍利
無算（佛祖統紀）。
<other>省常</other>
省常。字造微。姓顏。錢塘人。七歲出家。十七受具戒。宋
湻化中。住南昭慶。慕廬山之風。謀結蓮社。刻無量壽
佛像。刺血書華嚴淨行品。於是易蓮社為淨行社。士
夫與會者。一百二十人。皆稱淨行弟子。王文正公旦
為之首。比邱及千人焉。天禧四年正月十二日。常端
坐念佛。有頃。厲聲唱曰。佛來也。泊然而化。眾見地色
皆金。移時方隱。年六十二（佛祖統紀）。
<other>知禮</other>
知禮。字約言。明州金氏子也。其父母禱佛求嗣。夢神
僧𢹂一童⿱田廾之曰。此佛子羅睺羅也。未幾生禮。七歲
喪母。號哭不絕。白父求出家。遂往太平興國寺。依洪
選師得度。稍長。依寶雲寺義通法師學教觀。圓頓之
旨。一受即了。湻化中。通既歸寂。受請主乾符寺。尋徙
保恩院。敷揚教觀。學徒踵至。明州旱。禮與慈雲式公。
修光明懺。約三日不雨。當自焚一手。如期果大雨。大
中祥符三年。重建保恩。賜名曰延慶。六年。建念佛施
戒會。親為疏文以勸曰。原夫一念本融。諸法無礙。遇
熏既異。感報成差。是以順性而修。則顯諸佛淨土。隨
情而作。則循五趣苦輪。所以處娑婆者。升出尤難。墮
落者眾。經云。得人身者。如爪上土。失人身者。如大地
土。直待三乘行備。方免四趣受生。葢境界麤強。煩惱
熾盛。自力求脫。實難其人。若夫生安養者。國土莊嚴。
身心清淨。直至成佛。不墮三塗。經云。尚無惡道之名。
何況有實。又云。眾生生者。皆是阿[鞥-合+(白-日+田)]䟦致。若欲生彼。
但當稱彼佛號。修彼佛慈。必為彼佛本願攝取。捨此
報身。定生彼國。具如經說。實非臆談。今結萬人以為
一社。心心繫念。日日要期。每歲仲春。同集一處。同修
供養。同聽法音。會彼萬心。以為一志。俾成淨業。誓取
往生。況劫濁命光。其猶風燭。一息不至。三塗現前。何
得自寬。不思來報。當依佛語。無順人情。頓息攀緣。唯
勤念佛。自此二月望日。歲舉會以為常。甞集十僧修
法華懺三年。期以懺畢。焚身供養妙經。求生淨土。後
為眾沮。不果。復集十僧修大悲懺三載。然三指供佛。
天禧四年。駙馬李遵勗奏禮高行。賜號法智大師。勅
令住世演教。禮以從上諸祖闡揚淨土者。多談事相。
罕示觀門。暫被時機。未窮圓頓。因取天台觀無量壽
經疏。研極理奧。曲暢元風。成妙宗鈔數萬言。其釋題
略云。觀者。總舉能觀。即十六觀也。無量壽佛者。舉所
觀要。攝十五境也。能觀皆是一心三觀。所觀皆是三
諦一境。毗盧遮那徧一切處。一切諸法。皆是佛法。所
謂眾生性德之佛。非自非他。非因非果。即是圓常大
覺之體。故起信論云。所言覺義者。謂心體離念。離念
相者。等虗空界。無所不徧。法界一相。即是如來常住
法身。依此法身。說名本覺。故知果佛圓明之體。是我
凡夫本具性德。故一切教所談行法。無不為顯此之
覺體。故四三昧。通名念佛（一常坐即一行三昧二常行即般舟三昧三半行半
坐即法華三昧四非行非坐亦名隨自意三昧詳見摩訶止觀）。雖俱念佛。而是通塗
<pb n="210"/>
顯諸佛體。若此觀門及般舟三昧。託彼安養依正之
境。用微妙觀。專就彌陀顯真佛體。雖託彼境。須知依
正同居一心。心性徧周。無法不造。無法不具。若一毫
法從心外生。則不名為大乘觀也。所言心性具一切
法造一切法者。實無能具所具能造所造。即心是法。
即法是心。能造因緣。及所造法。皆悉當處全是心性。
是故。今觀若依若正。乃法界心觀法界境。生於法界
依正色心。是則名為唯依唯正唯色唯心唯觀唯境。
故釋觀字用一心三觀。釋無量壽用一體三身。體宗
力用。義竝從圓。判教屬頓。寄語行者。觀雖深妙。本被
初心。若能進功。何憂不就。縱未入品。為因亦強。生至
彼[邱-丘+(看-目)]。得預大會。所見依正。微妙難思。速入聖階。度生
亦廣。況塵境麤強。誠為險處。故須外加事懺。內勤理
觀。正助雙行。加願要制。必於寶剎。速證無生。今解觀
門。其意在此。禮他所撰述。多指歸淨土。此其最切者。
時方詔天下立放生池。禮歲遇佛生日。結放生會。集
眾作法。縱諸魚鳥。有司以聞。勅樞密劉筠撰文。立[石*((白-日+田)/廾)]
院內。天聖六年正月元日。將示寂。建光明懺七日。至
五日。結跏趺坐。召大眾說法畢。驟稱阿彌陀佛數百
聲。奄然而逝。年六十九。露龕二七日。爪髮加長。闍維
時。舌根不壞。若蓮華然（四明教行錄觀經疏鈔佛祖統紀）。
<other>遵式</other>
遵式。字知白。台州寧海葉氏子也。母夢嚥明珠而生
式。稍長往東掖山依義全師出家。勤苦自厲。初學律
部。繼入國清寺。然指普賢像前。誓傳天台教法。雍熈
初。往四明寶雲寺事義通法師。常行方等三昧。積勞
嘔血。兩足皮裂。以死自誓。忽見觀音垂手指其口。引
出數蟲。又指端出甘露灌之。覺身心清涼。所患頓失。
已而頂高寸許。聲如洪鐘。慧辯無礙。通示寂。式反天
台。淳化元年。居寶雲。至道二年。結緇素專修淨業。作
誓生西方記。咸平中。歸東掖。建精舍。率眾修念佛三
昧。祥符七年。應杭人請主昭慶寺。尋赴蘇州講經開
元寺。復反杭。主靈山。王欽若判杭州。奏復天竺寺舊
名。賜式號曰慈雲。式嘗以天台智者放生故事語欽
若。欽若因奏請以西湖為放生池。報可。先後依經撰
集諸懺法。圓融三觀。以淨土為歸。又因知府馬亮問
道。述往生淨土決疑行願二門。其決疑門略云。佛法
有二。一者小乘不了義法。二者大乘了義法。大乘中
復有了義不了義。今談淨土。唯是大乘了義中了義
之法也。此教詮旨。圓融因果。頓足佛法之妙。經云。十
方諦求。更無餘乘。惟一佛乘。斯之謂與。是則十方淨
穢。卷懷同在於剎那。一念色心。羅列徧周於法界。竝
天真本具。非緣起新成。一念既然。一塵亦爾。故能一
一塵中一切剎。一一心中一切心。一一心塵復互周。
重重無盡無障礙。一時頓現非隱顯。一切圓成無勝
劣。我心既然。生佛體等。此則迴神億剎。實生於自己
心中。孕質九蓮。豈逃乎剎那際內。信此圓談。則事無
不達。昧斯至理。則觸類皆迷。故云諸佛如來是法界
身。入一切眾生心想中。乃至是心作佛。是心是佛。今
但直決疑情。令知淨土百寶莊嚴。九品因果。竝在眾
生介爾心中。理性具足。方得往生事用隨願自然。免
信常流。執此非彼。其行願門文多不載。別有論往生
坐禪觀法云。欲修往生觀者。當於一處。繩牀西向。易
觀想故。表正向故。跏趺端坐。頂脊相對。不昂不傴。調
和氣息。定住其心。然所修觀門。經論甚多。初心凡夫。
那能徧習。今從要易。略示二種。於二種中。仍逐所宜。
不必併用。其有於餘觀想熟者任便。但得不離淨土
法門。皆應修習。所言二種。一者扶普觀意。坐已。自想
即時所修。計功合生極樂世界。當便起心。生於彼想。
於蓮華中結跏趺坐。作華合想。作華開想。當華開時。
有五百色光來照身想。作眼目開想。見佛菩薩及國
土想。即於佛前坐聽妙法。及聞一切音聲。皆說所樂
聞法。所聞要與十二部經合。作此想時。大須堅固。令
<pb n="211"/>
心不散。心想明了。如眼所見。經久乃起。二者直想阿
彌陀佛丈六金軀。坐於華上。專繫眉間白毫一相。其
毫長一丈五尺。周圍五寸。外有八楞。其毫中空。右旋
宛轉。在眉中間。瑩淨明徹。不可具說。顯映金顏。分齊
分明。作此想時。停心注想。堅固勿移。然復應觀。想念
所見。若成未成。皆想念因緣。無實性相。所有皆空。一
如鏡中面像。如水現月影。如夢如幻。即空即假即中。
不一不異。非縱非橫。不可思議。心想寂靜。則能成就
念佛三昧。天聖中。別於寺東建日觀庵。送想西方。為
往生之業。尋講維摩經畢。與眾訣別。以講席付弟子
祖韶。作謝緣詩。示將歸寂。其明年為明道元年。十月
八日。有疾。卻醫藥。仍為眾略說法要。令請彌陀像。或
以觀音至。禮炷香祝曰。我觀觀世音。前際不來。後際
不去。十方諸佛。同住實際。願受我一炷之香。諸佛證
明。往生安養。或叩其所歸。對以寂光淨土。至晚坐脫。
年六十九。人見大星隕於靈鷲峯。紅光赫然（樂邦文
類佛祖統紀蓮宗寶鑑）。
<other>義懷</other>
義懷。姓陳。永嘉樂清人。遊京師。投景德寺為行童。天
聖中。試經得度。徧參諸方。依明覺禪師於翠峯。偶汲
水折擔。忽大悟。作偈呈覺。覺稱善。其後五坐道場。自
鐵佛至天衣。化導甚廣。懷既了法原。仍密修淨土。嘗
問學者云。若言捨穢取淨。厭此欣彼。則取捨之情。乃
是眾生妄想。若言無淨土。則又違佛語。畢竟如何。復
自答云。生則決定生。去則實不去。晚以疾居池陽松
山庵。弟子智才住臨平佛日寺。迎歸侍奉。才往蘇州。
懷促之歸。別眾而逝。年七十二（僧寶傳樂邦文類）。
<other>本如</other>
本如。明州句章人。少依法智法師。善詞翰。嘗請益經
義。法智曰。為我作知事三年。卻向汝道。三年復請。法
智厲聲一喝。復呼曰。本如。如豁然有省。以頌呈。法智
肯之。祥符四年。主東山承天寺。大振法道。歷三十年。
講法華涅槃光明觀無量壽等經。及天台教觀。至六
七遍。嘗集百僧修法華長懺一年。瑞應屢見。寶歷二
年。賜號神照法師。與丞相章得象諸賢結白蓮社。仁
宗欽其道。賜名白蓮寺。皇祐三年五月十八日。微疾。
升堂說法。與眾訣別。遂逝。年七十。時江上漁人見雲
端有僧西向去。天氣盛暑。異香非常。明年。門人啟鑰
貌如生。有大蓮華產於塔前（佛祖統紀）。
<other>仁岳</other>
仁岳。字潛夫。姓姜。霅川人。聞法智南湖之化。往而學
焉。久之。豁然有得。又與十同志修請觀音三昧。宴坐
靜室。恍如夢覺。後歷主杭州叢席。大宏法化。年老還
鄉主祥符。賜號淨覺。晚年專修淨業。然三指供佛。持
律至嚴。治平元年三月二十四日。謂門人曰。吾翌日
午刻當行。及明日。留偈安坐而逝。嘗著彌陀經疏二
卷。又作指歸記二卷以釋之。其後三十年。寺眾夢岳
謂宜遷塔。及開龕。色身不壞。舍利盈滿。遂具禮葬焉
（佛祖統紀）。
<other>處謙</other>
處謙。姓潘。永嘉人。母夢瑞雲入懷。娠三年始生。依常
寧寺契能出家。祥符初得度。即往學於天竺。慈雲深
器之。復謁神照如法師。大明圓頓之旨。未幾居首座。
尋歸主常寧。歷慈雲妙果赤城慧林淨住南屏天竺。
十坐道場。閱四十年。講唱不倦。登門者三千人。賜號
神悟。熈寧八年四月十五日。晨興。沐浴更衣。集眾諷
普賢行法。阿彌陀經。頃之升座。稱讚淨土功德。復告
眾曰。吾得無生日用久矣。今以無生而生淨土。寂然
而逝（佛祖統紀）。
<other>慧才</other>
慧才。姓王。永嘉樂清人。祥符初得度。年十三。受具戒。
往學於四明。自恨昏鈍。常持大悲呪。忽夢一梵僧長
數丈。脫袈裟被之。翌日臨講。豁然開悟。前後所聞。一
<pb n="212"/>
時洞曉。後謁慈雲。北面服勤。旦夜不替。治平初。住法
慧寶閣。賜號廣慈。未久。退居雷峯塔下。每翹足誦大
悲呪百八為課。又翹足一晝夜。誦彌陀佛號。一夕夢
至寶閣宮殿。有告之曰。淨土中品。汝所生也。元豐元
年春。為道俗千人授大戒於雪峯。方羯摩。觀音像頂
放光明。燈炬日光。皆為映奪。淨慈守一禪師為作戒
光記。六年五月二十一日。更衣就座。書偈贊佛畢。曰。
吾生淨土決矣。泊然而往。年八十六（佛祖統紀釋氏稽古略）。
<other>靈照</other>
靈照。姓盧。蘭溪人。出家寶慧寺。未搞月。通法華光明
二經。數歲往錢塘依香巖湛師學教觀。復往吳興依
淨覺岳師。台宗戶牗無不通曉。元豐中。主吳山解空
寺。繼遷景德寺。熈寧中。遷華亭超果寺。先後數歲中。
遇春首。必開淨業社。與者二萬人。輒多獲驗。嘗於夢
中見三聖儀相。跪而問曰。靈照一生誦大乘經。期生
安養。克果願否。觀音指曰。淨土不遠。有願即生。又誦
經深夜。忽夢普賢示身。遂發心造普賢像。誦經萬部。
以嚴淨業。元祐五年冬。臥疾。謂侍者曰。吾安養之期
已至。遂面西累足而化。闍維。異香襲人。舍利流迸（佛
祖統紀）。
<other>思義</other>
思義。字和甫。姓凌。湖州武康人。試法華經第一得度。
依明智韶法師學。悟解過人。修四三昧行。頸上生一
肉癭。夜夢功德天食之以桃。其疾即消。熈寧四年。賜
紫服。號淨慧。丞相蘇頌帥杭。請師居天竺。大振道法。
元祐三年二月十八日。中夜。忽趺坐別眾而逝。眾誦
念久之忽蘇曰。適隨觀音大士行。見金色人長身垂
臂。謂我曰。汝報緣未盡。過七日當來迎。至二十五日。
復趺坐而化。瘞龕之日。有赤雲垂布。如引導狀。向西
而沒（佛祖統紀）。
<other>宗賾</other>
宗賾。襄陽人。父早亡。母陳氏。鞠養於舅氏。少習儒業。
博通世典。年二十九。禮真州長蘆秀禪師出家。深明
宗要。元祐中。住長蘆寺。迎母於方丈東室。勸母薙染。
持念阿彌陀佛。始終七載。母臨終無疾。念佛而逝。賾
自謂報親之心盡矣。乃遵廬山之規。建蓮華勝會。普
勸僧俗。習西方妙觀。其次專持佛名。迴向發願。期生
淨土。自為文以唱之曰。夫以念為念。以生為生者。常
見之所失也。以無念為無念。以無生為無生者。邪見
之所惑也。念而無念。生而無生者。第一義諦也。是以
實際理地。不受一塵。則上無諸佛之可念。下無淨土
之可生。佛事門中。不捨一法。則總攝諸根。葢有念佛
三昧。還原要術。示開往生一門。所以終日念佛而不
乖於無念。熾然往生而不乖於無生。故能凡聖各住
自位。而感應道交。東西不相往來。而神遷淨剎。此不
可得而致詰也。故經云。若人聞說阿彌陀佛。執持名
號。乃至是人終時。心不顛倒。即得往生阿彌陀佛極
樂國土。夫如來世尊。雖分折攝二門。現居淨穢兩土。
然本聖之意。豈直以娑婆國土。邱陵坑坎。五趣雜居。
土石諸山。穢惡充滿。以是為可厭。極樂世界。黃金為
地。行樹參空。樓聳七珍。華敷四色。以是為可欣。葢以
初心入道。忍力未湻。須託淨緣。以為增上。何則。娑婆
國土。釋迦已滅。彌勒未生。極樂世界。阿彌陀佛。現在
說法。娑婆國土。觀音勢至。徒仰嘉名。極樂世界。彼二
上人。親為勝友。娑婆國土。諸魔競作。惱亂行人。極樂
世界。大光明中。決無魔事。娑婆國土。邪聲撓亂。女色
妖婬。極樂世界。水鳥樹林。咸宣妙法。正報清淨。實無
女人。然則修行緣具。無若西方。淺信之人。偏生疑謗。
竊嘗論之。此方之人。無不厭俗舍之喧煩。慕蘭若之
寂靜。故有捨家出家。則殷勤贊歎。而娑婆眾苦。何止
俗舍之喧煩。極樂優游。豈直蘭若之寂靜。知出家為
美而不願往生。其惑一也。萬里辛勤。遠求知識者。誠
以發明大事。決擇死生。而彌陀世尊。色心業勝。願力
<pb n="213"/>
洪深。一演圓音。無不明契。願參知識。而不欲見佛。其
惑二也。叢林廣眾。皆樂棲遲。少眾道場。不欲依附。而
極樂世界。一生補處。其數甚多。諸上善人。俱會一處。
既欲親近叢林。而不慕清淨海眾。其惑三也。此方之
人。上壽不過百歲。而童癡老髦。疾病相仍。昏沈睡眠。
常居大半。菩薩猶昏隔陰。聲聞尚昧出胎。則尺璧寸
陰。十喪其九。而未登不退。實為寒心。西方之人。壽命
無量。一託蓮胞。更無死苦。相續無間。直至菩提。所以
便獲阿惟越致。佛階決定可期。流轉娑婆促景。而迷
於淨土長年。其惑四也。若乃位居不退。果證無生。在
欲無欲。居塵不塵。方能興無緣慈。運同體悲。迴入塵
勞。和光五濁。其有淺聞單慧。或與少善相應。便謂永
出四流。高超十地。詆訶淨土。耽戀娑婆。掩目空歸。宛
然流浪。竝肩牛馬。接武泥犁。不知自是何人。擬比大
權菩薩。其惑五也。故經云。應當發願。願生彼國。則不
信諸佛誠言。不願往生淨土。豈不迷哉。若夫信佛言
而生淨土。則界繫之所不能拘。劫波之所不能害。謝
人間之八苦。無天上之五衰。尚無惡道之名。何況有
實。唯顯一乘之教。決定無三。歸依一體三寶。奉事十
方如來。佛光照體。萬惑潛消。法味資神。六通具足。三
十七品助道法。應念圓成。三十二應隨類身。徧塵剎
土。周旋五越。普被諸根。不動一心。徧行三昧。灑定水
於三千。引眾生於火宅。自利利他。皆悉圓滿。然則唯
心淨土。自性彌陀。葢解脫之要門。乃修行之捷徑。是
以了義大乘。無不指歸淨土。前賢後聖。自他皆願往
生。凡以度人。先須自度故也。嗚呼。人無遠慮。必有近
憂。一失人身。萬劫深悔。故率大海眾。各念彌陀佛。百
聲千聲。乃至萬聲。迴向同緣。願生彼國。竊冀蓮池勝
會。金地法明。綺互相資。必諧斯願。操舟順水。更加櫓
棹之功。十萬之遙。可不勞而至也。賾一夕夢一烏巾
白衣。風貌清美。可三十許。揖謂賾曰。欲入蓮華會。求
書一名。賾乃取會錄問曰。何姓名。答曰。普慧。書已。白
衣又云。家兄亦求書一名。曰令兄何名。答曰普賢。言
訖遂隱。既覺。謂諸耆宿曰。華嚴經離世間品。有普賢
普慧二菩薩。助揚佛法。吾今建會。共期西方。感二大
士幽贊。乃以二大士為會首。於是遠近皆嚮化焉（蓮
宗寶鑑樂邦文類）。
<other>元淨</other>
元淨。字無象。姓徐。杭州於潛人。十歲出家。稍長。就學
於慈雲。慈雲沒。復事明智。聞講止觀。悟第一義。應太
守呂臻請。住大悲閣。賜號辯才。遷主上天竺。尋退隱
南山之龍井。時賢蘇軾趙忭輩。欽其德器。屢致褒詠。
已復主靈山慈雲講席。說法晝夜無間。居常精修淨
土。未嘗暫歇。焚指供佛。左三右二。嘗禱大士求放光。
光即隨現。一日與僧熈仲同食。仲視淨眉間有光如
螢。攬之得舍利數粒。後常有於臥處得舍利者。將示
寂。乃入方圓庵晏坐。謝賓客。止飲食。語僧道潛曰。吾
淨業已成。七日無障。所願遂矣。及七日。出偈示眾。右
脅而化。年八十一。時元祐六年九月晦也（佛祖統紀樂邦文類）。
<other>從雅</other>
從雅。錢塘人。始從海月辯法師學止觀。後入南山天
王院。誦法華經五藏。金剛般若經四藏。彌陀經十藏。
禮舍利塔千徧。禮釋迦三十萬拜。彌陀百萬拜。佛號
五千萬聲。禮法華一字三拜者三過。心期淨土。一生
坐不背西。無為楊傑述安樂國讚三十首以贈。雅欲
發起眾信。遂於淨住寺圖九品三輩。刻傑讚於石。或
奏雅道行。賜號法寶。一日無病。面西趺坐而逝。天樂
鳴空。室有異香（佛祖統紀）。
<other>可久</other>
可久。不詳其所出。居明州。常誦法華。願生淨土。人號
為久法華。元祐八年。年八十一。坐化。越三日。還謂人
曰。吾游淨土。見諸勝境。與經符契。此間修淨業者。蓮
華臺上。皆已標名。標金臺者。一成都廣教院勳公。一
<pb n="214"/>
明州孫十二郎。一可久。標銀臺者。一明州徐道姑。言
訖。復化去五年。徐道姑亡。異香滿室。十二年。孫十二
郎亡。天樂迎空。久言悉驗（淨土文）。
<other>擇瑛</other>
擇瑛。姓俞。嚴州桐江人。出家於杭州壽寧寺。熈寧中。
參神悟法師。深悟止觀之道。閱不二門金錍。不[寢-(宋-木)+穴]者
數月。當湖魯氏創一院以迎瑛。大開法施。久之。遨遊
杭秀蘇湖間。嘗作往生淨土十願文曰。願我永離三
惡道。願我速斷貪瞋癡。願我常聞佛法僧。願我勤修
戒定慧。願我恒隨諸佛學。願我不退菩提心。願我速
見阿彌陀。願我決定生安養。願我分身徧塵剎。願我
廣度諸眾生。元符二年春。於杭之祥符寺示疾。俄奮
身凭几西向。誦阿彌陀經。卷終而逝（樂邦文類佛祖統紀）。
<other>宗本</other>
宗本。字無喆。姓管。常州無錫人。出家後。參天衣懷禪
師。念佛有省。後居杭州淨慈寺。歲大旱。湖井皆竭。寺
西隅忽湧甘泉。得金鰻魚。浚為井。寺僧千餘。賴以汲
飲。張氏有女死。母夢女為蛇。既覺。得蛇棺下。持詣本
為說法。俄有黑蟬翔棺上。而蛇失所在。母祝曰。若吾
女者。可入籠中。當再持詣淨慈。如其祝。本復為說法。
是夕。女見夢曰。二報已解脫矣。母因問生死輪迴。是
信有之。何以得免。女曰。六道四生。如井上轆轤。無一
人可免。唯修出世法。當得脫耳。盍問淨慈法主乎。其
顯化類如此。本奉詔入東京慧林寺。召對稱旨。賜號
圓照禪師。平時密修淨業。時雷峯才法師。神遊淨土。
見一殿殊麗。人曰。以待淨慈本禪師耳。又資福曦公
至慧林。禮足施金而去。人詰其故。曰。吾定中見金蓮
華。人言以俟慧林本公。其他蓮華無數。云以待受度
者。或有萎者。云是退墮人也。晚居蘇州靈巖寺。元符
間。將示寂。沐浴而臥。弟子環擁請偈。本熟視曰。癡子。
我尋常尚懶作偈。今日作甚麼偈。尋常要臥便臥。今
日亦何須特地坐也。乃索筆書後事付守榮。擲筆而
逝。若熟睡者然（佛祖統紀蘇州府志）。
<other>有嚴</other>
有嚴。姓胡。台州臨海人。六歲依靈鷲從師。十四受具。
往東山學於神照。契一心三觀之旨。修法華三昧。旋
主赤城寺。紹聖中。隱故山東峯。廬於樝木之旁。因自
號樝菴。嚴護戒律。一鉢之餘。不畜分寸。所修三昧。每
現瑞應。專事淨業。其所論述。多激勸往生。或問生欲
天者。十善為因。生色天者。禪定為因。生淨土者。必須
修無生妙觀。乃可得耳。今之學者。都懵教旨。謂生天
難而生淨土易。又孰信乎。答曰。法無難易。難易在人。
難者疑情。咫尺萬里。易者信心。萬里咫尺。所云修無
生妙觀得生者。此乃上品往生之一門耳。然不可闢
一門而塞多門。安樂集云。生淨土者有二種。一有相
心。謂著相欣樂。二無相心。謂理觀相應。若今之世。中
下鈍根。愚迷障重。待理觀相應方生者。或少矣。原夫
佛慈接物。方便多門。有定散之善焉。有佛法之力焉。
有事福而假願力迴向焉。有垂終劇怖而賴求救焉。
如是等類。百千萬數。但藉其一。必得往生。定善者修
心妙觀。首楞嚴定是也。散善者。如無量壽經十念念
佛。亦得往生。是也。佛力者。緣阿彌陀佛大悲願力。攝
取念佛眾生。眾生承佛願力。即得往生。如劣夫從轉
輪王。一日一夜。周行四天下。非其自力。輪王之力也。
法力者。如佛告蓮華明王菩薩。令誦灌頂神呪。加持
沙土。散亡者尸。或亡者墓。彼之亡者。或墮地獄餓鬼
畜生中。承是真言。生極樂國。是也。事福假迴向者。慈
心不殺。具諸戒善。受持秘呪。讀誦大乘。種種福善。迴
向莊嚴。成淨土因。得生極樂。是也。垂終求救者。臨命
終時。火車相現。稱佛力故。猛火化為清涼風。如僧雄
俊及張鍾馗。一稱佛號。俱生淨土。是也。是故。經云諸
小行菩薩及修小功德者。不可稱計。皆當往生。佛曰
易往。子曰難生。乍可順教而談易往。開人解脫之門。
<pb n="215"/>
不須執迷而說難生。塞彼菩提之路。建中靖國元年
孟夏。一日天神降空中謂曰。師淨業成矣。又夢池中
大蓮華。天樂圍繞。乃作自餞詩示眾。後七日跏趺而
化（佛祖統紀樂邦文類）。
<other>妙生</other>
妙生。會稽人。習律學。勤修淨土之業。與大通本禪師。
居潮山象塢。共明此道。一夕會門人諷彌陀經。就榻
端坐。焚香合掌。嗒然而化（佛祖統紀）。
<other>曇異</other>
曇異。姓杜。餘姚人。皇祐間得度。習教觀於天竺明智。
後入雷峯廣慈之室。孜孜叩擊。二十年無倦志。學成
歸里。敷講故山。專勤淨業。誦法華至五千部。普賢彌
陀各萬卷。崇寧元年秋。示疾。集眾告曰。吾生淨土時
至。當乘金臺。隨佛西邁。即澡身端坐。結印而逝。火餘。
舌根舍利。如貫珠然（佛祖統紀）。
<other>善本</other>
善本。姓董。開封人。母無子。禱佛乃生。及長。試華嚴經
得度。為圓照本師弟子。時號大小本。奉詔住上都法
雲寺。賜號大通。後歸杭州象塢寺。杜門卻掃。專修淨
業。有僧定中見方丈彌陀佛示金色身。大觀三年十
二月甲子。屈三指。告門人曰。止有三日在。至期。趺坐
面西而化（佛祖通載佛祖統紀）。
<other>宗坦</other>
宗坦。姓申。潞州黎城人。年十六。落髮受具。少通義學。
長而遍訪名師。垂五十年。名播講林。晚於唐鄧汝潁
之間。講淨土觀經。勸人念佛。求生安養。聽者如雲。皆
稟淨業。後於唐州青臺鎮。誓求安養。持名作觀。未嘗
暫忘。政和四年四月二十七日。夢中見阿彌陀佛告
曰。汝說法止六日。當生淨土。覺而白眾。次日講唱不
輟。至五月四日後夜。自知時至。鳴鐘集眾。告曰。因緣
聚散。固當有時。淨土勝緣。豈宜錯過。願眾念佛。助我
往生。又日。享年七十六。四大分離處。淨土禮彌陀。永
超三界苦。言已坐脫。滿室雷鳴。白雲覆地。從西而來。
三日方歇（蓮宗寶鑑）。
<other>中立</other>
中立。姓陳。明州鄞人。九歲。出家於甬東棲心寺。受諸
經卷。過目不忘。治平中。試經得度。初依廣智學教觀。
及神智繼主南湖。復依之。座下二百人。無出立右者。
神智謝事。立繼其席。常以淨業誘人。命其徒介然創
十六觀堂。以延淨業之士。已而謝去。未幾。重興寶雲
寺。又退居白雲庵。日宣止觀法門。著述頗眾。應眾請
重主南湖。升座說法。開牗無盡。前後誦淨名光明數
十過。誦法華逾萬部。為人祈禳輒驗。政和五年四月
辛亥夕。忽謂門人法維曰。聞異香否。即集眾含笑言
曰。吾往生期至。面西坐逝（佛祖統紀）。
<other>元照</other>
元照。字湛然。姓唐。餘杭人。初依東藏慧鑒律師。專學
毗尼。後從神悟謙師。講天台教觀。謙勗以究明法華
為本務。復從廣慈才法師受菩薩戒。戒光發見。乃博
究南山一宗。杖錫持鉢。乞食於市。晚主靈芝三十年。
傳戒度僧及六十會。篤意淨業。每曰。生宏律範。死歸
安養。平生所得。唯二法門。嘗集淨業禮懺儀。自為序
曰。元照自下壇來。便知學律。但稟性庸薄。為行不肖。
後遇天台神悟法師。苦口提誨。始知改跡。深求祖教。
博究佛乘。於是發大誓願。常生婆娑五濁惡世。作大
導師。提誘羣主。令入佛道。復見高僧傳慧市法師云。
方土雖淨。非吾所願。若使十二劫蓮華中受樂。何如
三塗極苦處救眾生也。由是堅持所見。歷涉歲年。於
淨土門。略無歸向。見修淨業。復生輕謗。後遭重病。色
力痿羸。神識迷茫。莫知趣向。既而病差。頓覺前非。悲
泣感傷。深自克責。志雖洪大。力未堪任。仍覽天台十
疑論。初心菩薩。未得無生忍。要須常不離佛。又引智
度論云。具縛凡夫。有大悲心。願生惡世。救苦眾生。無
<pb n="216"/>
有是處。譬如嬰兒。不得離父母。又如弱羽。祇可傳枝。
自是盡棄平生所學。專尋淨土教門。二十餘年。未嘗
暫舍。研詳理教。披括古今。頓釋羣疑。愈加深信。復見
善導和尚專雜二修。若專修者。百即百生。若雜修者。
萬千一二。心識散亂。觀行難成。一志專持四字名號。
幾生逃逝。今始知歸。仍以所修。展轉化導。盡未來際。
洪贊何窮。方便多門。以信得入。如大勢至。以念佛心。
獲悟圓通。入三摩地。復自思念。已前所造無量罪業。
不信淨土。謗法毀人。業因既成。苦果必就。內懷慚恥。
曉夕兢惶。於是躬對聖前。吐露肝膽。五體投地。苦到
懺悔。仍發大願。普攝眾生。同修念佛。盡生淨土。欲常
修習。須立軌儀。故集諸文。布成此法。從始至末。第列
十門。竝準聖言。咸遵古式。事從簡要。法在精專。後賢
披覧。知我志焉。又撰十六觀經小彌陀義疏。其外著
述累數百卷。政和六年秋。命弟子諷觀經及普賢行
願品。趺坐而化。西湖漁人。皆聞空中天樂聲（樂邦文
類佛祖統紀西湖高僧傳事略）。
<other>法宗</other>
法宗。姓顏。錢塘人。十歲出家。依廣慈才法師。專研教
觀。十九。從廣慧初法師。服勤十年。後歸侍廣慈。依止
觀修大悲三昧。綿歷九載。凡有禱祈。悉獲靈應。嘗與
天竺光明懺期。至五日。禪觀中。忽見慈雲法師。侍僧
數十。宗作禮問曰。自昔同修者。皆得生淨土否。慈雲
曰。元照已得往生。擇瑛尚欲宏經惡道。汝宜勤修以
成本願。宗歸建淨土道場。刻西方三聖像。然五指供
佛。每月集四十八人。同修淨業。名卿賢士。多預其會。
政和七年春。微疾。夢彌陀聖眾。授手接引。後三日。沐
浴易衣。盥口。寂然而逝（佛祖統紀）。
<other>了然</other>
了然。姓薛。臨海人。母患無子。禱於寺。夢僧授以蓮華。
令食之。曰汝生子必出家。未幾生子。稍長。遂令出家。
十六受具。從安國慧法師學教觀。慧解驟發。夢泛海。
見觀世音。坐山上竹林間。因說百偈以讚。覺憶其半。
自是頓發辯才。後住白蓮寺。講演天台教觀。二十餘
年。日唯一食。常坐達旦。一夕夢二龍戲空中。一化為
神人。從空中下。於衣袖出簡示云。師七日當行。既寤。
撾鼓集眾說法。垂囑後事。已而大書曰。因念佛力。得
生極樂。凡汝諸人。可不自勉。即沐浴更衣。與眾同聲
誦阿彌陀經。至西方世界。倐然而化。眾聞天樂盈空。
祥光燭天表。弟子與咸有空二人亦修淨業。皆念佛
坐脫（佛祖統紀明高僧傳）。
<other>智仙</other>
智仙。姓李。仙居人。幼不樂世俗。出家遊學至天竺。得
三觀之旨於首座明義。還鄉依白蓮慧師聽講止觀。
大有發明。竟嗣其席。常時繫念。唯在淨土。或曰。法華
三昧。一土一切土。一身一切身。一佛一切佛。何不依
止觀修法華三昧。而沾沾往生為。仙曰。荊溪云。分別
功德品中。直觀此土。四土具足。故此佛身。即三佛身。
此大眾。即一切眾。以惑未斷故。須修同居淨土。問者
云。同居類多。何必極樂。仙曰。教說多故。宿緣厚故。令
專住故。佛願攝故。仙住白蓮寺講道十三年。西向禮
念。未嘗少廢。覺微疾。別諸外護。還寺易牀西向。設彌
陀像。請觀堂行人誦彌陀經。卷未終而坐脫。比鄰能
仁寺僧。皆聞念佛聲沸天。仙樂盈耳。黎明乃知仙亡
（佛祖統紀）。
<other>智深</other>
智深。姓沈。嘉禾人。初依海月辯法師學教觀。既成。歸
嘉禾崇福西寺。建光明期懺會。二十年如一日。行業
上聞。賜號慈行。平居專志淨土。勸人稱佛號。從其教
者。往往得顯驗。政和五年六日。示疾。客至。談論如常。
客方出。已坐脫矣。人共見紫雲向西而沒。茶毗日。異
香襲人。舍利無算（佛祖統紀）。
<other>思照</other>
<pb n="217"/>
思照。姓陽。錢塘人。十四歲。從淨住從雅聽法華方等
於南屏。復往東掖參神悟。大有契入。刺血書法華經。
一字一禮。如是十過。誦十六觀經五藏。彌陀經十藏。
法華經一千部。禮華嚴梵網淨土七經等凡二百七
十卷。專修念佛三昧。築小庵曰德雲。刻三聖像。每夜
四更即起唱佛。懈怠比邱。聞聲悚愧。又於月二十三
日。率道俗繫念三聖。常及千眾。凡三十年。一日語其
徒曰。夜夢佛金身丈六。此往生之兆也。乃日請七僧
助念。至七日晚。涌身合掌。厲聲唱佛。趺坐結印而化。
時宣和元年春也。闍維。牙齒明瑩。如玉石然（佛祖統紀）。
<other>若愚</other>
若愚。姓馬。海鹽人。學教於辯才淨法師。居龍井久之。
後於湖之仙潭。營室接待僧眾。建無量壽佛閣。勸道
俗念佛。來者嘗數百人。三十年中。預會諸賢。臨沒時。
多有瑞應。或奏愚道行。賜號法鑑。釋則章與愚為友。
同修淨行。章既歿。愚夢神人告曰。汝同學則章。得普
賢行願三昧。已生淨土。彼方待汝。愚乃沐浴更衣。命
眾諷觀無量壽佛經。端坐默聽。誦畢。忽云淨土現前。
吾其往矣。遽書偈而化。偈曰。本自無家可得歸。雲邊
有路許誰知。溪光搖落西山月。正是仙潭夢斷時。又
曰。室裏千花羅網。夢中七寶蓮池。踏得西歸路穩。更
無一點狐疑。時靖康元年九月也。年七十二。闍維。得
舍利數百粒（佛祖統紀）。
<other>仲閔</other>
仲閔。衢州人。受業祥符寺。後依南文法師。以雄辯見
稱。政和初。還鄉居浮石山。學者驟至。嘗言吾座下不
五百眾。不講大部。故一生唯講光明觀音。順寂之日。
集眾昇堂。登師子座。方趺坐。忽見銀臺自西至。閔曰。
吾平生解第一義。願取金臺。今何不然。瞑目而化（佛
祖統紀）。
<other>介然</other>
介然。明州鄞人。受業福泉山延壽寺。時明智立法師
居南湖。從之學教觀。元豐初。專修淨業。三載期滿。謂
同修者曰。念佛三昧。往生要法也。乃然三指。誓建十
六觀堂。中設西方三聖像。環以池蓮。工竣。復然三指
以報佛恩。建炎四年正月七日。金兵至明州。寺眾盡
散。然獨不去。兵至。訶之曰。不畏死邪。然曰。貧僧一生
願力。建此觀堂。今老矣。不忍舍去以求生也。金兵義
之。謂曰。為我歸北地。當作觀堂。似此規制。遂強之行。
後人以去日為之忌。尊之曰定慧尊者。立像於觀堂
之側（佛統祖紀）。

淨土聖賢錄卷三

<sarticle>淨土聖賢錄卷四</sarticle>

<other>往生比邱第三之三</other>
<other>齊玉</other>
齊玉。姓莫。霅川人。早歲出家。日記數千言。始參祥符
神智。後依慈辯。受一心三觀之旨。出居苕溪寶藏寺。
每歲終。大興淨業社。遷橫山。立丈六像。率道俗修行。
中夜告眾曰。我輩未念佛時。作諸不善。其罪無量。犯
一吉羅。尚受九百千歲地獄之苦。況犯篇聚重罪乎。
唯有一心念佛。則念念中能滅八十億劫生死之罪。
庶得出離地獄。成就莊嚴。況父母生我。令我出家。唯
望度脫。以報重恩。若破戒墮陷。何以為人。何以為子。
大眾聞者。無不傾誠懺悔。舉身自撲。或損額失聲。宣
和六年。遷居上竺。嘗中夜頂像行道。有僧失規。責之
曰。汝無知。乃畜生耳。已而悔曰。彼雖不肖。呵以畜生。
有玷三寶。自是對佛悔過者三年。建炎元年秋。謂首
座修慧曰。牀前多寶塔現。非吾願也。所願見阿彌陀
佛耳。可為我集眾念佛。首座鳴鐘集眾。僧至百餘人。
玉舉首加敬曰。佛來也。端坐合掌而化（佛祖統紀）。
<pb n="218"/>
<other>蘊齊</other>
蘊齊。字清辯。姓周。錢塘人。幼試經得度。傳教觀於法
明會賢師。嘗患疫。百藥不治。遂力課觀音尊號。夢一
女人以鑿開其胸。易其心。以手摩之。患即愈。疇昔所
覽靡不通曉。走筆成章。率歸典雅。歷主蘇杭諸方丈。
晚歸常熟上方。建炎四年正月。集眾諷彌陀經。稱佛
號而化。茶毗獲舍利。起塔上方（佛祖統紀）。
<other>道言</other>
道言。會稽人。靈芝元照之弟子也。專修淨業。臨終數
日前。見二神人長丈餘。謂言何不繫念。於是大集道
俗。稱佛名三晝夜。將畢。自昇座說法。為眾懺悔。至曉。
即座而化（佛祖統紀）。
<other>元肇</other>
元肇。姓陸。明州人。蚤歲習律。閱大藏。誦蓮經萬部。又
刺血書蓮經一部。律宗諸疏三部。建炎四年。金兵破
明州。肇時住湖心寺。金兵強之北行。至南徐。謂左右
曰。吾將西歸矣。即聞笙歌聲。西望念佛而化（佛祖統紀）。
<other>思淨</other>
思淨。姓喻。錢塘人。受法華於德藏瑛法師。既悟厥旨。
復潛心淨觀。專志念佛。日課觀經。大觀初。於府治北
關創精舍。飯僧三百萬。因擴舍為寺。接待僧侶。宣和
初。遇亂。直造賊壘。願以身代一城之命。賊悚然。為之
少戢。素善畫佛。每畫。先於淨室念佛。注想久之。乃下
筆。一日畫丈六像。忽見佛光。良久乃滅。眾皆瞻禮。世
因呼為喻彌陀。或問淨何不參禪。答曰。平生只解念
彌陀不解參禪可奈何。但得五湖風月在。太平不用
起干戈。紹興七年冬。端坐想佛。經七日。忽起然香供
佛。歸坐跏趺而化。頂上經七日猶暖。異香不散（佛祖
統紀西湖高僧事略）。
<other>如湛</other>
如湛。姓焦。永嘉人。母夢見寶塔而湛生。幼試法華得
度。依車溪卿法師。後參慧覺玉法師於橫山。晝夜體
究。盡通教觀。初主車溪壽聖寺。講餘課法華經一部。
佛號二萬聲。有求為知事者。不見用。其人懷憾。挾刃
入室。見達官滿座。惶恐而退。次夜復入。則昏暗無路。
又一夕復入。則見湛分身十餘。皆同一狀。遂駭走。其
後私以告人。人亦以是神之。湛少睡。夏月坐草莽中。
口誦法華。袒身施蚊。門人謂湛年高。宜少息。湛曰。翾
飛之類。安得妙乘。所冀啜我血。開我經。以結淨緣耳。
後人表其處為餧蚊臺。晚歲謝事。閒居小庵。日熏淨
業。紹興十年七月。念佛如常。端坐而化。闍維。得五色
舍利。著有淨業記釋觀經疏等書（佛祖統紀）。
<other>宗利</other>
宗利。姓高。會稽人。七歲。受業於天華。既具戒。往蘇州
依神悟。即入普賢懺室。要期三載。忽夢亡母謝曰。蒙
汝懺功。已生善處。又見普賢從空而過。懺畢。復往靈
芝謁大智律師。增受戒法。嘗於定中神遊淨土。見寶
池蓮華寶林境界。尋詣新城碧沼寺。專修念佛三昧。
閱十年。復遊天台雁蕩天封。皆建淨土道場。晚歸天
華。建無量壽佛閣。建炎末。入道味山。題所居曰一相
庵。紹興十四年正月。謂弟子曰。吾見白蓮華徧滿空
中。越三日。復曰。佛來矣。即書偈曰。吾年九十頭雪白。
世上應無百年客。一相道人歸去來。金臺坐斷乾坤
窄。端坐而逝。是日近山人見異僧滿山。不知所自云
（佛祖統紀）。
<other>道琛</other>
道琛。姓彭。溫州樂清人。年十八。受具戒。初學律儀。已
而從淵師於法明寺。微言妙旨。一聞便領。尋主廣濟
寺。遷廣慈。建炎三年。勅主資福院。賜號圓辯。專修念
佛三昧。作唯心淨土說。略云。或問唯心淨土。本性彌
陀。為當往生。為即心是。若往生者。何謂唯心。若即心
是。何故經云過十萬億佛土邪。答曰。當知十界四土。
若淨若穢。不離我心。此但直具而已。若達全具為徧。
<pb n="219"/>
徧彼生佛。彼彼生佛。互徧亦爾。趣舉一法。是法界之
大都。互具各具。互融互攝。參而不雜。離亦不分。一多
自在。不相留礙。夫如是者。豈有娑婆釋迦樂[邱-丘+(看-目)]彌陀
而離我心邪。故輔行曰。學者縱知內心具三千法。不
知我心徧彼三千。彼彼三千。互徧亦爾。苟順凡情。生
內外見。應照理體。本無四性。心佛眾生。三無差別。今
更以譬喻顯之。如彼帝釋殿上。千珠寶網。眾珠之影。
映在一珠。一珠具足眾珠。彼彼千珠。互映亦爾。現前
一心。即是千珠中一。彼彌陀佛土。亦是千珠中一。所
有十界眾生。趣舉一界皆是千珠中一。既我一珠能
映眾珠。我心之外無復眾珠。則離我心外無別淨土。
何故爾邪。以釋迦亦是一珠。既舉一全收。豈心外有
法。故曰唯心淨土。本性彌陀也。若爾唯心而已。何云
淨土。須知體非因果。一念唯心。迷悟既殊。因果宛爾。
彌陀果悟。我等因迷。忻厭心生。順佛勸往。故云唯心。
又稱淨土矣。然則既有取捨忻厭。莫成虗偽邪。曰。當
知圓人。捨則捨穢究盡。三土九界皆捨。取則取淨窮
原。直取上品寂光。故妙宗曰。取捨若極。與不取捨。亦
非異轍。良由寂光不離三土。十界只是四土耳。若以
四眼二智觀之。則萬像森羅。三土九界須捨。若以佛
眼觀之。則真空冥寂。非離三土九界。別有寂光。非寂
光外。別有娑婆。如古德曰。只緣即心是佛。須假修行
者。乃此意也。若了唯心本性。只一三千融妙之法。十
萬遐方。皆不為礙。何以故。以心具故。以三千故。以融
攝故。故得如斯。以上略提梗槩。若欲深證此理。須除
情想。一日禪定中。見一老僧坐禪榻上。顧謂琛曰。吾
四明法智也。琛驚喜作禮。問曰。道琛於一家法相。未
能通達。乞垂指教。老僧首肯之。覺而心地豁然。慧辯
日進。自是言教觀者皆稟焉。紹興十二年。主南湖。行
法華三昧。感普賢放光。建淨土繫念會。於月二十三
日。集道俗念佛至萬人。二十三年十二月十六日。集
眾諷觀經。晝夜不絕。眾聞異香盈室。琛曰。佛來接我。
即沐浴更衣。書偈曰。唯心淨土。本無迷悟。一念不生。
即入初住。令諷安樂行品。未終。嗒然坐逝。留龕彌月。
貌如生（佛祖統紀樂邦文類）。
<other>子元</other>
子元。平江崑山人。茅氏子。母柴氏。夜夢一佛入門。次
旦生元。因名佛來。投延祥寺出家。習止觀。定中聞鴉
聲大悟。自後棲心安養。自號萬事休。逆順境中。未嘗
動念。慕廬山遠公蓮社遺風。勸人皈依三寶。受持五
戒。念阿彌陀佛五聲。以證五戒。普結淨緣。欲令世人
淨五根得五力出五濁也。乃集大藏要言。編成晨朝
懺儀。代為法界眾生。禮佛懺悔。期生安養。後往澱山
湖。創立白蓮懺堂。同修淨業。述圓融四土三觀選佛
圖。開示蓮宗眼目。又作勸人發願偈云。萬法從心生。
萬法從心滅。我佛大沙門。常作如是說。持戒無信願。
不得生淨土。唯得人天福。福盡受輪迴。輾轉難脫離。
看經無慧眼。不識佛深意。後世得聰明。亂心難出離。
不如念佛好。現世無名利。行坐不多羅。則是阿彌陀。
發願持戒力。迴向生樂國。如是各行持。千中不失一。
釋迦金口說。彌陀親攝受。諸佛皆護念。諸天善護持。
見此念佛人。與佛不相遠。應當坐道場。轉於大法輪。
普度無邊眾。譬如貧家女。腹孕轉輪王。諸天常愛護。
貧女自不知。腹中有貴子。今此念佛人。其意亦如是。
憶佛常念佛。不久當成佛。諸佛善護持。其人自不知。
我當生淨土。却要來後世。再得生人中。譬如貧人家。
地內有伏藏。藏神常守護。不令其有失。貧人自不知。
家內有寶藏。逐日趁客作。求衣食自濟。今此念佛人。
其意亦如是。不知念佛人。具足如來藏。自說我無分。
反要生人中。譬如病人家。自有真妙藥。不知妙藥性。
不能自治病。每日牀枕邊。痛苦受無量。今此念佛人。
其意亦如是。不知念佛心。能滅貪嗔癡。能為大醫王。
能為大寶藏。利濟一切人。能為大法王。覆護一切眾。
<pb n="220"/>
將謂是凡夫。不得生淨土。且自持齋戒。後世願為人。
輾轉更修行。方可生彼國。多見修行人。常作如是說。
不稱彌陀願。不合淨土經。邪見障覆心。畢竟難出離。
非是他人障。皆是自障心。今世不得生。一蹉是百蹉。
勸汝修行人。信我如來說。佛無不實語。豈是虗誑言。
但當自精勤。一心求淨土。因風吹於火。用力不消多。
幸有念佛心。回願超三界。逢寶不取寶。遇食苦長飢。
咄哉大丈夫。不見真實意。我今略勸讚。輾轉傳與人。
代我廣流通。作於如來使。真是諸佛子。真名報佛恩。
普願如說行。同生極樂國。乾道二年。詔至德壽殿。演
說淨土法門。賜號慈照宗主。三月二十三日。於鐸城
倪普建宅。告諸徒曰。吾化緣已畢。時當行矣。合掌辭
眾。奄然示寂。二十七日茶毗。舍利無數。嘗集彌陀節
要行於世（蓮宗寶鑑）。
<other>妙雲</other>
妙雲。字慈室。姓楊。明州人。受業於清修久法師。通達
教觀。紹興十九年。繼主清修。歷慈溪南湖。尋退處溪
口吳氏庵。一旦往別吳君。歸而沐浴趺坐。謂侍人曰。
吾有瓣香藏之三十年矣。擬臨終焚之。用報佛恩。今
正其時。吾將有行矣。及香烟正熾。起白佛陳請求歸
安養。合掌就座而化（佛祖統紀）。
<other>睎顏</other>
睎顏。字聖徒。明州奉化人。幼試經得度。從久法師受
觀法。文藻高妙。後進愛慕。晚歲自省餘習未淨。乃住
桃原厲氏庵。專志念佛十餘年。謂人曰。淨土之道。豈
有一法可得。但於修中不見一法。則寂光上品。無證
而證。扁所居小軒曰憶佛。嘗步菜畦。見諸蟲咂食。懼
傷物命。不復茹蔬。唯買海苔以供朝夕。臨終預別道
俗。沐浴更衣。西向作觀。忽稱佛來。合掌而化（佛祖統紀）。
<other>道因</other>
道因。字草庵。姓薛。明州人。十七受具戒。從學於明智
立法師。已而徧歷講壇。屢參禪室。讀四明十不二門
指要鈔。有省。遂遙禮法智為師。歷主永明寶雲廣受
治平。晚主延慶。乾道三年四月十七日。別徒眾曰。華
嚴世界。洞徹湛明。甚適我懷。今將行矣。乃令舉所述
彌陀讚曰。無邊剎海海涵空。海空全是蓮華宮。蓮宮
周徧徧空漏。空海獨露彌陀容。阿彌陀佛不生滅。難
覓難拈水中月。絕非離句如是身。如是感通如是說。
我與彌陀本不二。妄覺潛生忽成異。從今掃盡空有
塵。父子天然兩相值。誓修三福勤六念。身口意業無
瑕玷。我今以此念彌陀。不見彌陀終不厭。讚畢。隨眾
唱佛數百。諷觀經至上品上生。即斂念坐脫。越三日。
頂足皆暖（佛祖統紀）。
<other>有朋</other>
有朋。字牧庵。金華人。性強記。謁車溪卿法師。晝夜叩
請。盡得其道。主仙潭。講止觀。時天衣持師分衛至境。
入寺就聽。竦然曰。我所未聞。設禮而去。湖人薛氏婦
早沒。時見形於室。其家為齋千僧。誦金剛般若。請朋
演說經旨。婦憑語曰。謝翁婆一卷經。今得解脫矣。翁
問千僧同誦。何言一卷。答曰。朋法師所誦者是。徙能
仁。晚主延慶。開講日盛。乾道四年十二月三日。坐青
玉軒。請行人諷觀經。至真法身觀。令大眾唱佛名。留
偈坐逝（佛祖統紀）。
<other>惟月</other>
惟月。不詳其所出。居諸暨化城。明律學。修淨業。一日
有異僧來迎。後二日微疾。急呼同住僧道寧曰。吾見
阿彌陀佛高八丈。駐空中。可以行矣。言訖而化（佛祖統紀）。
<other>思敏</other>
思敏。不詳其所出。依靈芝照律師。增受戒法。專心淨
業。二十年如一日。偶疾。請眾諷觀經者半月。越三日。
見化佛滿室。臨終唱佛。聲出眾表。酷暑留龕七日。異
香郁然（佛祖統紀）。
<other>慧亨</other>
<pb n="221"/>
慧亨。字清照。不詳其所出。初依靈芝習律。已而住杭
州延壽寺。專修淨業。閱六十年。每對人必以念佛為
勸。建寶閣。立三聖像。最稱殊特。有江自任者。忽夢寶
座從空而下。云亨律師當升此座。適社友孫居士。預
啟別亨。即在家作印而化。亨往炷香問訊。歸而謂其
徒曰。孫君已去。吾亦行矣。乃集眾念佛。為說偈曰。彌
陀口口稱。白毫念念想。持此不退心。決定生安養。即
端坐脫去（佛祖統紀）。
<other>行詵</other>
行詵。不詳其所出。受具時。誦四分戒本。三日而通徹。
學律於大智法師。住明慶寺二十年。偶寢疾。即設西
方佛像。命徒唱佛名。數日。忽起索三衣。自唱彌陀經。
厲聲稱佛。跏趺而化（佛祖統紀）。
<other>用欽</other>
用欽。不詳其所出。居錢塘七寶院。依大智學律。聞大
智示眾曰。生宏毗尼。死歸安養。出家學道。能事斯畢。
即標心淨土。一志不退。日課佛三萬。嘗神遊淨土。見
佛大士種種異相。謂侍者曰。吾明日西行矣。即集眾
唱佛。黎明合掌西向。跏趺而化（佛祖統紀）。
<other>惟渥</other>
惟渥。錢塘人。杜門謝事。閱大藏三過。華嚴法華諸經。
總誦二萬卷。晚年誦彌陀經二十藏。一夕偶疾。西向
端坐。作印而化（佛祖統紀）。
<other>仲明</other>
仲明。不詳其所出。居山陰報恩寺。素無戒檢。偶因感
疾。謂同學道寧曰。心識散亂。何藥可治。寧云。但隨息
念佛為上藥。明依法念之。至七日困甚。寧又令觀想
佛像。久之。忽言二菩薩至。已而曰。佛來也。瞑目而化
（佛祖統紀）。
<other>沖益</other>
沖益。不詳其所出。居錢塘淨光寺。刺血書淨土七經。
復金書法華。刻西方三聖像。依止觀坐禪法。念阿彌
陀佛。一日感疾。不服藥。拈香對佛懺悔。請大眾同唱
佛名。諷彌陀經。至西方世界。奄然而化（佛祖統紀）。
<other>本空</other>
本空。字虗堂。姓徐。明州奉化人。母夢神光遶室而有
子。空少時常蔬食誦經。年十四出家。從智涌然法師
受教觀。湻熙中。主資教寺。後遷白蓮寺。大揚宗教。日
以往生為正念。紹熙三年三月三日。別眾就座。書偈
而化（佛祖統紀）。
<other>法因</other>
法因。字刳心。姓顧。明州慈溪人。學於草庵因法師。盡
其旨要。時稱為小因。主廣壽寺三十年。冥心淨業。晝
夜講演。未嘗一日詣族姓家。施者至。不得却。受其少
分。所居室。或勸新之。曰此軀尚無常。何事外物為哉。
紹熙四年八月示疾。於定中見淨土二菩薩。謂左右
曰。吾覩法華道場。與平時所見異甚。吾將行矣。即集
眾諷觀經。稱佛號。或請留偈。乃書曰。我與彌陀本無
二。二與不二竝皆離。我今如此見彌陀。感應道交難
思議。挺身端坐。結印而化（佛祖統紀）。
<other>智廉</other>
智廉。不詳其所出。居上虞化度寺。稟性質朴。是非不
挂唇吻。初徧參宗門。晚節一意西方。慶元元年秋八
月。無病。忽別眾曰。我夢中見阿彌陀佛。身長七八尺。
紫金相好。現白毫光。大眾圍繞而說法。佛言諸善人
等。當起大信心。修諸善法。來生我國。說已即隱。我既
見佛。往生必矣。乃書偈曰。雁過長空。影沈寒水。無滅
無生。蓮華國裏。書畢。回身向西。結印而化。年八十二
（樂邦文類）。
<other>慧明</other>
慧明。字無晦。杭州鹽官人。出家祥符寺。依上竺慧光
二十年。了一心三觀之旨。晚居菁山常照寺。修淨業。
日課法華全部。楞嚴圓覺等經。亦循環諷誦。持彌陀
<pb n="222"/>
號日萬數。慶元五年春。示疾。召徒屬曰。吾學大乘。求
生淨土。今必遂矣。弟子請作頌。斥曰。我臨死。豈更謎
語乎。不得已。大書骨頭只煨過五字。即累足坐逝。眾
聞天樂西來。徘徊頂上。有頃而息。茶毗。得五色舍利
無數（樂邦文類）。
<other>了義</other>
了義。號木訥。鍾離少師之曾孫也。年十五。舉進土。過
金陵。見保寧璣公。聞法開悟。即從剃染。隨所至處扁
曰昨夢。念念西方。未嘗間斷。祥公赴黃蘗。挽之偕行。
一夕祥夢義來別云。西歸矣。復見佛菩薩。授以金臺。
越三日。炷香宴坐。含笑而化。嘗詣五臺。忽覺隨眾菩
薩後行道。有紫綬金章二人從其後。義詰其名。一僧
引至殿旁。觀玉牌金書王古葛繁二名字。二人俱修
淨業。事具本傳中（佛祖統紀）。
<other>慧誠</other>
慧誠。不詳其所出。居錢塘資聖寺。誦金剛經。禮西方
佛。嘗神遊淨土。親覩佛容。旋於山岫穢薪為龕。坐龕
中。稱佛號。縱火自焚（佛祖統紀）。
<other>祖南</other>
祖南。不詳其所出。居南岳。刺血書阿彌陀經五百卷。
金剛經一百卷。法華經十部。先後二十七年。長時念
佛。期生安養。末後血乾骨立。念佛之聲不絕。一日至
方丈。升座而化。體中迸出舍利。隨取隨生（佛祖統紀）。
<other>晞湛</other>
晞湛。山陰人。少為儒生。忽厭世出家。與瑩行人建無
量壽佛殿於院社。專修淨業。坐不背西。久之。常見三
聖相。一夕面西誦經。正坐作印而化（佛祖統紀）。
<other>法持</other>
法持。不詳其所出。居化度寺。修彌陀懺三年。燼二指。
增受戒法。造西方三聖像。誦觀經彌陀經如意輪呪。
願促閻浮之壽早生安養。一日小疾。哭禱佛前。願垂
接引。唱佛之聲。聞於百步。忽見佛身丈六。立於池上。
即自言曰。我已得中品生矣。端坐面西而化（佛祖統紀）。
<other>了宣</other>
了宣。姓潘。明州奉化人。肄業於南湖。精究三觀十乘
之旨。閱大乘經。無不通曉。修法華懺法。二十七年。與
釋善榮相善。凡所進修。必與榮偕。榮嘗金書法華楞
嚴淨名圓覺等經。宣助成之。或施人手畫觀音像。二
人結誓往生。隨方勸誘。於是從而念佛者日眾。一日
宣詣榮室。曰歸期已迫。當重會淨土。榮笑曰。正欲見
君作略爾。宣即集眾告別。命誦經唱佛號。書偈曰。性
相忘情。一三無寄。息風不行。摩訶室利。合掌而逝。時
正炎暑。停龕七日。顏色紅潤。口流微涎。異香噴人。時
嘉泰元年五月十日也。闍維舍利無算。宣入寂三年。
榮取經像分施故舊。諷普賢行法經。小彌陀經。令眾
助稱佛號。乃跏趺曰。我赴宣公之約。言畢。蛻然而化
（佛祖統紀明高僧傳）。
<other>曇懿</other>
曇懿。不詳其所出。居錢塘淨住寺。以醫為業。晚年禮
法華經。修念佛三昧。出平時所蓄。供佛飯僧。造像設
浴。如是二十年。後微疾。屏藥石。延七僧唱佛以助往
生。次日見蓮華大如屋。又一日見梵僧臨榻問訊。夜
半。眾聞唱佛聲漸微。視之。泊然逝矣（佛祖統紀）。
<other>祖朗</other>
祖朗。姓李。薊州人。九歲出家。禮燕京大聖安寺圓通
國師為師。金大定中。歷住崇壽香林諸寺。真祐間。賜
號圓通大師。日誦彌陀數萬聲。年七十四。將示寂。預
告其徒曰。吾生緣盡矣。其徒訝之。後七日。口占偈曰。
咄這皮袋。常為患害。繼祖無能。念佛有賴。來亦無來。
去亦無礙。四大五陰。一時敗壞。且道還有不敗壞者
麼。良久云。浮雲散盡月昇空。極樂光中常自在。遂跏
趺而卒（湛然居士集）。
<other>太微</other>
<pb n="223"/>
太微。不詳其所出。兒時。投錢塘法安法師出家。初授
彌陀經。便能背誦。及受具。發願扃門念佛。為不退僧。
嘗縱步後山。忽聞笛聲。豁然開悟。因蓄一笛以自娛。
有凌監薄者。亦修淨業。稱微為淨土鄉長。一日叩門
曰。淨土鄉弟相見。微曰。可相見於淨土。今日誦佛正
忙耳。翌朝。人怪其不赴粥。往視之。見笛鉢禪椅。先經
火燼。跏趺地上而化（佛祖統紀）。
<other>思聰</other>
思聰。不詳其所出。居錢塘法安寺。少喜作詩。及讀大
乘諸經。有會。遂息心淨土。日誦蓮經二部。兼持佛名。
未嘗語及世事。一日忽謂弟子曰。夜見佛菩薩同來
接引。弟子曰。或恐魔試。奈何。聰曰。吾去後。但視吾胸
前。可驗也。越二夕。命聲磬唱佛名。喜曰。佛來矣。奄然
而化。視胸前一掌許。有文紅潤。如蓮華（佛祖統紀西湖志）。
<other>淨觀</other>
淨觀。不詳其所出。住嘉興寂光庵。修淨土懺法十餘
年。謂弟子曰。我後二十七日行矣。至期二日前。見紅
蓮華。次日。又見黃華滿空。有化童子坐於華上。三日
入龕端坐。命眾唱佛。頃之脫去（嘉興縣志）。
<other>利先</other>
利先。不詳其所出。居新城法慧寺。日誦法華。兼持佛
號。每至中夜。其聲哀切。願早脫娑婆。往生極樂。晚歲。
屢感祥夢。忽示疾。命眾同唱佛名。西向凝望。端坐而
逝（佛祖統紀）。
<other>師安</other>
師安。不詳其所出。受業烏鎮普靜寺。通華嚴宗旨。修
彌陀懺。觀想淨土二十年。昕夕不廢。一生多病。臨終
忽精爽異常時。謂弟子曰。佛菩薩已降。吾將行矣。即
端坐而化（佛祖統紀）。
<other>如寶</other>
如寶。不詳其所出。受業霅川覺華寺。聞古德有以浴
僧功德回向淨土者。遂治浴室。供眾僧。閱二十年。建
西方佛像。誓求往生。年八十一。請眾啜茶言別。聞鐘
鳴。眾方驚異。即向西跏趺。合掌凝望而化（佛祖統紀）。
<other>顯超</other>
顯超。博州人。受金總持三藏。持穢迹金剛呪法。濟病
解冤。計所得施五萬緡。入永壽常住。後病中見佛菩
薩前迎。蓮華徧滿。技樂雜奏。弟子哀懇。願留住世。救
苦眾生。淨土變相。漸漸隱沒。乃復住十五年。行呪救
人。一日忽聞天樂異香。佛及眾聖。竝現空中。即面西
跏趺而化（佛祖統紀）。
<other>有開</other>
有開。不詳其所出。居霅川千步寺。專修淨業。旦暮不
忘。於歲旦請眾唱佛諷經。至西方世界。即瞑目長逝
（佛祖統紀）。
<other>道生</other>
道生。不詳其所出。居常熟興福寺。造丈六彌陀像。得
縣令梅汝能施財莊彩。即集眾諷經唱佛。陳白慟哭
辭佛歸臥房。書偈坐亡（佛祖統紀）。
<other>若觀</other>
若觀。不詳其所出。居烏鎮嘉會寺。結十萬人。同唱佛
號。人各十萬聲。期先得生者。次弟汲引。觀誦法華光
明二經。滿數十萬部。誓與羣生。莊嚴淨業。一日索筆
書偈。趺坐而化（佛祖統紀）。
<other>瑩珂</other>
瑩珂。不詳其所出。受業霅川瑤山。酒炙無所擇。一日
忽自念梵行虧缺。且墮惡道。向同住僧。取戒珠禪師
所編往生傳讀之。大有感發。擇一室。面西設坐。絕食
念佛。越三日。夢佛及大士告曰。汝壽尚有十年。且當
自勉。珂白佛言。閻浮濁惡。易失正念。所願早生安養。
承事眾聖。佛言。汝志如是。後三日當迎汝。至期。命眾
誦阿彌經。曰佛及聖眾俱至。寂然而化（佛祖統紀）。
<other>智印</other>
<pb n="224"/>
智印。不詳其所出。居霅川祇園。常修淨觀。旦夜無間。
病中集眾諷彌陀經。甫畢。跏趺合掌而化（佛祖統紀）。
<other>戒度</other>
戒度。不詳其所出。受業棲心寺。學四分律。晚住餘姚
極樂寺。一意西歸。和陶淵明歸去來辭以見志。病中
作書別士夫道舊。命眾誦觀經。至法身觀。厲聲唱佛。
跏趺而化（佛祖統紀）。
<other>祖輝</other>
祖輝。不詳其所出。居明州城中之佛閣。逢人但云阿
彌陀佛。鄞縣尉王用享夫婦敬事之。一日詣其家告
別云。我明日行矣。明日送者俱會。即入龕端坐。求甘
瓜啖盡一枚。唱佛而化（佛祖統紀）。
<other>如鑑</other>
如鑑。不詳其所出。居明州塔山。兩閱大藏。長誦蓮經。
專志念佛。晝夜不懈。晚年庵居。忽示疾。請鄰庵諸僧
唱佛。面西跏趺。含笑而化（佛祖統紀）。
<other>祖新</other>
祖新。不詳其所出。受業四明福原寺。布衣糲食。制行
清苦。住方氏庵。別於禪原創淨土院。造三聖像。栽池
蓮。月三八日。集道俗繫念。一日往別福原方丈曰。二
月十五日將西歸。特來拜辭。欲索麫一椀以果枵腹。
可乎。主人如其言。食訖。竟往淨土院像前作禮云。祖
新將行。奉別尊像。即歸庵別眾。謂曰吾其去矣。願諸
仁者勤心念佛。得蚤相會。即趺坐唱佛。遽云佛至。合
掌而化（佛祖統紀）。
<other>妙文</other>
妙文。姓孫。蔚州人。九歲出家。二十一。抵燕京。依大德
明公。學圓頓之道。後居薊之雲泉寺。勤儉節用。廩有
餘粟。歲荒以賑饑民。薊人德之。累主講席。大宏方等。
力唱圓宗。晚年退居逸老。專修念佛三昧。元延祐六
年。示疾。令弟子高聲唱佛名。遽起跏趺。結三昧印。泊
然而逝。年八十三（佛祖通載）。
<other>善住</other>
善住。字雲屋。蘇州人。掩關一室。六時念佛。病久不易。
終時異香滿室。有安養傳谷響集行世（往生集）。
<other>旨公</other>
旨公。字別宗。杭州人。戒德甚嚴。創觀室於龍山之陽。
修念佛三昧。雖經亂離。亦不暫廢。臨終無疾。沐浴端
坐而化（往生集）。
<other>性澄</other>
性澄。字湛堂。姓孫。會稽人。母夢日輪墮空而生澄。四
歲輒拈筆為佛像。授以佛經。即能成誦。至元十三年。
投石門殊律師祝髮受具。後依佛鑒銛公習天台教
觀。大德九年。住杭之東竺。十一年吳越大旱。禱雨。雨
立下。歲饑。民死無以斂。乃為掩其遺骸。作水陸大會
普度之。至治元年。驛召入京。命居清塔寺。校正大藏。
賜號佛海大師。住上天竺。後歸佛果寺。篤志淨土。修
一心三觀者七晝夜。屢感瑞應。月旦。眾前問訊。澄遽
揖曰。老僧向非急於退步。幾至半塗而廢矣。今日則
有。明日恐無。光陰可把玩乎。煩點示衣鉢。用表無常。
眾為稱佛名。止之曰。佛須自念。明晨當來一別。黎明
眾集。端坐而化。年七十八（明高僧傳）。
<other>蒙潤</other>
蒙潤。字玉岡。姓顧。海鹽人。年十四。出家白蓮寺。依古
原法師。方禮伽藍神。像皆仆。古原授以天台止觀金
剛錍十不二門諸書。即能了大意。古原歸寂。事竹堂
傳法師。因苦學嬰疾。修請觀音懺七七日。疾愈而心
倍明利。尋主海鹽德藏寺。日講法華。遷南竺演福。既
而退居於龍井白蓮庵。專修念佛三昧。依者日眾。復
出主下竺。率眾修法華三昧。感普賢放光。現諸瑞相。
居三年。一日呼弟子實法明䇿等。示止觀安心之旨。
已而曰。吾生緣已盡。茲唯其時。驟稱佛號數百聲。泊
然而化。潤生平力修。晝夜無間。常行般舟三昧。以九
<pb n="225"/>
十日為期者七。修法華金光明大悲淨土諸懺。以七
七為期者。不可悉數云（明高僧傳）。
<other>明本</other>
明本。姓孫。錢唐人。年十五。決志出家。禮佛然臂。誓持
五戒。日課法華圓覺金剛諸經。夜常行不臥。已而參
天目高峯妙公。遂從薙染。再三咨決。大徹法原。高峯
既示寂。本棲泊江湖間。所至學者輻湊。尋還山。廬高
峯塔下。元大德十年。出主師子院。學者稱為中峯和
尚。尋謝去。諸達官多欲延主浙中諸名山。本固辭不
就。仁宗欲致之不可。賜號佛慈圓照廣慧禪師。賜金
襴袈裟。改師子院為師子正宗禪寺。本既單提向上。
時復舉揚淨土。嘗言禪者淨土之禪。淨土者禪之淨
土。有懷淨土詩一百八首。大行於世。又嘗作報恩院
記曰。秉一心為禪。照萬法為觀。其為心也。圓湛虗寂。
涉入無礙。不可以相求。不可以言詣。舒之則萬法即
之而彰。卷之則萬法依之而泯。凡夫迷昧。引起輪回。
苦樂升沈。莫之能釋。是故非禪那不足以契諸佛心。
非妙觀不足以破眾生惑。圓覺以三觀互推為二十
五輪。無量壽以一佛分觀於十六處。始則端坐靜室。
注想一方。存注不休。與想俱泯。所以一輪見諦。妙觀
澄明。一處功成。諸佛圓具。如當臺鏡。如帝網珠。萬象
顯而無所照之功。千光聚而絕能收之跡。如是觀者。
即見清淨願王。白毫亘天。紺目澄海。巍巍光明。殊特
相好。徧界光明。化為香臺寶樹。樓殿池沼。諸莊嚴具。
是時三昧行人。即聞即見。即覺即知。一語一默。一動
一靜。皆與無作清淨妙觀。脗然混合者矣。然後即斯
妙觀於一切時。散作無邊莊嚴佛事。以之報國恩。則
聖祚保無疆之永。以之報親恩。則劬勞超有漏之纏。
乃至過現未來。一切冤親。同時解脫。其為報也。豈有
量哉。又嘗率諸同事。歲遇佛誕。及三元日。於觀世音
菩薩像前。發四十八願。其一願云。從我今生。盡未來
際。臨命終時。無諸疾苦。正念現前。心不顛倒。生極樂
國。見佛聞法。即悟無生。更往兜率內院瞻拜慈氏。然
後退位。出生娑婆。廣度羣迷。同登彼岸。至治三年。止
天目東岡。八月十三日。手書別諸外護法屬。明日晨
起書偈云。我有一句。分付大眾。更問如何。無本可據。
置筆安坐而逝。年六十一。其日白虹貫於山巔。露龕
三日。貌如生（中峯廣錄行錄發願文）。
<other>優曇</other>
優曇。姓蔣。丹陽人。家世事佛。弱冠。出家廬山東林寺。
後住丹陽妙果寺。元至大初。詔罷蓮宗。曇大懼曰。吾
承其教將三十載矣。而亡於吾之世乎。即白佛發誓。
必復其教。於是著蓮宗寶鑑十卷。今錄其尤警䇿者。
一云。凡修淨土之人。灼然自要敵他生死。不是說了
便休。當念無常迅速。時不待人。須是把做一件事始
得。若也半進半退。似信似疑。到了濟得甚麼邊事。如
何出離輪迴。若是信得及。便從今日去。發大勇猛。發
大精進。莫問會與不會。見性不見性。但只執持一句
南無阿彌陀佛。如靠著一座須彌山相似。搖撼不動。
專其心。一其意。或參念觀念憶念十念。或默念專念
繫念禮念。念茲在茲。常憶常念。朝也念。暮也念。行也
念。坐也念。心念不空過。念佛不離心。日日時時。不要
放捨。綿綿密密。如雞抱卵。常教暖氣相接。即是淨念
相繼。更加智照。則知淨土即是自心。此乃上智人修
進工夫。如此把得定。做得主。靠得穩。縱遇苦樂逆順
境界現前。只是念阿彌陀佛。無一念變異心。無一念
退惰心。無一念雜想心。直至盡生。永無別念。決定要
生西方極樂世界。果能如是用功。則歷劫無明生死
業障。自然消殞。塵勞習漏。自然淨盡無餘。親見彌陀。
不離本念。功成行滿。願力相資。臨命終時。定生上品。
一云。若念佛之人。塵垢未淨。惡念起時。須自檢點。或
有慳貪心。瞋恨心。癡愛心。嫉妬心。欺誑心。吾我心。貢
高心。謟曲心。邪見心。輕慢心。能所心。及諸逆順境界。
<pb n="226"/>
隨染所生。一切不善之心。設或起時。急須高聲念佛。
斂念歸正。勿令惡心相續。直下打併淨盡永不復生。
所有深信心。至誠心。發願回向心。慈悲心。謙下心。平
等心。方便心。忍辱心。持戒心。喜捨心。禪定心。精進心。
菩提心。及一切善心。常當守護。更要離非梵行。斷惡
律儀。雞狗猪羊。慎勿畜養。畋獵漁捕。皆不應為。當知
極樂國內諸上善人。良由捨棄惡緣。修行善業。獲生
淨土。不退菩提。念佛之人。當隨佛學。應以去惡取善
為務焉。一云。凡修念佛之人。欲生淨土。每念世間。一
切無常。成必有壞。生必有死。若不親聞佛法。則捨身
受身。輪轉三界四生六道。無解脫期。我今有緣。得聞
正法。得修淨業。唯佛為念。捨此報身。當生淨土。入彼
蓮胎。受諸快樂。永脫生死。不退菩提。此乃大丈夫平
生之能事也。纔有疾病。正要向前。坦蕩身心。莫生疑
慮。直須西向正坐。專想阿彌陀佛。與觀世音大勢至
菩薩。及無數化佛。現在其前。一心稱念南無阿彌陀
佛。聲聲不絕。於諸世間一切事務。不得思念。不得貪
戀。若或心念起來。但要急稱佛號。於念念中除滅罪
障。只此一念。決定往生淨土。命若未盡。自得安寧。慎
勿妄起留戀世間之心。當存自存。當死須死。但辦往
生。何須疑慮。若解此理。如脫敝服以著上衣。一捨凡
身。便登佛地。豈不偉哉。一云。真信修行之事。端的是
要生極樂世界。專意一念。持一句阿彌陀佛。只此一
念。是我本師。只此一念。即是化佛。只此一念。是破地
獄之猛將。只此一念。是斬羣邪之寶劍。只此一念。是
開黑暗之明燈。只此一念。是渡苦海之大船。只此一
念。是醫生死之良方。只此一念。是出三界之徑路。只
此一念。是本性彌陀。只此一念。達唯心淨土。但只要
記得這一句阿彌陀佛在念。莫教失落。念念常現前。
念念不離心。無事也如是念。有事也如是念。安樂也
如是念。病苦也如是念。生也如是念。死也如是念。如
是一念分明不昧。又何必問人覓歸程乎。書成。徧證
諸方。莫能易一字。上書仁宗。乞復其教。允之。命為教
主。賜號虎溪尊者。至順初化去（鎮江府志蓮宗寶鑑）。
<other>宏濟</other>
宏濟。字同舟。姓姚。餘姚人。幼出家里之寶積寺。年十
六剃染。持四分律甚勤。後依半山全法師習台教。久
之悉通其旨。甞修法華金光明淨土等懺。一日於定
中覩四明尊者。授以犀角如意。自是辯才日溢。泰定
元年。出住萬壽圓覺寺。明年。鹽官海岸毀。居民惴惴。
丞相脫驩憂之。命濟即海岸。建水陸大齋。入慈心三
昧。取海沙誦大悲呪。徧撒其處。足跡所及。岸復固。人
稱神焉。後遷集慶顯慈圓通諸寺。晚歸寶積專修念
佛三昧。俄疾作。即召弟子。示以唯心淨土之說。或未
達。濟厲聲曰。生死難處。遂逝。時至正十六年三月十
日也。年八十六（護法錄）。
<other>必才</other>
必才。字大用。姓屈。台州臨海人。母趙氏。奉佛謹。夢梵
僧入堂。覺而生子。年十二。依報恩寺瞿法師出家。未
幾進具戒。後受業於玉岡潤法師。博覧羣經。深明教
觀。玉岡歎曰。此子殆靈山會上人邪。泰定元年。繼玉
岡主海鹽德藏寺。尋歷杭之興福演福。為人凝重沈
默。精修觀行。至講演經義。縱橫無礙。聽者無不傾服。
順帝賜號佛鑑圓照。一日頭目岑然。即謂眾曰。吾緣
盡矣。乃焚香面西。高稱阿彌陀佛號。盡一晝夜。又告
眾曰。汝等勿謂修持無驗。吾淨土緣熟。三昧現前矣。
即索浴更衣。為書別相識。合掌而逝。年六十八。闍維。
有五色光。自龕中發。火餘不壞者二。舌根如紅蓮華。
齒牙如珂貝。舍利無算（明高僧傳）。
<other>悅可</other>
悅可。字中庭。不詳其所出。住嘉定西隱寺。築十六觀
堂以修淨業。延祐間。賜號廣慧大師。至正中。無疾坐
逝。茶毗。齒舌不壞（蘇州府志）。
<pb n="227"/>
<other>維則</other>
維則。字天如。姓譚。永新人。出家後。嗣法中峯本禪師。
至正初。住蘇州師子林。屢召問。稱疾不赴。則既密契
單傳。復推天台永明之旨。兼宏淨土之教。著淨土或
問。破諸疑惑。䇿進修行。今錄其尤警切者。或問一生
造惡。臨終念佛。帶業得生。又無退轉。然則我且做世
事。待臨終念佛。可乎。答曰。苦哉苦哉。賺自己。又賺天
下。僧俗男女。皆此言也。逆惡凡夫。臨終念佛。是夙有
善根。故遇善知識而得念佛。此等僥倖。萬中無一。羣
疑論云。有十種人。臨終不得念佛。一善友未必相遇。
無勸念佛人。二業苦纏身。不遑念佛。三偏風失語。四
狂亂失心。五遭水火。六遇豺狼。七惡友壞彼信心。八
昏迷致死。九陳亡。十墜高巖。此皆尋常聞見。不論僧
俗。人皆有之。宿業所招。現業所感。忽爾現前。不容迴
避。忽然遭著一種。便做手脚不得了也。知識活佛。救
不得了也。便隨業向三塗八難中受苦。到那時要聞
佛名。不聞了也。直饒無此惡緣好病而死。未免風刀
解體。四大分離。如生龜脫筒。痛苦逼迫。怕怖慞惶。念
佛不得了也。更饒無病而死。世緣未了。世念未休。貪
生怖死。擾亂胸懷。又兼家私未明。後事未辦。妻啼子
哭。百種憂煎。念佛不得了也。更饒未死以前。只些少
病痛在身。未免忍疼忍苦。呌喚呻吟。問藥求醫。祈禱
懺悔。雜念紛飛。念佛不得了也。更饒未病以前。只是
年紀老大。衰相現前。困頓龍鍾。愁歎憂惱。向箇衰老
身上。左安右排。念佛不得了也。更饒未老以前。正是
少壯。稍或狂心未歇。俗務相關。東攀西緣。胡思亂想。
業識茫茫。念佛不得了也。更饒清閒自在。有志修行。
稍於世相照不破。放不下。把不定。坐不斷。些子境界
現前。一箇主人翁隨他顛倒。念佛不得了也。你看老
病之時。少壯清閒之日。稍有一事挂心。早是念佛不
得。況臨終時哉。更道且做世事。你真癡人。說癡話。敢
保你錯用心了也。且世事如夢。那有實效。那一件替
得生死。縱饒造伽藍。增常住。攀名位。結官豪。將謂多
做好事。殊不知犯了不體道本。廣造伽藍等戒。有為
之功。多諸過咎。天堂未就。地獄先成。生死未明。皆成
苦本。眼光落地。受苦之時。方知平日所為。盡是枷上
添枷。鎖上添鎖。鑊湯下增柴炭。劍樹上助刀鎗。袈裟
下失却人身。萬劫難復。鐵漢聞之。也須淚落。祖師如
此苦口。曾許他臨終念佛乎。死心禪師道。世人財寶
如山。妻妾滿前。日夜歡樂。爭奈前程有限。暗裏相催。
符到奉行。不容住滯。閻羅老子。不順人情。無常鬼王。
有何面目。且據諸人眼見耳聞前街後巷。親情眷屬
朋友兄弟。強壯後生。死却多少。世人多云。老來念佛。
豈不知廣泉路上無老少。古人云。莫待老來方念佛。
孤墳多是少年人。死心如此。苦口勸人。曾許你且待
臨終念佛乎。人生在世。能有幾時。石火電光。眨眼便
過。趂未老未病。抖擻身心。撥棄世事。得一日光景。念
一日佛名。得一時工夫。修一時淨業。由他命終。我之
盤纏預辦。前程穩當了也。若不如此。後悔難追。或問
定力未成。念頭無主。眨得眼來。千里萬里去了。又或
惹著一毫世事。便是五日十日。半月一月。擺脫不去。
當何䇿以治之。答曰。嗚呼。此天下學者之通患也。汝
當間斷之時。若不痛加鞭䇿。則專修無間之念。永無
成就之期。余聞古人有三種痛鞭之䇿。一曰報恩。二
曰決志。三曰求驗。第一報恩者。既修淨土。當念報恩
佛恩國恩。固未暇論。只如父母養育。師長作成。此恩
豈非重大。你出家以來。便說要報重恩。離鄉背井。二
三十年。父母師長。艱難困苦。你總不顧。父母老病。你
又不看。及聞其死。你也不歸。如今或在三塗。受罪受
苦。望你救他。望你度他。你却念念間斷。淨土不成。淨
土不成。自救不了。如何救他。既不能相救。你是忘恩
負義。大不孝人。經云。不孝之罪。當墮地獄。然則一念
間斷之心。便是地獄業也。又且不織而衣。不耕而食。
<pb n="228"/>
僧房臥具。受用現成。你當勤修淨業。圖報信施之恩。
祖師道。此是施主妻子分上。減刻將來。道眼未明。滴
水寸絲。也須牽犁曳把。償他始得。你却念念間斷。淨
土不成。淨土不成。酬償有分。然則一念間斷之心。便
是畜生業也。第二決志者。若學專修。志須決定。你一
生參禪。禪既不悟。及乎看教。教又不明。弄到如今。念
頭未死。又要說幾句禪。又要寫幾箇字。做幾首詩。情
挂兩頭。念分四路。祖師道。毫釐繫念。三塗業因。瞥爾
情生。萬劫羈鎖。你却志無決定。情念多端。因此多端。
間斷正念。然則一念間斷之心。便是三塗羈鎖業也。
又且守護戒根。志不決定。或因身口。念念馳求。教中
道。寧以洋銅灌口。不可以破戒之口。受人飲食。寧以
熱鐵纏身。不可以破戒之身。受人衣服。況因諸戒不
嚴。邪心妄動。因此妄動。間斷真修。然則一念間斷之
心。何止熱鐵洋銅業也。又且斷除憎愛。志不決定。每
於虗名浮利。自照不破。名利屬我。便生貪愛。名利屬
他。便生憎妬。古人云。貪名貪利。同趨鬼類。逐愛逐憎。
同入火阬。你却因此愛憎。間斷淨土。然則一念間斷
之心。便是餓鬼火阬業也。第三求驗者。既學專修。當
求靈驗。你如今髮白面皺。死相現前。知道臨終。更有
幾日。須在目前。便要見佛。只如廬山遠法師。一生三
度見佛。又如懷感法師。稱念佛名。便得見佛。又如少
康法師。唱佛一聲。即有一佛從口飛出。此等靈驗。萬
萬千千。你若心無間斷。見佛不難。間斷心生。決不見
佛。既不見佛。與佛無緣。既無佛緣。難生淨土。淨土不
生。必墮惡道。然則一念間斷之心。便是三塗惡道業
也。如上三䇿。當自痛鞭。使其念不離佛。佛不離念。感
應道交。現前見佛。既見樂[邱-丘+(看-目)]之佛。即見十方諸佛。既
見十方諸佛。即見自性天真之佛。既見自性天真之
佛。即得大用現前。然後推其悲願。廣化一切眾生。此
名淨土禪。亦名禪淨土也（蘇州府志淨土或問）。
<other>善繼</other>
善繼。字絕宗。姓婁。越之諸暨人。母夢神僧授以芙蕖。
因而有身。生即能言。或見母舉佛號。便合掌和之。大
德間剃染。明年進滿分戒。尋從天竺大山[懨-猒+火]法師。習
天台教。後往南竺謁湛堂澄公。澄深器之。至正中主
天台薦福。又遷能仁。晚歲專修淨業。繫念彌陀。晝夜
不輟。一日忽告眾曰。吾將歸矣。乃端坐而逝。年七十
二。茶毗。舌根不壞（明高僧傳）。
<other>子文</other>
子文。字宗周。明州象山人。受業於北溪聞法師。出主
寶雲寺。淹博教觀。律規甚嚴。與人言若不出口。至升
座說法。滔滔莫之禦也。一日講十六觀經終。即就座
別眾。將入滅。或啟和尚後事未曾囑付。何遽爾。文曰
僧家要行便行。莫做俗漢技倆。眾懇益切。於是下座。
復歸方丈。一一條畫之。即合掌稱西方聖號。迴向發
願畢。遂逝。闍維。舍利無數。異香襲人。彌日乃止（明高僧傳）。
<other>盤谷</other>
盤谷。字麗水。海鹽人。志氣超邁。博通經史。講華嚴大
意於杭之慧因寺。辯才無礙。七眾傾服。後至松江。構
精舍。勤修淨業。日課彌陀佛號。年七十餘。無疾。預為
期。端坐而寂（明高僧傳）。
<other>文慧</other>
文慧。不詳其所出。居嘉禾青龍寺。善作詩。已而專志
淨業。至老益厲。一日有疾。聞空中聲云。中品中生。遂
逝（佛祖統紀）。
<other>妙叶</other>
妙叶。明州鄞縣人。元明之際。出家為僧。精研台教。專
修念佛三昧。著念佛直指上下卷。其直指心要一篇。
斥妄顯真。最為精造。文曰。大雄氏觀娑婆有生老病
死業繫諸苦。教人念阿彌陀佛。求生極樂國土。去聖
逾遠。人世澆漓。錯解諸法在心。便認[(曷-曰)/月]中六塵緣影。
謂樂土在內。不求生彼。此六緣影。皆屬前塵。本無自
<pb n="229"/>
體。前塵若無。此心即滅。云何有土在此內邪。或謂悟
道便為佛土在心。既見性。豈有反執緣影之理。世無
此見。最下劣矣。汝欲悟真實本心者。當觀所認六塵
緣影之心。本在汝[(曷-曰)/月]。[(曷-曰)/月]住於身。身居國土。及一切淨
穢剎海。悉在虗空。虗空無際。十界依正。一切在中。此
空雖大。我不動真實本心。非大極大。彼空在我真心。
如小片雲。點太清裏。云何淨穢剎海。不在本心中邪。
然則佛說諸法在心者。非在[(曷-曰)/月]中妄想緣影心內。乃
在現前一念本真心內也。此心離知覺。超聞見。永斷
一切生滅增減之相。既一切身土皆在此心。則知極
樂娑婆等境。乃全我心。任意於中。捨東取西。厭穢忻
淨。熾然著相而求。皆不離我心也。故極樂彌陀相好
現時。即自心顯。自心顯時。即彼佛現。我心彼佛心。彼
佛我心佛。一體無二。故云唯心淨土。本性彌陀。非謂
西方無土無佛。不須求生。但在汝生滅緣影之中。名
為唯心本性也。求彼佛即求自心。求自心須求彼佛。
云何今時破法散僧。閒道遊儒。與泛參禪理者。不知
即境即心。求不礙真之理。反於不二法中。分內分外。
辨境辨心。教人捨外取內。背境向心。使愛憎轉多。分
別更甚。一分其境。便以極樂為外。教人不必求生。一
分其心。便妄指六塵緣影虗偽妄想為心。謂極樂在
內。又思此心無質。本無一切因果善惡修證之法。從
是恣意妄涉世緣。教人不須禮佛燒香然燈誦經懺
願等。謂之著相。而於天堂地獄。及樂土塵剎。雖曾聞
名。因不見故。直說為無。反言快樂便是天堂。苦楚便
是地獄。其見卑哉。如來說為可憐愍者。不知我心實
與佛心同一理故。彌陀願力威德光明。在我心中。承
我心愚癡之力。作一切佛事。無時不引導於我。我心
亦於彌陀願心之內。修念佛求生一切善行。無行不
具含佛德。了彼佛德。成我三昧。故知彌陀願力。始發
心。終究竟。無一法不直趣我心。以我心即佛心故。我
亦於無始至今。盡未來際。修一切三昧。無一法不攝
歸佛海。成本來佛。以佛心即我心故。如是依正色心。
因果淨穢。雖同一心。而實不妨一一自分。各住其位。
以一心故。雖淨穢不同。所求不出於真心。以自分故。
雖一心。而必捨穢取淨也。捨穢取淨。則感應道交。見
彼本性彌陀。了悟一心。則淨穢自分。可悟唯心淨土。
如是而修。如一滴投海。便同一味。方知大海即自己
也。豈有一行虗棄。不成功德者哉。[郊-父+ㄓ]愚夫婦。雖不識
理。以信實有彼土故。於命終時。反得往生。畏有陷空
之人。因認緣影為心。謂無外土故。雖修道行。還受生
死。是故凡求生者。當深心起勝願行。或稱名持呪。或
旋繞禮拜。燒香散華。六時懺悔。盡撥世緣。一心專注。
觀白毫相。心不懈廢。命終便生彼國。更能孝養父母。
奉事師長。慈心不殺。修十善業。受持三歸。具足眾戒。
不犯威儀。深信因果。不謗大乘。勸進行者。修如此法。
亦生彼也。如此念念求生。正是無念無求無生。何故。
即精修是無修。非不修是無修也。人命無常。轉息來
世。塵事連環。鈎鎻不斷。若不能於塵勞[鬱-山+止]結。及得志
歇手不得處。一割割斷。起願力行。盡力一跳。焉得應
念生彼。我今作禮。奉勸佛子。當一心而行也（念佛直指）。

淨土聖賢錄卷四

<sarticle>淨土聖賢錄卷五</sarticle>

<other>往生比邱第三之四</other>
<other>梵琦</other>
梵琦。字楚石。姓朱。寧波象山人。母夢日墮懷而生琦。
九歲出家永祚寺。十六得度。依晉翁詢師。閱楞嚴經。
有省。詣徑山參元叟端公。不契。尋應詔書經。抵燕京。
聞西樓鼓聲。豁然大徹。還徑山謁元叟。遂蒙印可。元
泰定中。出主海鹽福臻寺。遷主永祚。歷嘉興本覺。賜
<pb n="230"/>
號佛日普照慧辯禪師。再遷報恩光孝。尋退隱永祚。
築室號西齋。一意淨業。定中見大蓮華充滿世界。彌
陀在中。眾聖圍繞。作懷淨土詩傳於世。今錄其百韻
詩曰。欲生安養國。承事鼓音王。合掌須西向。低頭禮
彼方。觀門誠易入。儀軌信難量。佛願尤深廣。人心要
久長。嬰兒思乳母。遠客望家鄉。鄭重迎新月。殷勤送
夕陽。分明蒙接引。造次莫遺忘。飲啄齋稱首。熏修䇿
最良。五辛全斬斷。十惡永隄防。勿用求名利。毋勞論
否臧。布裘遮幻質。藜糝塞空腸。擺撥多生債。枝梧九
漏囊。精神纔嬾慢。喜怒便搶攘。水滴俄盈器。江流始
濫觴。積來功行滿。趂取色身強。室置千華座。爐焚百
種香。新衣經獻著。美饌待呈甞。莫點殘油炬。宜煎浴
像湯。形骸同土木。戒檢若氷霜。想念離諸妄。跏趺在
一牀。剎那登淨域。方寸發幽光。骨肉都融化。乾坤極
杳茫。太虗函表裏。佛剎據中央。蓮吐葳蕤萼。波翻⿰澰欠
灩塘。鮮颷隨動蕩。綵仗恣搖颺。燦爛黃金殿。參差白
玉堂。樓將四寶合。臺備七珍妝。鏡面鋪階砌。荷心結
洞房。珊瑚裁作檻。碼碯製為梁。田地琉璃展。園林錦
繡張。內皆陳綺席。外盡繞銀牆。覆有玲瓏網。平無突
兀岡。璚林連處處。琪樹列行行。果大琪如密。音清妙
似簧。喬柯元自對。翠葉正相當。一一吟鸚鵡。雙雙集
鳳凰。瑤池無晝夜。珠水自宮商。渠瑩金沙底。風輕寶
岸旁。高低敷菡萏。深淺戲鴛鴦。異彩吞羣鳥。奇葩掩
眾芳。千枝分赤白。萬朵間青黃。暫挹身根爽。微通鼻
觀涼。頻伽前鼓舞。共命後飛翔。竟日鶯調舌。沖霄[鴳-女+隹]
引吭。悟空寧有我。知苦悉無常。大士談元理。聲聞會
寶坊。經宣十二部。偈演百千章。直指菩提徑。俱浮般
若航。挽回尋劍客。喚醒失頭狂。九品標麤妙。三乘互
抑揚。鍊深終絕鑛。簸淨豈存糠。示現真彌勒。咨參妙
吉祥。聖賢雲靉靆。天樂日鏗鏘。俊偉純童子。伊優絕
女郎。語言工問答。進退巧趨蹌。火齊恒流𦦨。摩尼益
耀芒。不須懸日月。何處限封疆。食是天餚饍。餐非世
稻梁。挂肩如意服。擎鉢自然漿。脫體殊清淨。含暉更
焜煌。袈裟籠瑞靄。瓔珞襯仙裳。徧往微塵國。周遊正
覺場。慈顏容禮覲。供具任持將。側聽能仁教。還令所
得亡。及歸彈指頃。翻笑取塗忙。每受經行樂。誰云坐
臥妨。普天除鬪諍。匝地息災殃。南北威靈被。東西德
化彰。幾番經劫燒。四海變耕桑。此界無虧損。斯人但
壽昌。戶丁休點注。年甲罷推詳。滿耳唯聞法。充飢不
假糧。永懷恩入髓。且免毒侵瘡。試說娑婆苦。爭禁涕
淚滂。內宗誰復解。邪見轉堪傷。忍被貪嗔縛。甘投利
欲阬。賊同邨裏住。戈向室中戕。儘受錢堆屋。仍思米
溢倉。山中搜雉兔。野外牧牛羊。奪命他生報。銜冤累
世償。太平逢盜賊。離亂遇刀鎗。好飲耽盃酒。迷情戀
市娼。心猿拋罥索。意馬放垂韁。逸志摧中路。英魂赴
北邙。干戈消禮樂。揖讓去陶唐。戰伐愁邊鄙。烽烟徹
上蒼。連邨遭殺戮。暴骨滿城隍。鬼哭聞陰雨。人悲弔
國殤。歲凶多餓死。棺貴少埋藏。瓦礫堆禪剎。荊榛滿
教庠。征徭兼賦稅。禾黍減豐穰。念佛緣猶阻。尋經事
亦荒。素襟龍奮迅。高步鵠騰驤。載顧同羣鴈。毋為獨
跳獐。聖胎吾已就。法侶爾相望。寶地同瀟灑。金臺共
頡頏。翹勤山岌嶪。積德海汪洋。曠劫功彌著。纖毫過
即禳。三心期遠到。十念整遙裝。必欲超魔界。從今奉
覺皇。明洪武元年。詔入京師。說法蔣山。尋復應召者
再。三年秋。詔問鬼神情狀。琦館天界等。集經論成書。
將入奏。忽示微疾。越四日。具浴更衣。書偈曰。真性圓
明。本無生滅。木馬夜鳴。西方日出。謂同召僧夢堂噩
曰。吾行矣。問何往。答曰。西方。噩曰。西方有佛。東方無
佛邪。琦厲聲一喝而化。年七十五。闍維。齒舌數珠不
壞（護法錄西齋淨土詩）。
<other>可授</other>
可授。字無旨。姓李。台州臨海人。年十二出家。十九得
度。受具戒。潛心參究。遇普覺明公於靈隱。問答之頃。
<pb n="231"/>
疑情頓釋。至元間。出主大雄山安聖寺。閱五年。遷隆
恩。又二年。遷真如。明年。行宣政院選主龍華。作休庵
於西塢。日修念佛三昧。明洪武六年。復起主杭之淨
慈寺。居二載。忽集眾申精進之戒。手撾鼓而退。示微
疾。端坐西向曰。吾將逝矣。左右請書偈。麾之曰。吾宗
本無言說。乃合爪稱佛號。聲漸微而寂（護法錄）。
<other>慧日</other>
慧日。字東溟。姓賈。台州赤城人。幼出家於縣之廣嚴
寺。習教於柏子庭。既游上竺。依竹屋湛堂。尋出主吳
山聖水寺。元至正四年。下天竺災。日應眾請。為葺新
之。寺既成。遷上竺。順帝特賜慈光妙應普濟之號。明
洪武初。召入京。詔就天界開山復瓦官寺故蹟。復令
說戒於鍾山。旋辭歸上竺。謝院事。修彌陀懺。十二年
七月朔。謂弟子曰。吾夢青蓮華生方池中。清芬襲人。
淨土之祥見矣。後四日。趺坐合爪而終。年八十九（明
高僧傳）。
<other>普智</other>
普智。字無礙。姓褚。杭州人。出家龍井寺。依東溟日公。
受天台性具之學。講說無礙。四坐道場。門風大振。晚
年開演於松江延慶寺。遂終老焉。專修淨業。寒暑不
輟。永樂六年正月二日。微疾。會眾。端坐面西。念佛而
逝。嘗註阿彌陀經一卷（明高僧傳）。
<other>景隆</other>
景隆。字祖庭。號空谷。蘇州陳氏子也。幼不茹葷。好趺
坐若禪定然。稍長。從弁山懶雲和尚。參叩大法。年二
十八。出家虎邱。洪熙中。給牒為僧。依石庵和尚於杭
州靈隱寺。尋往天目。刻苦研究。忽有省。馳詣懶雲。遂
蒙印可。隆既提持向上。兼以淨業勸人。著淨土詩一
百八首。或問永明四料簡之旨。答言。參禪人執守話
頭。自謂守靜工夫。更無別事。念佛往生。寅夕禮誦。皆
所不行。此所謂有禪無淨土也。此等參禪亦非正氣。
是為守死話頭。不異土木瓦石。坐此病者十有八九。
莫之能救。真得禪旨。如水上葫蘆。捺著便轉。活潑潑
地。如此參禪。不輕念佛往生之道。寅夕禮誦。亦所遵
行。左之右之。無不是道。此所謂有禪有淨土也。又云。
念佛一門。修行捷徑。識破此身不實。世間虗妄。唯淨
土可歸。念佛可恃。緊念慢念。高聲低聲。總無拘礙。但
令身心閒淡。默念不忘。靜閙閒忙。一而無二。忽然觸
境遇緣。打著轉身一句。始知寂光淨土。不離此處。阿
彌陀佛。不越自心。然若將心求悟。反成障礙。但以信
心為本。一切雜念。都不隨之。如是行去。縱然不悟。沒
後亦生淨土。階級進修。無有退轉。優曇和尚令人提
云。念佛者是誰。或云那箇是我本性阿彌陀。謂是攝
心念佛。參究念佛。今不必用此法。只用平常念去。隆
年五十餘。嘗自作塔銘。其沒也無所考。時又有琴公
者。字古音。福建蔡氏子。嘗作念佛警䇿偈曰。一句阿
彌陀佛。宗門頭則公案。譬如騎馬拄杖。把穩生涯一
段。不拘四眾人等。持之悉有應驗。行住坐臥之中。一
句彌陀莫斷。須信因深果深。直教不念自念。若能念
念不空。管取念成一片。當念認得念人。彌陀與我同
現。便入念佛三昧。親證極樂內院。蓮胎標的姓名。極
功之者自見。親見彌陀授記。便同菩薩作伴。自此出
離娑婆。一路了無憂患。直至無上菩提。永劫隨心散
誕。依得此道歸來。決定成佛不欠（名僧輯略空谷集）。
<other>寶珠</other>
寶珠。不詳其所出。嘗遊浙中杭嘉間。冬夏一衲。乞食
自活。宿無恒居。念佛不絕口。人與之言。略酬一二語
即連聲念佛。後於海門寺。忽若顛狂者將半月。一僧
呵曰。爾平日實行。當與世人作眼目。何得乃爾。珠曰
如是。吾行矣。索浴畢。安然而化（往生集）。
<other>本明</other>
本明。不詳其所出。居通州靜嘉寺。梵行清白。勤於講
業。後輟講。專心淨土。六時禮念。歷年弗替。忽微恙。自
<pb n="232"/>
知時至。告眾安然而化。異香七日（往生集）。
<other>義秀</other>
義秀。溫里人。嘉靖初。居蒲之讚歎庵。日課阿彌陀佛
十萬餘聲。朝夕無間。歷五十餘年。經行之所。甎砌成
坳。人試補之。久復成坳如故。初有貧子不能自活。來
依秀。秀納之。久之不善其所為。呵曰。汝真賊也。無何。
果約其黨。乘夜擊秀。初擊。秀稱佛聲猶洪。再擊。稱佛
聲弗斷。然亦微矣。氣盡。佛聲乃寂（紫柏老人集）。
<other>雪梅</other>
雪梅。蘇州人。踪跡奇異。不拘戒律。好吟詩。嘉靖中遊
南京。止報恩寺。每見法師講經。輒笑曰。亂說亂說。專
修淨土。動靜無間。尋還蘇。住竹堂寺。年八十餘。忽辭
眾剋日行。眾僧醪錢治龕。至期。送者雲集。梅笑曰。爾
輩纔布施幾文錢。便欲逼取老僧性命。尚早尚早。眾
廢然散去。越數日。端坐龕中。泊然而化（雪梅紀略）。
<other>性專</other>
性專。字守庵。姓張。蘇州崑山人。少薙髮。遍訪知識。謁
妙峯受戒。預聽法華講席。後辭去。往峯頂行頭陀行。
十二時中。唯誦法華。行深禪定。嘗於空中見西方寶
池成琉璃色。深廣無際。以白妙峯。妙峯曰。此觀行初
成之相。不生取著。是善境界。專遂深秘不言。石城有
百尺彌勒像。嘉靖間。經兵燹。金剝。專為新之。又搆石
殿與像稱。感佛放光。夜明如旦。二十三年秋。延法師
傳燈講小本彌陀經。有講易彌勒上生經者。專曰。不
然。吾聞彌陀與彌勒。一身一智慧。力無畏亦然。余將
俾海眾同悟本性彌陀。即本性彌勒。先遊蓮華淨土。
然後預龍華勝會也。二十五年仲冬。沐浴更衣。命眾
椎鐘誦經。趺坐而化。前數日。衣褶中生靈芝一本。大
於拳。色紅白（法華持驗）。
<other>祖香</other>
祖香。臨江新喻人。於山東龍潭寺。精修淨業。有居士
王傑者。築庵延之。香語傑云。某日當歸家。眾苦留。香
云歸安養家耳。及期敷坐西向坐逝。舉龕入山。火出
自焚（往生集）。
<other>圓果</other>
圓果。字祇園。一字幻空。不詳其所出。少為鳳陽衛守
陵指揮使。已而棄官。出家五臺山。淹貫經論。頓悟直
指。東遊至蘇杭。登座說法。天華晝下。繽紛如雨。嘉靖
三十四年。浙中倭亂。剽掠至北新關。果時在杭佛慧
寺。巡撫胡宗憲。聞果道高。延請出山。商退賊之䇿。果
辭曰。毋庸。三日後賊當自退耳。後三日。軍士見雲中
有神兵數千。擊倭。倭退竄。皆以為果力也。臨化之日。
囑弟子十年後茶毗。至期。舁棺至野。忽自起火。燼
無遺。道俗觀者千人。咸見雲中現出西方境界。有七
重欄楯。七重羅網。七重行樹。七寶池。金沙地。樓閣宮
殿。竝是金銀瑠璃玻瓈硨磲赤珠瑪瑙之所嚴飾。池
中開出青黃赤白蓮華。白[鴳-女+隹]孔⿱少隹鸚鵡舍利迦陵頻
伽共命之鳥。種種奇妙。與佛經所說。無有差別。俄而
天樂振空。移時方滅（獪園）。
<other>真清</other>
真清。字象先。姓羅。長沙湘潭人。少強記絕人。年十五。
補諸生。十九遘家難。遂投南嶽伏虎巖。依寶珠和尚
薙髮受具。看無字話。因舟觸岸。有省。珠化去。清駐錫
覺皇寺。患背疾。夢關雲長授之藥。病愈。南遊天台。結
茅居焉。遷華頂天柱峯。修大小彌陀懺六年。暇則開
演十乘。闡明三觀。學者歸附日眾。應居士王太初請。
就永明禪室。講觀經妙宗鈔百日。居常日勤五悔。密
持觀經及梵網心地品。一夕夢琳宮綺麗寶樹參差。
見阿彌陀佛。觀音勢至二菩薩。方展拜間。旁有沙彌
授以一牌。書曰。戒香熏修。寤知中品往生之象也。萬
歷三十一年正月抱疾。盡出所儲。付五臺雲棲西興
諸寺飯僧。有進藥石者。卻之曰。吾淨土緣熟。聖境冥
現。不久辭世。果何為乎。正月七日。絕粒。唯飲檀香水。
<pb n="233"/>
期於二十九日告終。與眾說無生法。誨諭甚切。至二
十九日夜。起別眾曰。吾逝矣。眾請曰。和尚往生淨土。
九品奚居。曰。中品中生也。眾曰。胡不上品生邪。曰。吾
戒香所熏。位止中品。言畢。泊然而逝。延五日。顏色紅
潤如生。茶毗日。香氣充郁。骨鏘鏘有聲。年五十七（明
高僧傳）。
<other>明證</other>
明證。字無塵。姓魏。會稽人。性醇厚簡默。少不樂腥羶。
常欲出家。弱冠過隣寺。遇五臺龐眉老僧。若舊相識
者。願相依為弟子。老僧云。汝三年後。方可薙髮。當先
行苦行。學諸經典。證遂往叢林作重務。學楞嚴呪。日
止誦一字。夜禮觀音。徹曉不寐。三年而呪始畢。忽臥
病七日。遍身發痛。若換骨者。病愈。夙慧頓開。而五臺
僧復至。為祝髮受具戒。囑令終身誦法華經。遂展經
朗誦無滯。已而華嚴涅槃諸經悉成誦。乃謂老僧曰。
吾欲盡形乞食供養。以報師德。是夜老僧不知所往。
證日誦法華一部。日惟二飱。三衣經鉢外。一無所蓄。
人有施者。隨得隨捨。或與之言。止微笑而已。如是者
三十年。一日誦經。艴然不懌。弟子問故。曰。吾持誦一
生。求生淨土。豈將墮紅塵邪。於是更加勤誦。三年。一
日撫案大笑曰。我今不到紅塵去矣。往謁雲棲宏公。
還至㵎中。謂侍者曰。汝往報眾徒。我明日當去。次日
諸徒至。證問甚麼時。答云亭午。遂命具湯盥沐。端坐
念佛。誦觀世音大勢至。至清淨大。即閉口。眾聞空中
朗誦海眾菩薩。異香馥然。合掌而寂。如入禪定。七日
後開龕。時值炎暑。儀容若生。年五十。時萬歷二十一
年也。證弟子真定。字靜明。出家後。秉師之訓。精勤念
佛。求生淨土。兼禮拜華嚴法華諸經。造像齋僧。行諸
苦行。年七十二。預刻期。面西念佛而化（理安寺紀）。
<other>明玉</other>
明玉。字無瑕。姓劉。西蜀人。出家後。遍歷名山。參叩知
識。苦行絕倫。禮華嚴法華經。一字一禮。萬歷二十三
年正月。忽謂弟子曰。吾業繫娑婆七十二年。今將歸
矣。遂不食。念佛不絕者旬日。聲如洪鐘。臨終沐浴端
坐。持珠念佛益哀促。已而大聲云。佛佛佛。倒駕鐵牛
歸佛國。聲絕而逝（憨山夢遊集）。
<other>法祥</other>
法祥。字瑞光。姓周。紹興嵊縣人。少有出世志。參嘯巖
老人。嘯巖示以念佛法門。遂出家。居南岳側刀峯。影
不出山。專志念佛。以豆記數。日夜精勤。脅不至席。人
稱為豆兒佛。未幾成叢林。萬歷三十八年。二月六日。
索浴禮佛。告眾曰。瓜子熟也。正落蒂時。眾莫喻者。入
室趺坐。令眾唱佛名。合掌而逝。峯前聞音樂聲（憨山
夢遊集）。
<other>袾宏</other>
袾宏。字佛慧。號蓮池。杭州仁和沈氏子也。年十七。補
諸生。以學行稱。鄰有老嫗。日課佛名數千。問其故。嫗
曰。先夫持佛名。臨終無病。與人一拱而別。故知念佛
功德。不可思議。宏自此棲心淨土。書生死事大四字
於案頭以自䇿。年三十二。出家。謁徧融笑巖諸大老。
參念佛者是誰。有省。隆慶五年。乞食雲棲。見山水幽
絕居焉。山故多虎。為放瑜伽燄口。虎不為患。歲亢旱。
居民乞禱雨。曰吾但知念佛。無他術也。眾固請。乃持
木魚出循田塍行。唱佛名。時雨隨注。如足所及。眾悅
相與庀材造屋。衲子日歸附。遂成叢林。宏主張淨土。
痛斥狂禪。著阿彌陀經疏鈔。融會事理。統攝三根。至
為淵奧。時有曹魯川者。致書雲棲。略曰。夫釋尊有三
藏十二部教。所謂於廣大海。張眾多網。又所謂大囷
小囷也者。祇宜談大以該小。詎可舉一而廢多。比吾
黨中有唱為歷劫成聖。必漸無頓之說者。夫漸亦聖
說。未嘗不是。而以漸廢頓。左矣。尊者內秘頓圓。而外
顯淨土法門。諸佛有然。無足疑者。奈近來聽眾。直欲
以彌陀一聖。而盡廢十五王子。以淨土一經。而盡廢
<pb n="234"/>
三藏十二部。則不[佞-二+〦]之所不願聞也。時雖末法。而斯
人之機。豈無利鈍。有如釋尊為迦葉為憍陳如。其說
如此。為善財為龍女。其說如彼。二十五聖各證圓通。
文殊所稱又如彼。正所謂昨日定。今日不定。又所謂
說我是空。且不是空。說我是有。且不是有。此所以為
善無常主。活潑潑地。如水上按葫蘆然。倘釘樁守窟。
焉利人天。所願尊者為大眾衍淨教。遇利根指上乘。
圓融通達。不滯方隅。俾鵬鷃竝適。不亦盡善盡美哉。
又佛華嚴乃無上一乘圓教。如來稱性之極談。尊者
乃與彌陀經竝稱。已似未妥。因此遂有著論騰之。架
淨土於華嚴之上者。朱紫遞淆之謂何。亦願尊者為
淨土根人說淨土。為華嚴根人說華嚴。毋相誚。亦毋
相濫。乃為流通佛乘。乃為五教竝陳。三根盡攝。奈之
何必刻舟而求劍。且彈⿱少隹而走[(采-木+(工/山))*鳥]也。宏報書曰。夫華
嚴具無量門。求生淨土。華嚴無量門中之一門耳。就
時之機。葢由此一門而入華嚴。非舉此一門而廢華
嚴也。來諭謂不肖以彌陀與華嚴竝稱。因此遂有著
論駕淨土於華嚴之上者。此論誰作乎。華嚴如天子。
誰有駕諸侯王大臣百官於天子之上者乎。然不肖
亦未甞竝稱也。疏鈔中特謂華嚴圓極。彌陀經得圓
少分。是華嚴之眷屬流類。非竝也。又來諭謂宜隨機
演教。為宜淨土人說淨土。宜華嚴人說華嚴。此意甚
妙。然中有二義。一者千機竝育。乃如來出世事。非不
肖所能。故曹溪專直指之禪。豈其不通餘教。遠公擅
東林之社。亦非止接鈍根。至於雲門法眼曹洞溈仰
臨濟。雖五宗同出一原。而亦授受稍別。門庭施設。理
自應爾。無足怪者。況不肖凡品乎。若其妄效古人昨
日定今日不定。而漫無師承。變亂不一。名曰利人。實
悞人矣。何以故。我為法王。於法自在。平民號曰國王。
不可不慎也。二者。說華嚴則該淨土。說淨土亦通華
嚴。是以說華嚴者自說華嚴。說淨土者自說淨土。固
竝行而不相悖。今人但知華嚴廣於極樂。而不知彌
陀即是遮那也。又龍樹於龍宮而出華嚴。而願生極
樂。普賢為華嚴長子。而願生極樂。文殊與普賢同佐
遮那。號華嚴三聖。而願生極樂。咸有明據。皎如日星。
居士將提唱華嚴以風四方。而與文殊普賢龍樹違
背。此又不肖之所未解也。況方山列十種淨土。極樂
雖曰是權。而華嚴權實融通。理事無礙。事事無礙。故
婬房殺地。無非清淨道場。而況七寶莊嚴之極樂乎。
婆須無厭。皆是古佛作用。而況萬德具足之彌陀乎。
居士遊戲於華嚴無礙門中而礙淨土。此又不肖之
所未解也。不肖與居士同為華藏莫逆良友。而居士
不察區區之心。復欲拉居士為蓮胎骨肉弟兄。而望
居士之不我外也。魯川復致書曰。諸不了義經論。別
行普賢行願品。與起信等論。皆稱說淨土。此豈無因。
然華嚴經中未甞及之。即方山所列第十淨土更晰
也。法華鱗差十六王子。內有彌陀。未甞定為一尊。其
贊持經功德。旁援安樂。實說女人因果。首楞嚴二十
五聖證圓通。文殊無所軒輊。但云方便有多門。又云
順逆皆方便。然繼以遲速不同倫。則於無軒輊中。又
未甞無指歸也者。故要極於普門。而不推詡夫勢至。
更加貶剝。曰無常。曰生滅。若夫賢首清涼諸師。亟標
小始終頓圓五教。僉為以允。而未甞品及淨土。心宗
家流。尤所蕩掃。如齊己禪師曰。唯有徑路修行。依舊
打之遶。但念阿彌陀佛。念得不濟事。又曰。其或準前
捨父逃去。流落他鄉。東撞西磕。苦哉阿彌陀佛。此等
語言。或以為苛。然豈無謂而彼言之。亦必有道矣。所
以達者亟道祇劫辛苦修行。不如一念得無生法忍。
又道一念緣起無生。超出三乘權學。況無論三乘一
乘。要之無哉我所。今之往生淨土者。我為能生。土為
所生。自他歷然。生滅宛然。欣厭紛然。所未及悉。顧從
來談淨土者。必曰。華開見佛悟無生。葢必往生而見
彌陀。始從觀音。若勢至。抑或彌陀。誨以無生。此時方
<pb n="235"/>
悟。似為迂遲。再華嚴性海所現全身。如人身中有八
萬四千毛孔。東藥師。西彌陀。各各在一毛孔中。說法
度生。倘拋撮全身。入一毛孔。不但海漚倒置。而蠅投
牕紙。其謂之何。昨不[佞-二+〦]手疏所云。為宜淨土人說淨
土。為宜華嚴人說華嚴。自謂不悖諸佛法門。亦是為
尊者赤心片片。尊者乃欲𢹂我入蓮胎。則昔人所云
捉物入迷津。與夫棄金擔草之謂矣。尊者會下聽眾。
自杭過蘇者。罔弗津津九品。閒與之言。稍涉上乘。則
駭心瞠目。或更笑之。此其過在弟子邪。在師邪。大丈
夫氣宇沖天。度生為急。既出世矣。開堂矣。敷座矣。不
具大人作略。祇作閭巷老齋公老齋婆舉止。忽被伶
俐人問著。明眼人拶著。擬向北斗裏潛身邪。抑鐵圍
山裏潛身邪。佛法大事。非同小可。願尊者重厝意焉。
宏又以書復曰。辱惠書。元詞妙辯。汪濊層疊。誠羨之
仰之。然竊以為愛我深而詞太費也。果欲揚禪宗。抑
淨土。不消多語。曷不曰。三世諸佛。被我一口吞盡。既
一佛不立。何人更是彌陀。又曷不曰。若人識得心。大
地無寸土。既寸土皆無。何方更有極樂國。只此二語。
來諭攝無不盡矣。茲擬一一酬對。則恐犯鬬爭。不對。
則大道所關。終不可默。敢略陳之。來諭謂不了義經。
乃談說淨土。而以行願品起信論當之。起信且止。行
願以一品而攝八十卷之全經。自古及今。誰敢議其
不了義者。居士獨尚華嚴而非行願。行願不了義。則
華嚴亦不了義矣。又來諭謂法華記往生淨土為女
人因果。則龍女成佛。亦只是女人因果邪。謂彌陀乃
十六王子之一。則毗盧遮那。亦只是二十重華藏之
第十三邪。居士獨尊毗盧。奈何毗盧與彌陀等也。又
來諭謂楞嚴取觀音。遺勢至。復貶為無常生滅。則憍
陳如悟客塵二字。可謂達無常。契不生滅矣。何不入
圓通之選。誠曰觀音登科。勢至下第。豈不聞龍門點
額之喻。為齊東野人之語邪。又來諭謂齊己禪師。將
古人念佛偈。逐句著語。其曰唯有徑路修行。則著云
依舊打之遶。其曰但念阿彌陀佛。則著云念得不濟
事。居士達禪宗。何不知此是宗師家。直下為人解粘
去縛。乃作實法會而死在句下邪。果爾。古人有言。踏
毗盧頂上行。則不但彌陀不濟事。毗盧亦不濟事邪。
此等語言。語錄傳紀中。百千萬億。老朽四十年前。亦
曾用以快其唇吻。雄其筆劄。後知慚愧。不敢復然。至
於今猶赧赧也。又齊己謂求西方者。捨父逃逝。流落
他鄉。東撞西磕。苦哉阿彌陀佛。往應之曰。即今卻是
如子憶母。還歸本鄉。捨東得西。樂哉阿彌陀佛。且道
此語。與齊己所說。相去多少。又來諭謂多劫修行。不
如一念得無生法忍。居士已得無生法忍否。如得。則
不應以我為能生。以土為所生。何則。即心是土。誰為
能生。即土是心。誰為所生。不見能生所生而往生。故
終日生而未嘗生也。乃所以為真無生也。必不許生
而後謂之無生。是斷滅空也。非無生之旨也。又來諭
以華開見佛。方悟無生。則為迂遲。居士達禪宗。豈不
知從迷得悟。如睡夢覺如蓮華開。念佛人有現生見
性者。是華開頃刻也。有生後見性者。是華開久遠也。
機有利鈍。功有勤惰。故華開有遲速。安得槩以為迂
遲邪。又來諭喻華藏以全身。喻西方以毛孔。生西方
者。如撮全身入毛孔。為海漚倒置。夫大小之喻則然
矣。第居士通華嚴宗。奈何止許小入大。不許大入小。
且大小相入。特華嚴十元門之一元耳。舉華藏不可
說不可說無盡世界。而入極樂國一蓮華中。尚不盈
華之一葉。葉之一芥子地。則何傷於全身之入毛孔
也。又來諭謂荒山僧。但問以上乘。便駭心瞠目。居士
向謂宜華嚴者語以華嚴。宜淨土者語以淨土。今此
鈍根輩。正宜淨土。何為不與應病之藥。而強聒之邪。
又來諭謂老朽既出世開堂。不具大人作略。而作老
齋公齋婆舉止。被伶俐人問著。明眼人拶著。向北斗
裏潛身邪。鐵圍裏潛身邪。老朽曾不敢當出世之名。
<pb n="236"/>
自應無有大人之略。姑置弗論。而以修淨土者。鄙之
齋公齋婆。則古人所謂非鄙愚夫愚婦。是鄙文殊普
賢馬鳴龍樹也。豈獨文殊普賢馬鳴龍樹。凡遠公善
導天台永明等諸菩薩諸善知識。悉齋公齋婆邪。劉
遺民白少傅柳柳州蘇長公等諸大君子。悉齋公齋
婆邪。就令齋公齋婆。但念佛往生者。即得不退轉地。
亦安可鄙邪。且齋公齋婆。庸呆下劣而謹守規模者
是也。愚也。若夫聰明才辯。妄談般若。喫得肉已飽。來
尋僧說禪者。魔也。愚貴安愚。吾誠自揣矣。寧為老齋
公老齋婆。無為老魔民老魔女也。至於所稱伶俐人
明眼人者來問著拶著。則彼齋公齋婆。不須高登北
斗。遠覓鐵圍。只就伶俐漢咽喉處安單。明眼人瞳子
上敷座。何以故。且教伊暫閉口頭三昧。回光返照故。
抑居士尚華嚴而力詆淨土。老朽業淨土而極贊華
嚴。居士靜中試一思之。是果何為而然乎。又來諭謂
勸己求生淨土。喻如棄金擔麻。是顛倒行事。大相屈
辱也。但此喻尚未親切。今代作一喻。如農人投刺於
大富長者之門。延之入彼田舍。聞者皆笑之。農人更
掃徑。謀重請焉。笑之者曰。主人向者不汝責。幸矣。欲
為馮婦乎。農人曰。吾見諸富室。有為富而不仁者。有
外富而中貧者。有未富而先驕者。有典庫於富人之
門而自以為富者。且金谷郿塢。於今安在哉。而吾以
田舍翁享太平之樂。故忘而為此。今知過矣。於是相
與大笑散去。宏居常廣修眾善以資淨業。時戒壇久
禁不行。宏令求戒者具三衣於佛前受之。為作證明。
又定水陸儀文及瑜伽𦦨口。以拯幽冥之苦。開放生
池。著戒殺文。從而化者甚眾。萬歷四十年六月杪。忽
入城。別諸弟子及故舊曰。吾將他往。還山設茶別眾。
眾莫測。至七月朔晚入堂。曰。明日吾行矣。次夕入丈
室。示微疾。瞑目坐。城中諸弟子畢至。復開目云。大眾
老實念佛。莫揑怪。莫壞我規矩。向西稱佛名而逝。年
八十一（雲棲法彙）。
<other>如榮</other>
如榮。字大賢。杭州海寧人。壯歲業屠。為豕所嚙。遂感
悟。詣縣之北寺。薙染為僧。後歸雲棲。時年六十矣。晝
隨眾操作。夜持佛名。精勤不怠。萬歷九年。生日。設齋
飯僧。長跪佛座前。厲聲稱願生西方者三。眾環遶唱
佛合掌而逝（雲棲紀事）。
<other>如清</other>
如清。字法原。姓阮。紹興上虞人。初出家於西湖龍井
寺。後入雲棲。銳志念佛。誦法華經。六時禮拜。萬歷十
一年。得疾。沈綿者數月。既革。聞堂中念佛聲。忽矍然
起坐。中夜合掌。注視金容。翹仰而逝（雲棲紀事）。
<other>廣製</other>
廣製。字安廬。不詳其所出。少夢入金盤庵。拱立琉璃
燈下。面西方三聖像。寂無人影。內心澄澈。覺而樂之。
稍長。又夢入安隱庵。見觀音大士作思憶眾生相。自
是發出世志。年二十出家。謁雲棲大師。聞西方淨土
無輪回苦。即躍然曰。吾今而後知有歸泊處矣。於是
精研淨土法門。作懷淨土詩。及諸詞賦。多清婉可諷。
今錄其懷淨土賦。序云。清泰國者。葢西方之珍域也。
涉水則有瑤池玉沚。登陸則有寶街金道。皆法身大
士之所遊化。諸上善人之所盤桓也。夫其都邑之華。
宮室之美。越仙都之元虗。跨天宮之壯麗矣。所以交
贊於十方。名載於羣典者。豈不以其土殊勝。其道捷
徑哉。或名超於列剎。或體異於諸方。始離輪回之鄉。
卒踐無生之地。非夫厭世惡欲怖無常者。焉能向慕
而願樂之。非夫窮幽探賾。信法篤者。何能遐想而好
求之。予所以神馳思運。念結情存。興寐之間。若已往
生者也。洗脫塵根。託心茲境。不任專想之至。聊寫景
以寄懷。賦曰。真原寥廓。不變隨緣。有流穢濁而成泥
沙。有結清淨而為金寶。猗極樂之所莊嚴。實行願之
所扶持。蔭世王以發軫。託法藏以正基。或贊揚於秘
<pb n="237"/>
典。或永謌於淨詩。證以聖心之如語。莫以凡情而致
疑。邈彼奇域。幽元窈窕。拘墟者守見而不信。信淺者
滯情而莫曉。斥鷃翱翔於蓬蒿。罔測搏風之矯矯。理
微事而不彰。果微因而莫兆。慮亡羊而泣岐。守持名
之一道。覩靈驗而西徂。忽吾生之將行。仍先聖之故
轍。泊不死之壽庭。苟上善之可攀。亦何憚於疑城。釋
生死之桎梏。暢無生之高情。被銖衣之拂拂。振金錫
之鈴鈐。披寶葉之蒙蘢。蹈珍萼之崢嶸。陟璇空而欲
上。顧碧落而迅征。躡穹隆之飛觀。臨下界之元冥。摶
空青以為葢。指林翠而為屏。攬披風之綠條。捫含露
之紫莖。雖未及於登堂。乃先得乎長生。既契心於幽
旨。入重元而夷平。獲緩步於九逵。路靡滯而不通。恣
心目之曠朗。任來往之從容。蹴勾衣之忍草。蹂滅跗
之落紅。覩鸚鵡之裔裔。聽迦陵之嗈嗈。過靈沼而試
浴。水隨意以淪胷。滌八垢之污濁。洗五葢之冥蒙。追
遠公之芳軌。步善導之元蹤。唯茲聖境。空王所都。行
樹夾以引路。蓮華結而成居。紺宇嵯峨於中林。朱閣
玲瓏於方隅。流霞光於翼櫺。承曦影於綺疏。鳥晝啼
而夜息。華夕合而晨敷。天樂同繁於風葉。契經合響
於流渠。庭富藍田之玉。淵沈赤水之珠。舉衣裓以盛
華。聽說法而凌虗。怳兮沒此而見彼。杳兮出有而入
無。騁斯須之神變。同萬億之浮屠。體靜氣閒。心境都
捐。肯綮未嘗。神遇無全。飲智海之洪濤。吸長鯨之百
川。御風而行。衣角高褰。法鼓琅琅而振響。異香馥馥
以颺煙。行道出林間之眾。散華來空外之仙。聆水鳥
之法音。同石竇之迸泉。始兼空有之說。暢以聖諦之
篇。深入即離之境。妙出有無之間。一空有以齊旨。亡
真假而得元。既中道之不存。泯圓觀於三翻。談不二
於毗邪。貴淨名之無言。合萬物以成己。歸同體之自
然。後不詳其終（淨土雜詠并序）。
<other>真緣</other>
真緣。字慧廣。姓姚。常州無錫人。年三十出家。徧參老
宿。歷十六年。得念佛三昧。萬歷二十二年。駐錫明州
阿育王寺。親睹舍利放光。中現釋迦文佛。遂誓焚身
供養。普請眾僧。求施薪藁。人與一束。累為高座。因取
香油塗身。趺坐積薪上。合掌誦佛號。火然及身。俄成
燼。眾見五色光。從緣頂門而出。光中現菩薩金身。
長二尺許。晃然四照。久之方滅（獪園）。
<other>傳記</other>
傳記。寧波鄞縣人。性好獨居。日誦法華為業。數及九
千七百餘部。世稱為法華和尚。萬歷十四年。司勛虞
湻熙舉法華三昧懺。記禁足修長期者三。九歷寒暑。
屢獲瑞應。後憩杭州西溪道上。肩水負薪。行諸佛事
或曰。和尚乃猶作此有為功德。記厲聲曰。無為豈在
有為外乎。四十一年七月。辭諸弟子。稱佛名三千聲。
唱妙法蓮華經題者數四。面西合掌而逝。越日。頂門
猶暖。異香滿室（法華持驗）。
<other>德清</other>
德清。字澄印。晚號憨山老人。金陵蔡氏子也。母夢觀
音抱送童子而孕。及誕。白衣重胞。年十九出家。專心
念佛。一夕夢中見阿彌陀佛現身立於空中。當日落
處。面目光相。了了分明。自此聖相炳然。時時在目。尋
至五臺習定。發明本有。刺血書華嚴經。每下一筆。念
佛一聲。久之動靜一如。萬歷十年。清居牢山。李太后
命輸金造寺。賜額曰海印。時太后數遣中使修諸塔
寺。權貴與中使有隙者。令道士擊登聞鼓。以侵占事
聞。事連清。坐私造寺院。戌雷州。清隨所至。冠巾說法。
又發宏經之願。疏論楞伽楞嚴諸經。四十二年。奉恩
詔反僧服。還過廬山。結庵五乳峯下。效遠公六時刻
漏。修淨業益精。時有海陽禪人。求授戒法。因問修淨
土之要。清曰。佛說修行出生死法。方便多門。唯有念
佛求生淨土。最為捷要。此之法門。乃佛無問自說。三
根普被。四眾齊收。非是權為下根設也。經云。若淨佛
<pb n="238"/>
土。當淨自心。今修行淨業。必以淨心為本。要淨自心。
第一先要戒根清淨。以身三口四意三。此十惡業。乃
三塗苦因。今持戒之要。先須三業清淨。則心自淨。於
此清淨心中。厭娑婆苦。發願往生安養。立念佛正行。
然念佛必要為生死心切。先斷外緣。單提一念。以一
句阿彌陀佛為命根。念念不妄。心心不斷。二六時中。
行住坐臥。拈匙舉筯。折旋俯仰。動靜閒忙。□一切時。
不愚不昧。竝無異緣。如此用心。久久純熟。乃至夢中
亦不妄失。寤寐一如。則工夫綿密。打成一片。是為得
力時也。若念至一心不亂。臨命終時。淨土境界現前。
自然不被生死拘留。感阿彌陀佛。放光接引。此必定
往生之效驗也。然一心持名。固是正行。又必資以觀
想。更見穩密。佛為韋提希說十六妙觀。便得一生取
辦。今當於十六觀中。隨取一觀。或單觀佛及菩薩妙
相。或觀淨土境界。如彌陀經說蓮華寶地等。隨意觀
想。若觀想分明。則二六時中。現前如在淨土。臨命終
時。一念頓生。如此用心。精持戒行。永斷惡念煩惱。以
此淨心。觀念相繼。淨土真因。無外此者。又有淨心居
士者。問念佛不能成片。請開示。清示之曰。修行第一
要為生死心切。生死心不切。如何能念佛成片。且眾
生無量劫來。念念妄想。情根固蔽。即今生出世。何曾
一念痛為生死。日用念念循情。未嘗反省。今欲以虗
浮信心。就要斷多劫生死。所謂杯水救輿薪之火。有
是理哉。若果為生死心切。念念若救頭然。只恐一失
人身。百劫難復。要將此一聲佛咬定。定要敵過妄想。
一切處念念現前。不被妄想遮障。如此下苦切工夫。
久久純熟。自然相應。不求成片而自成片矣。此事全
要自己著力。若但將念佛做面皮。如此驢年。無受用
時。直須勇猛。更莫遲疑。居廬山數歲。之曹溪。天啟三
年十月。示微疾。謂人曰。老僧世緣將盡矣。沐浴焚香。
危坐而逝。有光燭天。年七十八（夢遊集）。
<other>傳燈</other>
傳燈。姓葉。衢州人。少從進賢映庵禪師薙髮。隨謁百
松法師。聞講法華。恍有神會。次問楞嚴大定之旨。百
松瞪目周視。燈即契入。百松以金雲紫袈裟授之。一
生修法華大悲光明彌陀楞嚴等懺無虗日。卜居幽
溪高明寺。先有上人葉祺葬親寺後。夢神云。此聖道
場地。將有肉身菩薩。大作佛事。可速遷。祺不信。俄舉
家病困。懼而徙焉。翌日燈至。即其地立天台祖庭。學
侶輻湊。嘗於新昌大佛前登座豎義。眾聞石室中天
樂鏗鏘。講畢乃寂。嘗著生無生論。融會三觀闡揚淨
土法門。又有法語一篇。最為切要。曰。楊次公云。愛不
重。不生娑婆。念不一。不生淨土。娑婆有一愛之不輕。
則臨終為此愛所牽。矧多愛乎。極樂有一念之不一。
則臨終為此念所轉。矧多念乎。夫愛有輕焉重焉。厚
焉薄焉。正報焉。依報焉。歷舉其目。則父母妻子昆弟
朋友功名富貴文章詩賦道術技藝衣服飲食屋宇
田園林泉華卉珍寶玩物。不可枚盡。有一物之不忘。
愛也。有一念之不遺。愛也。有一愛存於懷。則念不一。
有一念不歸於一。則不得生。或問輕愛有道乎。曰輕
愛莫要於一念。一念有道乎。曰一念莫要於輕愛。葢
念不一。由散心異緣使然。散心異緣。由逐境紛馳使
然。婆婆有一境。則眾生有一心。眾生有一心。則娑婆
有一境。眾緣內搖。趣外奔逸。心境交馳。紛若塵沙。故
欲輕其愛者。莫若杜其境。眾境皆空。萬緣都寂。萬緣
都寂。一念自成。一念既成。則愛緣俱盡矣。曰杜境有
道乎。曰杜境者。非屏除萬有也。亦非閉目不覩也。即
境以了其虗。會本以空其末也。萬法本自不有。有之
者情。故情在物在。情空物空。萬法空而本性現。本性
現而情念息。自然而然。非加勉強。楞嚴所謂見與見
緣。并所想相。如虗空華。本無所有。此見及緣。原是菩
提妙淨明體。云何於中有是非是。是以欲杜其境。莫
若體物虗。體物虗則情自絕。情絕則愛不生。而唯心
<pb n="239"/>
現。念一成。故圓覺云。知幻即離。不作方便。離幻即覺。
亦無漸次。一去一留。不容轉側。功效之速。有若桴鼓。
學道之士。於此宜盡心焉。曰輕愛既聞命矣。一念如
何。曰一念之道有三。曰信。曰行。曰願。求生極樂以敦
信為始。必須徧讀大乘。廣學祖教。凡是發明淨土之
書。皆須一一參求。悟極樂原是我唯心之淨土。不是
他土。了彌陀原是我本性之自佛。非是他佛。二修行
者。行門有二。一正。一助。正行復二。一稱名。二觀想。稱
名如小本彌陀經。七日持名。一心不亂。有事一心。理
一心。若口稱佛名。繫心在緣。聲聲相續。心心不亂。設
心緣外境。攝之令還。此須發決定心。斷後際念。撥棄
世事。放下緣心。使念心漸漸增長。從漸至久。自少至
多。一日二日乃至七日。畢竟要成一心不亂而後已。
事一心也。苟得此已。則極樂之淨因成就。垂終之正
念必然。親見彌陀。垂手接引。得生淨土必矣。理一心
亦無他。但於事一心。念念了達。能念之心。所念之佛。
三際平等。十方互融。非空非有。非自非他。無去無來。
不生不滅。現前一念之心。便是未來淨土之際。念而
不念。無念而念。無生而生。生而無生。於無可念中。熾
然而念。於無可生中。熾然求生。是為事一心中明理
一心也。二觀想者。具如觀無量壽佛經。境有十六。觀
佛最要。當觀阿彌陀佛丈六之身。作紫磨黃金色像。
立華池上。作垂手接引狀。身有三十二種大人相。相
有八十種隨形好。此二種正行。須相須而進。凡行住
睡臥時。則一心稱名。凡趺坐。則心心作觀。行倦則趺
坐以觀佛。坐出則經行以稱名。苟於四威儀中。修之
不間。往生淨土必矣。二助行亦有二。一世間之行。如
孝順父母。行世仁慈。慈心不殺。具諸戒律。一切利益
之事。若能迴向西方。無非助道之行。二出世之行。如
六度萬行種種功德。讀誦大乘。修諸懺法。亦須以迥
向心而助修之。無非淨土行也。更有一種微妙助行。
當歷緣境處處用心。如見眷屬。當作西方法眷想。以
淨土法門而開導之。令輕愛以一其念。永作將來無
生眷屬。若生恩愛時。當念淨土眷屬。無有情愛。何當
得生淨土。遠離此愛。若生嗔恚時。當念淨土眷屬。無
有觸惱。何當得生淨土。得離此嗔。若受苦時。當念淨
土。無有眾苦。但受諸樂。若受樂時。當念淨土之樂。無
央無待。凡歷緣境。皆以此意而推廣之。則一切時處。
無非淨土之助行也。第三願者。淨土舟航。要以信為
柁。行為篙櫓檣纜。願為風帆。無柁則無所指南。無篙
櫓檣[纜-(罩-卓)]則不能運行。無風帆則不能破浪疾到。故次
行以明願也。第願有通別。有廣狹。有徧局。通如古德
所立迥向發願文。別則各隨己意。廣謂四宏。上求下
化。狹謂量力決志往生。局如課誦有時。隨眾同發。徧
則時時發願。處處標心。但須體合四宏。不得師心妄
立。如此三法。可以期生淨土速覲彌陀。一切淨土法
門。舉不外於是矣。燈每歲修四三昧。身先率眾。精進
勇猛。註楞嚴維摩等經。凡染翰。必被戒衲。前後應講
席七十餘期。年七十五。預知時至。手書妙法蓮華經
五字。復高唱經題者再。泊然而寂（法華持騐淨土法語）。
<other>古松</other>
古松。山西平陽人。幼出家於五臺山羅睺寺。得念佛
三昧。山多虎。松為說戒。命以名。虎遂不復傷人。呼輒
至。萬歷十三年。至京口。建淨業禪林。時潛深谷。坐樹
下入定。居三十九年。一日合掌舉手。別眾而逝。入龕。
未建塔也。崇禎四年四月八日。龕中忽現五色光。啟
龕。見松趺坐端凝。貌如生　大清順治十五年十月
二日。再現寶光。異香滿室。三日方止（鎮江府志）。
<other>仲光</other>
仲光。字法雨。號佛石山儂。錢塘戴氏子也。母夢僧以
伽黎覆體而光生。自幼惡聞腥羶。年十四。投靜明師
剃染。十八。受戒於雲棲。歷遊講肆。習天台教觀。深入
一乘。萬歷二十二年。謁紫柏禪師於金陵。親承授記。
<pb n="240"/>
還武林。至十八㵎中。愛其林壑幽異。誅茅壘石。搆一
小舍。一日掘地得殘[石*((白-日+田)/廾)]。知為古理安寺。因重建焉。衲
子競集。遂成叢林。光隨機引導。於禪堂外別開念佛
堂。會憨山清公至。相與商立規制。分十二時。人均六
班。班各六時。經行唱佛。禮拜迥向。餘各靜坐。隨聞默
念。或習觀門。動靜兩得。崇禎九年七月十五日。忽示
微疾。謂弟子曰。今日晴朗。吾欲遠去。弟子曰。師病欲
何往。光曰。汝謂我病邪。扶杖出寢室趺坐。集眾囑付
後事。適有蔡居士至。光撫掌笑曰。居士證明。餘不及
待也。因書偈曰。一句彌陀五十年。分明掘地討青天。
而今好箇真消息。夜半鐘聲到客船。書畢。顧視左右。
投筆而逝（淨土全書理安寺紀）。
<other>金童廟僧</other>
金童廟僧者。遺其名。廟在常熟北門。僧日持一版擊
於街巷。高聲唱無常迅速。一心念佛。眾不甚異之。崇
禎十三年三月。徧辭諸鄰舍曰。好念佛。老僧去矣。人
莫解其故。次日拈香佛前。合掌稱佛名。端坐而逝（淨
土約說後跋）。
<other>海寶</other>
海寶。不詳其所出。居常州天寧寺。貌甚樸。人與語不
答片言。唯嘻笑而已。破衲滿蟣虱。暇則席地對佛。拈
虱上下。不離其身。常募錢買蔬腐供寺僧。又積施金。
懇眾誦經禮懺。己則念佛迥向。歷年如是。崇禎間。翰
林鄭胙長。約寶朝南海。已而却之。發棹後。常見寶在
陸前行。追之不及。迨登山入殿。寶又在焉。遣使要師
同回。復不得。鄭抵郡。即詣寺候寶。弟子云。師沈臥一
月餘。昨方起耳。鄭述其神異。郡人由此欽信。一日趺
坐。念佛而化（淨土晨鐘）。
<other>大雲</other>
大雲。字萬安。姓郭。仁和人。出家永慶寺。受具於雲棲。
居北郊。篤志淨業。相依者眾。募建吉祥寺。寮宇燦然。
遂成叢席。共住規約。一秉雲棲之制。未幾示微疾。即
絕飲食。專稱佛號。閱一月。或有往省之者。雲曰。彌陀
不念。念我何為。臨終。語弟子智經曰。為我灑掃。佛來
迎矣。趺坐念佛而逝。年五十九（靈峯宗論）。
<other>無名僧</other>
無名僧者。居湖廣黃州。專持阿彌陀佛。晝夜不輟。隨
所見皆稱阿彌陀佛。崇禎十六年。總兵黃鼎守州城。
僧大聲唱佛。衝其導。執之。適張獻忠攻黃州。僧坐城
上。夜間高聲唱佛。軍士不得睡。恨之。縛投城下。俄而
復在城上唱佛。如是四次。每東城下。西堂上。南城下。
北城上。總兵聞之。始敬禮焉。黃州大饑。人相食。僧出
城外。饑民持刀乞僧捨身。僧解衣示眾云。俟我念佛
千聲。即食我。稱至三百聲。眾急欲加刃。忽有神兵從
空中來。飢民驚散。而僧已在城中矣。山中獵人得一
大虎。僧欲贖放之。獵人索三十金。僧止得四金。獵人
云。汝能執虎耳三匝。則與汝虎。僧授記虎。執虎耳三
匝。遂縱之。虎依僧不去。僧與虎同往黃麻山金剛洞
中。巡撫盧象昇督兵過黃州。詣山訪之。欲見虎。僧語
虎探頭窗外。盧欲見全身。虎乃大叫躍出。盧亦納贄
稱弟子而去。僧一日行街中。見一雞。高聲唱佛。雞亦
隨聲而唱　大清順治七年。欲之武林。道經白門。寓
秦淮河房。端午。見遊船中有錢生者。其弟子也。遂呼
云錢阿彌陀佛。錢登岸見僧。僧問同遊人。知為某某。
放聲大哭曰。眾生以苦為樂。乃如是邪。錢懇示修行
之要。僧云。一心念阿彌陀佛。復云。我行後。汝有所疑。
可問覺浪。此明眼人也。後不知其終。覺浪。名道盛。歷
主金陵天界杭州崇光諸處道場。宗風大振（淨土晨鐘）。

淨土聖賢錄卷五

<sarticle>淨土聖賢錄卷六</sarticle>

<pb n="241"/>
<other>往生比邱第三之五</other>
<other>智旭</other>
智旭。字蕅益。姓鍾。吳縣人。父持白衣大悲呪。夢大士
送子而生旭。少以聖學自任。著書闢佛。凡數千言。及
閱雲棲竹窗隨筆。乃焚所著論。年二十。讀地藏本願
經發出世志。日誦佛名。天啟元年。年二十四。聽一法
師講經。疑情忽發。用心參究。已而豁然。尋掩關於吳
江。遇疾且殆。始一意求生淨土。疾少閒。結壇持往生
呪。七日。說偈曰。稽首無量壽。拔業障根本。觀世音勢
至。海眾菩薩僧。我迷本智光。妄墮輪回苦。曠劫不暫
停。無救無歸趣。劣得此人身。仍遭劫濁亂。雖復預僧
倫。未入法流水。目擊法輪壞。欲挽力未能。良由無始
世。不植勝善根。今以決定心。求生極樂土。乘我本誓
船。廣度沈淪眾。我若不往生。不能滿所願。是故於娑
婆。畢定應舍離。猶如被溺人。先求疾到岸。乃以方便
力。悉拯暴流人。我以至誠心。深心迴向心。然臂香三
炷。結一七淨壇。專持往生呪。惟除食睡時。以此功德
力。求決生安養。我若退初心。不向西方者。寧即墮泥
犂。令疾生改悔。誓不戀人天。及以無為處。仰願大威
神。力無畏不共。三寶無邊德。加被智旭等。折伏使不
退。攝受令增長。其後歷住溫陵漳州石城晟溪長水
新安。廣宏台教。而歸老於靈峯。時諸方禪者。多以淨
土為權教。遇念佛人必令參究誰字。旭獨謂持名一
法。即是圓頓心宗。有卓左車者。嘗設問言。如何是念
佛門中向上一路。如何得離四句絕百非。如何是念
佛人最後極則。如何是淆譌處腦後一鎚。冀和尚將
向來自性彌陀唯心淨土等語。撇向一邊。親見如來
境界。快說一番。震動大千世界。旭答言。向上一著。非
禪非淨。即禪即淨。才言參究。已是曲為下根。果大丈
夫。自應諦信是心作佛。是心是佛。設一念與佛有隔。
不名念佛三昧。若念念與佛無間。何勞更問阿誰。淨
土極則事。無念外之佛。為念所念。無佛外之念。能念
於佛。正下手時。便不落四句百非。通身拶入。但見阿
彌陀佛一毛孔光。即見十方無量諸佛。但生西方極
樂一佛國土。即生十方諸佛淨土。此是向上一路。若
捨現前彌陀。別言自性彌陀。捨西方淨土。別言唯心
淨土。此是淆譌公案。經云。三賢十聖住果報。唯佛一
人居淨土。此是腦後一鎚。但能深信此門。依信起願。
依願起行。則念念流出無量如來。徧坐十方微塵國
土。轉大法輪。照古照今。非為分外。何止震動大千世
界。又嘗示人云。夫念佛法門。別無奇特。只是深信力
行為要耳。佛云若人但念彌陀佛。是名無上深妙禪
天台云。四種三昧。同名念佛。念佛三昧。名為三昧中
王。雲棲云。一句阿彌陀佛。該羅八教。圓攝五宗。可惜
如今人將念佛看做淺近勾當謂愚夫愚婦工夫。所
以信既不深。行亦不力。終日悠悠。淨功莫尅。或有巧
設方便。欲深明此念佛三昧者。動以參究誰字為向
上。殊不知一念現前之心。本自離句絕非。不消作意
離絕。即現前一句所念之佛。亦本超情離見。何勞說
妙說元。只貴信得及。守得穩。直下念去。或晝夜十萬。
或五萬三萬。以決定不缺為準。畢此一生。誓無變改。
而不得往生者。三世諸佛便為誑語。一得往生。則永
無退轉。種種法門。悉得現前。切忌今日張三明日李
四。遇著教下人。又思尋章摘句。遇著宗門人。又思參
究問答。遇著持律人。又思搭衣用鉢。此則頭不了。帳
不清。豈知念得阿彌陀佛熟。三藏十二部極則教理。
都在裏許。千七百公案向上機關。亦在裏許。三千威
儀。八萬細行。三聚淨戒。亦在裏許。真能念佛。放下身
心世界。即大布施。真能念佛。不復起貪嗔癡。即大持
戒。真能念佛。不計是非人我。即大忍辱。真能念佛。不
稍間斷夾雜。即大精進。真能念佛。不妄想馳逐。即大
禪定。真能念佛。不為他岐所惑。即大智慧。試自簡點。
若於身心世界。猶未放下。貪嗔癡念。猶自現起。是非
<pb n="242"/>
人我。猶自挂懷。間斷夾雜。猶未除盡。妄想馳逐。猶未
永滅。種種他岐。猶能惑志。便不名為真念佛也。要到
一心不亂境界。亦無他術。最初下手。須用數珠記得
分明。刻定謀程。決定無缺。久久純熟。不念自念。然後
記數亦得。不記數亦得。若初心便要說好看話。要不
著相。要學圓融自在。總是信不深。行不力。饒你講得
十二分教。下得千七百公案。皆是生死岸邊事。臨命
終時。決然用不著。順治十年冬。有疾。遺命闍維後。屑
骨和粉。分施禽魚。結西方緣。明年正月二十一日晨
起。病良已。午刻。趺坐繩牀向西舉手而逝。年五十七。
既寂二年。如法闍維。啟龕髮長覆耳。面如生。門人不
忍從遺命。收其骨塔於靈峯（靈峯宗論）。
<other>如會</other>
如會。號妙圓。姓譚。順天人。少斷肉。二十九歲出家。誓
行頭陀。脇不著席。前後共然六指以懺宿業。煉頂燒
臂無算。初至南方。唯事苦行。後為道侶所感發。一心
念佛。遂得豁忘身世。見一切緇素。不作寒溫語。誨人
必猛厲懇切。單己獨行。不蓄長物。夏棄冬衣。冬盡捨
夏。嘗在水草庵。謂劉道澂曰。一心念佛。專求上品上
生。便是向上第一義。子等他日方信此言。順治五年
秋。過淮安清江浦。眾共留之。未幾以一衲贈萬德庵
主人。且囑之曰。吾不久將去。特一事相託。主人曰。和
尚方來。何遽言去。曰。西方去耳。可以遺身付江流中。
普與魚蟲結淨土緣。主人辭不敢。會曰。然則茶毗後。
以骨和麫粉。為我結緣何如。主人曰諾。因命購大燭
好香。眾莫測其意。十月十九日。夜四鼓。大呼主人曰。
速啟大門。燒香然燭。主人然燭竟。視之。寂然坐逝矣。
遠近聞異香。遵遺命。茶毗粉骨送之江。年七十一（靈
峯宗論）。
<other>大勍</other>
大勍。字冲符。姓邊。紹興諸暨人。髫年出家於邑之大
雄寺。及長聞雲棲聲教。因渡江禮焉。機緣契合。遂傾
心淨土。晚年。憩錫大善禪堂。雅好華嚴。日誦一函。著
懷淨土詩一百八首。今錄其四首。一云。佛種從緣起
大機。吾今活計掩吾扉。身輕煉得同仙[鴳-女+隹]。極樂橫橫
一直飛。一云。自笑山僧不奈何。乾坤浪蕩熱心多。逢
人要說西方話。指示明明一剎那。一云。苦盡甘來屆
晚年。佛聲念徹齒流泉。金臺少見庭槐兆。再著精勤
勿怨天。一云。兀然起念念伽婆。平地無風自作波。念
念消歸無念處。豈知無念亦為多。順治六年十一月。
示疾。親書封龕記對。屬諸後事。至期起坐。著淨衣。面
西稱阿彌陀佛而逝（冲符禪師淨土詩并跋）。
<other>大真</other>
大真。號新伊。姓周。常德武陵人。在襁褓中。即能合掌
稱南無佛陀。逮就外傳。不伍羣兒。聚沙畫地為佛塔。
或趺坐觀鼻。九歲詣蓮居紹覺師受歸戒。遂依座下。
十五薙髮。二十入雲棲受具戒。真父母先後禮紹覺
師出家。真就養無方。數十年如一日。師歿。真主蓮居。
著唯識合響。兼授金剛寶戒。建大悲壇。兼修事理二
懺。年七十一。秋示微疾。集居士弟子。囑以護持正法。
越七日。沐浴更衣。趺坐持珠。與眾同稱佛號。頃之聲
息俱寂。鼻垂玉筯。過尺許。踰時頂猶熱。先是優婆塞
周氏。夢天樂迎真西逝。急偕戚屬數人來受皈戒。庵
主道聲。預以元日夢真坐蓮臺上云（靈峯宗論）。
<other>道樞</other>
道樞。仁和人。通天台教。篤志淨業。不親世緣。順治十
二年。夢偕神僧登玉屏峯頂。明年六月。微疾。二十六
日。蚤起語眾曰。吾夜夢神僧來迓。豈即昔之登玉屏
峯者邪。人靜時。忽見幡葢盈空。蓮華布地。即趺坐合
掌。朗誦法華經題七徧。唱阿彌陀佛百餘聲。安詳而
逝。顏色不變。龕几間。異香郁然（淨土全書）。
<other>崇文</other>
崇文。不詳其所出。受業雲棲宏公之門人。住常熟南
<pb n="243"/>
洙[郊-父+ㄓ]靜室。雙目失明。乃專心念佛。夜每登座施瑜伽
食。三年不輟。順治十五年三月十四日。遣其徒行先
報城中緇素曰。明日當西歸。特遣告別。明日凌晨眾
集凡三十餘人。文坐於牀。命其徒誦彌陀經一卷。誦
畢入寂。室中香氣。三日不散（淨土約說後跋）。
<other>具宗</other>
具宗。常州無錫人。講天台止觀。修念佛三昧。誨人不
倦。順治十六年。示疾。具湯沐浴。著一履。誦彌陀經畢。
唱佛十聲。大書八字云。廓落靈虗。無往來處。擲筆而
逝。趺坐三日。顏色不變（淨土全書）。
<other>讀體</other>
讀體。字見月。姓許。其先江南句容人。從軍滇黔。以功
襲指揮使。遂家於楚雄。體不欲襲官。去之劍州赤宕
巖。修真三載。一日遇老僧授以華嚴經。披閱大悟。遂
出家。受具戒於三昧光律師。三昧主寶華山。將示寂。
授以衣鉢為寶華第二代祖。靜修般舟三昧。不坐不
臥不依倚。晝夜壁立者九十日。四方緇素。翕然歸附。
南北禮請開戒者無虗月。一日示微疾。曰。勿進湯藥。
後七日吾當行矣。至期寂然而逝。年七十九。茶毗。見
蓮華佛相騰於火中。獲五色舍利升餘（寶華山志）。
<other>林谷</other>
林谷。紹興人。住羅山之西南。破衲麻鞋。唯勸人念佛。
一日見白雲中有佛來迎。遂化去。土人名其庵曰白
雲（淨土全書）。
<other>萬緣</other>
萬緣。姓喬。湖州長興人。為人愚鈍。人詈之弗嗔也。譽
之弗喜也。專持佛號數十年。康[烈-列+(〡*(頤-頁+已))]二年七月。忽自縛
草龕。有殷任之者。與緣善。謂曰。師既縛龕。我往蘇賣
茶歸。當為置褥。緣曰。承汝好心。恐不及待耳。至九月
一日。微疾。但飲白水。至六日方午。自入草龕。趺坐而
逝（淨土全書）。
<other>勝慈</other>
勝慈。字與樂。姓楊。滁州北譙人。出家雞鳴寺。年十四。
謁西竺大師。學唯識論。未契。時碧空大師講法華經
於師子窟。慈往依焉。嘗以生死大事。啟發二親。二親
感悟。俱出家。年二十九。西竺以衣鉢付之。明年。主雞
鳴寺。後居上乘庵。唯以淨土為歸。未幾示疾。臨終謂
母氏曰。彌陀舟航。能渡苦海。言訖而逝。時康熙二年
十二月七日也。年五十七（賢首宗乘）。
<other>成時</other>
成時。號堅密。姓吳。徽州歙縣人。少為諸生。年二十八
出家。於禪教二宗。參訪略徧。及見蕅益法師。遂終身
依止。卒傳其道。歙人延時居仰山。山中猛獸皆馴伏。
自撰齋天法儀。感天神現身。人多見者。後往江寧。駐
錫天界半峯。宏靈峯之遺教。勤修淨業。日有定課。雖
甚寒暑不少懈。刻淨土十要。為之序以暢其旨。其文
曰。淨土法門者何。法界緣起也。何謂法界。吾人現前
一念之心。不唯非塊然。亦復非倐爾。纔有能起。即屬
所緣。非能緣者。不得已強名之曰無相。然虗空兔角。
亦受無相之名。而虗空有表顯相。兔角有斷無相。非
真無相。又不得已強名此無相曰真。唯其無相而真。
故十方三世依正色心自他凡聖等法。皆在我現前
一念無相真心中。炳然齊現。心無相而真。從心所現。
一切諸法。莫不無相而真。是故於中隨拈一毫末。一
一皆具十方三世依正色心自他凡聖等法。而無餘
欠。乃至一欬一掉。一名一字。罔非自心之全體大用。
而欬掉名字之外。更無一法可得。此所謂法界也。何
謂法界緣起。聖凡皆此法界。非麤妙。無減增。不涉生
死。不干迷悟。而悟順法界故。出生二種涅槃。迷逆法
界故。妄現二種生死。迷逆生死。法界宛然。無奈眾生
從未悟故。終不能了。諸佛菩薩愍之。從一真法界。起
種種因緣。世出世間事類無算。一介螻螘。萬聖互援。
神力既同。慈心亦等。而眾生迷逆妄故。受化不齊。於
<pb n="244"/>
諸佛菩薩平等光中。有有緣無緣。及緣中淺深久近
之異。緣分差等。化辨從違。若或無緣。徒勞引領。此所
謂法界緣起也。是故建化門中。只論繫珠一義。如法
華妙典。廣談宿因。先聖以四釋闡明（因緣釋約教釋本迹釋觀心釋）。
而必以因緣居首。由緣匪一。故教網弛張。由教無方。
故恩德貫徹。由恩不可窮盡。故得消歸自己。領納家
珍。故知因緣即第一義。是旨也。精研藏教。備考羣宗。
由忍土而遐攬十虗。從末流而曠觀三際。則求生淨
土一法。誠法界第一緣起矣。說者謂阿彌願勝。駕越
諸方。然諸佛願等。子等心等。法性海中。豈容優劣。而
千經萬論。極口指歸樂[邱-丘+(看-目)]。十方廣長。同聲勸讚光壽
者。何哉。緣在故耳。緣何謂在。信也。何謂不在。不信也。
信不在處。惡業障之。又諸佛四土。上三上容有橫義。
至同居土。大抵有豎無橫。唯極樂同居。橫具四土。是
故有情。以凡夫而例一生補處。國土即緣生而顯稱
性法塵。佛身因應化而見法身真常。說法從眾鳥而
聞梵音深遠。以要言之。法法圓融。塵塵究竟。教海無
一名相可筌蹄。法門無一因果可比擬。然此等希有。
十方罕聞。而唯在極樂者。何哉。緣深故耳。緣何謂深。
信深也。緣何謂淺。信淺也。信根淺處。恒情域之。諸佛
度生。皆經累劫。從凡階聖。不退為難。今求生極樂。但
七日竭誠。十念傾注。雖陷惡逆。悉記往生。纔得往生。
便圓踞三不退地。且見阿彌。即見十方諸佛。生極樂。
即生一切剎海。乃至阿彌一光。極樂一塵。悉能於中
頓證十方三世依正色心自他凡聖等法。而不出剎
那際三昧。夫諸佛度生如彼難。阿彌度生如此易者。
何哉。緣久故耳。緣何謂久。信久也。緣何謂近。信近也。
信緣近處。時分限之。如上所論。專重有緣。緣深則境
界難思。非十地等覺所能測。緣久則神力迅速。非三
祇百劫所可倫。要之阿彌。非有加於吾心也。吾心一
念離絕。故聖凡無在。吾心萬法頓融。故四土無在。吾
心不屬時劫。故十世剎那無在。吾心不屬方隅。故微
塵剎海無在。吾何歉乎哉。特仗增上因緣。一顯發之
耳。故淨土一門。至簡至妙。唯以現前一念無明業識
之心。專稱阿彌陀佛名號。無間一心。未有不親證親
到者。但恐法門之戲論難忘。生死之天懷不切。或執
摩尼而視同瓦礫。或以指爪而撮摩虗空。或抉醫而
與眼以明。或傳經而苦舌之鴂。如此則揚之與抑。總
莫暢乎本懷。而信之與疑。皆不成乎三昧。間有大智。
知進知退。知存知亡。而未遘至人。未獲圓悟。未窮極
致。未學要詮。欲升永明之堂。入楚石之室。居五濁之
世。闡難信之宗。殊非聊爾。昔靈峯老人。選定淨土十
要一書。剞劂未全。乙未以後。梨棗四散。成時竊念淨
土諸書。唯此十種盡善盡美。爰加點評。稍事節略。自
以觀經初門彌陀行儀二種附之。訂訖。倡募流通。而
大心緇白共成焉。於是成時合掌稽首。重為告曰。淨
土持名之法。有三大要焉。一者。六字洪名。念念之間。
欣厭具足。如出幽獄。奔託王家。步步之間。欣厭具足。
是故萬緣之唾不食。眾苦之忍莫回。高置身於蓮華。
便訂盟於芬利。蛆蠅糞壤。可殺驚慚。二者。參禪必不
可無淨土。為防退墮。寧不寒心。淨土必不可入禪機。
意見稍乘。二門俱破。果能專修淨業。不須更涉餘宗。
冷煖自知。何容強諍。三者。一句彌陀。非大徹不能全
提。而最愚亦無少欠。倘有些子分別。便成大法魔殃。
只貴一心受持。寧羨依稀解悟。乞兒若見小利。急須
吐棄無餘。棒打石人頭。[焊-干+恭][焊-干+恭]論實事。已上三要頗切
今時。尚能真實指迷。我願捨身供養。十方三世。共聞
此言。康熈十七年十月十五日。卒於江寧半峯。三日
前異香繞室（餘學齋集淨土十要序）。
<other>行䇿</other>
行䇿。字截流。姓蔣。父全昌。宜興老儒也。與憨山清公
為友。憨山既示寂之三年。為天啟六年。一夕全昌夢
憨山入室而生子。因名之曰夢憨。及長。父母相繼逝。
<pb n="245"/>
發出世志。年二十三。投武林理安寺箬庵問公出家。
脅不至席者五年。頓徹法原。問公化去。䇿住報恩寺。
遇同參息庵瑛師。勸修淨業。又遇錢塘樵石法師。引
閱台教。乃同入淨室。修法華三昧。宿慧頓通。窮徹教
髓。康熈二年。結庵於杭州法華山西溪河渚間。專修
淨業。因名所居曰蓮柝庵。九年。住虞山普仁院。唱興
蓮社。學者翕然宗之。著勸發真信文曰。念佛三昧。其
來尚矣。雖曰功高易進。而末世行人。罕獲靈驗。良由
信願不切。未能導其善行以要歸淨土故也。今既廣
邀善侶。同修淨因。若非諦審發心。寧知出苦要道。凡
我同人。預斯法會者。須具真實信心。苟無真信。雖念
佛持齋。放生修福。祇是世間善人。報生善處受樂。當
受樂時即造業。既造業已必墮苦。正眼觀之。較他一
闡提旃陀羅輩。僅差一步耳。如是信心。豈為真實。所
謂真信者。第一要信得心佛眾生。三無差別。我是未
成之佛。彌陀是已成之佛。覺性無二。我雖昏迷倒惑。
覺性未曾失。我雖積劫輪轉。覺性未曾動。故曰一念
回光。便同本得也。次要信得我是理性佛。名字佛。彌
陀是究竟佛。性雖無二。位乃天淵。若不專念彼佛。求
生彼國。必至隨業流轉。受苦無量。所謂法身流轉五
道。不名為佛。名為眾生矣。次要信得我雖障深業重。
久居苦域。是彌陀心內之眾生。彌陀雖萬德莊嚴。遠
在十萬億剎之外。是我心內之佛。既是心性無二。自
然感應道交。如磁石吸鐵。無可疑者。所謂憶佛念佛。
現前當來必定見佛。去佛不遠也。具如上真信者。雖
一毫之善。一塵之福。皆可回向西方。莊嚴淨土。何況
持齋秉戒。放生布施。讀誦大乘。供養三寶。種種善行。
豈不足充淨土資糧。唯其信處不真。遂乃淪於有漏。
故今修行。別無要術。但於二六時中。加此三種真信。
則一切行履。功不唐捐矣。又嘗起精進七期。作文以
示眾曰。七日持名。貴在一心不亂。無間無雜。非必以
快念多念為勝也。但不緩不急。密密持去。使心中句
號。歷歷分明。著衣喫飯。行住坐臥。一句洪名。綿密不
斷。如呼吸相似。既不散亂。亦不沈沒。如是持名。可謂
事上能一心精進者矣。若能體究萬法皆如。無有二
相。所謂生佛不二。自他不二。因果不二。依正不二。淨
穢不二。苦樂不二。忻厭不二。取捨不二。菩提煩惱不
二。生死涅槃不二。是諸二法。皆同一相。一道清淨。不
用勉強差排。但自如實體究。體究之極。與自本心。忽
然契合。方知著衣喫飯。總是三昧。嬉笑怒罵。無非佛
事。一心亂心。終成戲論。二六時中。覓毫髮許異相不
可得。如是了達。方是真正學道人一心精進持名也。
前一心似難而易。後一心似易而難。但能前一心者。
往生可必。兼能後一心者。上品可階。然此兩種一心。
皆是博地凡夫邊事。凡有心者。皆可修學。同堂緇素。
各須勤䇿身心。近則七日內。遠則一生中。常作如是
信。常修如是行。縱不克證。為因亦強。華宮托品。必不
在中下矣。居普仁十三載。至康熈二十一年七月九
日卒。年五十五。時有孫翰者。病死。一晝夜復蘇。曰吾
為冥司勾攝。繫閻羅殿下。黑暗中忽覩光明燭天。香
華布空。閻羅伏地。迎西歸大師。問大師何人。云截流
也。吾以師光所照。遂得放還。同日有吳氏子病死。踰
夕復活。具言所見。亦如翰言（餘學齋集淨土約說）。
<other>海潤</other>
海潤。字西一。淮安山陽人。康熈二十九年三月。至江
寧華山。年僅二十餘。眾問作何行業。曰。念佛。問茲來
何為。曰。吾為生死事故來。四月朔午刻便去。眾問何
去。曰。到時自見也。至期眾忽見山頂火光燭天。亟趨
視。見潤跏趺貴人峯。火從眼耳口鼻中迸出。然其軀。
良久。全身端直。火盡不傾。時無錫長涇。有一庵僧。椎
魯無他長。唯念佛而已。一日告眾曰。吾明日當去。至
明日。問其徒曰日中否。徒曰未。曰。姑遲之。少頃。復問。
徒曰。中矣。乃踞座跏趺。口自出火。焚其身（息廬剩言）。
<pb n="246"/>
<other>指南</other>
指南。蘇州常熟人。居東塔吳王庵。終日默坐念佛。人
予之錢。即轉施與人。性坦率。於一切處無少繫戀。有
芝塘里善士數人。素皈心焉。康熈三十年六月入城
謁南。南謂曰。來月五日。與諸檀施別。眾如期往。南無
他語。惟勸令專心念佛。趺坐而化（淨土約說後跋）。
<other>超城</other>
超城。字霞標。徽州人。姓汪。初禮師一寶。剃染於常州
南岳寺。繼之杭州南潤。受具於天笠珍公。參父母未
生前話。一日聞擊板聲。有省。作偈呈珍。珍頷之。自是
機鋒迅利。信口說法。都成章句。後入華頂。開深雲庵
故址潛修淨業。總兵藍公感異夢。輸金助之。既成。以
授廣潤鏡。去之南㵎。尋客金壇東禪寺。受縣人李肖
巖請。開淨土寺。康熈三十四年秋。落成。即請虞山身
葉萃繼其席。其年十月六日。萃至。城設茶別諸外護。
激勸深切。積薪為座。將焚身供佛。詣大雄殿拈香。說
偈云。潄口佛不喜聞。總是乞兒伎倆。直須念茲在茲。
方為現大人相。據坐示眾曰。昔世尊於涅槃會上。以
手摩胸。告眾云。汝等善觀吾紫磨金色之身。瞻仰取
足。無令後悔。若謂吾滅度。非吾弟子。若謂吾不滅度。
亦非吾弟子。時百萬億眾。悉皆契悟。諸仁者看這一
隊隨邪逐惡漢。萬劫無有解脫之期。殊不知黃面老
人。四十九年。說得天華亂墜。終是一場虗設。直到臨
末稍頭。抵死命根不斷。城上座忍俊不禁。今且別資
一格。使現前大眾。箇箇如龍得水去也。遂展兩手云。
汝等善觀吾四大本空。五蘊非有。離這●滿子。畢竟
恁處與諸人相見。若謂我滅度。是我同流。若謂我不
滅度。亦是我同流。何以故。大海若不納。百川應倒流。
起引眾繞佛。至積薪所。升座。復問眾云。高峯妙禪師
道。盡大地是箇火阬。得何三昧不被燒卻。大眾試下
一轉語。東禪格云。正是老弟受用處。城舉手笑曰。謝
和尚證明。遂拊掌說長偈一首。以雙手擎兩燭臺云。
這箇是金臺邪。銀臺邪。直下搆得。便知自性彌陀。共
證藥王三昧。遂合掌三唱南無蓮池海會佛菩薩。舉
燭然薪。須臾火大熾。眾環誦阿彌陀經。至今現在說
法。城高聲曰住。頃之。復展兩手。剪開薪焰。出示全身。
端坐而化。年三十有五。東禪格其同門也。書所見為
之傳。諸方誦之（霞標禪師傳焚身說法記）。
<other>明宏</other>
明宏。字梅芳。杭州人。弱歲父為納婦。逃去。母哭之失
明。後父母相繼而殂。始薙髮於紹興柯橋彌陀庵。尋
事參訪。習天台教觀。坐禪有省。後閱藏於天台萬年
寺。久之。兩目並勞損。曰。此吾違親慈念之報也。自是
一心念佛。寒暑無間。嘗曰。我因失明。得大利益。平時
一鉢一杖。居無常處。所得䞋施。隨施貧乏。思齊賢公
與宏交。嘗謂宏決生淨土。謂宏有三真。真解脫。真乾
淨。真精進也。雍正五年九月。賢公於梵天寺。起念佛
七期。招宏入社。時宏患痢。而持名不少懈。七期畢。往
無錫齋僧館。病轉劇。一日徧告檀越。期以明日將行。
眾如期至。即起坐念佛。合掌而化（思齊大師遺稿）。
<other>明德</other>
明德。字聖眼。姓馬。杭州海寧人。四歲出家梵天寺。十
六薙髮。性孤僻不好世務。年三十六。將詣律師求戒。
忽得喘疾。日甚。有徒孫一葦。延數僧在寺開淨業堂。
思齊賢公亦與焉。堂之左。即德臥室。日聞眾唱佛聲。
恒默隨之。已而自知時至。命一葦延眾僧至牀前齊
聲唱佛。少頃止之。謂賢公曰。願師開示。賢公曰。汝當
盡捨萬緣。一心念佛。了生脫死。在此一時。急宜著力。
德遂偕眾持佛名。復發四宏誓願。語極懇切。至夜半。
佛聲方畢纔舉觀音聖號。即轉身垂目而逝。時雍正
七年十二月二十六日也（思齊大師遺稿）。
<other>實賢</other>
實賢。字思齊。號省庵。常熟時氏子也。自少不茹葷。出
<pb n="247"/>
家後參念佛者是誰有省。曰。吾夢覺矣。掩關真寂寺
三年。晝覧藏文。晚課佛號。詣鄮山禮阿育王塔。嘗以
佛涅槃日。大合緇白廣修供養。然指佛前。發四十八
大願。卒感舍利放光。作勸發菩提心文。激厲四眾。誦
者多為涕下。其文曰。嘗聞入道要門。發心為首。修行
急務。立願居先。願立則眾生可度。心發則佛道堪成。
苟不發廣大心。立堅固願。則縱經塵劫。還在輪回。雖
有修行。徒勞辛苦。華嚴經云。忘失菩提心。修諸善法。
是名魔業。忘失尚爾。況未發乎。故知欲學如來乘。必
先具發菩提願。不可緩也。然心願差別。其相乃多。今
為大眾略而言之。相有其八。所謂邪正真偽大小偏
圓是也。世有行人。一向修行。不究自心。但知外務。或
求利養。或好名聞。或貪現世欲樂。或望未來果報。如
是發心。名之為邪。既不求利養名聞。又不貪欲樂果
報。唯為生死。為菩提。如是發心。名之為正。念念上求
佛道。心心下化眾生。聞佛道長遠。不生退怯。觀眾生
難度。不生厭倦。如登萬仞之山。必窮其頂。如上九層
之塔。必造其顛。如是發心。名之為真。有罪不懺。有過
不除。內濁外清。始勤終怠。雖有好心。為名利之所夾
雜。雖有善法。為罪業之所染污。如是發心。名之為偽。
眾生界盡。我願方盡。菩提道成。我願方成。如是發心。
名之為大。觀三界如牢獄。視生死如冤家。但期自度。
不欲度人。如是發心。名之為小。若於心外見有眾生
及以佛道。願度願成。功勳不忘。知見不泯。如是發心。
名之為偏。知自性是眾生。故願度脫。自性是佛道。故
願成就。不見一法離心別有。以虗空之心。發虗空之
願。行虗空之行。證虗空之果。亦無虗空之相可得。如
是發心。名之為圓。知此八種差別。則知審察。知審察。
則知去取。知去取。則可發心。云何審察。謂我所發心。
於此八種中。為邪為正。為真為偽。為大為小。為偏為
圓。云何去取。所謂去邪去偽。去小去偏。取正取真。取
大取圓。如此發心。方得名為真正發菩提心也。此菩
提心諸善中王。必有因緣。方得發起。今言因緣。略有
十種。何等為十。一者念佛重恩故。二者念父母恩故。
三者念師長恩故。四者念施主恩故。五者念眾生恩
故。六者念死生苦故。七者尊重己靈故。八者懺悔業
障故。九者求生淨土故。十者為令正法得久住故。云
何念佛重恩。謂我釋迦如來。從初發心。為我等故。行
菩薩道。經無量劫。備受諸苦。我造業時。佛則哀憐。方
便教化。而我愚癡。不知信受。我墮地獄。佛復悲痛。欲
代我苦。而我業重。不能救[托-七+友]。我生人道。佛以方便。令
種善根。世世生生。隨逐於我。心無暫捨。佛初出世。我
尚沈淪。今得人身。佛已滅度。何罪而生末法。何福而
預出家。何障而不見金身。何幸而躬逢舍利。如是思
惟。向使不種善根。何以得聞佛法。不聞佛法。焉知常
受佛恩。此恩此德。邱山難喻。自非發廣大心。行菩薩
道。建立佛法。救度眾生。縱使粉骨碎身。豈能酬答。是
為發菩提心第一因緣也。云何念父母恩。哀哀父母。
生我劬勞。十月三年。懷胎乳哺。纔得成人。指望紹繼
門風。供承祭祀。今我等既已出家。濫稱釋子。甘旨不
供。祭埽不給。生不能養其口體。沒不能導其神靈。於
世間則為大損。於出世又無實益。兩塗既失。重罪寧
逃。如是思惟。唯有百劫千生。常行佛道。十方三世。普
度眾生。則不唯一生父母。生生父母。俱蒙[托-七+友]濟。不唯
一人父母。人人父母。盡可超昇。是為發菩提心第二
因緣也。云何念師長恩。父母雖生育我身。若無世間
師長。則不知禮義。若無出世師長。則不解佛法。不知
禮義。則同於異類。不解佛法。則何異俗人。今我等粗
知禮義。略解佛法。袈裟被體。戒品沾身。此之重恩。從
師長得。若求小果。僅能自利。今為大乘。普願利人。則
世出世間二種師長。俱蒙利益。是為發菩提心第三
因緣也。云何念施主恩。謂我等今者日用所資。並非
己有。三時粥飯。四季衣裳。疾病所須。身口所費。此皆
<pb n="248"/>
出自他力。將為我用。彼則竭力躬耕。尚難餬口。我則
安坐受食。猶不稱心。彼則紡織不已。猶自艱難。我則
衣服有餘。寧知愛惜。彼則蓽門蓬戶。擾攘終身。我則
廣廈閒庭。優游卒歲。以彼勞而供我逸。於心安乎。將
他利而潤己身。於理順乎。自非悲智雙運。福慧二嚴。
檀信沾恩。眾生受賜。則粒米寸絲。酬償有分。泥犁餓
鬼。惡報寧逃。是為發菩提心第四因緣也。云何念眾
生恩。謂我與眾生。從曠劫來。世世生生。互為父母。彼
此有恩。今雖隔世昏迷。互不相識。以理推之。寧無報
効。今之披毛帶角。安知非昔為其子乎。今之蝡動蜎
飛。安往不曾為我父乎。至其號呼於地獄之下。宛轉
於餓鬼之中。苦痛誰知。飢虗安訴。我雖不見不聞。彼
必求拯求濟。非經不能陳此事。非佛不能道此言。彼
邪見人。何足以知此。是故菩薩觀於螻蟻。皆是過去
父母。未來諸佛。常思利益。念報其恩。是為發菩提心
第五因緣也。云何念生死苦。謂我與眾生。從曠劫來。
常在生死。未得解脫。人間天上。此界他方。出沒萬端。
升沈片刻。黑門朝出而暮還。鐵窟暫離而又入。登刀
山則舉體無完膚。攀劍樹則方寸皆割裂。熱鐵不除
飢。吞之而肝腸盡爛。洋銅寧療渴。飲之而骨肉都糜。
利鋸解之則斷而復續。巧風吹之則死已還生。猛火
城中。忍聽吽噑之慘。煎熬盤裏。誰聞苦痛之聲。氷凍
始凝。狀似青蓮蘂結。血肉既裂。身如紅藕華開。一夜
死生。地下每經萬遍。片時苦痛。人間已過百年。頻煩
獄卒疲勞。誰信閻翁教誡。受時知苦。雖悔恨以何追。
脫已還忘。其作業也如故。心無常主。類商賈而處處
奔馳。身無定形。似房屋而頻頹遷徙。大千塵點。難窮
往返之身。四海波濤。孰計別離之泪。峩峩積骨。過彼
崇山。莽莽橫尸。多於大地。向使不聞佛語。此事誰見
誰聞。未覩佛經。此理寧知寧覺。其或依前貪戀。仍舊
癡迷。祇恐萬劫千生。一錯百錯。人身難得而易失。良
時易往而難追。道路冥冥。別離長久。三塗惡報。還自
受之。痛不可言。誰當相代。故宜斷生死流。出愛慾海。
自他兼濟。彼岸同登。曠劫殊勳。在此一舉。是為發菩
提心第六因緣也。云何尊重己靈。謂我現前一心。直
下與釋迦如來。無二無別。云何世尊無量劫來。早成
正覺。而我等昏迷顛倒。猶是凡夫。又我世尊具有無
量神通智慧功德莊嚴。而我等但有無量業繫煩惱
生死纏縛。心性是一。迷悟天淵。譬如無價寶珠。沒在
淤泥。視同瓦礫。不加愛重。故宜以無量善法。對治煩
惱。修德有功。性德方顯。如珠被濯。懸在高幢。洞達光
明。映蔽一切。可謂不孤佛化。不負己靈。是為發菩提
心第七因緣也。云何懺悔業障。經言犯一吉羅。如四
天王壽五百歲墮泥犁中。吉羅小罪。尚獲此報。何況
重罪。其報難言。今我等日用之中。一舉一動。恒違戒
律。一飡一水。頻犯尸羅。一日所犯。亦應無量。何況終
身歷劫。所起之罪。更不可言矣。且以五戒言之。十人
九犯。少露多藏。五戒名為優婆塞戒。尚不具足。何況
沙彌比邱菩薩等戒。又不必言矣。若非自愍愍他。自
傷傷他。身口併切。聲泪俱下。普與眾生。求哀懺悔。則
千生萬劫。惡報難逃。是為發菩提心第八因緣也。云
何求生淨土。謂在此土修行。其進道也難。彼土往生。
其成佛也易。易故一生可致。難故累劫未成。是以往
聖前賢。人人趣向。千經萬論。處處指歸。末世修行。無
越於此。然經稱少善不生。多福乃致。言多福莫若執
持名號。言多善莫若發廣大心。暫持聖號。勝於布施
百年。一發大心。超過修行歷劫。蓋念佛本期作佛。大
心不發。則雖念奚為。發心原為修行。淨土不生。則雖
發易退。下菩提種。耕以念佛之犁。道果自然增長。乘
大願船。入於淨土之海。西方決定往生。是為發菩提
心第九因緣也。云何令正法久住。謂我世尊無量劫
來。為我等故。修菩提道。難行能行。難忍能忍。因圓果
滿。遂致成佛。既成佛已。化緣周訖。入於涅槃。正法像
<pb n="249"/>
法。皆已滅盡。僅存末法。有教無人。邪正不分。是非莫
辨。競爭人我。盡逐利名。不知佛是何人。法是何義。僧
是何名。衰殘至此。殆不忍言。每一思及。不覺淚下。我
為佛子。不能報恩。內無益於己。外無益於人。生無益
於時。死無益於後。極重罪人。非我而誰。由是痛不可
忍。計無所出。頓忘鄙陋。忽發大心。偕諸善友。同到道
場。述為懺摩。逢茲法會。發四十八之大願。願願度生。
期百千劫之深心。心心作佛。畢此一形。誓歸安養。既
登九品。回入娑婆。俾得佛日重輝。法門再闡。僧海澄
清於此界。人民被化於東方。劫運為之更延。正法得
以久住。此則區區真實苦心。是為發菩提心第十因
緣也。如是十緣備識。八法周知。趣向有門。開發有地。
唯願大眾。愍我愚誠。憐我苦志。同立此願。同發是心。
未發者令發。已發者增長。已增長者今令相續。勿畏
難而退怯。勿視易而輕浮。勿欲速而不久長。勿懈怠
而無勇猛。勿因愚鈍而一向無心。勿以根淺而自鄙
無分。譬如種樹。種久則根淺而日深。又如磨刀。磨久
則刀鈍而成利。豈其因淺勿種。任其自枯。因鈍弗磨。
置之無用。又若以修行為苦。則不知懈怠尤苦。修行
則勤勞暫時。安樂永劫。懈怠則偷安一世。受苦多生。
況乎以淨土為舟航。則何愁退轉。又得無生為忍力。
則何慮艱難。勿言一念輕微。勿謂虗願無益。心真則
事實。願廣則行深。虗空非大。心王為大。金剛非堅。願
力最堅。大眾誠能不棄我語。則菩提眷屬。從此聯姻。
蓮社宗盟。自今締好。所願同生淨土。同見彌陀。同化
眾生。同成正覺。晚居杭州僊林寺。雍正七年結蓮社。
為文誓眾。以畢命為期。判日課為二十分。十分持名。
九分作觀。一分禮懺。其示禪者念佛偈曰。一句彌陀。
頭則公案。無別商量。直下便判。如大火聚。觸之則燒。
如太阿劍。攖之則爛。八萬四千法藏。六字全收。千七
百隻葛藤。一刀齊斷。任他佛不喜聞。我自心心憶念。
請君不必多言。只要一心不亂。十一年臘月八日。告
弟子曰。明年四月。吾其去矣。遂掩關一室。日課佛名
十萬聲。明年四月十二日。告眾曰。月朔以來。再見西
方三聖。其將往生乎。遂書偈辭眾。明日斷食飲。斂目
危坐。五更具浴更衣。十四日將午。面西寂然。送者麇
至。忽張目曰。吾去即來。生死事大。各自淨心念佛可
矣。合掌連稱佛名。遂逝。年四十九（思齊大師遺稿僧素風述）。
<other>明悟</other>
明悟。字丙元。黃州人。早歲出家仁壽庵。受戒歸元寺。
徧參諸方。了悟心法。受囑於臯亭佛日寺璿鑑和尚。
歷主吳江長慶蘇州珠明石門崇慶臯亭佛日諸寺。
而歸老於蘇之龍興。晚而精修淨業。晝夜無間。乾隆
十七年正月九日。寺中齋天。悟語眾曰。諸公好住。吾
於上元前當去矣。至十四日。作偈曰。山僧年望七。諸
緣事已畢。自入涅槃門。不露真消息。遂取湯盥沐。易
衣。命眾稱佛名。至午而寂。年六十九（僧鶴峯述）。
<other>德峻</other>
德峻。字廣聞。一字蒼巖。蘇州人。出家於城中妙隱庵。
徧參諸方。承曹洞宗。住杭州回龍真寂寺。歸而閉關
盤溪小靈隱。先後數年。精修淨業。定中兩度見佛。出
關遂造丈六彌陀像。刻淨土或問。導人念佛。時赴眾
請演瑜伽𦦨口。屢有徵應。所得䞋施。未甞啟封。每出
所藏。廣修佛事。乾隆二十八年九月。微示喘疾。召諸
學徒。環稱佛名者七日。其日午後。命眾詣殿焚香。沐
浴易衣。端坐稱佛名而逝。年八十五（僧鶴峯述）。
<other>聞言</other>
聞言。字超然。姓費。嘉興桐鄉人。幼不喜茹葷。好跏趺
坐。七歲。入靈隱山祇園庵出家。為人淳樸。受具於雲
林寺碩揆志禪師。朝夕提䇿。言曰。某甲鈍根。不善參
究。唯知念佛耳。師曰。念佛亦可了生死。言依教奉行。
精嚴戒律。二六時中。唯持佛名。弗問他事。乾隆二年
六月二日。忽召徒眾謂曰。我行矣。汝等念佛送我。即
<pb n="250"/>
說偈曰。吾年七十七。世緣俱已畢。坐斷兩頭關。得箇
真消息。且道如何是真消息。聻。合掌端坐而逝（雲林寺志）。
<other>道徹</other>
道徹。錢塘人。出家於半山嶺安隱寺。初參崇福高旻
諸老師。發明本有。已而專修淨業。居杭州北門外四
十里打飯橋文殊庵中。結期閉關。室無長物。唯一几
一單而已。甫數日得疾。困甚。自奮曰。念佛正為生死。
奈何以病輟邪。持佛名益切。俄而金光照室。光中佛
為摩頂。病霍然愈。遂得念佛三昧。行住坐臥。了無異
念。如是三年。以三月望出關。升坐說法畢。謂眾曰。吾
將以七月望後西歸。汝等可來送。及期。眾咸集。徹方
設盂蘭盆會。眾至。理前語。徹曰。有之。可止少待。明日。
延所善崇福僧。屬以庵中住持。又明日。設齋別眾。方
午。入龕瞑坐而逝。頃之復蘇。謂眾曰。與諸君遠別。可
無一言。娑婆之苦。不可說。不可說。極樂之樂。不可說。
不可說。倘蒙記憶。但念阿彌陀佛。不久當相見。錯過
此生。輪轉長夜。痛哉痛哉。語訖而逝。年四十八。事在
乾隆十九年（僧旅亭述）。
<other>成註</other>
成註。字杲徹。姓郭。徐州銅山人。少出家。年二十。受具
戒於寶華山。徧參諸山。嗣法於天童石吼徹公。已而
專修淨業。乾隆十二年。住蘇州獅林寺。　　上南巡。
幸其寺。　勅名畫禪。日率眾四會唱佛名。往往燭䟦
香燼。眾一一退散。註佛聲不絕也。時應眾請演瑜伽
𦦨口。所得䞋施。輙付監院充修造費。未幾堂廡煥然。
日[懨-猒+火]其舊。中夜修大悲懺法。脅不至席。一日方持佛
名。木魚墮地忽有省。自是信口說偈。若夙習者。甞示
眾云。脚踏無生路。四面何回互。推出眾人前。分明絕
舉揚。本來真面目。萬事皆具足。觸著與磕著。處處超
佛祖。更有念佛親。西方勝境真。蓮胎保養處。不隔一
毫塵。若人達此意。不勞向外尋。業識消磨盡。往生即
此心。華開親見佛。萬象盡回春。見居士問法者。輒曰。
娑婆苦。盍從我西方去乎。三十四年四月。下痢。臥病
頃之。一日召侍者曰。扶我起坐。索橘餅湯飲之。正念
而逝。年七十三（畫禪寺雜錄僧宏通述）。
<other>了庵</other>
了庵。不詳其所出。遊歷叢林。參究甚切。晚修淨業。至
漢口。安單棲隱寺。居人嚴氏買園奉之。頃之得疾。謂
嚴氏曰。可歸我江南。嚴氏具舟送至金山。復歸江寧
某寺。一日積薪於庭。坐其上。連稱阿彌陀佛。召眾舉
火。眾莫應。促之。或授以炷香。取向鼻間吹之。火從鼻
出。然面門。肉片片落。唱佛聲不絕。而火益熾。隱隱聞
佛聲向空西邁。頃之乃寂。遺令其徒磨骨為粉。飼江
魚。結淨土緣。其徒從之（僧旅亭述）。
<other>實定</other>
實定。字聞學。姓張。松江上海人。年二十餘。出家天台
萬年寺。徧參諸方。發明心要。尋主天目禪原寺。晚至
蘇州。住文星閣。甞言達本之人。功未齊於諸聖。得生
淨土。果行方圓。故常提唱念佛法門。著淨土詩一百
八首。又言諸佛法身。含裹十方世界。經云。云何是中
更容他物。直是超諸限量。迥絕去來。是心作佛。是心
是佛。念念佛出世。念念佛滅度。念念無生。念念往生。
頭頭上明。物物上顯。都盧是一句阿彌陀佛。方是真
實念佛人也。乾隆四十二年。歸江陰香山寺。十二月
有疾。明年正月三日。病七日矣。向晨。謂弟子曰。何日
立春。曰後四日。復問今日是何日。曰甲子。定曰。今日
好。遂起坐。囑後事畢。就枕臥。至黃昏起。呼眾至。命具
湯洗手者再。連稱阿彌陀佛。眾請說偈。口占曰。繼祖
傳燈接虗響。開堂說法鬼打鑼。鼻孔今朝拈正了。蓮
華池上見彌陀。偈畢。寂然。眾呼之逝矣。年六十七。法
嗣際會。字旅亭。亦修念佛三昧。臨終作偈別眾。吉祥
而逝（二林居後集）。
<other>實圓</other>
<pb n="251"/>
實圓。松江人。少有出世志。年十八九。父母將為娶妻
有日矣。夜走一寺。求主僧為剃髮。已遂之寶華山受
具戒。其家控僧於官。官遣僧跡之。圓以僧服還。曰吾
髮已除矣。無及也。其父母閉之一室。日常趺坐。不食
不寢。無已。乃聽出家。松江城有僧設關。拜華嚴經。未
竟。化去。為終事焉。已而至金山。行般舟三昧。滿百日。
乾隆二十五年。居常州天寧寺。入念佛堂。晝夜唱佛
不絕。二十八年三月。示微疾。集眾唱佛名。盡出囊中
錢為䞋滿三日。沐浴具威儀。隨眾入堂。趺坐唱佛而
逝（僧正琦述）。
<other>恒一</other>
恒一。字聖學。姓沈。常州武進人。出家於穹窿之茅篷。
初參揚州高旻寺。已而習台宗。通其教。甞止蘇州文
星閣。得咯血疾。去之杭州半山顯義院。疾甚。尅日設
齋筵。別諸道友。唱西方佛名而逝。一甞言某庵僧。落
拓不持戒。一同戒友規之。不聽。已而病甚。召其友曰。
不聽子言故至此。今且奈何。友曰。西方阿彌陀佛。有
本誓願。造業眾生。十念念佛。盡蒙接引。子能信否。僧
曰。信。然力不支。奈何。友曰。無傷也。設像牀西偏。令注
目勿動。爇爐香。為唱佛名。執病者手。令諦聽。如是三
晝夜。病者忽起坐。謝其友曰。蒙佛接引。得中品生矣。
舉手而別（僧淨雲述）。
<other>慧端</other>
慧端。不詳其所出。居杭州理安寺。日課佛名數萬。後
住紹興善福庵。一日要同參僧澄谷。與他僧五六人。
至庵唱佛名。日方午。忽舉手。高唱數聲。屹然而化。年
二十餘（僧澄谷述）。
<other>法真</other>
法真。字朗如。瑞州高安人。得度於灌溪元文和尚。受
具後。遊方至嶺南。居丹霞最久。平時潛心淨土。一日
偶與禪者論及無字公案。蓄疑久之。豁然有省。詣海
幢禮正目老人。機語契合。遂受記莂。乾隆二十年。眾
請主席海幢。提唱宗乘。兼宏淨業。晚年謝院事。掩關
寺之東偏。專課佛號。寒暑不懈者八年。甞有偈云。百
八輪珠晝夜提。芙蕖漸漸出深泥。輪珠擲却芙蕖放。
古佛元來不在西。三十八年九月初。示微疾。十一日
黃昏。召弟子囑後事。翌日午時。集眾唱佛名。香過二
寸餘。自舉小淨土文。未半而逝（僧杲堂述）。
<other>佛安</other>
佛安。字誓願。蘇州人。年三十餘。鄰家殺猪。出其腑。有
文曰曹操。瞿然發心。投上津橋天竺庵為僧。已而住
北濠大王廟。以念佛為課。得錢輒買香華供佛。放諸
魚鳥。乾隆四十一年三月。有疾。遣徒往獅林寺。請僧
禮淨土懺三日。演瑜伽𦦨口一壇。期滿。明日設齋筵
召客為別。稱佛名。其徒和之。香三炷。日午。日行矣。端
坐而逝。平居偶為詩。勸人回向。其末後有詩云。西方
世界妙蓮臺。觀裏分明一朵開。赤白青黃無異色。心
心唯願見如來。又云。莫道西方路正遙。只今彈指上
金橋。彌陀接引微微笑。讚爾娑婆戒行高（僧修學述）
論曰。佛法入中國。自漢迄晉。多以傳經解義為先。至
遠公始建白蓮社。修念佛三昧。自利利人。後之言淨
業者歸焉。祖師西來。直指本心。曹溪說法。簡斥淨土。
此乃最上一機。絕諸方便。至天台永明天如楚石諸
師。既悟無生之旨。復開念佛之門。豈非圓融性相。兼
攝三乘者哉。夫所謂出家者。非獨辭親割愛而已。誠
欲出三界之家也。能生極樂是真出家。若諸公者。或
由禪入淨。或即佛明心。掉身汙泥之中。蟬蛻輪回之
苦。斯亦極大丈夫之能事矣。
<other>往生比邱尼第四</other>
<other>慧木</other>
慧木。姓傅。年十一。出家。居梁郡築戈[郊-父+ㄓ]寺。日誦大品。
多諸靈異。嘗夢到西方。見一浴池有芙蕖華。諸化生
人。列坐其中。已而請師受戒。忽於壇所。見天地晃然
<pb n="252"/>
悉黃金色。一日與大眾共禮無量壽佛。伏地不起。或
蹴而問之。云。當伏地時。覺身到安養國。佛為說小品。
已得四卷。因被蹴而覺。甚追恨之。宋元嘉十四年時。
本年已六十九。後不詳其終（法苑珠林）。
<other>法盛</other>
法盛。姓聶。清河人。宋元嘉十四年。年已七十許。出家
於金陵建福寺。才識敏悟。謂同業曇敬曇愛曰。吾立
身行道。志在西方。十六年九月二十七日。塔下禮佛。
晚而不豫。病日加。其月晦夕。假寐。見如來從空而下。
與二大士論二乘法。光明顯燭。寺眾咸驚。盛為具說
所見。言訖而絕。年七十二（比邱尼傳）。
<other>淨真</other>
淨真。唐時人。居長安積善寺。衲衣乞食。誦金剛經十
萬遍。篤志念佛。一日語弟子曰。五月內十度見佛。兩
度見寶蓮華上童子遊戲。吾已得上品生矣。言訖跏
趺而化。祥光滿寺（佛祖統紀）。
<other>法藏</other>
法藏。唐時人。居金陵。勤志念佛。夜見佛菩薩光明照
寺。奄然而化（佛祖統紀）。
<other>悟性</other>
悟性。宋時人。居廬山。篤志念佛。求生西方。忽聞空中
樂聲。謂左右曰。我已得中品生矣。見諸同志念佛精
進者。皆有蓮華以待其生。言畢而逝（佛祖統紀）。
<other>能奉</other>
能奉。錢唐人。專修淨業。常見佛光照身。一日無疾。告
其徒曰。吾往生時至。少頃。眾聞誦佛聲厲。往視之。已
合掌面西坐逝矣。異香滿室。有樂聲隱隱西去（佛祖統紀）。
<other>慧安</other>
慧安。明州人。住小溪楊氏庵。專修西方。誦金剛經。寒
暑不輟。常於室中見佛光下燭。一日示疾。端坐。戒眾
勿諠。移時曰。佛至矣。令眾唱佛名。倐然脫去。年九十
六（佛祖統紀）。
<other>袾錦</other>
袾錦。字太素。姓湯。杭州人。歸同邑沈生。即蓮池宏公
是也。宏公出家時。錦年僅十九。或勸錦阻之。錦曰。熟
聞渠稱生死事大。阻之。是悞渠也。不可。至年四十七。
亦出家受具。制行謹嚴。虔修淨業。萬歷四十二年。得
疾。垂絕時。忽語侍者云。經稱十念往生。亟扶我起。起
則正坐念佛而逝。年六十七（孝義庵錄）。
<other>廣覺</other>
廣覺。姓龔。蘇州崇明人。年十二。即斷肉。受持經呪。朝
夕禮佛唯謹。自誓不字。年二十八。剃染。至杭州。依孝
義庵太素師居焉。精持梵行。純一不雜。質素弱。刻心
苦躬。勞不自惜。俄得疾。卻醫藥。一心待盡。氣奄奄不
振。忽起正面趺坐。庵主為設彌陀尊像。覺凝目諦觀。
合掌歸命。已而盥手。著淨衣。持數珠。端身對佛。如入
禪定。侍者慮其傾仆。以二枕掖之。揮手云。無用此。眾
環繞念佛。復揮手云。吾自有主在。毋勞眾也。跏趺不
動。凡二晝夜。微聲稱佛名。氣漸促。泊然而逝。時萬歷
三十九年二月七日。年三十三（孝義庵錄）。
<other>成靜</other>
成靜。字實修。廣州東岡人。自幼即持齋戒。後出家進
具。念佛不暫輟。甞勸眾造栴檀千手眼大悲像。越明
年。得微疾。預知時至。語弟子曰。千手千眼大悲觀世
音菩薩。來此相接。吾往矣。即瞑目而化（觀音慈林集）。
<other>潮音</other>
潮音。姓金。蘇州常熟人。適龔氏。寡居守節。與子端吾
同發心出家。端吾既為僧。音亦至蘇州。禮尼真如為
師。既而還里。蹴屋焚修。晝夜六時。佛聲浩浩。一日示
微疾。沐浴披衣。堅坐中堂。日晡時。計曰。亥時去矣。斂
手入袖。端坐而化。年七十三。事在我　朝順治中（潮
音事略）
論曰。余輯古比邱尼。修淨業有聞者。落落不過數人。
<pb n="253"/>
意傳之者或逸歟。抑多浮沈隨俗。克自振厲者少歟。
而其僅可傳者。大率能謹持誦。堅誓願。臨終現諸瑞
相。錄而傳之。以為修行正軌云。

淨土聖賢錄卷六

<sarticle>淨土聖賢錄卷七</sarticle>

<other>往生人王第五</other>
<other>烏萇國王</other>
烏萇國王。雅好佛法。甞謂侍臣曰。我為國王。雖享福
樂。不免無常。聞西方淨土。可以棲神。我當發願求生
彼國。於是六時行道念佛。每供佛飯僧。王及夫人。躬
自行膳。三十年不廢。臨終容色愉悅。現諸瑞應（往生集）
論曰。自佛教東來。有國之君深心宏護者。代不乏人。
而往生瑞應。紀載罕聞。不可得而詳也。昔堯治天下
之民。平海內之政。往見四子藐姑射之山。窅然喪其
天下焉。夫誠能以淨土為歸者。其於天下。亦若是而
已矣。
<other>往生王臣第六</other>
<other>七萬釋種</other>
佛在迦毗羅國尼居陀林。勅弟子迦盧陀夷。往化父
王。迦盧陀夷至迦毗城。以神通力。於虗空中跏趺而
來。為淨飯王讚歎如來希有功德。王起敬信心。率諸
釋種。往詣佛所。佛既為天龍八部各授記已。因為王
廣說三解脫門。復言。一切諸法。皆是佛法。王言。若一
切法是佛法者。一切眾生。亦應是佛。佛言。若不顛倒
見眾生者。即是其佛。所言佛者。如實見眾生也。如實
見眾生者。即是見實際。實際者。即是法界。一切法無
生。此是陀羅尼門。可於此法中而安其心。勿信於他。
爾時淨飯王等七萬釋種。聞法解悟。得無生法忍。佛
現微笑而說偈曰。釋種決定智。是故於佛法。決定心
安住。人中命終已。得生安樂國。面奉無量壽。無畏成
菩提（寶積經○按淨飯王涅槃經別記王生淨居天故不載此錄）。
<other>劉程之</other>
劉程之。字仲思。彭城人。少孤。事母孝。善老莊言。不委
蛇於時俗。初為府參軍。公卿先後引薦。皆力辭。時慧
遠法師止於廬山東林寺。修念佛三昧。程之往依之。
遠曰。官祿巍巍。云何不為。程之曰。晉室無磐石之固。
物情有累卵之危。吾何為哉。劉裕以其不屈。號曰遺
民以旌之。同時清信士宗慤雷次宗周續之張野張
詮畢頴之等。咸來廬山。乃於西方三聖像前。建齋立
社。同修淨業。程之鑱石為誓。其辭曰。夫緣化之理既
明。則去來之兆顯矣。遷感之數既符。前善惡之報必
矣。推交臂之潛淪。悟無常之期切。審三報之相催。知
險趣之難拔。此其同志諸賢。所以夕惕朝勤。仰思攸
濟者也。葢神者可以感涉。而不可以跡來。必感之有
物。則幽路咫尺。苟求之無主。則渺茫何津。今幸以不
謀而感。僉心西境。叩篇開信。亮情天發。乃機象通於
寢夢。欣歡百於子來。於是雲圖表暉。影侔神造。功由
理諧。事非人運。茲寔天啟其誠。冥運來萃者矣。然其
景績參差。功德不一。雖晨祈云同。夕歸攸隔。即我師
友之眷。良可悲矣。是以慨焉胥命。整襟法堂。等施一
心。亭懷幽極。誓茲同人。俱遊絕域。其驚出絕倫。首登
神界。則無獨善於雲嶠。忘兼全於幽谷。然後妙覲天
儀。啟心貞照。識以悟心。形由化革。藉芙蓉於中流。蔭
瓊柯以咏言。飄雲衣於八極。汎香風以忘年。臨三塗
而緬謝。傲天宮而長辭。紹眾靈以繼軌。指大覺以為
期。究茲道也。豈不宏哉。程之度西林㵎北。別立禪坊
精研元理。兼持禁戒。著念佛三昧詩。居半載。即於定
中見佛光照地。皆作金色。更十五年。於正念佛時。見
阿彌陀佛。玉毫光照。垂手慰接。程之曰。安得如來為
我摩頂。覆我以衣。俄而佛為摩頂。引袈裟以被之。他
<pb n="254"/>
日又夢入七寶池。見蓮華青白色。其水湛湛。有人項
有圓光。胸出卍字。指池水曰。八功德水。汝可飲之。程
之飲水甘美。及寤。異香發於毛孔。乃語人曰。吾淨土
之緣至矣。請僧轉妙法蓮華經。近數百周。程之對像
焚香。再拜祝曰。我以釋迦遺教。知有阿彌陀佛。此香
當先供養釋迦如來。次供養阿彌陀佛。復次供養妙
法蓮華經。所以得生淨土。由此經功德。願與一切有
情俱生淨土。即與眾別。臥牀上。面西合掌。泊然化去。
時晉義熈六年。年五十九（東林傳出三藏記集）。
<other>于昶</other>
于昶。不詳其里居。唐天后朝。任并州錄事。晝決曹務。
夜判冥司。每知災咎。陰為之備。凡六年。丁母憂。持金
剛經為日課。更不復為冥吏矣。年八十四。將終。忽聞
奇香。遽謂左右曰。西方聖人來迎我也。即向西連稱
佛名而逝（報應記）。
<other>馬子雲</other>
馬子雲。不詳其里居。舉孝廉。任涇縣尉。充本郡租綱。
督運入京。舟溺。沈米萬斛。繫獄中。子雲專心念佛。閱
五年。遇赦得出。隱南陵山寺中。持一食齋。天寶十年。
卒於涇。先謂人曰。吾因數奇。遂精持內教。今西方業
成。當往生安樂世界爾。明日。沐浴。衣新衣。端坐合掌。
俄而異香滿室。子雲云。佛來矣。遂逝（紀聞）。
<other>韋文晉</other>
韋文晉。不詳其所出。仕於唐。位至觀察使。建西方道
場。篤志淨業。求生西方。一日正持佛名。跏趺而化。異
香滿室（佛祖統紀）。
<other>張抗</other>
張抗。不詳其所出。石晉朝。官翰林學士。課大悲呪十
萬徧。求生西方。一日寢疾。唯持佛名。忽謂家人曰。西
方淨土。祇在堂屋邊。阿彌陀佛坐蓮華上。翁兒在蓮
華池金沙地上。禮拜嬉戲。良久。佛聲甫寂而化。翁兒
者。抗之孫。時已先逝矣（佛祖統紀）。
<other>文彥博</other>
文彥博。字寬夫。汾州介休人也。歷仕宋仁英神哲四
朝。出入將相。五十餘年。官至太師。甞兼譯經潤文使
封潞國公。素皈信佛法。晚向道益力。專念阿彌陀佛。
晨夕行坐。未甞少懈。發願云。願我常精進。勤修一切
善。願我了心宗。廣度諸含識。居京師。與淨嚴法師集
十萬人為淨土會。一時士大夫多從而化焉。年九十
二卒（東都事略佛祖統紀佛法金湯）。
<other>楊傑</other>
楊傑。字次公。無為人。自號無為子。元豐中。官太常。初
好禪宗。從天衣禪師遊。參龐公機語。及奉祠太山。覩
日出如盤湧。忽大悟。熈寧末。以母憂歸。閒居閱藏經。
遂歸心淨土。繪丈六阿彌陀佛。隨身觀念。平生著述。
多指歸淨土。其天台淨土十疑論序云。愛不重。不生
娑婆。念不一。不生極樂。娑婆。穢土也。極樂。淨土也。娑
婆之壽有量。彼土之壽則無量矣。娑婆備諸苦。彼土
則安養無苦矣。娑婆隨業。輪轉生死。彼土一往。則永
證無生法忍。若願度生。則任意自在。不為諸業轉矣。
其淨穢壽量苦樂生死。如是差別。而眾生冥然不知。
可不哀哉。阿彌陀佛。淨土攝受之主也。釋迦如來。指
導淨土之師也。觀音勢至。助佛揚化者也。是以如來
一代教典。處處丁寧勸往生也。阿彌陀佛。與觀音勢
至。乘大願船。泛生死海。不著此岸。不留彼岸。不止中
流。唯以濟度為佛事。是故。阿彌陀經云。若有善男子。
善女人。聞說阿彌陀佛。執持名號。若一日乃至七日。
一心不亂。其人臨命終時。阿彌陀佛與諸聖眾。現在
其前。是人終時。心不顛倒。即得往生極樂國土。又無
量壽經云。十方眾生。聞我名號。憶念我國。植諸德本。
至心迴向。欲生我國。不果遂者。不取正覺。所以祇洹
精舍無常院。令病者面西作往生淨土想。葢彌陀光
明。徧照法界念佛眾生。攝取不捨。聖凡一體。機感相
<pb n="255"/>
應。諸佛心內眾生。塵塵極樂。眾生心中淨土。念念彌
陀。吾以是觀之。智慧者易生。能斷疑故。禪定者易生。
不散亂故。持戒者易生。遠諸染故。布施者易生。不我
有故。忍辱者易生。不瞋恚故。精進者易生。不退轉故。
不造善不作惡者易生。念純一故。諸惡已作業報已
現者易生。實慚懼故。雖有眾善。若無誠信心無迴向
發願心者。則不得生矣。噫彌陀甚易持。淨土甚易往。
眾生不能持。不能往。佛如眾生何。夫造惡業。入苦趣。
念彌陀生極樂。二者皆佛言也。世人憂墮地獄而疑
往生者。不亦惑哉。元祐中。官兩浙提點刑獄。卒。臨終
說偈曰。生亦無可戀。死亦無可捨。太虗空中。之乎者
也。將錯就錯。西方極樂。先是有司士參軍王仲回者。
與傑同鄉里。甞從傑受念佛法門。問如何得不間斷。
曰。一信之後。更不再疑。即是大間斷也。仲回躍然。明
年。傑守丹陽。一夕夢見仲回云。向蒙以淨土為導。今
得往生。特來致謝。再拜而出。已而得其子訃書。言仲
回預知化期。徧別親友。逝矣。傑既卒。其後有荊王夫
人。夢遊西方。見一人坐蓮華上。其衣飄揚。寶冠瓔珞。
莊嚴其身。問何人。云楊傑也（東都事略樂邦文類）。
<other>王古</other>
王古。字敏仲。東都人。文正公旦之曾孫也。其先七世
持不殺戒。古更發心放生命一百萬。遊江西。與晦堂
楊岐諸老師。究宗門中事。既而作直指淨土決疑集。
宏西方之教。閒居數珠不去手。行住坐臥修行淨觀
無有間歇。又甞著淨土寶珠集序云。眾生心淨則佛
土淨。法性無生而無不生。有佛世尊。今現說法。在極
樂國。號阿彌陀。緣勝劫長。悲深願大。無邊際光明攝
受。不思議淨妙莊嚴。珠網麗空。瑤林矗地。淨含八德。
華發四光。韻天樂於六時。散裓華於億剎。諸佛共讚。
十方來歸。彌陀心內眾生。新新攝化。眾生心中淨土。
念念往生。質託寶蓮。不離當處。神遊多剎。豈出自心。
如鏡含萬象而無有去來。似月印千江而本非升降。
被圓頓機。則皆一生補處。明方便門。則有九品階差。
念本性之無量光。本來無念。生唯心之安養國。真實
無生。解脫苦輪。十念亦超於寶地。會歸實際。二乘終
證於菩提。如大舟載石而遂免沈淪。若順風揚帆而
終無留難。悟之則非遠非近。迷之則即近而遙。嗟夫
學寡障多。疑深觀淺。斥為權小。閴若存亡。則以馬鳴
龍樹為未然。天台智者為不達。不信當受菩提記。不
肯頓生如來家。籠鳥鼎魚。翻然游戲。隙駒風燭。妄計
久長。虗受一報身。枉投諸苦趣。豈知大雄讚勸。金口
丁寧。侶聖賢於剎那。具相好於俄頃。樂受則永拋五
濁。悲增則迴救三塗。於此不知。是為可憫。徽宗朝。官
戶部侍郎。以黨禍落職。尋化去。有僧神遊淨土。見古
與葛繁在焉。繁。澄江人。官至朝散大夫。公第私居。必
營淨室。設佛像。一日方禮誦時。舍利從空而下。後無
疾。面西端坐而逝（宋史。樂邦文類。法喜志）。
<other>鍾離瑾</other>
鍾離瑾。會稽人。母任夫人。精修淨土。臨終。勉瑾修淨
業。瑾自是感奮。日行利益二十事。後官浙西。與慈雲
式公論往生指要。清修彌篤。任夫人故有栴檀佛像。
常頂戴行道。及是瑾瞻禮間。眉間忽迸出舍利數粒。
未幾。知開封府。方夜半。忽起。謂家人曰。夫人報我往
生期至矣。即跏趺而逝。前一日。舉家夢瑾乘青蓮華。
天樂圍繞。乘空西去。子景融。官朝請大夫。常誦觀無
量壽佛經。修念佛三昧。棄官。結茅儀真東園側。甞曰。
識得彌陀。彌陀彌陀。不識彌陀。奈何奈何。不識彌陀。
彌陀更在西方外。識得彌陀。彌陀只在自己家。一夕。
請僧妙應誦普賢行願品。炷香聽畢。兩手作印而化。
曾孫松。寓居蘇州。與寶積寔公等。結社念佛。無疾忽
端坐西向合掌而化（佛祖統紀）。
<other>馬圩</other>
馬圩。字仲玉。廬州合肥人。父忠肅公亮守杭州日。慈
<pb n="256"/>
雲式公授以淨土法門。遂全家奉佛。元豐中。圩遇僧
廣初。得天台十疑論。喜曰。吾今得所歸矣。遂依慈雲
十念迴向法。行之二十餘年。後更與王古往還。益精
進念佛。常以放生為佛事。歷守淄川新定。以慈惠為
政。課誦經呪。觀想西方。日有常法。時荊王夫人夢遊
蓮池。見有朝服而坐華上者。曰。此馬圩楊傑也。時傑
已化去。而圩尚無恙。崇寧元年。得疾。盥沐易衣。端坐
念佛而逝。有氣如青葢。騰空而上。已而家人十數。同
夢見圩曰。吾已得生淨土上品矣。其秋。有婢臥疾。亦
念佛而逝。子永逸。亦行十念法。習十六觀。閱三十餘
年。已而得疾。見阿彌陀佛及二菩薩來接引。結印示
寂。香氣滿室中。既殮。柩上產五色華。其光爛然（樂邦文類）。
<other>江公望</other>
江公望。字民表。嚴州人也。登進士第。建中靖國元年。
拜左司諫。尋出知淮陽軍。蔡京為政。嫉諸言事者。編
管安南。居常與妻俞氏。蔬食清齋。修念佛三昧。著念
佛方便文曰。世出世間之法。欲得成辦省力。莫若繫
心一緣。即如稱念阿彌陀佛。有巧方便。無用動口。不
出音聲。微以舌根。敲擊前齒。心念隨應。音聲歷然。聲
不越竅。聞性內融。心印舌機。機抽念根。從聞入流。反
聞自性。是三融會。念念圓通。久久遂成。唯心識觀。若
是利根之人。念念不生。心心無所。六根杳寂。諸識消
除。法法全真。門門絕待。瞥爾遂成真如實觀。初機後
學。一心攝念如來。乃至營辦家事。種種作務。亦自不
相妨礙。都攝六根。淨念相繼。不過旬月。便成三昧。所
謂自心作佛。自心是佛。自心見佛。有子早亡。見夢於
其舅。乞公望就天寧寺轉寶積經。祈生善處。且言見
冥中金字[石*((白-日+田)/廾)]云。江公望身居言責。志慕苦空。躬事焚
修。心無愛染。動靜不違佛法。語默時契宗風。名預脫
乎幽關。身必歸乎淨土。後遇赦得歸。無疾而化（宋史
樂邦文類佛法金湯）。
<other>陳瓘</other>
陳瓘。字瑩中。南劍州沙縣人。徽宗朝為左司諫。以直
道不容。尋出補外。既而還為右司員外郎。權給事中。
忤宰相曾布。出知泰州。崇寧中。編管袁州。已而移通
州。復謫台州。初瓘好華嚴經。自號華嚴居士。及遇明
智法師。叩天台宗旨。明智示以上根止觀不思議境。
以性奪修。成無作行。深有契入。自入台州。捐書不復
為文。專修念佛三昧。作天台十疑論後序云。人心無
常。法亦無定。心法萬差。其本在此。信此則徧信。華嚴
所以說十信。疑此則徧疑。智者所以說十疑。出疑入
信。一入永入。不離於此。得究竟處。淨土者。究竟處也。
此處有說法之主。名無量壽。此佛說法。未甞間斷。疑
障其耳。則聾而不聞。疑障其心。則昧而不覺。不聞不
覺。安住惡習。讚歎不念。隨喜粗心。妄指蓮胞以為虗
誕。終不自念此分段身。從何而得。自何而來。胎獄穢
濁真實安在。信憑業識。自隔真際。於一幻境。非彼執
此。生生不靈。永絕聖路。以如是故。釋迦如來起大慈
憫。於穢濁中。發大音聲。讚彼淨土上妙之樂。於生死
中。為大船師。載以法船。令趨彼岸。晝夜度生。無有休
息。然而彌陀之岸。本無彼此。釋迦之船。實非往來。譬
如一燈。分照八鏡。鏡有東西。光影無二。彌陀說法。徧
光影中。而釋迦方便。獨指西鏡。故已到彼岸者。乃可
以忘彼此。未入法界者。何自而泯東西。於此法中。若
未究竟。勿滯方隅。勿分彼此。但當正念諦信而已。此
二聖之意。而智者之所以信也。信者萬善之母。疑者
眾惡之根。能順其母。能耡其根。則向之所謂障緣眾
生。聾可復聞。昧可復覺。未出生死。得出生死。未生淨
土。得生淨土。順釋迦之誨。往面彌陀。隨彌陀之願。來
助釋迦。在此而徧歷十方。即西而普入諸鏡。自二聖
建立以來。如是之人。如河沙數。云何不信。云何而疑。
能自信已。又作方便。令諸未信。無不信者。此則智者
之所以為悲也。居五年。復承事郎。移楚州居住。過廬
<pb n="257"/>
山家焉。甞語所親曰。吾往年遭患難。所懼惟一死。今
則死生皆置度外矣。尋卒。年六十五（東都事略佛祖統紀李忠定集）。
<other>王衷</other>
王衷。嘉禾人。居錢塘之孤山。政和間。舉隱逸。不起。後
官至朝散大夫。甞參小本禪師。未有所入。偶聞僧誦
彌陀經。有感。遂專心淨業。日誦阿彌陀經七過。佛號
萬聲。十九年未甞間斷。即所居為蓮社。無問道俗貴
賤。咸得與會。一日無疾。沐浴面西。跏趺而化（佛祖統
紀樂邦文類）。
<other>張廸</other>
張廸。錢塘人。官助教。從圓淨律師受菩薩戒。專修淨
業。佛前然臂香為誓。每稱佛名。其聲奮厲。至失音猶
不已。甞於靜室見白色頻伽飛舞於前。又有綠髮童
子。合掌問訊。後三年。西向念佛名而化（佛祖統紀）。
<other>胡闉</other>
胡闉。字達夫。錢塘人。官宣義郎。晚年致仕。與清照律
師遊。一日感疾。其子請清照過之謂曰。達夫平生與
慧亨相善。豈可不知末後大事乎。闉曰。將謂心淨則
土淨也。清照曰。一切時中。無雜念染污否。曰。未能也
清照曰。如此安能心淨土淨邪。闉曰。經言一稱阿彌
陀佛。能滅八十億劫生死之罪。何也。清照曰。阿彌陀
佛。有大誓願。有大威德。光明神力。不可思議。具如經
說。以是一稱洪名。罪垢自消。如赫日正中。霜雪何有。
闉大感悟。遂一心稱佛名。請僧為之助。累月。最後清
照至。闉曰。此來何晚。已煩觀音勢至降臨甚久。清照
與眾僧同舉佛名。闉安然而化（樂邦文類）。
<other>馮楫</other>
馮楫。字濟川。蜀遂寧人也。由太學登第。初參佛眼遠
禪師。有省。復參大慧杲禪師。入山結夏。深有悟入。已
而兼修淨業。作彌陀懺儀。紹興中。出帥瀘南。率道俗
作繫念會。以西方為歸。時經建炎兵亂後。名剎藏經
多殘[(燬-臼+白)-土+工]。乃涓俸錢。造大藏經四十八所。小藏四大部
者亦如其數。分貯諸剎。著發願文云。予之施經。一事
而其二施。以貲造經。是謂財施。以經傳法。是謂法施。
財施當得天上人間福德之報。法施當得世智辯聰
葢世之報。當知二報皆輪回之因。苦報之本。我今發
願。願回此二報。臨命終時。莊嚴往生西方極樂世界。
蓮華為胎。託質其中。見佛聞法。悟無生忍。登不退階。
入菩薩位。還來十方界內。五濁世中。普見其身而作
佛事。以今財法二施之因。如觀世音菩薩。具大慈悲。
遊歷五道。隨類化形。說誦妙法。開發未悟。永離苦道。
令得智慧。普與眾生悉得成佛。乃予施經之願也。後
知卭州。二十三年秋。乞休。頂報親知。期以十月三日
告終。至期。令後廳置高座。見客如平時。日將午。具衣
冠。望闕肅拜。請漕使攝州事。著僧衣。據高座。屬諸官
吏道俗。各宜向道。建立法幢。遂拈拄杖按膝。泊然坐
化。漕使曰。安撫去住。如此自由。何不留一偈以表異
蹟。楫復張目。索筆書曰。初三十一。中九下七。老人言
盡。龜哥眼赤。有語錄頌古行世（五燈會元蓮宗寶鑑）。
<other>吳秉信</other>
吳秉信。字子才。明州人。紹興中。官於朝。與秦檜忤。斥
為黨人。歸而築庵城南。日夕宴坐。制一棺。夜臥其中。
至五更。令童子叩棺而歌曰。吳信叟。歸去來。三界無
安不可住。西方淨土有蓮胎。歸去來。聞唱。即起習禪
誦。久之檜死。以禮部侍郎召。尋出知常州。二十六年。
復被召。至蕭山驛舍。坐頃之。令家人靜聽。咸聞天樂
之音。即曰。清淨界中。失念至此。金臺既至。吾當有行。
言訖而逝（佛祖統紀）。
<other>張掄</other>
張掄。不詳其所出。官浙西副都總管。[虔-文+ㄆ]修淨土。嘗請
高宗書蓮社二字顏其居。為之記曰。臣嘗讀天竺書。
知出世間有極樂國者。國有佛號阿彌陀。始享國履
位。捐去弗居。超然獨覺。悟心證聖。以大願力。普度一
<pb n="258"/>
切。其國悉以上妙眾寶莊嚴。地皆黃金。無山川邱谷
之險。氣序常春。無陰陽寒暑之變。無飢寒老病生死
之苦。無五趣雜居之濁。用是種種神通。方便善導。眾
生忻樂起信。於日用中能發一念念彼佛號。即此一
念。清淨純熟。圓滿具足。融會真如。同一法性。幻身盡
時。此性不滅。一剎那頃。佛土現前。如持左契以取寓
物。臣敬聞其說。刻厲精進。無有間斷。唯佛唯念。亦既
有年。闔門少長。靡不從化。乃闢敝廬之東偏。鑿池種
蓮。倣慧遠結社之遺意。日率妻子課佛萬徧。而又歲
以春秋之季月。涓良日。即普靜精舍。與信道者共之。
於是見聞隨喜。雲集川至。唱佛之聲。如潮汐之騰江
也。天慧遠創為茲社。距今閱數百⿰示異。其間緇素。景慕
餘風。祖述其高致者。代不乏人。然率闇汶不章。與木
石同寂。臣獨何幸。乃蒙太上。光堯壽聖皇帝。親灑宸
毫。書蓮社二大字為賜。雲章奎畫。得未曾有。萬目共
瞻。歡喜踊躍。不獨傳示雲林。侈千載之盛遇。寔願天
下後世。凡歷見聞。普得念佛三昧。究竟成就無上菩
提。其為饒益。詎可量已。謹刊之金石。用對揚丕顯休
命焉（樂邦文類）。
<other>李秉</other>
李秉。不詳其所出。紹興末。為內廷官。歷三朝。爵武功
大夫。管御藥院。乞宮祠以去。秉壯歲慕禪宗。參淨慈
自得禪師。有省。已而歸心淨土。刻龍舒淨土文以勸
世。持誦謹篤。逾三十年。子元長。偕諸同好。結淨業會
於傳法寺。秉與焉。嘉泰四年秋。有疾。減食卻劑。神色
逾警。及冬。夢中忽見彌陀現相。越七日。凌晨。見金華
滿室中。呼二子掖起。別親友。索筆書曰。六十一年盡
亂道。些兒見處卻也好。而今驀直往西方。萬劫長離
生死老。置筆。整手結印而逝（樂邦文類○秉葢武臣直內廷者徃生集誤以
為中官攷宋制中官無乞祠之例且又安得有二子邪）。
<other>陸沅</other>
陸沅。字子元。會稽山陰人。累官至太府寺丞。尋外轉
歷提舉福建市舶。已而得罪閒居。家明州橫溪之上。
居常持法華經。晨起。即澡浴焚香。首唱偈曰。盥手清
晨貝葉開。不求諸佛不禳灾。世緣斷處從他斷。劫火
光中舞一回。然後開卷而讀。不緩不急。聲中貫珠。日
周一部。如是三十年。年登八十。增至三部。復誦彌陀
佛號。一意西馳。年八十五。沐浴易服而化。口鼻間出
蓮華香郁然。彌日方息。事在紹熈五年（渭南文集法
喜志法華持騐記）。
<other>錢象祖</other>
錢象祖。字同伯。台州人。起家太常丞。開禧中。官參知
政事。與史彌遠謀。共誅韓𠈁胄。天下賴之。嘉定二年。
拜左丞相。尋罷歸。初象祖問道於此庵元公。參究大
事。有省。既而歸心淨土。守金陵日。於鄉州建接待寺
十所。皆以淨土極樂名之。創止庵。與高僧談處其中。
自致政後。修持益力。嘉定四年。偶得微疾。書偈曰。菡
萏香從佛國來。琉璃地上絕塵埃。我心清淨超於彼。
今日遙知一朵開。僧有問起居者。答曰。不貪生。不怕
死。不生天上。不生人中。唯當往生淨土耳。言訖。趺坐
而化。時天鼓震響異香芬郁。郡人同聞空中聲云。錢
丞相當生西方淨土。為慈濟菩薩（佛祖統紀續綱目往生傳台州志）。
<other>昝定國</other>
昝定國。號省齋。明州人。為州學諭。常修淨業。結西歸
社。嘉泰初。於小江慧光建淨土院。結石塔於池。為鄉
民藏骨之所。月二八日。集緇白誦觀經及佛號。為壁
窠圖。勸人念佛。有鐵工計公者。年將七十。喪明。因從
受念佛圖。誦至四圖。兩目瞭然。如是三載。滿十七圖。
一日方念佛次。忽瞑。半日復甦。謂其子曰。我已見西
方佛菩薩矣。昝學諭是勸導之首。當分六圖與之。并
為致謝也。西向坐逝。嘉定四年。定國夢青童告曰。佛
今告君。三日當往生彼國。至日。沐浴更衣。連稱佛號
端坐而化（佛祖統紀）。
<pb n="259"/>
<other>梅汝能</other>
梅汝能。常熟人。官縣令。有志淨業。一夕夢僧授以紙。
有二八字。以問東靈照師。照曰。二八。十六也。豈十六
觀經之謂乎。適一僧以經與之。忽不見。自是誦經念
佛。取名往生以見志。破山僧道生。倡造丈六彌陀像。
汝能施財百萬。設齋禮懺。殿前池中生雙頭白蓮。一
華百葉。是年冬無疾而卒（佛祖統紀）。
<other>朱綱</other>
朱綱。不詳其所出。明順天貢士。官終府同知。專修淨
業。日誦佛名三萬聲。積十五年。一日坐榻上。方提珠
誦佛名。忽異香滿室。曰。佛來也。遂逝（往生集）。
<other>陳瓚</other>
陳瓚。字廷祼。江南常熟人。嘉靖三十五年進士。官刑
科給事中。直言被斥。家居一意淨業。有客過之。呵曰。
爾不聞大鑒之論唯心者乎。何厭垢而欣淨為。答曰。
唯心淨土。發之大鑒。而非自大鑒始也。是心作佛。是
心是佛。佛固先言之矣。葢懼人以不淨之心。求淨土
也。非曰土無垢淨也。且樂[邱-丘+(看-目)]之可樂也。不獨華池珠
閣鳥音風樹云爾也。吾幸而與羣聖人遊。被無量光。
經無數劫。證無生忍。成無上道。濟無邊眾。誠樂矣。客
以客之禪樂垢土。而我以我之禪樂淨土。禪無客無
我。樂無垢無淨也。客無庸呵我矣。隆慶初。復起吏科。
萬歷中。累官刑部侍郎。十六年七月。臥疾。誦佛名益
虔。故事京師大臣三品以上。暑月賜氷。既置氷於榻
前。眾見氷中湧出七級浮屠欄楯鉤綴。窗格玲瓏。移
時氷漸消。塔影漸瘦。頃之氣絕。而影沒矣。一時都人
皆傳異之（明史樂邦文類序談薈）。
<other>嚴澂</other>
嚴澂。字道徹。常熟人。文靖公訥之子也。少有清節。以
父蔭為中書舍人。官至邵武知府。晚而家居。奉雲棲
之教。子樸。淳謹樂善。年二十五。得疾。將卒。澂謂曰。毋
雜思。但一心念佛。樸曰。諾。澂又曰。從今以往。吾亦一
心念佛。樸喜曰。審如是。兒無慮矣。正容合掌而逝。澂
乃取樸所刻龍舒淨土文印之。廣遺親故。繫以書曰。
澂一病幾殆。不意復生。雖則苟延。焉知來日。回首營
生舊計。有同嚼蠟。一具皮囊。終須敗壞。六塵緣影。何
處堅牢。不如換卻凡心。求生淨土。誦彌陀一句。消罪
業無邊。聊奉勸文。用表誠意。卒年七十八（常熟志雲
棲法彙淨土文跋）。
<other>蔡承植</other>
蔡承植。字槐庭。湖廣攸縣人。性孤迥。淡於聲利。年二
十餘。長齋奉佛。嘗誦三千佛名。日記一名。至三年乃
卒業。遂終身不忘。登萬歷十一年進士第。官嘉興太
守。在官日誦金剛經。室無長物。爐香經案而已。重興
古楞嚴寺。禁民間殺牲祀神。嘗問法於雲棲宏公。遂
專修念佛三昧。已而官太常寺卿。乞休歸。晚歲結草
庵為念佛會。導諸賣菜傭。同迴向淨土。作偈謝客曰。
安養思歸客。湘江一腐儒。不愁明日事。但覓往生符。
斗室隨緣住。稀羮信口餬。胸中絕憎愛。一任馬牛呼。
將逝之歲。自號為不久道人。及疾。舁詣佛寺。請僧祝
髮。歸至臥室。見銀臺接引。連稱觀世音菩薩。遂逝。有
淨土詩及因果書行世（金剛新異錄）。
<other>虞淳熙</other>
虞淳熈。字長孺。錢塘人。生而長臥不瞑。三歲。唱佛號
不絕口。蓮華寶樹。現於室中。以告祖母。祖母曰。此西
方瑞相也。因教之習定。遂時時垂目端坐。弟淳貞。字
僧孺。少而相得。居母喪。共習天台止觀。長而為里中
師。教羣兒習鼻觀。以是忤主人。弗恤也。已中鄉舉。尋
授徒毗山。與同社友誦梁皇懺。至次日。雲光入楹。甘
露霑壁。天雨金粟元黍沈水香。方冬。萬華盡吐。淳熈
感其靈異。習定益堅。遂能前知。雲棲宏公聞而呵之
曰。虞生墮魔網矣。萬歷十一年成進士。以父喪歸。廬
墓三年。受戒於宏公。居山日以羮飯施諸獐兔。虎來
<pb n="260"/>
輒叱去。服除。起職方司主事。頃之復告歸。上天目。坐
高峯死關前。晝夜䇿厲。至三七日。倦甚。欲就枕。忽見
高峯禪師。斬其左臂。豁然有省。馳證雲棲。宏公曰。凡
寐而覺者。不巾櫛而復依衾枕。必復寐矣。迷而悟者。
不莊嚴而復親穢濁。必復迷矣。火蓮易萎。新篁易折。
子自為計。毋以一隙之光。自阻進修之路。因勸令回
向淨土以續前因。淳熈遂終身行之。或有不信念佛
者。告之曰。自覺覺他。覺滿曰佛。念佛者。念覺也。念念
不常覺。而念念常迷。可乎。民止[邱-丘+(看-目)]畿。鳥止邱隅。不止
至善之地。而止不善之地。可乎。或問如何念佛。曰。提
醒正念。相續不斷而已。百千方便。只一知字。念念無
量光。何不可入佛知見。學人修道。專求出離生死。念
念無量壽。有何生死可出離。已而還官。遷主客司員
外郎。改司勳。復乞歸。與淳貞日遊湖上。時宏公方坐
南屏。演圓覺經。募錢贖萬工池。立放生社。緇白數萬
伽陀之音。震動川谷。一時清節之士。多與其會。寔淳
熈倡率之。遂復三潭放生池。築堤架閣。縱諸魚鳥。頃
之。入南屏山不出。淳貞亦隱靈鷲老焉（德園集附錄）。
<other>唐時</other>
唐時。字宜之。湖州人也。以諸生貢太學。出判壽陽。繼
傅襄國。流賊破襄陽。時投端禮門左井中。家人掖之
出。絕而復蘇。上書自訟。詔付三司究問。得白。放還家。
時初參蓮池。授以念佛法門。遂勤修淨業。諸眷屬皆
能覆誦金剛經。及普門品。晝則各習所業。夜則共集
佛前回向以為常。甞言修淨土者。以觀門為要。須穿
衣喫飯。常在觀中。或神遊蓮海。華中禮佛。或坐瞻寶
剎。佛光照身。淨想既成。往生何待。遂專修佛觀。過南
京長干寺。禮塔念佛次。見塔頂放白光。佛為現相。如
黃金色。一日坐禪堂。推窗忽見大海中湧一山。佛坐
其上。光明四徹。墻壁林木盡空不見。其精誠所感如
此。時工文章。既皈心佛乘。每順世語言。說諸法要。著
有蓮華世界書。如來香。頻迦音等書。刻行於世。甞自
營生壙。旋捨之棲霞寺中。遺言死後必用茶毗法。臨
終。現諸瑞相。正念而逝（金剛持驗記淨土晨鐘）。
<other>袁宏道</other>
袁宏道。字中郎。號石頭居士。湖北公安人也。兄宗道。
字伯修。弟中道。字小修。三人先後舉進士。皆好禪宗。
萬歷中。宏道為吳江知縣。後為禮部主事。謝病歸。初
學禪於李卓吾。信解通利。喜辯論。已而自驗曰。此空
談非實際也。遂回向淨土。晨夕禮誦。兼持禁戒。因博
釆經教。作西方合論。圓融性相。入不二門。其論五種
行門。尤為切要。略云。一信心行者。經云。信為道元功
德母。一切諸行。信為正因。乃至菩提果滿。亦只完此
信根。如穀子墮地。迨於成實。不異初種。如稚筍參天。
本是原竿。初心菩薩。無不依信力成就者。蓮宗尤仗
信為根本。一者信阿彌陀佛。不動智。根本智。與己無
異。如太虗空。日映則明。雲來則翳。虗空本無是故。又
雲日即虗空故。二者信阿彌陀佛那由他劫難行難
忍種種修習之事。我亦能行。何以故。無始漂溺三塗
生苦死苦。披毛戴角。鐵牀銅柱。一切無益之苦。皆能
受之。況今菩薩萬行濟眾生事。豈不能為。三者信阿
彌陀佛無量智慧。無量神通。及成就無量願力等事。
我亦當得。如來自性方便具有如是不思議事。我與
如來。同一自體清淨性故。四者信阿彌陀佛不去不
來。我亦不去不來。西方此土。不隔毫端。欲見即見。何
以故。一切諸佛。皆以法性為身土故。五者信阿彌陀
佛修行歷劫。直至證果。不移剎那。我亦不移剎那。位
齊諸佛。何以故。時分者是業收。法界海中。業不可得
故。如是信解。是入道初心。信一切諸佛淨土之行。二
止觀行者。台宗三觀。示一心之筌蹄。攝諸法之要領。
西方十六觀。一一具此三義。妙宗鈔云。性中三德體
是諸佛三身。即此三德三身。是我一心三觀。若不然
者。則觀外有佛。境不即心。何名圓宗絕待之觀。亦可
<pb n="261"/>
彌陀三身以為法身。我之三觀以為般若。觀成見佛
即是解脫。舉一具三。如新[、/(、*、)]字。觀佛既爾。觀諸依正。
理非異塗。廣如疏鈔。不能具述。知此則知念佛。一聲
具足三觀。了能念之心非肉團。非緣影。是空觀。了所
念之佛。若依若正。各各主伴圓融。豎窮橫徧。是假觀。
了能所絕待。雙亡雙照。是中觀。又能念即一心三觀。
所念即一心三諦。能所不二。即諦觀不二。三諦即法
身。三觀即般若。諦觀不二。念佛相應。即解脫。舉一即
三。如新[、/(、*、)]字。是則念佛一聲。能淨四土。如拈一微塵。
變大地作黃金。是謂法界圓融不可思議觀門。三六
度行者。起信論菩薩深解現前。所修離相。知法性體
離慳貪故。隨順修行檀波羅蜜。法性無染。離五欲過
故。隨順修行戒波羅蜜。法性無苦。離瞋惱故。隨順修
行忍波羅蜜。法性無身心相。離懈怠故。隨順修行精
進波羅蜜。法性常定。體無亂故。隨順修行禪波羅蜜。
法性體明。離無明故。隨順修行般若波羅蜜。故修淨
土者。不越一行。具此六義。念念離行於施。念念淨行
於戒。念念寂行於忍。念念續行於進。念念一行於定。
念念佛行於智。當知離淨寂續一。必有事相隨緣而
起。而皆從念佛流出。正助不二。事理不二。是故。念佛
一行。能該諸行。以念佛是一心法門。心外無諸行故。
若廢諸行。即是廢心。四悲願行者。諸佛菩薩性海無
盡。供養無盡。戒施無盡。乃至饒益無盡。故天親菩薩
淨土五念門。以禮拜讚歎作願觀察四種。為成就入
功德門。回向一切煩惱眾生。[托-七+友]世間苦。為成就出功
德門。菩薩修五念門。速得阿耨菩提。難曰。淨名經言。
菩薩觀於眾生。如呼聲響。如水聚沫等。是則眾生本
空。發願利生。將無眼見空華邪。答曰。智度論引佛云
無佛者。破著佛想。不言取無佛相。當知無眾生者。破
眾生想。不言取無眾生相。故淨名謂菩薩作是觀已。
自言我當為眾生說無眾生法。是名真實慈也。故知
菩薩種種度生。是深達無眾生義。若見有眾生。即有
我。慈悲心劣。豈能行如是饒益之行。五稱法行者。法
界海無量無邊。行海亦無量無邊。故菩薩一切行。皆
稱自性非有非無。非行非不行。稱法自性。非初心得。
非後心得。今當略出其相。一者菩薩度一切眾生究
竟無餘涅槃。而生界不減。如登場傀儡悲笑宛然。唯
一土泥。空無所有。二者菩薩行五無間而無惱恚。至
於地獄。無諸罪垢。至於畜生。無無明憍慢等過。如女
子離魂。乃至生子。而身常在母前。三者菩薩自身入
定他身起。一身入定多身起。有情身入定無情身起。
如猛虎起屍跪拜作舞。唯虎所欲而屍無知。四者菩
薩於小眾生身中。轉大法輪。然大法炬。震大法雷。魔
宮摧毀。大地震動。度無量無邊眾生。而此小眾生不
覺不知。如天帝樂人。逃入小女子鼻孔而女不知覺。
五者菩薩欲久住世。即以念頃衍無量無數百千億
那由它劫。欲少住世。即以無量無數百千億那由它
劫縮為念頃。如小兒看燈中走馬。計其多寡首尾。了
不可得。若證如是不思議行者。一念中三世諸佛淨
土。攝入無餘。是謂菩薩莊嚴淨土之行。以無思智照
之可見。非情量所能猜度。何以故。自性超一切量故。
書成。宗道中道。同時發心回向淨土。已而宏道起故
官。再遷至稽勳司郎中。復移病歸。抵家不數日。入荊
州城。宿於僧寺。無疾而卒。中道官南禮部郎中。乞休
老於家。居常勤於禮誦。萬歷四十二年望夕。課畢趺
坐。形神靜爽。忽入定。神出屋上飄然乘雲。有二童子
導之西行。俄而下至地。童子曰。住。中道隨下。見地平
如掌。光耀滑潤。旁為渠。廣十餘丈。中有五色蓮芳香
異常。金橋界渠。欄楯交羅。樓閣極整麗。揖問童子。此
何地。卿何人。曰。予靈和先生侍者也。問先生為誰。曰。
君兄中郎也。今方佇君。有所語。可疾往。復取道至一
處。樹十餘株。池水汩汩。池上有白玉扉。一童子先入。
一童子導。過樓閣二十餘重。至一樓下。一人下迎。其
<pb n="262"/>
顏如玉。衣如雲霞。長丈餘。見中道喜曰。弟至矣。諦視
之。則宏道也。上樓交拜。有四五人來共坐。宏道曰。此
西方邊地也。信解未成。戒寶未全者。多生此。亦名懈
慢國。上方有化佛樓臺。前有大池。可百由旬。中有妙
蓮。眾生生處。既生則散處樓臺。與有緣淨友相聚。以
無淫聲美色勝解易成。不久進為淨土中人。中道問
兄生何處。宏道曰。我淨願雖深。情染未除。初生此少
時。今居淨土矣。終以戒緩。僅地居。不得與大士升虗
空寶閣。尚需進修耳。幸宿生智慧猛利。又曾作西方
論。讚歎如來不可思議度生之力。感得飛行自在。遊
諸剎土。諸佛說法。皆得往聽。此實為勝。遂𢹂中道上
升。倐忽千萬里。至一處。光耀無障蔽。琉璃為地。界以
七寶樹。皆栴檀吉祥。出眾妙華。作異寶色。下為寶池
波揚無量。自然妙聲。池中眾寶蓮。葉五色光。池上隱
隱危樓迥帶。閣道旁出。皆有無量樂器。演諸法音。宏
道曰。汝所見者。淨土地行眾生依報也。過此為法身
大士住處。甚美妙。千萬倍於此。神通亦千萬倍於此。
吾以慧力遊其間。不得住也。過此為十地等覺所居。
吾不得而知。過此為妙覺所居。唯佛與佛乃能知之。
語罷。復至一處。無墻垣。有欄楯。光耀逾前。坐頃之。宏
道曰。吾不圖樂之至此極也。使吾生時。嚴持戒律。尚
不止此。大都乘戒俱急。生品最高。次戒急。生最穩。若
有乘無戒。多為業力所牽。流入八部鬼神眾去。予所
親見者多矣。弟般若氣分頗深。戒定力甚少。夫悟理
不能生戒定。狂慧也。歸五濁。趁強健。實悟實修。兼持
淨願。勤行。方便。憐憫一切。不久當相晤。一入他途。可
怖可畏。如不能持戒。有龍樹六齋法見存。遵而行之。
殺戒尤急。寄語同學。未有日啟鸞刀。口貪滋味。而能
生此土者也。雖說法如雲如雨。何益於事。我與汝空
王劫時。世為兄弟。乃至六道。莫不皆然。幸我得善地。
恐汝墮落。方便神力。攝汝至此。淨穢相隔。不得久留。
時宗道已卒。因問其生處。宏道曰。生處亦佳。汝後自
知。忽凌空而逝。中道起步池上。忽若墜水。躍然而醒。
自為記如此。初。宗道有子曰登。年十三。病痞。將終。語
宏道曰。死矣。叔父何以救我。宏道曰。汝但念佛。即得
往生佛國。此五濁世。不足戀也。遂合掌稱阿彌陀佛。
諸眷屬同聲助之。頃之。微笑云。見一蓮華色微紅。俄
而云。華漸大。色鮮明無與比者。俄而云佛至。相好光
明充滿一室。頃之氣促。宗道曰。汝但稱佛字可也。登
稱佛。數聲。合掌而逝（明史西方合論白蘇齋集。珂雪齋外集獪園）。
<other>丁明登</other>
丁明登。字劍虹。江浦人。萬歷中。受三皈於雲棲。自號
曰蓮侶。四十四年。登進士第。官泉州推官。遷知衢州。
所至輒以佛法勸人。法應杖者。聽納米以贖。贍諸獄
囚。遇夏月。修獄舍。給諸囚香薷飲。葵扇。冬月與之椒
薑。擇醫視病者。人與念珠一串。教令念佛。雲棲宏公。
甞稱其隣翁居常念佛臨終。與其友一請而逝。因繪
一請圖懸齋中以自勗。崇禎中。受菩薩戒。我　朝順
治二年冬。病劇。十一月朔。具疏白佛。求生淨土。日焚
一疏。至第十日。飲粥如常時。面有光赩然。徧勸戚友。
俾修淨業。則身就枕而逝（淨土晨鐘）。
<other>黃翼聖</other>
黃翼聖。字子羽。太倉人。素服雲棲之教。精修淨業。崇
禎中。以薦起為四川新都知縣。治民以慈惠。甞飯僧
縣堂。躬行匕箸。布䞋施。繼以膜拜。張獻忠宼四川。過
新都。新都千僧。感翼聖之德。相率登城稱佛號。夜中
聲震天。賊相戒勿擾。寂然而去。以城守功。遷知吉州。
明亡。棄官歸。修淨業益堅。所居樓曰蓮蘂樓。自號蓮
蘂居士。營齋奉佛。日持佛號數萬。已而臥疾浹月。四
壁張彌陀像。請晦山顯公授菩薩戒。顯公為極談唯
心淨觀。翼聖曰。吾神明愈健。誓願愈堅。自信生西方
必矣。明晨。顯公將別去。尅八日必行。已而果然（現果隨錄）。
<other>金光前</other>
<pb n="263"/>
金光前。我　朝正黃旗人。起身戎伍。見善必為。戒諸
兵士。毋得妄殺。不婬一婦。不擄一物。不燒一舍。妻龔
氏。能識字誦經。順治十年。隨征福建。道出杭州。聞具
德和尚說法靈隱。光前同妻往參問。親承開示。自此
念佛有得。十二年夏。北還。駐錢唐江干。光前忽示疾。
龔為延醫。光前止之曰。我昔與爾親叩靈隱。今正欲
作轉身之計。求和尚證明耳。何以藥為。龔大笑曰。不
意公亦得到此地位。命造二棺。曰。妾與公偕行矣。稍
遲。為公畢後事耳。光前聞之。即合掌而逝。龔遣使靈
隱。求為兩人秉炬。併囑飯僧修懺。至七日畢。屏絕飲
食。晝夜不臥。一心念佛。又七日晡時。視日早暮。倚棺
而睡。少頃覺曰時至矣。端坐念佛而化（果報聞見錄）
論曰。王臣入道。視居士較難。急功名者。以進取為先。
耽逸樂者。以靜修為苦。非夫夙植善因。堅持正願者。
其有不自崖而反乎。若此諸公。不捨塵勞。同皈淨域。
斯可謂現宰官身而說法者矣。至如柳子厚白樂天
蘇子瞻趙子昂諸公。讚歎皈依。淨因有在。而臨當捨
識。瑞應罕聞。良由智惑於多岐。病生於有愛文人結
習。自古固然。生死到來。決難僥幸。後之君子。當知鑒
戒焉。

淨土聖賢錄卷七

<sarticle>淨土聖賢錄卷八</sarticle>

<other>往生居士第七</other>
<other>差摩竭</other>
迦維羅衛國城中。有釋種長者子。名差摩竭。行詣佛
所。白佛言。菩薩何行。疾得無上正真之道。普具三十
二相。從一佛國。到一佛國。臨壽終時。其心不亂。所生
不墮八難之處。常知去來之事。悉成諸法。周滿達事。
知一切法。無所[(ㄇ@(企-止))/圭]礙。信解空行。得不起法忍。恒以至
心欲作沙門。未曾犯戒。不樂居處。佛為說菩薩忍辱
布施等行。終言無我無人。諸法如化。是時差摩竭得
不起法忍。五百比邱。及五百清信士。二十五清信女。
皆得住不退轉地。壽終悉當生於西方無量佛清淨
國。常護持無數佛法。教化成就一切人民。使不退轉。
如是無極恒沙邊劫。當於此土。以次作佛（菩薩生地經）。
<other>闕公則</other>
闕公則者。趙人也。晉武帝時。居於洛陽。蕭然恬放。日
常誦正法華經。既卒。其友為設會於白馬寺。至夕轉
經。忽聞空中有聲。仰見一人。形色光麗。曰。我闕公則
也。生西方安樂世界。與諸上人來此聽經。堂中人共
見之。有汲郡衛士度者。受業於公則。其母常飯僧。是
日將中。忽空中下鉢。正落母前。諦視之。乃公則常所
用鉢也。有飯滿中。其香充堂。食者七日不飢。支道林
為之贊曰。大哉闕公。歆虗納靈。神化西域。跡應東京。
徘徊霄墟。流響耀形。豈欽一贊。示以匪冥（大唐內典
錄。念佛寶王三昧論）。
<other>張野</other>
張野。字萊民。尋陽人也。性孝友。田宅悉推與弟。甘苦
與九族共之。州郡屢辟不應。朝命拜散騎常侍。亦不
就。入廬山白蓮社。為遠公門人。義熙十四年。與家人
別。入室端坐而逝。年六十九（東林傳）。
<other>張詮</other>
張詮。字秀實。野之族子也。尚情高逸。好古樂道。荷鋤
力田。帶經不釋。以散騎常侍徵。不起。庾悅薦為尋陽
令。亦不應。已而入廬山依遠公。研窮佛經。深有悟入。
宋景平元年。西向念佛。無疾而卒。年六十五（東林傳）。
<other>何曇遠</other>
何曇遠。廬江人。宋御史中丞萬壽之子也。少奉法。持
菩薩戒。年十八。居父喪。哀毀成疾。遂歸心淨土。請僧
數人於家。懺悔宿業。久而益[虔-文+ㄆ]。一夕轉經竟。眾僧已
<pb n="264"/>
眠。曇遠忽自歌誦。僧異而問之曰。見佛身黃金色。光
丈餘。自西而至。幡華翼從。充滿虗空。佛熈怡微笑。詔
曇遠速去。曇遠素羸弱。至是神色壯厲。便取香華散
之空中。至五更。忽然而終。宅中芬香。數日乃歇（冥祥記）。
<other>魏世子</other>
魏世子。梁郡人。生當宋世。奉佛精進。率諸子女。修西
方淨業。唯婦獨不信。其女病死。七日復蘇。即升高座
誦無量壽經。下啟父言。兒去便往無量壽國。兒及父
兄。池中各有大蓮華。當生其內。唯母獨無。不勝此悲。
故歸啟報。語竟而瞑。母自是亦奉法焉（冥祥記）。
<other>庾詵</other>
庾詵。字彥寶。新野人也。博通經史緯候之學。而性尚
夷簡。特愛林泉。蔬食敝衣。不修產業。忍辱柔和。好行
其德。梁武帝少與詵善。及起兵。署為平西府記室。不
屈。普通中。詔以為黃門侍郎。稱疾不起。晚年於宅內
建道場。六時禮懺。誦法華經。每日一遍。夜中忽見一
道人。自稱願公。容止甚異。呼詵為上行先生。授香而
去。中大通四年。晝寢。忽驚覺曰。願公復來。不可久住。
言訖而逝。舉室咸聞空中唱云。上行先生。已生彌陀
淨域矣。時年七十八（南史）。
<other>宋滿</other>
宋滿。恒州人。生當隋世。篤志淨業。每持佛名。以豆記
數。滿三十石。設齋供佛。俄有三僧至會乞食。食已。香
華布空。飛騰而去。未久。滿面西坐脫（佛祖統紀）。
<other>鄭牧卿</other>
鄭牧卿。滎陽人。舉家修淨業。唐開元中。病篤。或勸進
魚肉。不許。手執香爐。一心西向。忽聞異香蔚然。遂逝
其舅尚書蘇頲夢寶蓮華開。牧卿坐其上（佛祖統紀）。
<other>高浩象</other>
高浩象。東平人。杜門靜居。日誦無量壽經。嘗於定中
坐紅蓮華。泛白玉池。初未見佛。即於華上傾心致敬。
遙睇金容。光輝四映。一夕見眾菩薩來迎。寂然而化
（佛祖統紀）。
<other>李知遙</other>
李知遙。長安人。篤志淨土。為五會念佛。導諸眾信。晚
得疾。忽云和尚來也。洗潄著衣。然香爐中。出堂頂禮。
聞空中說偈云。報汝李知遙。功成果自招。引君生淨
土。將爾上金橋。却就牀坐。泊然而化。異香滿室。眾共
聞之（淨土文）。
<other>孫忠</other>
孫忠。明州人。早慕西方。蔬食持戒。於府城東築庵。鑿
二池。種白蓮臨池建閣。月集眾為念佛會。嘗見佛身
現空中。趨出。呼其二子至。同拜禮焉。久之始隱。後人
因名其地為駐佛巷。宋元祐八年。釋可久神遊西方。
見金臺標孫忠名。久之。忠得疾。請道俗百人為念佛
會。忽仰視虗空。合掌問訊。手結雙印。怡然而化。闔城
皆聞天樂異香。漸向西沒。二子能繼其業。亦向西坐
化（佛祖統紀）。
<other>左伸</other>
左伸。天台臨海人。從法師神照受菩薩戒。聞大乘法
要。豁然開悟。自是嚴奉戒律。造西方三聖像。旦夕虔
事。求生淨土。誦法華經三千四百部。金剛經二萬卷。
紹聖二年秋。有疾。命其子沙門淨圓唱法華首題。已
而夢三偉人立江臯。召伸登舟。瞥然西邁。伸知往生
有期。乃請僧誦阿彌陀經。遽曰。我已見佛光。即沐浴
更衣。戒左右勿哭。勿逼我前。端坐結印而化（法華持
騐記佛祖統紀）。
<other>孫良</other>
孫良。錢塘人。隱居閱大藏。尤得華嚴之旨。嘗依大智
律師。受菩薩戒。日課佛名萬聲。二十年不輟。忽令家
人請僧唱佛名。方半日。望空合掌曰。世尊菩薩。已荷
降臨。即退坐而化（佛祖統紀）。
<other>賈純仁</other>
<pb n="265"/>
賈純仁。湖州人。長齋修淨業。一日示疾。西向念佛。宴
坐而逝。頂上有白光圓相。異香滿室（佛祖統紀）。
<other>范儼</other>
范儼。仁和人。居常蔬食。不牽世緣。曰。百年旅泊耳。尚
何求哉。日誦法華經。手書一部。求生淨土。大觀中。忽
見普賢乘六牙白象。放金色光。謂儼曰。汝嘗誦法華。
念彌陀佛。得生淨土。故來相報。越一夕。覩眾聖授手。
就座合掌而逝（佛祖統紀）。
<other>孫忭</other>
孫忭。錢塘人。號無諍居士。掩關晦迹。日閱華嚴金剛
諸經。以淨土為歸。母龔氏。修淨業。偶得疾。請清照律
師說法。端坐而化。未幾忭夢至蓮池。見清照在側。旁
一人授以梵字帖。不識其人曰。請十三日齋耳。時方
十二月。及期。忽得疾。有僧問疾。欲為祈禱。忭曰。生死
已定。何必禱。即報清照云。當暫相違。遂跏趺作印。西
向坐脫。翼日清照至。為說法封龕歸庵三日。亦逝（佛
祖統紀）。
<other>唐世良</other>
唐世良。會稽人。持戒奉佛。日勤禮拜。老而得疾。未嘗
就枕。誦彌陀經十萬過。一日謂家人云。佛來迎我。言
訖作禮。即坐逝。時行者宗利。在道味山。夜夢西方有
異光。旛華天樂。空中聲云。唐世良已歸淨土（佛祖統紀）。
<other>陸浚</other>
陸浚。錢塘人。少為吏。久之棄去。預西湖繫念會。以淨
土為歸。每對佛前懺悔。聲淚并下。間與友人相見。說
淨土因緣。未嘗不感慨嗚咽。恐此生之不度。淨業之
難成也。臨終請圓淨律師說淨土法門。諷觀經至上
品上生章。圓淨語之曰。此時好去。浚曰。眾聖未齊。且
待少時。起就竹牀。面西端坐。頃刻化去（佛祖統紀）。
<other>王闐</other>
王闐。字無功。明州慈溪人。再舉進士不第。布衣蔬食。
徧參講席。晚年專修念佛三昧。述淨土自信錄。其序
云。吾佛淨土法門。一言以蔽之曰。在凡夫獲不退而
已矣。何則。此土修行。圓教初信。小乘初果人。邪見三
毒永不復起。茲為斷惑發悟。創入聖流。越生不昧其
所證。斯超四趣。不失人天。至於凡夫地中。雖伏惑發
悟菩薩。一經生死非常之變。則忘其所證所修。是故
遇緣或退。仍墮苦塗者有之。乃若凡聖同居淨土。如
極樂國等。雖具三界。唯有人天。故一切含識獲生者。
即長辭四趣。又助緣大備。壽數莫量。縱至鈍根。一生
熏修。無不證聖果。寧復有退失事乎。如來讚勸之本
意。不過如此。且圓機體道。是最上淨業。苟加願導之。
即預優品。若夫愚朴輩。但能稱佛發願者。莫不往生。
嗚呼。觀淨土一門。則知聖人無棄物矣。彼守癡空之
徒。効無礙無修。起自障心。絕他學路。可不哀哉。紹興
十六年四月丁卯之夕。忽聞異香滿室。謂弟子沙門
思齊曰。此吾淨業所感也。乃沐浴更衣。面西趺坐而
化。焚其軀。得舍利如粟者百八粒（佛祖統紀樂邦文類）。
<other>王日休</other>
王日休。字虗中。盧州人。宋高宗朝。舉國學進士。棄官
不就。博通羣經。訓傳六經語孟數十萬言。一旦棄去。
專修西方之業。布衣蔬食。日課千拜。著書名龍舒淨
土文。自王公士大夫。下至屠丐僮奴皂𨽻優妓之屬。
咸以淨土法門。勸引皈依。其文淺說曲喻。至詳至懇。
若父兄之教子弟然。日休每晨起禮佛。祝願言。弟子
日休。謹為盡虗空界一切眾生。然香敬禮盡虗空界
一切諸佛。一切正法。一切諸大菩薩。緣覺聲聞聖眾。
乞成就一切善願。濟度無量無邊眾生。臨命終時。一
剎那間。見阿彌陀佛。證無生忍。了六神通。不出此間
一歲。即來此間教化眾生。漸漸變此南閻浮提。盡娑
婆世界以至十方無量世界。皆為清淨極樂世界。又
祝云。弟子日休。為此南閻浮提無巨無細一切眾生。
敬禮諸天天帝日月后土一切靈祇。為此等眾生。感
<pb n="266"/>
謝覆載照臨生養衛護之恩。謹為此等眾生。念南無
釋迦牟尼佛一百八遍。以種無上善根。念南無阿彌
陀佛一百八遍。以結無上善緣。願此等眾生。常沐洪
恩。歡喜相向。不相爭相殺。不相食相陵。進修佛法。脫
離苦海。即變此南閻浮提為極樂世界。又祝云。弟子
日休。謹為盡虗空界一切眾生。敬禮西方極樂世界
阿彌陀佛。觀世音菩薩。大勢至菩薩。聲聞諸上善人。
仰惟大慈大悲。憫念眾生沈淪苦海。無有出期。特展
威神。遞相勸勉。分身於此震旦國中。教化眾生。使不
相爭相殺。不相食相陵。易世澆漓。共躋仁壽。及於此
南閻浮提盡此娑婆世界及十方濁惡世界。身為國
王大臣。百僚庶尹。教化眾生。同修佛道。脫離苦海。即
變吾國以至十方濁惡世界。皆為清淨極樂世界。又
祝云。弟子日休身在世網。宿業深重。願為平昔所殺
眾生。所食眾生。及南閻浮提所殺所食一切眾生。日
誦西方極樂世界三十六萬億一十一萬九千五百
同名同號阿彌陀佛一百二十遍。仰惟如來。大慈大
悲。以日休所誦如來名號。一聲一如來。度一眾生。盡
其所誦之數。度一切眾生。同生極樂世界。其詳載淨
土文中。乾道中。廬陵李彥弼有疾。垂死。夢一人自稱
龍舒居士。謂曰。汝起飲白粥。疾當瘳。且汝尚憶闕仲
雅教汝修行捷徑否。彥弼曰。每日念佛不輟。既覺。索
粥飲之。立愈。彥弼初未識日休。既而見畫像。與夢合。
使諸子往受學焉。日休將卒前三日。徧別道友。勗以
精修淨業。云將有行。不復相見。及期。與生徒講書畢。
禮誦如常時。至三更。忽厲聲稱阿彌陀佛數聲。唱言。
佛來迎我。屹然立化。彥弼聞而感之。為刻日休像。并
述其事傳遠近。自是廬陵人多供事之。咸祐中。呂元
益重刻淨土文。至祝願篇。版中得舍利三顆。其叔父
師說載其事於篇首云（樂邦文類淨土文）。
<other>樓汾</other>
樓汾。明州人。兄寶洲。好內典。每與沙門談道。汾從旁
傾聽。信向日切。年二十二得疾。遂一志西歸。謂父母
曰。但得生淨土。見佛聞法。世間勝事。何以過此。遂請
僧諷觀經。設像對臥牀。注視久之。曰。吾已身在西方
矣。遂稱佛名。向西而化（佛祖統紀）。
<other>張元祥</other>
張元祥。長安人。居常念佛不輟。一日謂家人曰。西方
聖人來此。待我飯畢。同往淨土。及飯訖。焚香面西。跏
趺而化（佛祖統紀）。
<other>元子平</other>
元子平。不詳其所出。依京口觀音寺。念佛誦經。一日
忽聞空中音樂。即西向坐化。異香數日不絕（佛祖統紀）。
<other>姚約</other>
姚約。湖州仙潭人。潛心內典。覺海友公興淨業社。約
實主其事。忽告友公曰。久厭浮生。不日西去。師可助
我念佛。友遂日與誦佛名。一日就座而化。既而見夢
於友曰。約已往生淨土。師之力也。友曰。欲從公遊。得
乎。約曰。師世壽未盡。寺中景懿當先至。懿同社僧也。
閱月便終（佛祖統紀）。
<other>梅福</other>
梅福。松江人。誦經持戒。繫念淨土。臨終。預知時至。即
絕粒飲水。稱大勢至菩薩。至七日。澡浴更衣。端坐告
眾曰。勢至菩薩。今來迎我。即座化去（佛祖統紀）。
<other>胡嵩</other>
胡嵩。湖州人。平時信向佛法。修諸功德。一夕忽夢佛
語曰。汝可造屋迎我。嵩乃建閣以奉彌陀。臨終之夕。
忽云佛光照我。言訖而化（佛祖統紀）。
<other>陸偉</other>
陸偉。錢唐人。初為州吏。中年厭世。勤修淨業。結法華
華嚴二社各百許人。閱二十年。遂成大會。偉手書法
華華嚴圓覺金剛金光明諸經。一日易衣端坐。唱佛
而化（佛祖統紀）。
<pb n="267"/>
<other>閻[邱-丘+(看-目)]榮</other>
閻[邱-丘+(看-目)]榮。池州青陽人。中年嘗遇僧勸修淨業。持往生
呪。遂斷葷血。每旦向西誦呪千遍。又率諸男女同聲
誦之。積二十年。紹熙元年正月朔。閱大涅槃經。歎曰。
人生夢幻耳。吾何戀乎。三月朔。聞異香芬馥。彌日不
歇。其子夢阿彌陀佛。放大光明。徧照堂宇。皆作金色。
越五日晨起。如常課誦訖。顧家人曰。我今日當行。慎
勿相攪。遂面西瞑目。跏趺而坐。日過中。瞿然起曰。我
去也。便起立。行數步。舒手結印。微笑而化（樂邦文類）。
<other>吳克己</other>
吳克己。字復之。自號鎧庵居士。居於婺之浦江。嘗苦
目疾。或勸令持圓通大士號。從之。疾良已。遂起深信
心。讀楞嚴至空生心內。猶雲點太清。豁如發蒙。既讀
宗鏡錄。久之。有悟入。著法華樞鍵。回向極樂。曰。不讀
法華。無以明我心本具妙法。不生安養。無以證我心
本具妙法。如來諄諄示誨。智者懇懇宏經。佛祖垂慈。
初無異轍也。乾道中。寓蘇州。與寶積實公為蓮社。命
工繪十界九品圖於兩廡。一示萬法唯心。一指西方
徑路。社友鍾離松為之記。嘉定七年冬。終於寶山。遺
言以僧禮茶毗。壽七十五（佛祖統紀樂邦文類）。
<other>陳君璋</other>
陳君璋。黃巖人。生於元時。年四十。皈心佛法。與妻葉
氏。誦法華經。迴向極樂。歷二十年。疾篤。命其子景星
扶之坐。曰。吾歸去。景星曰歸何處去。曰。沒處去。令死
後用桑門闍維法。合掌稱阿彌陀佛而逝（徃生集）。
<other>王九蓮</other>
王九蓮。不詳其所出。亦元時人也。[虔-文+ㄆ]修淨業。依經作
觀。然夜所夢佛。皆肖像。非活佛也。一日遇僧寂公。告
以故。寂公曰。此易耳。子能憶先公容貌乎。曰。能。夢所
見與生時有異乎。曰。不異也。寂公曰。佛本無相。因心
有相。子欲見佛。即以先公作阿彌陀佛想。作眉間白
毫光想。作面如真金想。作坐寶蓮華想。久久想成。漸
見其身。日高日大。徧虗空界。則見活佛矣。九蓮如法
修之。自後每夢見父。心輒謂是佛。久之。其父遂引坐
蓮華。與說法要。九蓮心開。進修益篤。有父執馬生者。
遠客歸。見九蓮言。某日得危疾。為冥吏所攝。歷諸地
獄。正惶急。忽有金光照身。光中一人坐蓮華。呼我字。
諦視之。乃尊公也。命吏送歸。遂復活。不識尊公何修
至此。九蓮語以故。馬生亦感動。誓同修淨業云（瑯環記）。
<other>楊嘉褘</other>
楊嘉褘。字[邱-丘+(看-目)]華。吉安泰和人。明萬歷中諸生也。少好
學。於書無所不窺。已而潛心內典。年十三。持不殺戒。
蚤虱無所傷。至二十餘。入南京國子監。俄疾作。夢遊
地獄。見地藏菩薩於冥陽殿。覺而放諸生物。延僧誦
經。唱佛號已而謂人曰。吾將逝矣。青蓮華現吾前。非
淨土境乎。遂晝夜唱佛號不絕。命侍者息燭曰。吾常
在光明中。不須燭也。問何所見。曰。蓮開四色。問見彌
陀否。曰。見彌陀現千丈身。問觀音。曰。身與彌陀等。唯
不見勢至耳。言訖。忽躍起拈香曰。彌陀經功德。不可
說。不可說。不可說。吾已得上品生矣。寂然而逝（徃生集）。
<other>陳道民</other>
陳道民。法名明覺。吳江人。自幼蔬食。嘉靖二十六年。
投祇園法師為弟子。受優婆塞戒。六時課誦。口不離
佛。萬歷十五年九月。預知時至。別諸道友。十七日夜。
其婦方篝火絡絲。道民向婦拱手作別。坐牀角上。脫
鞵與襪。以帶并束之。曰。明朝著不成矣。歸亟呼兒女
環視。中夜念佛聲寂。便化去（獪園）。
<other>唐廷任</other>
唐廷任。字體如。金華蘭溪諸生也。天性醇慤。躬孝友
之行。已而覺世無常。傾心至道。參雲棲宏公。受念佛
三昧。遂力行之。閱十三年如一日。年六十。當仲冬之
旦。謂諸子曰。新春十有一日。吾行矣。至期。盥漱整衣
端坐。手結印。口稱佛號。微笑而逝。事在萬歷三十一
<pb n="268"/>
年（徃生集）。
<other>戈以安</other>
戈以安。錢塘人。事雲棲宏公為師。法名廣泰。事親孝。
好行陰德。晚歲奉佛甚[虔-文+ㄆ]。與僧元素結春秋二社。為
念佛會。誦華嚴經。已而曰吾大限迫矣。當為西歸計。
遂閉一室習禪誦。晨夕不輟。預尅歸期。前二日。家人
來視。甚悲。以安曰。生必有滅。奚悲為。吾方凝神淨域。
面覲彌陀。若等勿以情愛亂我正念。請元素至。共唱
佛號。及期而化（往生集）。
<other>孫叔子</other>
孫叔子。安慶桐城人。父境吾居士。讀雲棲彌陀疏鈔。
喟然歎曰。至哉妙用。旋乾轉坤。所謂十世古今。始終
不離於當念。其唯念佛一門乎。鑄阿彌陀佛像。按四
十八願以為莊嚴。像成。送之雲棲。因乞法名為廣寓。
稱弟子。叔子年十二。從焉。遂受五戒。法名大圩。歸而
斷葷血棄科舉業。修念佛三昧。勤苦不惜身命。俄見
兩比邱持蓮華立於前。曰。孺子善哉。一心淨土。復見
化人誦金剛經一晝夜。乃瞿然起坐。曰。彌陀觀音。皆
來迎我。結金剛拳印。唱阿彌陀佛數聲。泊然而寂。有
淨土十二時歌傳於世。其室中歲產瑞芝。卒之歲。有
大如斗者。其色或如金。或如赤白輪（往生集雲棲法彙）。
<other>郭大林</other>
郭大林。湯陰人。亦專志淨業。年七十六。一日謂其子
曰。明午吾去矣。無疾而逝（徃生集）。
<other>劉通志</other>
劉通志。順天人。精勤念佛。年五十二。得疾。念益切。其
法侶李白齋先卒。通志絕而復甦。謂家人曰。白齋與
我。當同生淨土。已維舟待矣。為我易衣。挂念珠於項
從之。遂逝（往生集）。
<other>郝熙載</other>
郝熙載。錢塘諸生。為人忠信不欺。晚歸雲棲之教。法
名廣定。居家禪誦無間。已而得疾。一日忽舉首視窗
外。謂其子曰。今者別一乾坤矣。夜半云。佛坐蓮華臺
現吾前。吾往矣。遂逝。事在萬歷三十九年（徃生集）。
<other>杜居士</other>
杜居士。遺其名。順天宛平人。隱西山端光寺側古齋
堂中。三十年專志念佛。對人唯合掌稱佛號。預知將
終。禮懺九日。誦至懺中懇切語。輒流涕哽咽。遂絕食
日飲水少許。懺畢坐脫。浹旬始殮。顏色如生。有五色
雲盤屋上。山中人傳異之（徃生集）。
<other>吳大恩</other>
吳大恩。仁和人。仁慈好施。恤孤窮。護生命。鄉里稱之。
已而皈心佛法。晨夕誦經。唱佛號。一日別眾。跏趺而
逝。神色煥然。室有香氣。事在萬歷四十年（徃生集）。
<other>吳繼勛</other>
吳繼勛。字用卿。江南徽州人。性沈毅。嗜善若渴。晚修
淨業。持往生呪。唱佛號。日有定課。嘗失足墮江中。有
物籍之。流十里。躍而登舟。眾以為神。已而患背疽。持
誦自若。俄而正念示寂（徃生集）。
<other>華居士</other>
華居士。杭州江干人。醇樸無偽。與人不欵曲。中年獨
處一室。不涉世事。唯孜孜念佛而已。及將卒。自知時
至。更衣正寢。手整冠。端坐。別眾而逝（徃生集）。
<other>顧原</other>
顧原。字清甫。號寶幢居士。應天人。嘉靖間諸生也。少
豪雋。工詩。善書畫。年及四十。盡棄所習。斷酒肉。搆小
樓。獨坐其上。精修禪觀。豕人女子。絕不見其面。每夜
五更起。擊大木魚。高聲唱阿彌陀佛。其舍旁有屠兒。
每聞木魚聲即起屠家。一日遲起。恚而責其妻。妻曰。
爾不聞彼道人日打木魚念佛邪。自不知罪。乃責我。
何也。屠兒愕然即折刀不復屠。一時屠兒從而徙業
者甚眾。原與棲霞雲谷禪師善。結西方社。憨山清公
一日至棲霞寺。望見一道者。閒閒如孤鶴。即之。其目
<pb n="269"/>
不瞬。脫若遺世。已而入殿門。禮舍利塔。瞻拜良久。塔
頂忽現五色光。赭如寶錯。清公異之。以語雲谷。雲谷
曰。此寶幢也。方作西方觀耳。頃之。示微疾。請名僧數
人相對唱佛號。已而內人走報曰。滿宅聞蓮華香。眾
驚喜。原恬然如平時。徐語僧曰。我坐蓮華中半月餘。
見彌陀法身。徧虗空世界。世界皆金色。佛視我微笑
而挈我。又以袈裟覆我。我決定往西方矣。諸子涕泣
請曰。父即往。奈兒輩何。原笑曰。汝將謂我生邪。死邪。
而獨不觀於日乎。日出於東而沒於西。是果沒乎。遂
尅期。沐浴更衣。端坐而逝。蓮香三日始歇（憨山夢遊集）。
<other>朱元正</other>
朱元正。海鹽諸生也。平生有志聖學。律身甚嚴。年六
十餘深入禪悅。居宅後敝屋中。閉關不問家事。每日
晨誦法華經一卷。日過中則靜坐。其門人陳則梁訪
之曰。先生年高。盍少開酒禁。元正曰。子謂我須調養
血氣邪。不知我於生死已畫得斷。則梁竦然。其年七
月語其子曰。吾在此無事。可行矣。問何處去。曰。西方
去。子及孫固留。至十二月朔。示微疾。不食。家人蒼黃
治殮具。元正曰。勿忙。此後八日半夜事也。及期。端坐
欲逝。復曰。吾生平秋毫不負人。今冬舍後匠人。為我
平後門一片地。欲待明年元日。便老人出關行步。其
好意未報。因取紙作詩謝之。寂然而逝。時方雞鳴。預
戒家人。臨行勿令婦女來。過二三時乃來。來亦勿哭。
比天明。眷屬至。皆哭。元正復張目搖頭。令婦女去。去
盡乃瞑（法華持驗紀事）。
<other>周廷璋</other>
周廷璋。號楚峯。雲南人也。生於正德嘉靖間。為人淳
朴。治家不計有無。有輒散之貧者。人與之語。輒笑。或
謔之詈辱之。亦笑而已。素向佛法。晨起必誦金剛彌
陀觀音諸經各一卷。充然自得。曰。吾不離日用。不涉
貪愛。如是而已。年八十七。以清明日上冢。決辭祖考。
還謂其婦曰。吾將行矣。彌陀迎我。觀音勢至俱來也。
已而曰。觀音謂我絕葷五日。可西行。遂日食一粥一
蔬。至期。沐而冠。令子弟誦七如來名而已。誦經既畢。
端坐而逝。翼日。有香發於體。貌如生（金剛靈應錄）。
<other>程見山</other>
程見山。以字傳。遺其名。天性孝友。少為賈。已而棄去。
家居精研佛理。禮誦有定程。雖冗不廢。晚年益靜默。
日以禪觀為業。疾革。家人方蒼黃。見山云。汝等無出
聲。我方澄念。以西方為歸。平時所願。今克從矣。遂卒。
年七十六（劉子威禪悅小草）。
<other>張守約</other>
張守約。浙江秀水縣人。貧而好施。倡諸同志。廣行利
益事。以百千種計。晚乃盡謝世事。一蔬一飯。日誦西
方佛名。甞擬寒山詩三百首。激勸緇素。一以淨土為
歸。一云。淨土大法門。彌陀大願力。千生萬劫來。今朝
始識得。當生難遭想。慎勿更錯失。念佛求往生。貴在
心專一。一云。物外寄閒身。諸緣任運歇。不染半默塵。
唯念一聲佛。性使軟如綿。心要硬如鐵。肯作無益事。
水底去撈月。一云。昨日入蓮社。口佛心亦佛。今日火
宅中。事雜念亦雜。若非根器深。未免塵勞汩。是以古
哲人。山中修淨業。一云。上品見佛速。下品見佛遲。雖
有遲速異。終無退轉時。參禪病著相。念佛貴斷疑。實
實有淨土。實實有蓮池。一云。七十古來稀。前面無多
日。急急辨盤纏。猶恐來不及。橫也任他橫。直也任他
直。安得閒工夫。與之分皂白。妻陶氏。自歸守約。亦課
誦無間。守約詣普陀禮大士。陶氏謂二子曰。吾平日
參是心作佛。至今始悟。娑婆緣盡。吾其行矣。尅期端
坐而逝。次日守約歸。成殮。俄而棺上出青蓮華。其數
五（擬寒山詩并序徃生集）。
<other>莊廣還</other>
莊廣還。字復真。嘉興桐鄉人。少為儒。已而學醫。年四
十餘。頗厭世事。遂從事養生術。久之致疾。乃喟然曰。
<pb n="270"/>
吾獨不能為天地間一閒人乎。遂搆小園。疊石樹華
木。嘯歌其中。一日覩華開落。悟身無常。即毀園。閉關
坐禪。取金剛諸經誦之。偶出遊杭州。遇一翁。與之語
學佛。翁曰。子學佛。誰所師。曰。未也。翁曰。子不讀柳子
厚服氣書乎。雲棲有蓮池禪師者。近在此。盍往師之。
應曰。諾。遂徒步詣雲棲。謁蓮池。蓮池授以念佛法。遂
受五戒。歸家日課阿彌陀佛五萬聲。未半載。心地寂
然。年八十。再詣雲棲。受菩薩戒。歸老於家。居常病其
鄉人。不知正法。多宗邪教。閱淨土諸經論。掇其語要。
名曰淨土資糧集。以導眾信。鄉人從而化焉（淨土資糧集）。
<other>鮑宗肇</other>
鮑宗肇。字性泉。紹興山陰人。家世信佛。宗肇既冠。斷
葷酒。能覆誦法華楞嚴二經。每日一周。其父命鬻楮
於嘉興。怒其折閱。罸之跪。良久起。則已默轉楞嚴竟
矣。甞從紫栢散木諸老師遊。晚而歸心雲棲。篤志淨
業。兼肆力於方山合論永明宗鏡錄諸書。信解通利。
自號天鼓居士。著書曰天樂鳴空。臨終囑其子治齋。
邀法侶王季常等緇衣數人至。同聲誦西方佛號。日
西時。忽合掌謝眾曰。與諸君永別矣。遂趺坐而化（天
樂鳴空集）。
<other>莊嚴</other>
莊嚴。字平叔。松江華亭人。深達佛法。導諸同事。衣履
所餘。常以施人。家有一子一壻。視之泊如也。閒作詩。
及小詞。皆清遠有致。甞調滿庭芳一闋云。六十餘年。
片時春夢。覺來剛熟黃梁。浮華幻影。有甚好風光。冷
眼輕輕[覤-儿+丘]破。急翻身蹬斷絲韁。兒孫戲從他搬演。何
必看終場。青山茅一把。殘生活計。別作商量。但隨緣
消遣。洗鉢焚香。先送心歸極樂。恣逍遙。寶樹清涼。堪
悲也。回頭望處。業海正茫茫。天啟四年。卒於其友胡
子灝之園。崑山王弱生錄其詞。以為數年中所見學
道人。以平叔為第一也（王弱生河渚集）。
<other>黃承惠</other>
黃承惠。字元孚。杭州錢塘人。為人耿介。不合俗。不能
治生產。事大母母盡孝。好施與。隣人寒無衣者。解衣
衣之。無食者。傾其囊中錢與之。妻弟聞啟初。奇其清
苦。導往雲棲宏公所。以弟子禮見。宏公名之曰淨明。
其後得嘔血疾。積三歲弗瘳。且亟。啟初教之念佛。承
惠方苦痛。弗省。啟初厲聲曰。汝眼光墮地。即今知痛
者。畢竟落在何處。承惠悚然曰。將奈何。啟初曰。莫如
念佛。承惠曰。爾教我念自性彌陀邪。念極樂彌陀邪。
啟初曰。汝將謂有二邪。承惠遽有省。請慧文法師至。
設佛像。為說淨土因緣。承惠欣然。請法師為剃髮。受
沙彌戒。屏家屬。唱佛號。默轉蓮華經七日。家人皆聞
蓮華香。忽微笑說偈曰。一物不將來。一物不將去。高
山頂上一輪秋。此是本來真實意。乃命家人治齋供
佛。請僧唱佛號。讀雲棲發願文。至云阿彌陀佛。放光
接引。垂手提𢹂。歡然起坐。諦觀佛像而逝（憨山夢遊集）。
<other>聞啟初</other>
聞啟初。字子興。法名大晠。與承惠同鄉里。少善病。志
欲出生死。乃往雲棲受念佛法門。雲棲示寂。憨山清
公來弔。啟初作禮白言。願薙髮為弟子。清公曰。佛性
四大不能拘。豈毛髮能為礙乎。況子有親在。未可也。
啟初乃已。俄而疾作。啟初曰。吾當直往西方耳。疾無
傷也。及疾甚。神志瞀亂。不能自持。大懼。亟命家人請
僧至。唱佛號。越一日。瞀亂如故。復瞿然曰。生死根株。
非他人所能[托-七+友]也。立起。盥沐著衣。對佛焚香煉臂。哀
苦懺悔。徹夜無少倦。及還坐。神安志定。淨土現前。乃
薙髮披袈裟。別眾而逝。憨山清公聞而歎曰。勇哉聞
生。其可謂烈丈夫矣（憨山夢遊集）。
<other>沈咸</other>
沈咸。字稚咸。吳江人。少穎異。弱冠補諸生。性純孝。父
母相繼歿。哀毀骨立。偶閱彌陀楞嚴諸大乘經。有省
參謁雲棲大師歸。乃除葷腥。屏居邑之水西庵。專修
<pb n="271"/>
淨土。日誦佛號五萬聲。寒暑無間。復莊書楞嚴經以
薦母。甞與僧淵鑑結淨土會。邑中人多從而化焉。忽
一日謂其子婦曰。吾世緣已盡。西方佛來接引。吾隨
之歸矣。頃之。面西趺坐而逝。時萬歷三十九年也。子
宏。亦修淨業。甞血書金剛經（章夢易撰沉居士傳）。
<other>朱鷺</other>
朱鷺。字白民。吳江諸生也。少有俊才。親亡。棄諸生。學
長生術。已而參雲棲宏公。探求法要。宏公化去。鷺因
禮塔作偈曰。我昔初謁師。問參禪念佛。可用融通得。
師答隨口出。若然是兩物。用得融通著。快哉此一語。
令人心膽悅。時時舉向人。諸方徧傳說。念佛人無盡。
是指亦無盡。靈山會未散。蓮池舌長活。短偈作供養。
合掌無縫塔。與王在公同遊徑山。闢一軒居之。閱般
若經。晚居蘇州蓮華峯下。偕山僧修念佛三昧。自號
西空居士。年八十。作辭世偈。沐浴更衣而逝（雲棲法
彙吳江志憨山夢遊集）。
<other>吳瞻樓</other>
吳瞻樓。遺其名。太倉人。晚年以家事付二子。篤修淨
土。一意西邁。日持佛號萬聲。誦大小彌陀經。及往生
呪。兼作西方觀。不雜餘業。閱十二年如一日。西方聖
境。累見目前。牀前時湧白蓮華。大如臼。童稚皆見之。
年七十餘。怡然坐脫。子孫以事佛世其家焉（現果隨錄）。
<other>吳鳴珙</other>
吳鳴珙。字叔寶。太倉人。家素饒。好施。然不甚通佛法。
年六十餘。忽別眾沐浴。延隆福寺印初法師。授三皈
五戒。大呼出去者再。合掌逝矣。頃復開目語人曰。吾
纔發永絕塵世願。勇猛念阿彌陀佛。蓮華世界。忽已
現前。自省平日何善。乃獲此報。傳語諸公。各須努力。
言訖索水自照。恍悟曰。今生吳叔寶。前生徐和尚。復
大呼快哉而逝。異香發於室（現果隨錄）。
<other>王醇</other>
王醇。字先民。揚州人。徧遊吳越山水。參一雨禪師。受
優婆塞戒。居山日誦蓮華經。已而歸揚州。居慈雲庵。
[虔-文+ㄆ]修淨業。顏其居曰寶蘂栖。臨終。預知時至。結跏趺
坐。請僧環誦佛名而逝（王先民傳）。
<other>陳至善</other>
陳至善。字用拙。常熟人。孩時聞祖母誦佛號。啼輒止
既入塾。讀論語。至朝聞道。夕死可矣。入問母曰。人死
安歸。母不能答。以告其父。父曰。汝意云何。至善曰。欲
知生死。其必聞道乎。父曰。是兒他日定入無生法。及
長。聞雲棲之風。慕之。篤志淨業。放諸生命。有寂公者。
嗣法雲棲。已而結茅藤溪。至善為募金搆禪院。一日
寂公夢至善緇衣黃縧。含笑言別。亟走視之。見至善
方誦佛號。右脇而逝（常熟志）。
<other>張光緯</other>
張光緯。字次民。無錫人。年十四。補諸生。明亡。棄舉業。
家居課生徒。年五十餘。妻子盡喪。孑然獨處。因究心
內典。自號息廬居士。奉雲棲之教。所著文率以淨土
為歸。日課佛名萬計。兼觀佛像。每夕禮佛。雙燈結華。
或如珠。或如粟。或如瓔珞。如鬘雲。一夕左燈忽現蓮
華。有佛跏趺其上。峩峨金容。相好畢具。良久方滅。光
緯拜籲。願得再見。越三日夕。左燈之上。現佛立像。右
燈之上。亦湧蓮華。佛斜坐其上。家人咸見之。光緯受
優婆塞戒。尤以戒殺為第一義。一蚊一蟻咸所護念。
晚而長齋。祭先祀神。悉用菜果。食飲無所擇。有珍味。
輒以餉人。冬夏一冠。二十年不易也。年七十三時。自
為終制。不受人弔。不立木主。殯不過七七。自謂無營
無戀。無瞋恚。泊然待盡而已。未幾卒。有淨土剩言。刻
行於世。其念佛說三篇尤切於學者。略言。經云。執持
名號。一心不亂。執持云者。若可把捉而非把捉。儒家
所謂拳拳服膺。朱子訓以恭敬奉持者是。下文弗失。
便是不亂義。儒家又言顧諟。朱子釋以常目在之。即
是觀佛義。亦即是不亂義。口誦佛名。眼觀佛像。耳還
<pb n="272"/>
自聽。聲從舌流。禪味悅心。鼻聞香氣。如是念佛。反六
還一。云何得亂。吾今念佛。作一方便。自視此心。如淨
寶瓶。佛名如穀。逐字逐句。如穀投瓶。貫珠而下。穀既
無盡。瓶亦不滿。不放一粒。拋向瓶外。顧念此瓶不滿
徑寸。中藏三千大千世界百億微塵數佛。三十六萬
億一十一萬九千五百同名同號阿彌陀佛。安住其
中。我亦與之俱會一處。游樂宴息。方是我安身立命
處也。又曰。石南和尚偈曰。念佛切莫貪多念。且念一
百心不亂。九十九聲一念差。捋轉數珠都不算。如是
一百百至千。從千至萬如珠貫。箭射不入刀不侵。百
萬魔軍皆退竄。吾向來念佛。亦只囫圇念過。今始知
須字字從心裏出。還須字字入心裏去。當念佛時。先
要閉目端坐。凝神定慮。不可有一毫雜亂心。躁競心。
昏惰心。開口出聲。務令聲從心發。心籍口傳。息調聲
和。不徐不疾。字字分明。句句相續。分之則一字可作
一句。貫之則百千句直如一句。緜緜密密。自一聲以
至千萬聲。自一刻以至十二時。無斷無續。不缺不漏。
久之純熟。華開見佛。到時自驗。決不賺人。又云。念佛
之至。須兼作觀。瞑目向西。端坐默想。神與形離。驀直
西去。漸見樹林。及諸水鳥。金繩界道欄楯交羅。取次
遄行。寶池勝蓮。香臺樓閣。種種在目。儼然如來現身
丈六。觀音侍左。勢至侍右。放眉間光。垂手接引。我及
海眾。同攝光中。隨引而上。禮足悲懇。于時忽見金掌
摩頂。甘露灑身。此心廓然。獲大安隱。徐徐神返。若出
定然。於彼世界中。日遊一遍。往生路熟。時至不迷。願
以此告諸念佛人。須知心念。莫但口念。入此門時。去
佛不遠（淨土剩言）。
<other>袁列星</other>
袁列星。字垣三。崑山人。甞寓杭州西溪。因自號西溪
居士。成童時習舉業。一日聞外祖母誦金剛經無四
相句。即有契入。既而遇悅山禪師。參求向上。日加精
進。會白嵩老人自雪峯來崑。列星再三叩擊。言下洞
然。遂受記莂。已而道風日播。隨機接引。慧辯無礙。提
唱一乘。兼宏淨土。時諸同輩好修僊術。兼慕枯禪。多
有不信淨土者。列星曉之曰。淨土法門。圓通廣大。我
向來密修密證。不敢輕以語人。非秘而不言也。時節
未至。恐言之無益耳。諸佛甚深法藏。二乘聲聞辟支
佛聞之。尚是不信。葢彼住在涅槃清淨。已證神通妙
用。不知淨土大莊嚴海。處處現成。故諸佛呵二乘為
邪。謂其墮無為阬。飲三昧酒。可歎今之禪者。尚未能
到涅槃清淨二乘境界。便空腹高心。未得為得。未證
為證。於六根未動時。認著一箇光影。以為既悟。便爾
莽莽蕩蕩。呵斥淨土。真可憐憫。就使真正大徹大悟
摸著娘生鼻孔。還能逃得寂光淨土否。又曰。知是般
事。便撥向一邊。密雲老人云。你要撥向那一邊。真正
癡人前不可說夢也。古德云。今時禪者。以透過法身
為極則。不知逶過後又作麼生。假饒透後有甚麼消
息。亦是病。真實語言。所宜痛省。今時禪者尚不出微
細所知魔。反指修淨土者為愚。亦甚惑矣。夫盡空虗
有十法界。淨土是第一法界。故九界同歸。但修淨土
者。人道為易。葢地獄餓鬼。眾苦煎逼。并不知有佛名。
諸佛日以威神法力。清淨光明。哀憐救護。彼盲然聾
然。不一知也。如或業盡心開。一聞佛名。地獄餓鬼。立
變清凉法界矣。畜生癡迷罔覺。修羅嗔根熾盛。難覩
慈光。而最不肯修淨土者。尤莫如天僊道。彼非不知
淨土之為美也。但已得神通妙用。飛騰變化。出有入
無。亦能放現金光。幻出諸菩薩形像。幻出種種莊嚴
勝具。以為淨土之樂。不過如是。而不知其墮於幻識
也。都是自己精氣神團聚幻成。吾佛所呵不修正覺。
未是無為。報盡還墮者也。吾人本來一切現成。旋天
轉地。不待安排。更無他物。並非鍊而成者。若曰修鍊
而得。都是魔說。吾前所謂不生不滅。惟不生者不滅。
若修鍊而成。即是有生。無有不滅者也。元精元氣。不
<pb n="273"/>
出元神。元神者識之別名也。大丈夫要復本來。方將
洗淨神識。斬斷命根。奈何反修成一箇神識。愈膠愈
固。難以驟拔。久之中力衰敗。有未至劫火而先壞者。
縱能堅持牢固。劫火一到。同歸於盡。葢劫火不唯破
有形。亦能破無形。無自安慰曰。吾道如虗空。永不能
壞也。須知虗空亦是神識幻出。無上道眼方能覤破。
天僊現種種勝境。畢竟不十分光明。不十分正大。豈
如淨土一切如來。同其光明徧徹。一切菩薩聲聞。同
共光明徧徹。一切水鳥樹林華香音樂。同共光明徧
徹。於一毫端。建寶王剎。坐微塵裏。轉妙法輪。非天僊
法界所可擬其萬一者也。誠能深信淨土。專而行之。
已超過百億天僊。倘猶不能斷除學僊之念。是未明
乎大小之分也。葢淨土法門。乃一切聖賢所歸宿地
也。得生淨土。福慧雙足。來返娑婆。遇僊度僊。遇魔度
魔。遇人度人。遇鬼度鬼。遇恩度恩。遇仇度仇。方是大
丈夫事。君今決定信修淨土。永不退轉。池中蓮華。便
已舒條吐萼。一切諸佛光明。塞滿汝眼。一切法音。塞
滿汝耳。一切妙典。塞滿汝心。一切妙香妙味。塞滿汝
口汝鼻。如是加護。一絲不露。勝境盡絕。便是一尊古
佛矣。有不天地皆歸。僊魔畢度者哉。康熙五十九年
二月。卒於寶樹庵。年六十二。門人輯其言。為西溪居
士集（西溪集）。
<other>皇甫士坊</other>
皇甫士坊。字子儀。錢塘人。世業醫。士坊少讀龍舒居
士淨土文。惕然深省。與思齊大師為方外交。篤修淨
業。平居作淨土詩。積百餘首。今錄其尤切要者。一云。
大哉淨土門。至簡亦至易。持名願往生。無人不果遂。
凡夫根器薄。輾轉生疑貳。自疑積習深。宿業難捐棄。
復慮念力微。勝境莫能致。不知無始來。罪性本虗偽。
但能持佛名。速滅生死罪。如風掃雲霧。如燈除暗昧。
雲暗本非真。心空滌陳穢。況此萬德名。感應難思議。
如石性本沈。得舟終不墜。如人犯官刑。皇恩能赦庇。
佛力妙難思。自力亦奇異。勿謂念力微。念力必如意。
念比金石堅。念比鋒刃利。念西決生西。念佛佛必至。
先聖有格言。匹夫難奪志。一云。二乘見偏空。執理而
廢事。遂謂無淨土。心淨即土義。不知心與土。非一亦
非二。諸土唯心生。一心眾土備。極樂心之淨。娑婆心
之穢。極樂是虗名。娑婆亦應偽。愛重生娑婆。念專自
西去。淨穢既生心。土亦隨所與。譬如一輪月。映入諸
水內。水清月自明。水濁月晦昧。月比本來心。水比諸
世界。一心含萬剎。莫作有無解。無實亦無虗。事理兩
無詿。又作十二時頌曰。平旦寅。常時佛課在凌晨。一
刻工夫十聲號。能超生死出沈淪。希有法。妙難論。往
生全以信為因。君能聽受無疑惑。便是多生受記人。
日出卯。朝露易晞人易老。試將親友細尋思。眼前多
少埋芳草。要修行。須及早。一寸光陰無價寶。閒時不
肯念彌陀。直待臨終空懊惱。日高辰。人世遷居必擇
鄰。莫向人天求福報。壽終難免再沈淪。生忉利。作轉
輪。暫時快樂未為真。勸君念佛求西去。永作逍遙自
在人。禺中巳。食時處處炊烟起。自餐飽飯自充飢。自
己修持了生死。子憶娘。母憶子。到底工夫全在己。[擛-卄+ㄊ]
捨身心見願王。十萬餘程近如咫。日南午。佛日當空
目不覩。一條直路少人行。反向長途受辛苦。不談禪。
不揮麈。念念彌陀常作主。雖然身未出娑婆。棲神已
在蓮華土。日昳未。六蛇共室真堪畏。出沒閻浮是幾
遭。多生還不分涇渭。猛回頭。滌塵胃。人命無常須不
諱。死字常將挂在眉。纔覺西方有滋味。晡時申。歎息
人身似轉輪。此身不向今生度。更向何生度此身。休
錯過。莫因循。幾多帶角與披鱗。千佛慈悲難救度。塵
沙劫數自沈淪。日落酉。返照餘光不悠久。堪笑愚人
顧目前。死生大事君知否。臭錢財。閒茶酒。賺得凡夫
終日走。波波不暇念彌陀。臘月到來空束手。黃昏戌。
一盞孤燈明夜室。上牀別了襪和鞵。魂夢冥冥黑如
<pb n="274"/>
漆。歎人身。容易失。要出輪迴須念佛。無邊罪障一時
消。佛光皎似千輪日。人定亥。富貴功名不常在。枕上
黃梁夢未醒。癡情猶自憂千載。略因循。成懈怠。一息
不來窮劫悔。孤負西方老願王。遙垂金臂恩如海夜。
半子。淨穢相形分彼此。不是娑婆苦折磨。誰肯心
厭生死。既厭離。要知止。黃金地上樂無比。眼前煩惱
為誰來。都是西方促裝使。雞鳴丑。君願往生誰掣肘。
煩惱場中正好修。念佛須教心應口。離是非。無可否。
凡事隨緣我何有。但看蓮華不陸生。結根偏在泥中
藕。後不詳其終（儒齋淨土詩）。
<other>羅允枚</other>
羅允枚。太倉人。父夢一僧求寄居。及旦而允枚生。四
五歲時。猶能憶前生事。一日繞柱走。頭暈仆地。自後
遂失所憶。及長。以多病棄舉業。參檗巖老人。了徹向
上。復回心淨土。康熙四十年秋。病且革。忽聞空中聲
云。勝蓮居士。尚餘壽一紀。已而頓痊。因自號勝蓮。時
州人罕知修淨業者。允枚首倡念佛社。三四處。蓮風
大振。五十二年秋病復作。人以為憂。允枚絕不介意。
一夕夢神告曰。汝勸人修淨業功甚大。今延汝壽矣。
允枚性慈善。凡放生育嬰賑饑諸善事。咸樂成之。年
七十一。其年六月二日。徧別親友云。將於初六日辭
世。至期沐浴端坐說偈曰。七十一年。拖著皮袋。今日
撇下。何等自在。偈畢寂然。頃之家人哭喚不已。忽張
目曰。累我更遲七日。十四日晨起曰。今日吾必行矣。
亟請乾行長老暨道友某某。來助我念佛。眾至。唱佛
名。至辰刻。忽聳然曰。大士來矣。合掌向西。稱佛而脫
（周安士文稿）。
<other>周夢顏</other>
周夢顏。一名思仁。字安士。崑山諸生也。博通經藏。深
信淨土法門。自號懷西居士。嘗以眾生造無量罪。唯
淫殺二業。實居大半。因著戒殺戒淫二書。其戒殺書。
名萬善先資。言多懇切深痛。自言每過一切神祠。必
祝願云。唯願尊神。發出世心。勿受血食。一心常念阿
彌陀佛。求生淨土。思仁自今二十四歲。直至壽盡。中
間若殺一小魚蝦。乃至家中眷屬。若有一人傷一蚊
蟻。唯願尊神是糾是殛。迅雷擊碎所著書板。思仁自
今二十四歲。直至壽盡。臨河見魚。仰面見鳥。不思救
度。反萌殺機。亦同此誓。思仁自今二十四歲。直至壽
盡。若夢寐中見人殺生。不能至心稱佛名號。發救度
心。而反歡喜贊成其事。亦同此誓。其戒淫書。名慾海
回狂。勸諸淫者。先觀胎獄。了種種苦。是謂息淫原始
方便。次觀此身諸蟲蝟集。宛轉遊行。食人腦髓。是為
初開不淨方便。次觀男女膿血洟唾。惡露中滿。猶如
溷廁。糞穢所都。是為息淫對治方便。次想死人正直
仰臥。寒氷徹骨。黃水流出。臭不可聞。徧體生蟲。處處
鑽嚙。皮肉漸盡。骨節縱橫。乃至冢破骨出。人獸踐踏。
而我此身。終亦如是。次念法華所說因緣生相滅相。
與不生滅。是為斷淫窮原方便。次觀自身。在極樂世
界七賽池內蓮華之中。蓮華開敷。見阿彌陀佛。坐寶
蓮華。及諸種種莊嚴瑞相。亦見自身禮拜供養於佛。
作是觀時。發願往生極樂世界。永脫淫穽。是為究竟
解脫方便。又嘗輯西歸直指四卷。乾隆四年正月。與
家人訣云。將西歸。家人請以香湯沐浴。卻之曰。我香
湯沐浴久矣。談笑而逝。異香郁然滿一室。年八十四。
初有王孟隣者。與夢顏交。其年十一月朔。謂夢顏曰。
十七日為彌陀聖誕。吾將行矣。至十六日。問夢顏曰。
云何決定得生淨土。夢顏曰。當於念佛時。發四宏誓
願。則淨因堅固。決無退轉。孟隣以為然。十七日。念佛
坐逝。顏色不變。又有余[鴳-女+隹]亭者。見夢顏所著書悅之。
因問往生之訣。夢顏為指示法要。[鴳-女+隹]亭歡喜奉行。未
幾徧別親友。遺偈而逝（慾海回狂。萬善先資。安士文稿）。
<other>沈中旭</other>
沈中旭。字啟白。吳縣人。少豪宕。急人之難。既而以醫
<pb n="275"/>
名。益喜施。貧者不取藥直。或與之錢粟。年二十五喪
偶。不復娶。虔修淨業。所過僧坊街頭橋下。徧書西方
佛名。及警策語。勸人念佛。遇有危疾。輒蹙然曰。孽深
矣。吾力不能救汝。奈何。病者涕泣。固以請。則曰無已。
其必念佛乎。西方極樂世界。阿彌陀佛。能至心稱念
一聲者。滅八萬億劫生死之罪。汝能信否。其人唯唯。
曰。汝能念否。其人復唯唯。曰誠如是。疾可為也。乃下
藥焉。亦往往有奇驗。從而歸佛者甚眾。中旭年七十
餘有疾。其嗣子戒門者。屏人勿通。其逝也。無知狀者。
然至今城西人論數十年來。白衣中修淨業者。必以
中旭為首稱云（二林居後集）。
<other>楊廣文</other>
楊廣文。字道原。吳縣人。少孤不娶。皈心淨業。歲饑。道
有棄兒。輒收養之。至十數。長而後遣之。門有乞者。教
令唱佛名。即予之錢。由是乞者踵至。每語人曰。一心
念佛。求生西方。只此八字。是無上法門。更無他說。乾
隆三十五年得疾。其友沈炳往省之。唱佛名不絕口。
明日遂逝。年六十餘（二林居後集）。
<other>顧天瑞</other>
顧天瑞。蘇州城西。大邨人也。中年長齋。為念佛會。妻
陸氏。亦長齋。日誦佛名甚虔。年六十三。得微疾。預知
將終。沐浴易衣就寢。其姒俞氏。別室居。忽聞陸氏遙
語云吾先去。姆早晚好來也。俞氏亟遣子視之。逝矣。
俞氏故長齋修淨業。居半載無疾而逝。天瑞後數年。
別諸親故。沐浴唱佛名。亦無疾而逝。事在乾隆三十
五年（二林居後集）。
<other>姜見龍</other>
姜見龍。字元標。吳縣人。嘗倡設義冢。埋諸暴骼。歲饑。
捐金以賑。家遂中落。習眼科以自活。初好長生術。一
夕夢至一所。巉崖幽谷。陰風颯然。急覓路行數里。忽
見天日。幢幡蔽空。寶輿中一人趺坐。身金色。見龍請
曰。夙生罪障。悞入險塗。願見救[托-七+友]。輿中人言。汝能發
願否。見龍稽首曰。願從今日。作佛家奴。輿中人言。甚
善。明日當有比邱。導爾修行。慎勿錯過。言畢。頓失所
見。及旦。果有一僧欵門而入。為言修行之要。無過念
佛。能念佛者。決生西方。能念佛者。得不退轉。能念佛
者。疾成正覺。見龍大喜。日持佛名萬餘。聲徹里巷。乾
隆四十三年八月。示微疾。謂諸子曰。吾一心求生西
方。無他戀也。其月既望。書偈曰。脫卻五濁苦。往生極
樂土。七寶蓮胎圓。一念成正果。明日將午。寂然而逝。
年七十五（姜崑成述）。
<other>沈炳</other>
沈炳。字敬孚。長洲人。年十五。得喘病。過三十而劇。因
發出世心。持佛名頗切。至年五十病益甚。自正月至
五月。一息僅屬。遂矢願長齋。其友楊廣文往省之。勸
持金剛經。扶起授之讀。盡卷。居三日。加持至三卷。半
月而病愈。自後日以三卷為常。持佛名不輟。夜坐輒
至曉。喘病遂除。而身微傴。閱五年。夜坐頃。自誓不取
正覺。終不休歇。脊梁忽聲振。挺豎如平人。尋受五戒
於旅亭會公。炳常言世間萬法。生滅不停。唯有一句
阿彌陀佛。是大休歇處。又自謂念佛工夫。尤於病中
得力。諸苦煎熬。獨一念炯然。不曾打失耳。乾隆四十
六年十一月。示微疾數日。其月晦。晨起盥沐畢。喘甚。
回身向西。結跏念佛。其妻在旁。揮之去。已而寂然。則
坐逝矣。遺言以龕殮。用茶毗法。其妻亦長齋。修淨業。
已而出家為尼（二林居後集）。
<other>王恭</other>
王恭。字禮言。太倉人。為人恬澹寡嗜慾。少棄舉子業。
好為詩。所居南園。故宗老文肅公別墅。竹石蕭涼。偕
諸羣從。觴詠自得。年五十餘。輟詩不復為。長齋修淨
業。自號破有居士。一夕夢遊淨土。覺而志以詩曰。無
多些子沒商量。夢入蓮[邱-丘+(看-目)]大歇場。諸上善人譚法性。
各天帝釋雨華香。鳥音樹樂無停響。珠閣金臺盡放
<pb n="276"/>
光。咫尺僊原曾不隔。莫教迷路歎漁郎。又曰。雪山老
子最多情。指點歸家路甚明。不住直須這裏住。無生
恰好箇中生。投將種後芽旋發。培得根來果自成。領
取臺山驀直去。何勞萬里訪蓬瀛。時年七十二矣。其
明年夏。臥疾園之潭影軒。軒前有蓮池。華未放。一蓮
藥傍崖石。獨對榻而開色鮮好。滿二日。恭課佛名如
常時。手結印而逝。而華亦萎。時乾隆四十七年五月
八日也。亡何。劉河人有以乩降神者。恭子沖往叩之。
乩大書曰。我破有主人也。問今居何處。答幸登蓮界。
問頗憶家否。答何思何慮。問家事。答南無佛。固問。又
書南無佛。如是者三。遂寂（顧成志。許培秀述）
論曰。余少聞輪回往返之說。輒自悲流浪五濁。倀倀
然靡所依也。既長。觀庾彥寶王虗中諸公行事。遺棄
世榮。一心西邁。誠慕之。夫百年須臾耳。身家妻子之
謀日固。悲歡得失榮辱之數日出。而死已隨其後矣。
昔人謂念佛一門。於居士尤為喫緊。置身烈火之中。
浸心煩惱之海。一息不來。而鐵牀銅柱隨之。非仰賴
佛力。何以敵此。其有覽諸君子之遺蹟。而奮然興起
者乎。是皆蓮胎骨肉也。余願執鞭以隨其後。

淨土聖賢錄卷八

<sarticle>淨土聖賢錄卷九</sarticle>

<other>往生雜流第八</other>
<other>張鍾馗</other>
張鍾馗。唐時人。居長安。殺雞為業。臨死。見緋衣人驅
羣雞至。唱言⿰口豕⿰口豕。雞輒向上⿰口豕。兩目血流。痛不可忍。
有沙門宏道見之。為設像。勸令念佛。忽覺香氣滿室。
羣雞散去。即端坐而化（佛祖統紀）。
<other>張善和</other>
張善和。亦唐時人。屠牛為業。臨終。見牛數十頭。作人
言曰。汝殺我。善和告妻。急延僧為我念佛。僧至。謂云。
經言。若有眾生。作不善業。應墮惡道。至心具足十念
稱阿彌陀佛者。除八十億劫生死之罪。即得往生極
樂世界。善和云。地獄至急。取香爐來。即以左手擎火。
右手拈香。向西厲聲稱佛。未滿十聲。遽云。佛來也。已
與我寶座。言訖而終（佛祖統紀）。
<other>金</other>
金。不詳其所出。以漁為業。已而改行。斷葷血。持佛
名。日萬聲不輟。一日忽告家人曰。我見阿彌陀佛與
觀音勢至矣。我將歸淨土也。次日又曰。有金蓮華來
迎我。焚香安坐。以手結印而化。天樂異香。終日不散。
事在宋政和六年（淨土文）。
<other>馮氓</other>
馮氓。上虞人。少事遊獵。有巨蛇為鄉民患。氓殺之。慮
蛇為怨。乃皈心佛法。回向西方。修懺誦佛名。如是十
年。一夕請淨業友數人。同誦阿彌陀經。唱佛號。次誦
普賢懺罪往生偈已。即端坐合掌而終（佛祖統紀）。
<other>吳瓊</other>
吳瓊。不詳其所出。先為僧。已而返俗。作庖人。當切肉
時。口中稱佛名不輟。每教邨中人。誦經修懺。念阿彌
陀佛。後眼郭生瘤。大如雞子。乃惶怖。分遣妻子。造一
草庵。晝夜焚修。紹興二十三年秋。告邨中人曰。瓊來
日。戌時去也。人皆笑之。次日晚。報諸道友曰。時至矣。
好來念佛相助。復將布衫質酒飲盡。即寫頌曰。把盞
空空。問甚禪宗。今日珍重。明日清風。端坐合掌稱佛
名。忽大聲曰。佛來也。即化去（淨土文）。
<other>李彥通</other>
李彥通。會稽人。為鍛工。偶入邑中繫念會。忽悟身世
無常。歸心淨土。一日得疾。云。我夢遊淨土。見二門扃
鎻甚固。適遇僧宗利。開門引入。見樓閣中佛與菩薩。
吾將去矣。遂請睎經道果二僧至臥榻前。䇿發淨業。
<pb n="277"/>
令舉家齊誦佛號。西向坐逝（佛祖統紀）。
<other>黃生</other>
黃生。潭州人。以鍛鐵為生。每打鐵時。口稱阿彌陀佛
不絕。一日占一頌。令隣人書之。曰。玎玎璫璫。久煉成
鋼。太平將近。我往西方。且云我去後。可將此頌流布。
廣勸人念佛也。即化去（佛祖統紀）。
<other>徐六公</other>
徐六公。嘉興農夫也。長齋念佛。設像瞻禮。如是四十
年。屢夢遊淨土。預作一龕。臨行之日。易布衣草屩。入
龕端坐。頃之。即曰。佛來迎我。泊然而逝（佛祖統紀）。
<other>沈三郎</other>
沈三郎。臨安賈人也。晚而奉佛甚謹。一日臥病。請僧
講彌陀經。設像。日夕西顧。易衣而終。頃之。膝微屈。如
欲起坐者。二子曳脛直之。忽瞿然起坐。遂易龕。茶毗。
有白[鴳-女+隹]翔雲西去（佛祖統紀）。
<other>師贊</other>
師贊。雍州人。為行童。年十四。念佛不絕。忽遇疾而亡。
俄復甦。白父母曰。阿彌陀佛來此。兒當隨行。隣人見
空中寶臺。五色異光。向西而沒（佛祖統紀）。
<other>倪道者</other>
倪道者。仁和人。棄家。建小庵。專意念佛。欲焚身代一
切眾生供養諸佛。於是集眾唱佛名。來者至萬人。焚
身前一夕。其地忽有金光高半尺許。語人曰。我焚身
時。必有紫青二色雲。從東北過西南。是我往生之相
也。已而發炬。端坐其中。二色雲現。火盡乃滅（佛祖統紀）。
<other>大善寺行童</other>
大善寺行童。常隨師善輝。持誦佛名。一夕。夢婦人持
數珠示之。童曰。欲得一串。恨無錢買耳。婦人曰。我當
與汝。汝可開口。即以數珠投口中。童寤以告師。輝曰。
此是大勢至菩薩。授汝念佛三昧也。過數日。童見二
大士。持華座與之。曰。更過七日。當乘此來生淨土也。
童即語人云。我七日當行也。至期。忽自唱曰。菩薩來
矣。即座而化（佛祖統紀）。
<other>張愛</other>
張愛。明萬歷間中官也。晚持金剛經。閱數年。病死。至
一王者所。謂曰。汝合向人間受胎。答曰。愛持金剛經。
願生淨土。不願受胎。王者曰。汝持經功少。奈何。愛曰。
曾聞十念成就。況其久乎。王者曰。且放還。聽持經去。
既甦。遂去之西山碧雲寺。專誦金剛經。又十一年。一
日集眾曰。我以持經力。今西去矣。沐浴更衣。端坐而
逝（金剛新異錄）。
<other>吳澆燭</other>
吳澆燭。居蘇州婁門。以澆燭為業。因以得名。孑身無
偶。長齋晝夜念佛。為人不欺。賣燭家爭迎澆燭。吳傾
油一杓。必稱佛數聲以為常。年七十餘。忽語主人曰。
吾積有薄貲。本為身後計。今念佛功成。某日吾當去。
往生善處。無用此矣。敬以相贈。主人請為作福事。吳
喜。乃引至一窖。出千金。主人為分給諸大寺。盡以飯
僧。至期。吳合掌念佛。端然坐逝。用遺言以龕殮。及闍
維日。送者千萬人。事在崇禎七年（現果隨錄）。
<other>吳毛</other>
吳毛。青陽吳氏僕也。平時持齋。誦佛名。兼修眾善。左
良玉兵渡江。吳氏合家避去。毛獨居守。兵至。被七鎗
而死。亂定家主反。毛復甦曰。我以宿業。當受豬身七
次。因今生齋戒念佛。以七鎗散冤。今佛來接引。往生
西方矣。語畢合掌而逝。事在順治元年（果報聞見錄）。
<other>王仰泉</other>
王仰泉。杭州人。以屠羊為業。所殺無算。後疾病。見羣
羊索命。心甚懼。病愈。遂幡然改業。長齋事佛。誦金剛
經滿三藏數。晚又禮拜法華。晝夜無倦。年八十一。忽
見符使來追。抗聲拒云。我待佛來纔去。閱五日。果見
佛現大身。垂手接引。怡然而逝（現果隨錄）。
<other>梁維周</other>
<pb n="278"/>
梁維周。紹興𨝄縣人。在龍潭庵為行者。年四十而瞽。
無所得食。欲求死。僧雲麗止之曰。毋徒死也。西方有
佛。曰阿彌陀。子能至心稱念。不難橫截生死。瞽豈足
患乎。從之。雲麗為募飯供之。維周念佛甚切。三年。目
復明。居半月告眾曰。吾將去矣。越三日。方午。向西坐
脫。事在乾隆三十八年（僧雲麗述）
論曰。修淨業者。不論貴賤。不擇賢愚。信深則入。誠積
而通。如鍾馗善和諸人。皆販夫屠戶耳。一念回光。頓
超彼岸。故知心力不可思議。佛力亦不可思議。
<other>往生女人第九</other>
<other>韋提希夫人</other>
韋提希。舍衛國王頻婆娑羅夫人也。有太子名阿闍
世。隨順調達惡友之教。收執父王。置七重室內。制諸
羣臣。一不得往。時韋提希恭敬大王。澡浴清淨。以酥
蜜和麨。用塗其身。諸瓔珞中。盛葡萄漿。蜜以上王。王
得不死。阿闍世聞之。即執利劍。欲害其母。為二大臣
諫止。遂閉母深宮。不令復出。時韋提希被幽閉已。愁
憂憔悴。遙向耆闍崛山。為佛作禮。而作是言。如來世
尊。在昔之時。恒遣阿難來慰問我。我今愁憂。世尊威
重。無由得見。願遣目連尊者阿難與我相見。作是語
已。悲泣雨淚。遙向佛禮。爾時世尊在耆闍崛山。知韋
提希心之所念。即勅大目犍連。及以阿難。從空而來。
佛從耆闍崛山沒。於王宮出。時韋提希禮已。舉頭見
世尊釋迦牟尼佛。身紫金色。坐百寶蓮華。目連侍左。
阿難侍右。釋梵護世諸天。在虗空中。普雨天華。時韋
提希號泣向佛白言。世尊我宿何罪。生此惡子。唯願
世尊。為我廣說無憂惱處。我當往生。不樂閻浮提濁
惡世也。此濁惡處地獄餓鬼畜生盈滿。多不善聚。願
我未來。不聞惡聲。不見惡人。今向世尊。求哀懺悔。唯
願佛日教我觀於清淨業處。爾時世尊。放眉間光。其
光金色。徧照十方無量世界。還往佛頂。化為金臺。十
方諸佛淨妙國土。皆於中現。時韋提希見已。白佛言。
是諸佛土。雖復嚴淨。皆有光明。我今樂生極樂世界
阿彌陀佛所。唯願世尊。教我思惟。教我正受。佛告韋
提希。阿彌陀佛。去此不遠。汝當繫念。諦觀彼國。我今
廣為汝說。亦令未來凡夫修淨業者。得生西方極樂
國土。欲生彼國者。當修三福。一者孝養父母。奉事師
長。慈心不殺。修十善業。二者受持三歸具足眾戒。不
犯威儀。三者。發菩提心。深信因果。讀誦大乘。勸進行
者。如是三事。名為淨業正因。佛又為韋提希說十六
觀法已。韋提希與五百侍女。聞佛所說。應時即見極
樂世界廣長之相。得見佛身。及二菩薩。心生歡喜。歎
未曾有。豁然大悟。逮無生忍。五百侍女。發阿耨多羅
三藐三菩提心。願生彼國。世尊悉記。皆當往生。生彼
國已。獲得諸佛現前三昧（觀無量壽佛經）。
<other>樂音老母</other>
佛在維邪羅國。所止處名曰樂音。有貧窮老母。來白
佛言。生老病死。從何所來。去至何所。乃至六識六根
五大。從何所來。去至何所。佛言。生老病死。無所從來。
去亦無所至。乃至六識六根五大。無所從來。去亦無
所至。譬如兩木。相鑽出火。火還燒木。木盡火便滅。諸
法亦如是。因緣合會乃成。因緣離散即滅。無所從來。
去亦無所至。因為廣說諸譬。老母聞法開解。即得法
眼。佛言。我前世發菩薩心時。曾為其子。今此老母。壽
終當生阿彌陀佛國中。供養諸佛。却後六十億劫。當
得作佛。字扶波犍。其國名化作（佛說老母經）。
<other>紀氏</other>
紀氏。句容葛濟之妻。劉宋時人也。濟之為葛洪之後。
世學僊術。紀氏獨心樂佛法。存誠不替。一日方織。仰
首見雲日開朗。空中清明。忽有寶葢幡幢。自西方來。
中擁一如來。金色晃耀照徹雲表。紀氏停梭諦觀。中
懷踊躍。曰。經說無量壽佛。此其是邪。便頭面作禮。仍
引濟之。指示佛處。濟之但見半身。及諸幡葢。俄而隱
<pb n="279"/>
沒。於時鄉里老幼。咸共覩聞。從而歸佛者甚眾（冥祥記）。
<other>魏氏女</other>
魏氏女。梁郡人。其父兄皆修淨業。女亦篤志往生。無
何化去。七日復甦。即升高座。誦無量壽經。既畢。下啟
父言。兒去便往無量壽國。此寶池中。兒及父兄各有
一大蓮華。當生其內。唯母獨無。不勝此悲。故來相報。
語訖而瞑。母自是亦奉法焉（冥祥記）。
<other>獨孤皇后</other>
獨孤皇后。河南雒陽人。周大司馬河內公信之女也。
隋文帝未貴時。娶為夫人。及受禪。立為皇后。性賢明。
朝廷政事。多所匡益。然頗妬忌。後宮希得進御。帝宏
護佛法。勅諸州郡。徧造靈塔。安置舍利。多感瑞應。后
亦敬慕大乘。常持佛名。當持名時。必先易淨衣。嚼沈
水香盥口。以為常。仁壽二年。八月甲子。崩於永安宮。
年五十。于時異香滿空。天樂振響。帝問梵僧闍提斯
那。是何祥也。對曰。淨土有佛。名阿彌陀。皇后往生。故
現斯瑞耳（隋書。續高僧傳。佛祖統紀）。
<other>王氏</other>
王氏。隋時人。薛翁妻。僧頂葢母也。讀誦諸經。勤修懺
法。志求淨土。唐貞觀十一年。有疾。勤懇彌至。俄見牀
前有赤蓮華。大如五斗甕。已又見青蓮華。充滿一室。
阿彌陀佛觀音勢至。降臨空中。其孫大興侍側。見佛
身高大。迥出二菩薩上。良久乃隱。而王氏逝矣（續高僧傳）。
<other>姚婆</other>
姚婆。上黨人。與范婆善。范婆勸令念阿彌陀佛。姚婆
從之。遂屏息家緣。一心念佛。臨終見阿彌陀佛降臨
空中。二菩薩侍左右。姚婆白佛。不遇范婆。安得見佛。
請佛少住。與渠作別。及范婆至。佛猶儼然。姚婆遂立
化（淨土文）。
<other>溫靜文妻</other>
溫靜文妻。并州人。久病臥牀。靜文教念阿彌陀佛。妻
從之。默誦佛名。二年不絕。一日忽告靜文言。吾已見
佛。後月中定去。前歿之三日。蓮華現前大如日輪。及
期。具食獻父母。云。今幸得生淨土。願父母與夫。專念
阿彌陀佛。便當相見於淨土。言訖而終（淨土文）。
<other>任氏</other>
鍾離夫人任氏。宋知開封府會稽鍾離瑾之母也。平
生篤志淨業。刻栴檀為彌陀佛像。常頂戴行道。年九
十八。起居如常時。一日忽戒瑾曰。人人有箇彌陀。奈
何拋去。處處無非極樂。不解歸來。予將行矣。汝其念
之。翼日晨起焚香持佛名。頃之合掌而化（佛祖統紀）。
<other>王氏</other>
越國夫人王氏。哲宗從父荊王之妻也。專修淨土。晝
夜無間。導諸妾婢并志西歸。中有一婢獨懈慢。夫人
曰。不可以爾一人。壞我規矩。擯之。婢悚悔。遂發憤精
進。久之弗倦。一日謂同事曰。吾其行矣。夜聞異香滿
室。無疾而逝。越宿。同事者告夫人言。夜夢化去之婢。
令致謝夫人。幸蒙訓責。得生西方。感德無量。夫人曰。
彼能入我夢。乃可信爾。其夕。夫人夢婢致謝如前。夫
人曰。西方可至乎。婢曰。可。遂導夫人行。頃之。見一大
池中有蓮華。大小間錯。或榮或悴。夫人問其故。婢曰。
世間修西方者。纔發一念。此中便生一華。勤惰不同。
榮悴亦異。精進者榮。怠廢者悴。若歷久不息。念熟觀
成。形消神謝。決生其中。中有一人朝服而坐。寶冠瓔
珞。莊嚴其身。夫人問曰。何人也。婢曰。楊傑也。又一人
朝服而坐。其華頗悴。夫人又問何人。曰。馬圩也。兩人
俱修淨業。事具本傳。夫人曰。我當生何處。婢導之行。
可數里。望見一華臺。金碧晃耀。光明洞然。婢曰。此夫
人生處。乃金臺上品上生也。既覺。悲喜交至。其年遇
生日。晨起。秉爐爇香。望觀音閣而立。諸眷屬方趣前
為壽。眡之則已化去矣（樂邦文類）。
<other>陳媼</other>
陳媼。錢塘人。從靈芝律師受菩薩戒。專心念佛。日課
<pb n="280"/>
千拜。經案間迸出舍利。臨終。見佛來迎。顧旁人言未
竟。寂然而化（佛祖統紀）。
<other>袁媼</other>
袁媼。錢塘人。從靈芝受菩薩戒。即斷葷酒。篤修淨業。
家人皆化之。如是二十年。一日示疾。請圓淨律師說
法。俄見佛菩薩眾。現前接引。端坐而化（佛祖統紀）。
<other>陳媼</other>
陳媼。長蘆賾禪師之母也。賾嘗作蓮華勝會錄。普勸
緇白求生西方。其住廣平普會寺。迎母居方丈東室。
朝夕持佛名。已而有疾。集眾唱佛。盡二日。忽合掌瞻
像。泊然而化。前一日。賾夢母謂曰。吾見尼師十餘。來
相召。賾曰。此往生之祥也。言已坐滅。面如珂玉。既卒
之明日。頂微溫。面白。如夢所見然（佛祖統紀）。
<other>于媼</other>
于媼。錢唐秦氏女也。其夫販魚為業。有子遭官事破
家。媼愁苦。欲沈身於江。遇淨住寺照師。勸之曰。夙世
業緣。總宜順受。枉自沈江。不如念佛。媼猛省。即然一
指佛前。誓長齋。日稱佛名。十年不怠。見一切人皆稱
為佛子。一日請僧。誦觀無量壽佛經。而己持珠誦佛
名。至觀像章。寂然而化（佛祖統紀）。
<other>王氏</other>
王氏。合肥馬永逸妻也。永逸世修淨業。事載本傳。王
氏亦持佛名。行天竺十念法。又嘗持破地獄偈。偈出
華嚴經云。若人欲了知。三世一切佛。應觀法界性。一
切唯心造。一夕夢地獄。主者來謝云。幸蒙持偈功德。
獄中眾生。出生善道者多矣。其後寢疾。持佛名不絕
口。既逝。諸親屬及其侍女。皆夢王氏報云。吾已得生
淨土矣（樂邦文類）。
<other>馮氏</other>
廣平郡夫人馮氏。名法信。贈少師珣之女。鎮洮軍承
宣使陳思恭之妻也。少多病。及歸陳。病日劇。時慈受
深禪師居王城。唱導佛法。夫人造其室。求却病方。慈
受教以持齋。誦西方佛名。夫人信受。還家未踰月。遂
屏葷血。却膏沐。衣埽塔衣。修西方淨觀。自翻經行道。
及起居動靜。一以西方為歸。頃之。病良已。理家事如
初。亦不廢淨業。如是十年。無惰容。無矜色。心安體舒。
神氣日王。一日索筆書偈曰。隨緣任業許多年。枉作
耕牛大可憐。打疊身心早脫去。免將鼻孔被人牽。見
者怪之。夫人曰。清淨界中。失念至此。支那緣盡。行即
西歸。適我願兮。何怪之有。其年九月示疾。至十二月。
一夕語侍者云。吾已神遊淨土。面禮慈尊。觀音左顧。
勢至右盼。百千萬億清淨佛子。稽首慶我得生其國。
至如宮殿林沼。光明神麗。與十六觀經所說無二無
別。到者方知。非可以語汝曹也。侍者呼思恭至。語其
故。乃相與合掌誦佛名至明晨。右脇而逝。三日而殮。
家人輒聞妙香。及茶毗。啟視。面如生時。年三十六（樂
邦文類）。
<other>吳氏</other>
吳氏。都官員外郎呂宏妻也。宏素明佛理。與吳氏合
志清修。有二侍女亦絕葷血。其一頗好禪。俄而得疾。
談笑坐逝。如委蛻然。其一奉戒刻苦。或終日不食。但
日飲吳氏所呪觀音淨水一盞而已。一日忽見金蓮
華現前。其上雙趺隱然。數日見膝。又數日見身。又數
日。頭面悉見。相好具足。其中阿彌陀佛。左右則觀音
勢至也。已而宮殿樹林。皎若指掌。清淨男子。經行其
際。如是三年。瞬息不隔。或問曾聞佛說法否。曰。我但
得天眼。未得天耳。佛所說法。未得聞也。頃之。自言往
生時至。遂化去。吳氏事觀音甚[虔-文+ㄆ]。室中列瓶數十。注
以淨水。日誦大悲呪。輒見觀音放光入瓶中。有病者
飲水輒愈。其水積歲。色味不變。雖大寒不凍。故世號
吳氏為觀音縣君（淨土文）。
<other>龔氏</other>
龔氏。錢塘人。孫忭之母也。誦彌陀經。常持佛名。一日
<pb n="281"/>
有疾。請清照律師至。稱說淨土諸莊嚴事。語未及終。
端坐而化。老妾于氏亦常持佛號。頃之。夢龔氏告曰。
吾已生淨土。却後七日。汝當來也。及期亦逝（佛祖統紀）。
<other>孫氏女</other>
孫氏女。錢塘人。常持佛名。兼習梵呪。已而有疾。請清
照律師至。告曰。久病厭世。安得脫離五濁。受諸妙樂
乎。師為稱說淨土因緣。女大喜。其夜夢師授藥一盞。
服之。脫然病愈。後三日。語侍人曰。迦葉尊者在此。大
好金蓮華座。吾其行矣。結印而化（佛祖統紀）。
<other>郭氏</other>
郭氏。名妙圓。仁和人。清照律師之妹也。長齋。誦佛名。
課法華彌陀二經。兼行方等懺法。每諦觀落日。注想
西方。忽聞空中聲云。郭妙圓決生淨土。嘗往律師所。
作繫念會。齋百僧。臨終。請師說法。即時坐脫（佛祖統紀）。
<other>施氏</other>
施氏。錢塘沈銓妻也。與夫同修淨業。請照律師依觀
經繪九品往生圖。以資觀想。平居供佛飯僧。印施般
若經。建徑山天寧諸寺殿。所有善功。悉迴向淨土。與
夫先後化去。皆見化佛垂手。面西而逝（佛祖統紀）。
<other>姚婆</other>
姚婆。不知何許人。專修淨業。觀念無間。一日方向西
念佛。忽見日輪中現阿彌陀佛。相好具足。因請僧思
淨圖其像。僧法怡為之讚曰。極樂世界有方所。祗在
尋常日沒處。所以佛教韋提希。諦觀落日如懸鼓。善
哉姚氏一老嫗。能以是心求淨土。暮觀朝想無歲年。
行持坐念忘寒暑。彌陀忽從心想生。恍惚之間明了
覩。是時虗空絕纖雲。桑榆尚駐羲和御。佛日晃耀奪
陽輝。紺目玉毫妙相具。目駭心驚喜且悲。走告導師
彌陀喻（思淨號喻彌陀）。具陳所見實希有。願寫金容託毫素。
我聞勝事歎善哉。為說偈言開未悟。當知去佛本不
遠。闡提那得明其故。雖過剎土十萬億。一念超越如
跬步。若有迷人問路頭。向道恁麼驀直去（樂邦文類）。
<other>王氏</other>
王氏。明州人。日持金剛經。懷孕二十八月。羸瘦日甚。
偶倚門立。一異僧過之。謂曰。汝有善根。何不印施金
剛經千卷。王氏從之。又齋千僧。誦金剛經千卷。至夜
三更。見金剛神以杵指王氏腹。及覺。已生二男在牀
矣。王氏遂持齋誦經不輟。年六十一。暴卒。二使者引
見冥王。自言從幼持金剛經。王賜金牀。命坐殿側。朗
誦一遍。王問何不念呪。答云。世間無本。勅鬼吏於藏
中取呪本付王氏。囑曰。汝至陽間。展轉流通。切勿遺
墜。汝向後壽終。徑生極樂世界。不復來此處矣。王氏
遂還。後至九十一歲。無疾坐化。其補闕真言曰。唵。呼
嚧呼嚧。社曳穆契莎訶。事在紹興九年（金剛證果）。
<other>王百娘</other>
王百娘。明州人。少孤。既嫁而寡。依其舅舍人陳安行。
從之官舍。紹興二年夏。忽病瘖聾。有所欲。但書之紙
上。安行教令歸誠觀音大士。百娘遂晨夕禮拜。一日
假寐。忽覩大士現身。示以修行捷徑。令日向西方。作
禮阿彌陀佛。因授以偈曰。淨土周沙界。云何獨禮西。
但能回一念。觸處是菩提。又云。可普勸人持誦。未踰
月。二病頓愈。安行謂其念力純至。應答如響。為鐫其
事以廣其傳（夷堅志）。
<other>朱氏</other>
朱氏。名如一。明州薛生妻也。年二十餘。即素服齋居。
虔修淨業。嘗以黃絹請善書者寫法華經。繡以碧絨。
針鋒綿密。點畫較然。閱十年而成。中間唱禮佛名。至
八萬四千。復繡阿彌陀佛觀世音像。習法華經。三月
成誦。次閱華嚴般若楞嚴圓覺。俱能通利。又鋟木為
圖。勸人念阿彌陀佛。受圖者滿十萬聲。為迴向西方。
所化至二十萬人。尋結廬墓旁。一室奉佛。一室宴坐。
一室書經。給侍唯一婢子。甘苦共之。紹熈四年春。盡
斥賣奩具。為三日會。飯千比邱。合緇白萬人。共唱西
<pb n="282"/>
方佛名。建寶幢。裝所繡經七軸。並書會者姓名。送羅
睺羅道場僧堂供奉。十二月。示微疾。垂瞑。輒起趺坐。
薛生曰。我家無是法也。請就寢。遂右脅而逝。年三十
七（樂邦文類）。
<other>陸氏</other>
王宜人陸氏。錢塘人。朝請王璵妻也。常誦法華。篤意
淨土。禮懺一會。唱佛萬聲。如是三十年。偶感微疾。忽
聞天鼓自鳴。即面西端坐。兩手結印而逝（佛祖統紀）。
<other>蔡氏</other>
蔡氏。錢塘人。早歲寡居。持經念佛。日禮佛像。逾二十
年。忽見金蓮華現空中。遽索平時修行課目內之懷。
安坐而逝（佛祖統紀）。
<other>項氏</other>
項氏。名妙智。鄞縣人。夫歿後。奉法甚勤。常持佛名。有
女二人。悉令為尼。嘗預治一棺。及將逝。謂其女曰。吾
欲坐脫。如此棺何。女曰。佛用金棺。無嫌也。遂諷觀經
上品章。轉身西向。兩手結印。微笑而逝。事在紹定六
年（佛祖統紀）。
<other>沈氏</other>
沈氏。名妙智。慈溪人。歸章氏。幼而長齋。日課佛號。既
嫁篤志不變。憐憫有情。周其凍餒。已而得微疾。念佛
益切。忽見阿彌陀佛。踴現虗空。菩薩聖眾。左右圍繞。
放白毫光。至行者所。若長虹駕空。千燈普照。頃之吉
祥而逝。事在端平二年（佛祖統紀）。
<other>鍾婆</other>
鍾婆。嘉禾人。日誦阿彌陀經。兼持佛號。垂二十年。一
日語其子曰。西方眾聖。徧於虗空。大白蓮華。光明普
耀。吾其行矣。端坐聳身。合掌而化（佛祖統紀）。
<other>梁氏女</other>
梁氏女。汾陽人。少而盲。遇一沙門。教持阿彌陀佛。越
三年。兩目忽明。女持佛名不輟。一日見空中旛葢下
臨。佛及菩薩同來接引。遂化去（佛祖統紀）。
<other>黃婆</other>
黃婆。潮山人。專持佛號。兼誦法華金剛二經。偶病下
痢。自知時至。便却食日飲水數盂。一夕鄰庵僧善修。
夢婆來別云。將往西方。越二日。西向念佛。端坐而逝。
紅霞爛然。覆其屋上。里人皆見之（佛祖統紀）。
<other>崔婆</other>
崔婆。淄州人。東平梁氏之乳媼也。為人朴愿。早斷葷
血。主母晁氏留意禪學。婆在旁。唯日誦阿彌陀佛。未
嘗有閒。亦莫計其數。年七十二。下痢。持念益力。忽唱
一偈曰。西方一路好修行。上無條嶺下無阬。去時不
用著鞋襪。為有蓮華步步生。或問婆何時當去。曰。申
時。已而果然。茶毗時。舌獨不化。若蓮華然（徃生集）。
<other>陶氏</other>
陶氏。常熟人。喪偶獨居。常持普門品。夢白衣大士以
蓮華授之。又夢梵僧授經一卷。啟之。乃阿彌陀經也。
既覺取經誦之。宛如夙習。一夕室中有光。朗然若晝。
阿彌陀佛現身立經函上。由是持誦益[虔-文+ㄆ]。經卷上舍
利迸出。積至合餘（佛祖統紀）。
<other>李氏</other>
李氏。上虞胡生之妻也。夫喪後。日誦佛名。及阿彌陀
經。夜以繼晝。聲徹內外。凡十餘年。一日方端坐念佛。
有僧現前。覆以緋葢。曰。十五日子時。汝當往生。問師
何人。曰。汝所念者。李氏遂別諸親故。至期異香[鬱-山+止]然。
光明照室。端坐而逝。七日茶毗。齒舌目睛皆不壞。舍
利無數。次日茶毗處生一華。色白。周圓二寸餘。莫知
其何名也（佛祖統紀）。
<other>盛媼</other>
盛媼。錢塘人。日誦佛名。兼課觀無量壽佛經。無何得
病。一日起命左右具湯浴畢。面西端坐。問左右曰聞
磬聲乎。淨土眾聖且至。已而合掌笑曰。佛菩薩已至。
金臺現前。吾其行矣。言訖而化（佛祖統紀）。
<pb n="283"/>
<other>黃氏</other>
黃氏。明州人。早喪夫。還家依父。精修淨業。臨終。見佛
來迎。結印徐行。屹然立化。家人篩於地。晨起驗之。
生蓮華一孕（佛祖統紀）。
<other>王氏女</other>
王氏女。吉安人。少慕淨業。日誦彌陀觀音金剛諸經。
母病亡。將殮。流血被體。女誓曰。若我孝心真實。願母
體不生臭穢。誓已。流血即止。及殮。即之。絕無穢氣。已
而父娶繼室。與同修淨業。一日女得疾。請僧說淨土
觀門。俄起索衣。吉祥而臥。手攬觀音像前寶幡。奄然
示寂。將殮。繼母篩於室。出蓮華數朵（佛祖統紀）。
<other>樓氏</other>
樓氏。名靜慧。寺簿周元卿妻也。嘗閱傳燈錄。發明見
地。已而皈心淨土。念佛不輟。晚年得疾。忽見蓮臺現
前。化佛無數。異香滿室。頃刻而化。有女名妙聰。因母
發心。亦篤志念佛。病中請僧行懺。恍惚見己身著新
淨衣。升七寶樓閣。繞佛作禮。謂家人曰。勤修淨業。西
方現前。西向右脅而逝（佛祖統紀）。
<other>周婆</other>
周婆太平人。早修淨業。至老益[虔-文+ㄆ]。一夕胡跪稱佛名。
泊然而化。鄰人見數僧振錫而行。婆在其後。須臾之
間。冉冉騰空。向西而沒（佛祖統紀）。
<other>朱氏</other>
朱氏。霅川人。持佛名者三十年矣。兼持金剛經。開卷
時。每謂眾聖監臨。不敢踞坐。忽斷食。日飲水數盂。閱
四旬。夢三比邱手執蓮華。謂媼曰。吾先為汝種此華。
今日當開。故來迓汝。既覺。請僧同唱佛名。端坐而化
（佛祖統紀）。
<other>裴氏女</other>
裴氏女。汾陽人。清淨自居。專志念佛。臨終。索火焚香。
言佛來迎我。我當往生。已而天華飛墜。安坐而化（佛
祖統紀）。
<other>孫媼</other>
孫媼。明州人。孀居三十年。日常念佛。兼手製衣衾襪
履。施諸比邱。一日微疾。夢至懺堂。身挂縵衣。隨諸比
邱經行繞佛。既覺。沐浴更淨衣。請僧行懺。親詣佛前。
誦阿彌陀佛經。至一心不亂。左手結印。寂然坐逝。空
中奏天樂聲。聞於遠近（佛祖統紀）。
<other>秦媼</other>
秦媼。名淨堅。松江人。志慕大法。厭惡女身。與夫別處。
嚴持戒法。晨夕修淨土懺儀。禮佛千拜。兼閱華嚴般
若法華光明諸大乘經。日無虗[晷-人+卜]。一日方端坐室中。
忽有光明照空。逾於皎日。面西而逝（佛祖統紀）。
<other>蔣十八妻</other>
蔣十八妻者。海鹽人。中歲與其夫合志修行。斷除愛
慾。日誦大乘經。歷四十餘年。一日各洗潄更衣。炷香
唱佛名。並書一頌而逝。蔣頌曰。這箇幻身。四大合成。
今日分散。各歸其根。諸幻既滅。飛烟絕。如空中風。
猶碧天月。既無障礙。又能皎潔。一切永斷。無有言說。
四十年來。脫離嗜慾。惟闡大乘。朝誦暮讀。今朝撒手
西歸。自有現成果足。其妻頌曰。看過蓮經萬四千。平
生香火有因緣。西方自是吾歸路。風月同乘般若船
（閒窻括異志）。
<other>沈媼</other>
沈媼。錢塘人。持佛號十餘年。日益精進。嘗屬畫師繪
八尺阿彌陀像。及有疾。安設牀前。晨夕繫念。並請僧
同持佛號。忽語眾曰。有一大僧授我金座。吾當乘之。
遂聳身前席。眾唱佛益力。媼曰。念佛功德。已登蓮臺。
吾其往矣。遂瞑（佛祖統紀）。
<other>孟氏</other>
孟氏。醴泉人。既嫁。得痼疾。有僧教以專持佛名。行之
三年。忽謂夫曰。可急報諸親屬。吾將去矣。已而送者
畢集。孟氏焚香與眾唱佛名。頃之。見一沙門振錫空
<pb n="284"/>
中。曰。汝當往生。俄而旛葢翩翻。佛與菩薩同時俱至。
遂化去（佛祖統紀）。
<other>陳氏</other>
陳氏。吳興人。受持齋戒。以禪誦為樂。持佛名者三十
年。兼誦法華經五千部。金剛彌陀二經。各五千四十
八部。一日不食。家人問何故。曰欲求見佛耳。遂右脇
而化（佛祖統紀）。
<other>胡媼</other>
胡媼。名淨安。會稽人。專修淨業。禮阿彌陀佛八萬四
千相好。每一相好。各禮一拜。如是者四度。偶得微疾。
見佛來迎。安詳坐逝。略人皆聞空中樂聲。隱隱西去
（佛祖統紀）。
<other>周氏</other>
周氏。嘉禾人。適孫氏。與舅姑同修淨業。感室中佛像
現光。香華盈案。或空中現諸佛菩薩。時聞天樂。或聞
空中誦經聲（佛祖統紀）。
<other>鄭氏</other>
鄭氏。名淨安。錢塘人。常持佛名。偶得疾。聞空中聲曰。
汝西行有期。毋得自怠。已而佛現在前。身真金色。即
起面西端坐。有子義修。已出家矣。召之。令諷阿彌陀
經。安然而化。其女夜夢母報曰。吾已得生淨土矣（佛
祖統紀）。
<other>周婆</other>
周婆。鄞縣人。精修淨土。遇歲首。常持不語戒。晝夜端
坐。盡月而止。暑月則施茶湯。歷久不廢。一夕夢大蓮
葉。徧覆市衢。己手執數珠。經行葉上。既而微疾。鄰人
夜見寶葢旛幡自空中來。入其門內。黎明。合掌唱佛
而逝（徃生集）。
<other>張夫人</other>
張夫人者。不詳其里居。晚而長齋。日誦西方佛名。年
七十九矣。每夜坐息燭。四壁放光。現諸纓絡。臨終。焚
香案上。篆烟宛轉。結成佛像。須臾之間。作真金色。眉
目若畫。一手下垂。若接引狀。篆烟甫消。而夫人寂矣
（淨土節要）。
<other>薛氏</other>
薛氏。武塘世家女也。母夢長庚入懷而薛氏生。後歸
周。生子五人而寡。專心淨業。好施不倦。室中供觀音
大士。香烟吐蘂。結成蓮華。人皆見之。萬歷十五年五
月。得疾。醫進乳糜。却之。遂斷食。至九月六日。延僧禮
懺。曰。四日足。吾事畢矣。設西方佛像。晝夜繫念。令諸
子同唱佛名。婦女毋得入。至第五日。晨起。索水盥手。
誦甘露真言。著新淨衣。戴誌公帽。長跪佛前。唱然香
讚佛偈。及三自皈依。禮三拜。誦佛名一百八聲。方午。
趺跏結印而化。神氣熈然。家人聞蓮華香滿室中。遺
令具龕。毋用棺槨。毋迎眚神。毋燒紙錢。毋殺牲以祭。
諸子皆從之（徃生集）。
<other>方氏</other>
方氏。桐城諸生吳應賓妻也。年三十而寡。秉節自誓。
專修淨土。一老嫗亦持戒。晨夕隨侍。萬歷十三年。方
氏年五十矣。有小疾。呼老嫗相對唱佛名。晨夕無間。
既而具浴更衣。晨起然香禮佛。還坐一榻。泊然而化
（徃生集）。
<other>徐氏</other>
徐氏。嘉定陸生妻也。夫亡。篤志淨業。舊有千金貸人。
焚劵不問。篋中服物。悉用布施。朝夕佛前禮誦。如是
十年。一夕忽呼侍者曰。看東方光發否。吾往生時至
矣。遂高聲唱佛。合掌而化（徃生集）。
<other>許氏婦</other>
許氏婦。杭州人。為人謹厚。日課佛名。久而彌篤。一日
呼家人與訣曰。吾將去矣。著淨衣端坐。取天目白華
簪之。安然而逝（徃生集）。
<other>于媼</other>
于媼。昌平于貴之母也。專修淨業。至老彌篤。一日取
<pb n="285"/>
所著衣。浣濯甚潔。謂其子曰。將以某日往生淨土。子
未之信。及期。置几庭中。坐几上化去。空中隱隱有天
樂聲。鄉人皆聞之（徃生集）。
<other>潘氏</other>
潘氏。名廣潭。工部主事餘杭李陽春之妻也。陽春故
好施。晚常誦西方佛名。既逝踰年。見神於潘氏。登樓
啟窗。作洪語曰。要修行。要修行。潘氏通古今。初好排
觝釋教。晚而皈禮雲棲。斷葷血。習禪定。夜常跏趺達
旦。兼修諸功德。散錢票不訾。萬歷三十九年冬。得疾。
明年正月。自知不起。遺囑家財。已而謂人曰。吾三世
梵僧。今且偕大士而西矣。稱佛名不絕口。屈三指而
化。及斂。支體輕軟。貌如生（虞德園集）。
<other>朱氏</other>
朱氏。仁和諸生孫標妻也。平生奉持齋戒。專修淨土。
嘗然燈禮佛。燈光爛然。化成五彩。有佛跏趺其上。及
將終。端坐合掌。稱佛名。不輟。及斂。貌如生（學佛考調）。
<other>祝氏</other>
祝氏。公安龔仲淳婦也。甥袁宏道兄弟。好談佛法。祝
氏聞淨土法門。信之遂專持佛名。兼誦金剛經。一日
語諸子曰。佛言三日後當來迎我。及期。沐浴坐堂上。
諸眷屬拱列。良久。自言佛至。眉間放白毫光。長數丈。
又言見一僧相好莊嚴。自稱須菩提。俄化為百餘僧。
或從旁謂曰。經中凡一百三十八須菩提。即此是也。
諸眷屬共焚香誦佛名。祝氏微笑而逝。閣中一九歲
婢。方臥地。忽大呼起立。言見數金甲巨人。執旛幢為
夫人導。其幢柄拂面過。不覺痛失聲。察之。傷痕宛然。
既殮。棺中時發異香（袁中郎集）。
<other>張太宜人</other>
張太宜人金氏。緜州人。普安知府張懷麓妻也。家世
貴盛而自奉甚薄。中年失偶。教諸子有法度。子正道
正學。皆以科名顯。太宜人晚得淨土書讀之。遂注心
極樂。晨夕禮誦。一夕戒諸孫曰。爾輩好讀祖父書。吾
其去矣。呼侍女焚香。端坐而逝。數日後。見夢於孫曰。
適從西方來。始知太宜人實生淨土云（白蘇齋集）。
<other>楊選一妻</other>
楊選一妻。南昌人。客居南京。年三十生子。即與夫別
居。聽夫置妾。自是長齋念佛。閱十五年。其年八月。疽
發於背。痛入骨。見一惡鬼持刀逼之。有大力神驅之
去。其痛頓息。旋謂夫曰。吾將行矣。有童子四人相迎。
可以清茶供之。問將何往。曰往西方。合掌唱佛名而
逝（淨土晨鐘）。
<other>鍾氏</other>
鍾氏。仁和張後溪繼室也。年四十。喪夫。遂長齋。日誦
西方佛名。歷四十餘載。居常每聞天樂鳴空。及唱佛
聲。泰昌元年十二月。臥病。數日飲湯一盞。明年元旦
為家人言。蓮華布地旛葢懸空。爾曹亦見之乎。口中
唱佛名不輟。及暮。吉祥而化（淨土全書）。
<other>吳氏女</other>
吳氏女。太倉人。生時趺坐而下。稍長。皈心佛乘。事親
孝。不願有家。人或勸之。輒指天為誓。初從昆弟析諸
字義。已而誦佛經。悉通曉大意。朝夕禮拜甚[虔-文+ㄆ]。俄夢
神授以梵書準提呪。有病瘧者。以梵字治之。立愈。嘗
於夢中得通宿命。自言曾為宋高僧。此來專為父母。
年二十三當成道果。崇禎四年。年二十三矣。閉關一
室。專修淨土。仲冬之末。示微疾。作偈辭世。勉親堅修
勿懈。日方午。索玉戒指佩之。右脅而逝。將殮。紅光溢
於面。母為理髮。異香從頂中出。達於戶外。經夕不散。
居四年。茶毗。骨瑩如玉。頂作黃金色。為起塔以奉之
（續徃生集）。
<other>盧氏</other>
盧氏。名智福。徽州程李清妻也。晚遷湖州。季清奉佛
甚[虔-文+ㄆ]。力營福業。盧氏竭資為助。長齋。日課佛名二三
萬。約己惠下。未嘗詈人。崇禎五年。得危疾。請古德法
<pb n="286"/>
師。授五戒。咨淨土法要。遂一意西歸。季清為誦華嚴
經。至入法界品五十三門。為一一講說。盧氏悉領解。
季清復䇿之曰。百劫千生。在此一舉。努力直往。毋猶
豫也。遂高聲唱佛。夜以繼晝。如是半月。其母及女來
問視。悉謝遣之。曰。毋亂人意。十一月八日。忽覩蓮華
現前。化佛垂手。身心踊躍。急索香水沐浴。西向叉手。
連稱佛名。右脅而逝。時方午。及暮捫其頂。熱可灼手。
年三十九。藕益法師為之傳。系以贊曰。哀哉三界。愛
欲為根。根株不拔。奚望西生。蓮華國土。永離塵情。此
緣能斷。彼質斯成。勇矣智福。女中之英。一日一夜。淨
念功殷。華臺接引。眼識分明。子母恩愛。枯木寒氷。吉
祥善逝。長辭苦輪。我今隨喜。願共羣倫。頓除愛網。證
入元門（靈峯宗論）。
<other>費氏</other>
費氏。湖州雙林鎮沈春郊妻也。少寡。織紡自饍。持齋
數十年。供養三世佛畫像。及檀香大士。日誦金剛經
一卷。佛名千聲。寒暑不輟。崇禎十一年。大疫。壻張世
茂迎費氏往居其家。止𢹂大士以行。費氏居一樓。日
課回向。祝願此香直達佛所。如是三載。忽空中有香
繞樓數日。粉墻上湧現三世佛像。莊嚴精妙。遠邇詫
傳。瞻禮日眾。或以淨巾擦之。色逾光明。又四年。一日
告壻曰。吾欲返故居。入門。即灑掃焚香。參佛誦經。至
第三日早。沐浴更衣。端坐念佛。午刻。大呼佛來也。我
行矣。別眾而逝。年七十有三（巾馭乘續集）。
<other>李氏</other>
李氏。劉道隆之母也。年四十。長齋奉佛。除靜室一間。
供奉觀音大士。朝夕禮拜。唱佛名千聲。雖大寒暑不
輟。刻金剛經以施人。每遇誕日。誡子婦毋置酒。唯禮
懺一日。或三日。如是二十五年。將終前一歲。延僧誦
經七晝夜。夢所奉大士持數珠一串示之曰。以此授
汝。珠數乃汝往生淨土之期。數之。得五十三。覺而識
之。至明年五月十三日。忽告家人曰。吾今日往西方
矣。可為我同聲唱佛名。助我西行。子婦輩坐榻前唱
佛。李氏面西端坐而逝。道隆述其事為世勸焉（金剛
持驗記）。
<other>李氏</other>
黃太宜人李氏者。南京儀制主事建昌黃端伯之母
也。賢明仁慈。信樂佛法。晚歲誦金剛經地藏經日虔。
一夕夢趺坐山巔。佛光照身。覺謂其子曰。西方之期
至矣。無何。示微疾。端坐而逝（建昌志。縣榻編）。
<other>陳嫗</other>
陳嫗。常熟人。居於城南。以紡為業。篤信佛法。隨紡車
聲唱阿彌陀佛。終日不絕口。如是三十年。一日忽呼
其子謂曰。而不見空中寶葢幡幢乎。吾其逝矣。因拍
手大笑。取湯沐浴竟。即合掌化去。事在順治十年。翁
尚書叔元。方微時。聞其事。親往視之。見嫗凝然危坐。
室中香氣襲人。晚著淨土約說。書其事以證焉（淨土
約說書後）。
<other>張寡婦</other>
張寡婦。常熟人。居小東門外。安貧守節。專持佛號。不
擇淨穢。未嘗少間。以下痢終。遺一破裙。臭不可近。棄
之中流。忽見蓮華交發五色燦然。散布水面。見者驚
異。乃取裙還送一庵。作佛座前案圍。事在順治間（果
報聞見錄）。
<other>陸寡婦</other>
陸寡婦。常熟人。年二十。夫亡。持齋戒佛。與人無競。至
六十七而終。焚其衫裙。火氣既絕。忽見金光迸出。
中儼然有佛像在焉。共數十。閭里聚觀。皆焚香膜拜。
事在康熈三年（果報聞見錄）。
<other>楊氏</other>
楊氏。張秩斯之妻也。父次弁。虞山嚴氏出。嚴家世學
佛。故楊氏自幼即歸心大法。既適張。尋禮僧德真。受
三皈五戒。斷除愛慾。年二十七。病劇。發願求生西方。
<pb n="287"/>
室中供接引佛像。高唱佛名五日。室中聞栴檀香。至
七日。瞑目頃之。見觀音大士謂曰。蓮華種子。已有半
功。其半看汝手段。問從何處著力。答曰。撒手便行。即
合掌唱佛趺坐而逝（續徃生集）。
<other>江氏</other>
江氏。餘杭嚴訒公繼室也。訒公故雲棲弟子。奉西方
之教。江氏自歸嚴。奉教甚篤。鷄鳴起。跪佛前唱佛千
聲。次及諸經呪。凡爇香炳燭盥飲之事。胥自為之。不
以役侍婢。康熈七年三月六日。晨課畢。俄而體憊。復
就寢。移時。忽大聲曰。觀世音菩薩來矣。趣具湯洗沐
畢。就枕而逝。及殮。顏色紅潤。手足柔軟。若委蛻者然
（淨土全書）。
<other>徐太宜人</other>
徐太宜人。錢塘徐浩軒之母也。平生奉佛甚謹。誦西
方佛名。繪像為圖。旁累數千圈。記所誦數。每一圖畢。
即納黃布囊中。如是數歲。康熈三十四年卒。卒之日。
家人焚囊於盆。忽聞盆內[焊-干+恭]然。視之。見五色光起。布
成緇色。其上現樓閣欄楯。重疊周匝。中湧蓮華數十。
華上各有一佛合掌趺坐。復現諸天女恭敬圍繞。一
一皆如粉色畫本。見者莫不驚歎。明日掇。視囊背
所現諸形象。與囊面無異。惟佛後又有一老母執拂
隨行。浩軒為之記如此（信徵錄）。
<other>凌氏</other>
凌氏。法名善益。吳人張廷表之妻也。母葉氏。長齋四
十年。禮古潭和尚為師。日拜華嚴經。周而復始者三。
年八十一。夢羅漢現金色身。遂逝。凌氏年四十餘亦
長齋。禮古潭為師。日夜六時。行大悲懺法。拜華嚴經。
凡再周。常以五更起入佛堂。廷表為煑湯果餉之。晚
而專誦大悲呪。阿彌陀佛號。求生西方。一日觀音大
士現像。遂示疾。謂其女曰。佛光滿室。吾行矣。遂逝。年
六十九。事在乾隆三十四年。女適朱氏。奉法亦[虔-文+ㄆ]。課
法華經。持西方佛號。其家人。多從而化焉（善女人傳）。
<other>余媼</other>
余媼。徐州宗氏女。昭月和尚之母也。和尚既主揚州
高旻寺。迎媼至寺。闢一室居之。媼初入室。思家頗切。
與和尚言。輙道家事。和尚為說苦空無常無我之法。
勸母一心念佛。求生西方。弗省。和尚遂匿弗見。媼召
之。亦弗往。媼無可奈何。遂勉強持佛名。苦不能繼。居
三年。稍益熟。遂發深信心。受菩薩戒。晨夕禮拜甚虔。
和尚往見媼問頗思家否。媼曰。念佛好。不思家也。一
日坐庭前。面塔唱佛名。忽光開。見金色世界。光耀無
際。墻壁樹林。廓然摧滅。媼大喜。踴身即之。倐無所覩。
自此六根悄然。動靜起居。不生一念。久之。夢至一人
家。有婦坐草。媼驚曰。何為至此。吾方求生西方。入胎
出胎。大可畏也。急走出。瞿然而覺。晨起以告和尚。曰。
吾生緣殆盡矣。其為我集僧唱佛名。送我西行。從之。
遂西向坐逝。事在乾隆二十七年（善女人傳）。
<other>楊媼</other>
楊媼。杭州人。居北門外石壩。年五十餘。得風疾。僵
臥。呻吟徹晝夜。有旅亭師者。自京師還天目。過其居。
其子為設齋。請入視母。媼頻顣曰。病甚。師莫有好方
能愈我否。師曰。有之。恐汝不肯服耳。媼曰。誠有之。安
肯不服。師曰。病從身起。身從假合。汝能捨身。病自去
矣。媼曰。捨身奈何。師曰。汝但將身放下。一心西向。繫
念阿彌陀佛。阿彌陀佛是大醫王。能除一切眾生之
病。但能至誠念佛者。阿彌陀佛自來救汝。媼曰。佛果
來乎。師曰來。但患汝念不切耳。既別去。媼遂持佛名。
默觀西方。日益懇至。居五月。語其子曰。阿彌陀佛至
矣。四日後吾當西歸。為我諸旅亭師作別。師時在天
目。不至。及期。別請僧十人。共唱佛名。媼起坐向西而
化。事在乾隆三十六年（善女人傳）。
<other>余氏</other>
余氏。法名真修。吳人朱穎符妻也。年三十二而寡。至
<pb n="288"/>
三十六。長齋奉佛。晚年以家事付兒婦。專修淨業。年
七十。夏秋之交。夢遊一池畔。池中有船。載比邱尼優
婆夷十數人。中有一人招余氏云。西方去。余氏自念
言。此時不去。待歲晚可耳。招者遽云。且待後船。至九
月六日。夢阿彌陀佛現身接引。既覺。自知時至。請所
事文岐師作別。師至。索蓮華不得。以蓮葉與之。余氏
欣然。念佛彌切。內外俱聞異香。至十一日清晨。索水
沐浴。更新衣。趺坐稱佛名。有頃。右脅而逝。事在乾隆
三十六年（僧正琦述）
論曰。十方嚴淨國土。純一化生。無有女人。而韋提希
夫人。因子惡逆。起心厭離。即得見阿彌陀佛。受記往
生。又蓮華經明受持之利。偏記女人往生極樂。故知
娑婆女人。於西方淨土。有大因緣。自蓮宗盛行。閨閤
諸賢。往往能專志勤業。一生取辦。彼具丈夫之形者。
視此能無愧乎。
<other>往生物類第十</other>
<other>鸚鵡</other>
唐河東裴氏家。有鸚鵡。以其名載梵經。常狎而敬之。
告以六齋之禁。比及辰後。非時之食。終夕不視。或教
以持佛名號者。當自有念以至無念。則仰首奮翼。若
承若聽。其後或俾之念佛。則默然而不答。或謂之不
念。即唱言阿彌陀佛。每虗室戒曙。發和雅音。穆如笙
竽。念念相續。聞者莫不灑然。貞元十九年七月。悴而
不懌。馴養者知其將盡。乃鳴磬告曰。將西歸乎。為爾
擊磬。爾其存念。每一擊磬。一稱阿彌陀佛。暨十擊磬
而十念成。斂羽委足。不震不仆。奄然而絕。闍維。得舍
利十餘粒。節度使韋臯為之記（佛祖通載）。
<other>鸜鵒</other>
宋元祐間。長沙郡人。養一鸜鵒。俗呼為八八兒者也。
偶聞一僧念阿彌陀佛。即隨口稱念。旦暮弗絕。其家
因以與僧。久之鳥亡。僧具棺以葬之。俄口中生蓮華
一枝。或為題曰。有一靈禽八八兒。解隨僧口念阿彌。
死埋平地蓮華發。我輩為人豈不知。又天台黃巖正
等寺觀師。畜一鸜鵒。常隨人念阿彌陀佛。一旦立死
籠中。乃穴土而葬之。舌端生紫蓮華。大智律師為偈
頌之（佛祖統紀）。
<other>白鸚鵡</other>
白鸚鵡。嶺南一士人所畜也。晨朝必誦觀音號。白衣
呪。兼能誦歸去來辭。赤壁賦。及李白諸詩。或晨課未
畢。導以詩文。不應也。一日謂士人曰。我從西方來。還
從西方去。其夕奄然而化（見聞錄）
論曰。一切眾生。具有如來藏性。乃至三惡道中。但有
能繫念阿彌陀佛者。即得往生彼國。見佛聞法。觀鸚
鵡鶴鵒事。豈不信然。經云。寧受地獄苦。得聞諸佛名。
不受無量樂。而不聞佛名。幸得為人。六根完具。不知
念佛。甚者誣且毀焉。亦可謂自暴之尤者矣。豈不惜
哉。

淨土聖賢錄卷九（終）

<article id="n1550">淨土聖賢錄續編</article>

<other>淨土聖賢錄續編發凡</other>

是錄體例。悉準前錄。如出家二眾書一名。在家者
書二名。唯二林居士除本傳外。凡所引證。概以字
稱。尊所主也。以前錄係居士所定故。
前錄首標教主。次闡教聖眾。係探本窮源之意。茲
則既稱續編。首二層可以不贅而有明。以前諸書。
前錄引用略備。故茲之分門別類。以比邱居先。紀
月編年。以　國初為始。但敘事之前後。不論品之
高低。唯是所採有限。挂漏必多。願諸君子惠我遺
珠。俟編三錄。
<pb n="289"/>
染香集諸書。凡臨終正念者。輒從登記。夫往生瑞
應。雖或隱或顯。未可一定。然必徵諸素行。如其願
力未深。功夫未熟。直待臨終念佛。難保決定。回心
錄中。如王貞生施靜巖輩。雖亦十念之誠實有百
倍之勇。必如是者。生西可卜。否則名實不符。恐有
魚目混珠之慮。因略加芟汰。以歸一致。
近來載往生者。每經引用。遞有增加。二林居士深
痛其習。故前錄中。每一傳後。皆注原書。以作證明。
茲仍其體例。但稍易其俚鄙之句。間有近今。故事
必出自不妄語人之口。復向故老。咨訪再三。始敢
筆之於書。其或淨行可傳。而臨終無正念者。概弗
濫登。
雲棲往生集。傳後間有贊詞。晰其隱義。而前錄但
有總論贊詞。概從簡略。茲則有義不明者。亦用贊
詞發之。非敢妄生知見也。聊以導初機云爾。

<other>淨土聖賢錄續編偈</other>
淨業弟子　胡珽　述
 我觀真性海  妙湛本不動  世出世間法 
 無一不具足  上齊一切佛  下同含識類 
 平等絕思議  離諸分別相  真俗皆無礙 
 理事悉圓融  剎那不覺了  揑目忽生華 
 無明為繫縛  障蔽智慧日  故於一相中 
 妄起淨穢見  忘本唯逐物  念念入輪回 
 由是顛倒心  沈淪難脫離  隨業而流轉 
 聖凡從此隔  豈知十方剎  皆是一心生 
 大覺如虗空  世界如浮雲  聚散本無迹 
 空生而空滅  但隨心淨垢  剎剎各差別 
 業濁現五濁  眾苦所逼惱  心淨感淨土 
 七寶為莊嚴  迷人但執境  東西自不同 
 譬如夢幻者  還受夢苦樂  覺知夢非真 
 苦樂自然滅  我佛大慈悲  示此異方便 
 一句阿彌陀  能截生死流  不出娑婆界 
 穩坐紫金蓮  彌陀及心土  非一亦非二 
 若能如是解  決定入無生  我今輯斯錄 
 普勸諸有情  願見者聞者  悉發菩提心 
 修諸福善業  回向無上覺  仰祈三寶力 
 冥薰而加護  令我及眾生  同生極樂國 

<other>淨土聖賢錄續編目次</other>

卷一
往生比邱第一
性修行修忍生
仁筏實𤤯常智
絡絲僧廣志道證（梅松）
千一徹迷嵩安
邁春律淨慧明
一禪際醒起信
真傳達純靈徹
道守列權佛度（絕相）
覺源正真東瓜和尚
定基悟靈圓融
悟開方海昌茂
往生比邱尼第二
湖上老尼本印遂欽
律宗佛琦蓮芳
朗然妙成道乾
蘭若庵尼道悟
卷二
往生王臣第三
張師誠章攀桂
往生居士第四之一
<pb n="290"/>
黃武城吳如庵俞有光
蘇起鳳（吳敬山）惲又騑王貞生
蔡鵬九唐漚和陳君魁
陸士銓馬榮祖彭希涑（顧氏）
彭紹升呂蔚若曾庚
陸西橋淩樹沈暢（顧居士）
蔣龜蒙曹聖友馮庭桂
浦文榮鄭兆榮吳濂
沈廷瑜施靜巖張孝林（驥鍾）
方剛潘萬宗沈舒華
沈虞尊馬敬修許仁熟
卷三
往生居士第四之二
裴永度鍾九思周光
路坤吳允升范元禮
孫復元張清新丁繁桂
李勤（杏姑）張惇五曹諧和
潘遵懋宋萊周慶孫
陳居士余[邱-丘+(看-目)]賢吳宗魏
張齒延金庭棟徐僖（嚴氏）
錢萬鎰華漢槎方步瀛
朱麟書陳鍠（薛紹基）郭觀光
往生雜流第五
吳生沈承先周絢堂
姚生宋寶官陳德心
東門匃者癡頭道士周耀發
瞿晉槐孫松亭陳畫叟
丁童子
卷四
往生女人第六
田婆蔣氏黃氏女
王荊石女陸氏徐氏
兵家婦曹媼（許氏母）陶氏
汪氏費孺人許節婦
宋孺人鄭氏百不管老媼
陸氏吳氏沈媼
姚氏汪氏王氏
吳媼倪嫗潘氏
汝氏祁氏王氏（張氏　陳氏）
潘氏朱氏朱氏
羅氏王氏女邵媼
張家婦俞媼吳婆
錢孺人沈婆陸安人
往生物類第七
雞（蛇　貓　猴　雀　豬）
種蓮集第八
善隆達禪王君榮
唐景垣沈載元王際良
夏耀文曹居士邵媼
張氏丁氏高士橫
丁世濟陸孺人邱逢泰
錢氏錢文彬錢文燦

淨土聖賢錄續編目次（終）

No. 1550
<sarticle>淨土聖賢錄續編卷一</sarticle>

<other>往生比邱第一</other>
<other>性修</other>
性修。不詳其所出。　大清順治中。住常德府圓照庵。
布衣蔬食。日課彌陀萬聲。寒暑不閒。遇歉年。將所有
錢米布帛。盡施飢寒孤苦之人。徒眾交責。修唯含淚
<pb n="291"/>
念佛而已。年七十。一月前。自知時至。屆期。含笑坐逝。
天樂迎空。聞於遠近。室內異香。經月不散（身世金丹）
西史氏曰。不惜布施。則貪業盡。含淚念佛。則瞋業盡。
自奉儉約。則癡業盡。三業盡。而往生品位必高。異香
天樂。非其梵行芬芳。心聲嘹亮之所致乎。
<other>行修</other>
行修。姓陳。泰州沙村人。業農。不識一丁。無以自活。一
日赴水求死。有白衣人救之出。年三十一。出家為僧。
冬夏一衲。苦行數年。朝普陀山。中道路絕。遇老人引
至家止宿。迨天明。見荒墟而已。歸後。龕坐南關外荒
冢中。嘗五七日不食。參向上事。一日夜深有擊龕者。
曰。若可受法。修隔龕見橋下有大船。燈火鼓吹過。遂
大悟。後移住覺印寺。精修淨業者六年。康熈四年春。
謂人曰。明年六月二日。吾行矣。次年初夏。皆來問訊。
州主恐其惑眾。遣兵守之。曰。至期不驗。必置諸法。六
月朔猶無恙。人為危慄。明日晨起。書偈曰。慧日中天
照大千。晝行禮拜夜參禪。眉間斜挂吹毛劍。地獄天
堂任我前。遂端坐龕中。命人舁至一橋。曰。不可。此地
人皆畜形也。舁至東壩橋。曰。為我南向。手一魚念佛。
輕煙一縷。起自鼻端。須臾火熾。魚聲佛聲。琅琅達雲
表。忽聞龕內訇然。龕頂飛墮百步。火餘。遺一物。狀如
蓮華。堅白不碎（揚州府志蓮藏○揚州府志載修十一月朔圓寂與蓮藏互異）
西史氏曰。出火焚身。非扭揑裝飾之謂也。著魔辦道
者審之。
<other>忍生</other>
忍生。姓李。山西平陽府。世家子也。自幼厭俗。年四十
四。出家參禪。深有悟入。崇念佛法門。行脚至泰州。遇
下河楊居士。建庵供養。即閉關清修淨業。化導各莊
善信。後因下河被水。又至本州勸化。家家念佛。康熈
八年正月初。預知時至。偏辭檀越。十九日。沐浴更衣。
屬大眾念佛緊要。遂趺坐逝。異香滿室中。至二十六
日。舉龕野外。出火自焚（蓮藏）。
<other>仁筏</other>
仁筏。姓裴。常州北郭人。父母早逝。家業彫零。為人傭
作。年三十餘。聞淨土法門。遂發心出家。募刊淨土經
書。廣施四眾。後受華山具足戒。習禪定。每夜必坐香
數炷。康熈十九年七月。忽示疾。二十一日。訣別諸友。
次夕五鼓。謂其徒曰。吾行矣。乃整衣趺坐。有僧在旁。
䭾誦佛號。筏曰。佛須朗念。乃高稱佛號。一聲而化（蓮藏）。
<other>實𤤯</other>
實𤤯。字珍輝。姓陳。鳳陽府霍邱縣人。誕生時。祥光燭
鄰。異香滿室。幼有奇相。膚不受垢。性慈恕。喜聞僧誦
經。塾師授學。過目如流。師甚愛之。謂其父母曰。此子
實非塵俗之流。乃佛門法器。勿相錯誤也。父母許之。
遂送本邑大悲庵。從心開和尚。祝髮旋受具戒。研究
華嚴涅槃諸大部。宛如宿習者。後移住龍潭下院。一
意修持淨業。歷三十年如一日。康熈六十一年春。示
微疾。自知緣盡。屬付院事畢。唯注念淨域。至三月四
日早。命具湯洗浴。集眾同稱佛號數百聲。奄然而化。
闍維時。火光如五色雲霞。散布四山。世壽四十八。僧
臘三十一（南山宗統）。
<other>常智</other>
常智。字聞慧。淮安沐陽人。幼喜禮觀音大士。既長披
緇。投聞思寺稟具。一日隨眾課誦。至心經之無[(ㄇ@(企-止))/圭]礙
句。[(曷-曰)/月]中凝結。一時渙然。遂渡江。徧遊名剎。參諸知識。
久之無所契。歸而專修淨業。精嚴戒行。凡人有過。必
循循化誘。有不遜者。亦必委婉遣之。終無慍色。又與
諸同志。結社修懺。數月前。即知寂期。告諸同社。至期
集眾禮佛。命湯沐浴。跏趺而逝。闍維。有紫色蓮華。大
如斗。自火光中湧出。上有重光。影影如智狀。久之方
散。人皆見之（南山宗統）
西史氏曰。明師無逾彌陀。善友誰如補處。昔人嘗言
之矣。顧後世沙門。輕視淨土。往往指為著相菩提。藉
<pb n="292"/>
非宿具慧眼。洞明大道者。鮮不為其所搖惑。聞慧徧
參不契。其庶幾乎。
<other>絡絲僧</other>
絡絲僧。不知何許人也。住杭城之東園。俗以絡絲為
業。棄而出家。故名。獨居破庵。晝夜念佛不輟。顧無以
自活。謂其舊主曰。但飯我。仍為主絡絲可乎。主從之。
既得食。則手軋軋。口喃喃。他無所事矣。如是數年。一
日𢹂零紙滿筐。向西泠居士。吳樹虗欲易百錢。詰其
故。僧徐答曰。老居士前不敢隱。我今日西歸。擬市柴
一擔耳。樹虗曰。果爾。余供師柴。僧合掌謝。擔柴歸。並
期某時一臨。為作證明。樹虗至時往。則僧已積柴為
座。趺坐其上。四面火然。僧於火中。舉手作別。忽以手
抹面一過。頓現黃金色。頃刻化盡。樹虗喟然歎曰。古
德奇縱。再見於今日矣（染香集）
西史氏曰。疊薪自燼。與行修之鼻端出火。類而不類。
雖然安知其所焚者。非三昧火乎。
<other>廣志</other>
廣志。字爾立。會稽人。出家後。結茅天台黃金洞。專修
淨業。蘇州殷天成。詣天台飯僧。服其道行。延住吳山
接引庵。垂三十餘年。隨機化導。指歸淨土。從受戒者。
累百人。嘗結期念佛。晝夜不絕聲。其弟子造之。見志
經行之地。大書阿彌陀佛。放金色光。訝之以問志。志
曰。汝自本光發現耳。乾隆二十六年。四月望。要弟子
四人。詣庵供佛。臨別謂曰。明日午前。當來送我。及期。
眾至焚香。誦佛千聲。端坐而逝（西方公據集驗）。
<other>道證</other>
道證。杭州人。住郡東大椿禪院。性誠實。專修淨土。每
日三時。炷香為度。長跪佛前。虔持名號。年八十。一日
謂眾曰。來年二月十二日。我西歸矣。及期無恙。或戲
之曰。今日是二月十二矣。師何不西歸。證驚曰。今果
華朝耶。即沐浴焚香。集眾而化。有僧梅松者。與證同
修淨土。住妙嚴寺。其夜夢中。有人告曰。道證師坐化。
爾何不一送耶。梅松覺而趨視之。撫其背曰。平日相
知。臨去何無消息。雖然。我亦不久於世矣。歸三日。亦
坐化。事在乾隆三十年（染香集）
西史氏曰。至期而忘西歸。臨去而無消息。葢無心於
生死也。梅松隨步後塵。豈非有宿願而然哉。
<other>千一</other>
千一。字遠人。姓王。海甯人。住西湖昭慶寺。謹持戒律。
精勤念佛。志樂寂靜。顏其居曰。廬山僻處。潛修其中。
乾隆四十三年秋。法侶過訪。一謂曰。公來恰好。正我
西歸。可作證明也。說偈坐化。塔於院左（染香集）。
<other>徹迷</other>
徹迷。姓鍾。嘉興人。為人撲實。中年投海甯護國院。定
高和尚薙染。一心淨業。後移住延恩寺。出入持珠。默
觀。餘無所長。人多忽之。一日謂寮眾曰。我將辭別諸
公。眾問何往。曰。往西方。眾共笑之。後數日。從外歸。又
謂曰。今日決意去矣。頃之。更衣趺坐。大聲云。我去也。
遂寂然。眾呼之逝矣。時在乾隆五十六年（染香集）。
<other>嵩安</other>
嵩安。不詳其所出。住舒邑白衣庵。性椎魯。秉戒於慈
濟履實和尚。信根宿具。荎村道人。教誦法華經。頗有
悟入。後銳志念佛。晝夜不輟。晚年得腹鼓疾。自知定
業。恬不介意。念佛如常時。疾垂革。徒眾往視。安止之。
乃屈指曰。當於某日來候。及期。沐浴更衣。誡徒輩勿
哭泣。須高聲念佛。助我往生。頃之。怡然而逝（蓮宗集要）。
<other>邁春</other>
邁春。姓周。桐縣人。幼讀書聰慧。好內典。年十九。遊靈
隱寺。登法堂。見心空及第額有省。出家天竺延壽堂。
徧參名山。入福嚴室。樹蓮和尚。知為法器。一日問曰。
煩惱起時。將何止息。春曰。本性湛然。有何煩惱。蓮深
契之。遂付大法。春雖得法禪宗。而崇尚淨業。既住雲
峰寺。率眾念佛。剋二十一日為期。周而復始。數年不
<pb n="293"/>
懈。既復結期百日。晝夜持念。不展牀褥。嘉慶十二年
冬。沐浴端坐。謂眾曰。頃見鸚鵡念佛法僧。其音微妙。
殊可樂也。合掌而終（染香集）。
<other>律淨</other>
律淨。字明徹。姓錢。湖州德清人。年四十。出家抗之慈
聖庵。嗣往東園德寧庵。以誦法華經為日課。二十年
不閒。一日法侶戒乘。語之曰。汝道心如此堅固。若加
以念佛回向。更佳矣。如智者大師得法華三昧。尚求
往生淨土。汝何不然。因出十疑論示之。淨瞿然有省。
自是誦經畢。即念佛回向。又年餘。嘉慶十一年七月。
告其徒增秀曰。吾中秋前。當往西方。八月二日。復謂
曰。初七日卯時行矣。問何以知之。淨笑曰。水到渠成。
及期往視。已新衣趺坐。時鄰僧多來念佛相助。淨止
之曰。用功全在平日。臨渴掘井何為。乃移坐龕中。說
偈云。吾年六十九。真實不虗口。放下者雙手。直往西
方走。合掌而寂（染香集）
西史氏曰。前仁筏。繼嵩安。皆令高聲唱佛。明乎助緣
緊要矣。而茲謂臨渴掘井者。正其功臻純熟。勉人精
進耳。三昧未成者。勿以是藉口。
<other>慧明</other>
慧明。甯波鄞縣人。住杭州報國寺。性質直。唯知念佛。
每執持洪名。聲若潮沸。香盡不知也。得施即放生。隨
放隨稱佛名。必回向西方。見人不作寒暄語。但云。死
到哉。快些念佛。越中緇白知其名者。每居病危。即延
之念佛。助往生緣。或叩其所謂。曰。憶昔患熱病日甚。
幾不能支。幸意根中佛號。一句頂一句而出。連緜不
已。病魔消却。竟仗此而痊。自此以後。無論語默動靜。
皆有一佛號。從意根中一句頂一句而出也。嘉慶十
二年。頸後患疽。絕不呻吟。臨終色和悅。手作捻珠狀。
念佛移時而逝。先是杭城某。夢所識已故黃和尚語
曰。我勸汝歸依慧明師。汝因循不果。今明師月內欲
西歸。再遲無及矣。汝當速往求之。汝法名大通。已與
汝定。醒而異之。天明起詣寺。明已疽發甚劇。急邀同
伴五人。求歸依。明許之。及授法名。明手書五字。作鬮
置香臺旁。謂曰我病中。不及一一屬付。法名下一字。
皆通字派。汝等各隨緣自取。上一字。某適拈得大字。
宛若夢中故事云（染香集）
西史氏曰。歸依而能預定法名何也。昔世尊於無量
劫前。聞古釋迦文講涅槃經。得經中一偈。乃至賣身
供養。願來世成佛。亦同此號。是故今日如來。亦號釋
迦文。今明師與某。亦無量劫前。願重緣深之所致耳。
然則欲生安養。而慮其不遂者。從可想矣。
<other>一禪</other>
一禪。海甯人。俗業屠。年四旬。痛悔前非。思唯出家。可
解此業。遂於本邑海音寺祝髮。旋受具。任監院職。誦
經念佛。發露懺悔。迴向淨土。誠懇翹勤。二十餘載不
倦。嘉慶十二年。年六十八。退監院。閉關數月。至臘月
二十八日。命眾念佛一晝夜。次早沐浴禮佛而化。闍
維。得白色舍利。數十粒（染香集）。
<other>際醒</other>
際醒。字徹悟。號訥堂。姓馬。京東豐潤縣人。幼通經史。
薙染後。徧歷講席。博貫性相兩宗。而於法華三觀十
乘之旨。尤為心得。參廣通粹如純禪師。明向上事。師
資道合。乃印心焉。後純公遷萬壽寺。醒繼席廣通。䇿
勵後學。宗風大振。每謂永明壽禪師。乃禪門宗匠。尚
歸心淨土。況今末代。尤宜遵承。於是專修淨業。主張
蓮宗。日限枝香晤客。過時則禮念而已。嗣遷覺生寺
住持。尋退居紅蠡山資福寺。衲子依戀。追隨日眾。遂
成叢林。醒為法為人。心終無厭。但一以淨土為歸。每
當開演如來。救苦攝樂之恩。或至淚隨聲落。聽者亦
未嘗不涕泗沾衣也。其語錄二卷。尤為切至。略言吾
人生死關頭。唯二種力。一者。心緒多端。重處偏墜。此
心力也。二者。如人負債。強者先牽。此業力也。業力最
<pb n="294"/>
大。心力尤大。以業無自性全依於心。故心重能使業
強。今以重心而修淨業。則淨業強。他日報盡命終。定
生西方。不生餘處矣。如大樹大牆。尋常向西而歪。他
日若倒。決不向餘處也。何為重心。我輩修習淨業。信
貴於深。願貴於切。以信願深切。故一切邪說。莫能搖
惑。一切境緣。莫能引轉。假若正修淨業時。達摩祖師。
忽現在前。令我捨淨趨禪。可以立地成佛。我不敢從
命。即釋迦如來。忽爾現身。謂更有異方便。勝於淨土。
令我捨此從彼。我亦不敢依教。此之謂深信。假如赤
熱鐵輪。旋轉頂上。不以此苦。退失往生之願。又若輪
王勝妙。五欲現前。亦不以此樂。退失往生之願。如此
逆順至極。尚不改所願。此之謂切願。信深願切。是謂
重心。以是修淨。淨業必強。業強則熟。極樂淨業若熟。
娑婆染緣便盡。臨終時。雖欲輪回境界。再現在前。不
可得矣。雖欲彌陀淨土。不現在前。亦不可得矣。然此
信願要在操之於素。到時自不入於岐路。如古德臨
欲命終。六欲天童。次第接引。皆不去。專心待佛。佛現
乃去。夫四大分張。此何時也。天童接引。此何境也。苟
素常信願。不到十分堅固。當此時。對此境。而能強作
主宰乎。又云。有禪者。問曰。一切諸法。悉皆如夢。娑婆
固夢也。極樂亦夢也。同是一夢。修之何益。答曰。不然。
七地以前。夢中修道。無明大夢。雖等覺猶眠。唯佛一
人。始稱大覺。當夢眼未開之時。苦樂宛然。與其夢受
娑婆之苦。何若夢受極樂之樂。況娑婆之夢。從夢入
夢。展轉沈迷者也。極樂之夢。從夢入覺。漸至於大覺
者也。夢雖同。而所以夢者。實不同也。可概論乎。嘉慶
十五年二月。預知時至。辭諸外護。屬曰。幻緣不久。虗
生可惜。各宜努力念佛。他年淨土。好相見也。臨寂半
月前。示疾。命眾助稱佛號。見空中幢旛。無數。自西而
來。告眾曰。淨土相現。吾將西歸。至十二月十七日申
刻。復告眾曰。昨見文殊觀音勢至三大士。今復蒙佛
親來。接引吾去矣。眾稱佛號愈厲。醒面西端坐。合掌
凝眸曰。稱一聲洪名。見一分相好。言畢結印而逝。眾
聞異香浮空。露龕七日。貌如生。髮白變黑。闍維。獲舍
利百餘粒。世壽七十。僧臘四十九（徹悟禪師語錄）
西史氏曰。修禪修淨。而獨歸心於安養。迹其梵行之
精嚴。導人之切至。抑何與蓮宗尊宿。如同一轍歟。為
人師。作佛祖。吾於是見之矣。
<other>起信</other>
起信。字香海。姓單。富春人。父華藏。博通內典。明向上
也。令信出家。往南屏求戒。教看誰字話。信窮參力究。
嘗徹夜不寐。兀坐一室。如木偶然。嘉慶元年七月望。
登吳山值夜分。見燈光互暎。晃乎心目。有省。歸語華
藏。華藏復令徧參知識。至蘇州。遇會一傳公。示念佛
法門。信即返杭閉關古梅庵。日課彌陀十萬聲。偶為
詩都指歸淨土。有念佛歌曰。念佛好。念佛好。萬事從
頭一筆埽。幾回背父走風塵。旅邸神魂多顛倒。不參
禪。不矜教。一鑪香篆縈繚繞。奔波肩擔沒來由。訪友
尋師何日了。休外求。只內照。衣裏摩尼無價寶。應聲
現色忒分明。六道神光誰欠少。水自流。山自峭。靜裏
觀來都入妙。笑他名利日忙忙。自在真修誰能造。月
沈西。鐘報曉。漫說容顏未衰老。古來賢哲若河沙。誰
非白骨埋荒草。獨此心。無壽夭。脫離苦海無煩惱。百
年身世等空華。空華勘破一長嘯。鉢囊懸。柱杖抝。撇
却塵緣歸路早。人生定數已安排。佛本天真非矜造。
閒住庵。嬾談道。吏難役兮君難召。禪牀鎮日坐忘機。
碧眼胡僧[覤-儿+丘]不到。曝晴檐。補破襖。一盂脫粟隨緣飽。
敢云閉戶慕清高。亦非目視諸方藐。生寡交。死絕弔。
氣盡皮囊便撇掉。土埋火葬總由他。不賸兒孫免不
肖。苦莫悲。喜莫笑。總是浮生夢未覺。大家拋却瓜葛
藤。刀環請唱還鄉調。有一言。最簡要。世人如入羅網
鳥。欲脫羅網何處求。唯有勸君念佛好。十七年十月
十九日。卒於東園隱修庵。臨終盥沐易衣。念佛坐逝。
<pb n="295"/>
逾時。頂可灼手。舉體入龕。輕如一氎。華藏贊以聯句
云。頂煖決生安樂剎。身輕顯示涅槃心。年三十七（钁
頭吟并序染香集）。
<other>真傳</other>
真傳。字會一。姓何。蘇州吳縣人。年十九。遇嬾珙和尚。
指示佛乘。受五戒。彭二林居士。招入文星閣。傳執贄
稱弟子。共修念佛三昧。年二十八。投杭州崇福寺出
家。研究楞嚴。唯識大義。為人講說。詞旨明暢。後住嘉
興楞嚴寺。矢志募修大藏經版。工興有日矣。忽疾作。
退隱蘇州鳳巢庵。一意西歸。嘉慶十七年正月杪。謂
其徒曰。爾等勿訝。明日余將去矣。至夜分。蹶然起坐。
西向念佛。含笑而逝。年五十三（參茶老人集）
西史氏曰。刊經助緣也。念佛正行也。疾作而專務正
行。固宜矣。
<other>達純</other>
達純。字粹修。號悉檀。姓朱。嘉興桐鄉縣人。自幼薙染。
住嘉興覺海寺。精修淨業。一十六年。建西方三聖殿。
春冬啟念佛期。遠近觀感。緇素雲集。嘗行般舟三昧
二次。一夕夢中。見大蓮華。從空而降。自此知見超卓。
辯才無礙。彭二林居士。逖聞道行。延住流水居。及文
星閣。領眾念佛。日課嚴密。常演講雲棲彌陀疏鈔。及
天台教觀。歷十載不倦。嗣開法南禪寺。百廢具興。淨
業無間。旋退隱殊勝庵。愈精念佛。嘉慶十八年冬示
疾。次年春。料理院務畢。時其徒悟靈在南禪。手書促
至。曰。余將長往。需汝一訣。二月十三日。集眾念佛。沐
浴更衣。跏趺說偈曰。多生濁苦纏緜。一旦逍遙變遷。
快覩彌陀影現。廓然別有一天。合掌而終。年六十三。
僧臘五十七（悉檀吟槀。染香集）。
<other>靈徹</other>
靈徹。杭州人。於郡之寶壽寺出家。精進念佛十餘載。
年踰五旬得疾。集眾念佛。以七日為期。自亦力疾隨
之。至三日。謝眾曰。吾得淨土生矣。諸公勉之。言訖而
逝。時嘉慶二十年（染香集）。
<other>道守</other>
道守。鳳陽人。出家九華山。三十年徧歷叢林。缾鉢蕭
然。恬淡自得。後住嘉興鍾埭鎮古剎。杜門念佛者四
載。嘉慶二十三年春。忽扁舟入城。徧勸檀越。專心念
佛。意極懇切。次日相契數人往候。見寮門未啟。排闥
視之。已趺坐化去矣（染香集）。
<other>列權</other>
列權。字天聖。海寗人。歸定高和尚為弟子。與徹迷同
居延恩。念佛精進。嘉慶二十三年冬。謂人曰。吾將逝
矣。走別四鄰。眾共驚異。欲送之歸。辭曰。勿爾。時尚未
至。翌日晚課如常時。至二鼓始歸寮。及寺眾曉起。則
趺坐終矣（染香集）。
<other>佛度</other>
佛度。安徽歙縣人。住蘇州南禪寺。過午不食。脅不貼
席。專修淨業。嘉慶二十三年春。有疾。辭諸道友。端坐
而化。有僧絕相者。嘉禾人。亦居南禪。與度道誼頗洽。
貌極陋。人多輕之。終日不言。持過午不食戒。晨禮四
十八願。及大悲懺。餘時佛聲不絕口。夜則面西危坐。
如是二十年。及度化去。乃曰。渠去我亦隨之矣。沐浴
焚香。面西合掌化（染香集）。
<other>覺源</other>
覺源。字性海。安徽定遠張氏子也。幼頴異。九歲五經
俱成誦。弱冠入邑庠。文名日甚。顧無心仕進。每作出
世想。閱華嚴法華。多有契語。亡何父母相繼沒。遂決
志出家。依金陵耆闍律師祝髮。禮封崇皓清律師。受
具足戒。時年已四十矣。自以出家遲暮。行苦行。堅持
戒律。不妄語。不非時食。手不觸金銀寶物。身不著獸
毛蠶吐。嘗於投子閱藏畢。行二時頭陀。徧參知識。聞
焦山借庵禪師。為洞下名德。特往參叩。機緣契合。遂
承印記。復住山中閱藏。愈深入教海。於華嚴奧旨。獨
<pb n="296"/>
有心得。口誦手披。不下數百過。乃至背誦不遺一字。
常為緇白。開演大義。抉幽剔微。聽者豁然。因自別其
號曰。一真法界。已而棲心安養。日課西方佛名。十萬
聲。脅不著席者。數十年。晚年石谷成公。延居高旻寺。
素患足疾。雖至增劇。而六時禮拜。無少間。復加禮普
明懺及彌陀四十八願。禮已。即誦佛名不歇口。見人
不談他語。唯以西方淨業。諄諄勸勉而已。計居十餘
載。緇白多欽其品。嘉慶二十四年六月。忽欲歸焦山。
成公堅留不可。歸甫逾月。示微疾。八月二十六日。晨
起。索浴竟。端坐念佛。如入禪定。闍維時。瑞雲盤空。有
光五色。從火際透起。獲舍利三大粒。瑩淨如玉。現藏
本山。世壽六十九。著有淨土詩百首行世（染香集）
西史氏曰。昔人謂乘戒俱急。生品最高。若有乘無戒。
流入鬼神趣中。源如是持戒。如是參修。非乘戒並急
者乎。彼輕視木又。而高談般若。嗚呼危矣。
<other>正真</other>
正真。字達宗。湖廣湘潭縣人。曾參高旻昭月貞公。薦
紳延主鷲峰古剎。初至則頺垣老屋。人不堪其憂。而
真則晏如也。已而檀施普集。百廢咸新。次第建諸殿
閣。復置田數百頃。率眾念佛。凡來求法者。雖臧穫所
不忍棄。示以持名法門。維時宰官薦紳。遠近緇素皆
服其品。太史姚姬傅。觀察章淮樹。尤為宏護。淮樹一
日邀真。相對據榻。出其二妾令受經。真曰。受經之法。
須正几中庭。焚香恭敬而後可。不然是慢法也。淮樹
如所教。既離榻。則梁墜而榻碎。淮樹異之。率二妾同
秉戒法。後舍二妾為尼。精修淨土。未幾。真慨然有隱
志。屏絕諸緣。著淨土偈若干首。道光元年正月九日。
令嗣法脫凡至寮。劇談安養樂趣。貌和神恬。旋自鳴
魚。念佛時許。命凡過堂食粥。及復至。則真已新衣逝
矣（染香集）。
<other>東瓜和尚</other>
東瓜和尚。遺其名。姓孫。杭州人。嗜食東瓜故名。出家
華嚴庵。為人緘默。竟日遊行街市。寒暑無間。經十餘
年。人莫測之。與鄰庵僧慧照友。將寂之前月。告照曰。
新正六日。吾行矣。汝合來送我。屆期。和尚。赴法慧庵
齋返。見照先在。曰。汝何來。照笑曰。汝與我約。特來相
送耳。和尚曰。微子言。幾忘卻了。遂盥沐新衣禮佛竟。
謂照曰。既行。不可無偈。為我書之。偈云。終日走街坊。
心中念佛忙。世人都不識。別有一天堂。怡然而終（染
香集）
西史氏曰。時至而忘歸期。前有道證。至此再見。何其
生死自如乎。而究其所以致此者。無他。心即佛故也。
今人念佛之功。日僅片時。且不能一其心於安養。而
亦欲冀臨終之瑞應。難矣哉。
<other>定基</other>
定基。字琳琇。臨海人。出家於天台山。受戒後。徧參知
識。晚居蘇州靜室。掩關九載。誓不食鹹味。刺舌血。書
華嚴經。八十一卷。日誦阿彌陀佛。為常課。道光元年。
詣鄮山禮阿育王塔。臂香供養。塔中舍利。現黃白二
珠。大如蓮子。光耀炫目。既歸得蠱疾。醫藥罔效。法侶
乘戒往視之。䇿以一心念佛。求生淨土。基曰然。即於
臥榻前。供接引佛像。令庵內僧眾。輪流念佛。至七日。
忽起坐。索浴易衣曰。速邀乘公來。其徒從之。乘戒至。
基謝曰。蒙君示我念佛。今晨見大勢至菩薩接引。我
得中品中生矣。遂斂目合掌而逝。眾聞異香。彌時方
息。年五十八（舍利瑞應錄）。
<other>悟靈</other>
悟靈。字軼羣。號幻如。浙之海昌金氏子也。幼有出塵
志。見佛輒膜拜。洎九齡。善病。亟請於父母。求出家。許
之。乃脫白於本城。安國寺西房。禮象隴上座為師。旋
圓具於杭州昭慶寺。時悉檀純。公方開念佛堂。於蘇
州流水居。靈裹具從之。六時持念不懈。復逐字禮華
嚴法華金剛圓覺等經。純公見靈脚根穩密。即授衣
<pb n="297"/>
拂。靈於淨土法門。諦信不貳。父早歿。勸母周氏。發往
生願。母後果無疾。念佛而脫。其兄蓮隱感而出家。純
公寂後。靈繼席南禪。三年引退。居松江韋陀庵。精舍
數楹。塵囂不到。與蓮隱同居。以念佛為日課。嘗於中
夜禪觀中。見天上眾星。由四方翕聚。成憶佛念佛四
字。字大尋丈。晶光晃耀。自是目炯炯有光。凡緇白聞
人以及農販牧豎。皆見而生。敬感化念佛者不下數
千人。靈既專志淨業。念從上往生諸人。自淨土聖賢
錄以後。無有續集。而高人輩出。不可湮沒無傳。於是
廣採博訪。輯為染香集一卷。自嘉慶以來。凡染香於
此法門者。罔弗紀載。越五年而書成。刻行於世道光
八年春患噎隔。集緇白交好。告以別期不久。諸君幸
各自愛專志念佛。以圖後會也。自製影堂聯句云。泥
牛吼落江心月。木馬嘶歸海上雲。絕醫藥。一意西歸。
入五月而劇。人來問疾但曰。生死事大。各自努力。便
口佛喃喃而已。十七日西向趺坐。持名。或問臨行一
句作麼生。曰。阿彌陀佛。良久。聲漸微。泊然歸寂世壽
六十一。坐三十五夏。三日合龕。貌如生（染香續集）
西史氏曰導母往生。感兄出家。可謂極孝悌之大者
矣。至其見星成字。葢精誠之極。心光發現耳。修淨業
者。勿懷疑貳焉。
<other>圓融</other>
圓融。字竺峰。姓姚。湖州德清人。年二十出家。薙染於
杭州石屋嶺煙霞寺。旋於昭慶律寺受具足戒。持守
無缺。而篤好禮念。以往生淨土。為一生決定志願。不
自住庵。恒依人以修。謂可免雜用心也。亦不定居一
處。合則留。不合則去。意氣灑落。不為膠執。其所住處
不樂隨眾作務。常靜掩一關。禮念並行。不禮則念。不
念則禮。無一時間斷。亦不少參以他法。竟以此二事
終其身。嘗於一日午間。念。阿彌陀佛名。魚聲朗朗。相
應徹一夜。直至次日晡時。人見其終無休歇。大聲喚
之。始止。自謂纔如半日耳。問其飢否。則曰我口中甜
水如蜜。常盈常嚥。受用無量。更不思食也。脅不貼席
者數十年。故少夢。偶有夢。亦不離禮念。更無異緣。其
夢中常見佛菩薩活動如生。間作獎勵之語。有時韋
䭾尊天導引念佛。葢其所夢皆類此。道光十年。三月
十九日。寂於杭城東園之天華庵。前數日。示微疾。自
知時至。略屬庵主數語。即默自持念。更無他言。寂後
示頂煖相。闍維於龍慶寺之普同塔。香柴無多。頃刻
化盡。世壽六十四。不畜徒（染香續集）
西史氏曰。居無常者。真解脫也。不畜徒者。真乾淨也
闍維速化。謂非不戀世緣之明徵哉。
<other>悟開</other>
悟開。字豁然。號水雲道人。姓張。蘇州木瀆人。幼孤。讀
書聰慧。喜經史根柢之學。而淡於功名。家貧。棄儒為
賈。一日見僧背負警䇿生死文句。市中行魚勸人念
佛。即猛省遂受三歸五戒。已而辭親。禮祥峰文公脫
白。旋秉具於高旻如鑑和尚。留住過夏結冬。窮參力
究苦不得入。一日偶觸踏破鐵鞵無覓處。得來全不
費工夫語。本參一句。廓然頓現。復閱古德。誵訛公案。
皆據實供通。旋開法於荊南顯親寺。未幾引退。歷居
雲間練川支硎等處。皆水邊林下。有所修建檀施不
足。即自罄其鉢囊。不住。則包裹以行。無貪戀心也。後
歸住靈巖之寶藏庵。所至白衣向化。尤夥。一以淨土
指歸。著有念佛百問。開示後學。自題偈曰。我以大悲
心。闡揚念佛法。仰祈三寶尊。慈悲加護我。假此螢火
光。化作智慧燈。照耀於世間。引之深入佛。念佛願往
坐。還來度含識。西方不退轉。直至成菩提。道光十年
入夏疾作。寄書遠道諸友。諄諄以生死事大為勗且
有秋盡當西歸之語。常住事宜。以次了畢。絕藥食。九
月二十日淩晨。向西趺坐。合掌誦楞嚴呪竟。接佛號
觀音號。良久聲微。奄然而化。恰在立冬前二日。次日
入龕。頂相猶溫。送者數百人。咸讚歎焉（染香續集念佛百問）。
<pb n="298"/>
<other>方海</other>
方海。字普澄。號西臺。姓崔。湖州烏程人。年二十一。入
天台華頂寺祝髮。旋受具於清涼寺際雲禪師專心
閱藏。淹貫諸論。已而駐錫蘇州杯渡庵。純提淨土。廣
勸緇白。從而信向者甚眾。先後遭父母喪。日禮華嚴
法華。諸大乘經。代親迴向。生平所著淨土詩。及書寫
經論無算。道光二十一年七月。忽語人曰。我月內將
行。諸未了願。屬付汝等。翌日而病。至二十七日。見幢
旛招引。曰。佛來迎矣。索筆作偈。據几疾書曰。七十年
來夢幻多。彌陀一句盡消磨。而今直入如來地。空有
雙忘禮寶陀遂擲筆而逝。世壽七十。僧臘四十九（西
臺賸稾）。
<other>昌茂</other>
昌茂。字在經。紹興人。年二十五。出家於南海積善堂。
詣鄮山舍利塔前。然指供佛。徧參名山知識。晚年住
蘇州松雲庵。終身供奉阿彌陀佛。及地藏菩薩。見人
輒談因果。勸修淨土。歸依者盈千。生平不放𦦨口。曰
無德行故。受人銀錢。隨受隨施。嘗刊佛經數種。及萬
善同歸等書。又鑄大鐘三具。發願度地獄眾生。道光
二十八年。正月二十三夜忽患胃疾。自知將終。禮佛
誦經。益加嚴密。命邀歸依弟子某某來。時夜將半侍
者勸待天明。曰。白菩薩至。吾定四更時去矣。口中念
佛不絕。令沐浴更衣。果至四更。危坐而逝年八十三。
闍維得青白色舍利十餘粒（王吟軒述）
西史氏曰。人疑白菩薩。為無常惡鬼。故師之生西。疑
信者各半。余昔聞師言。江河社稷之神。不敢僭受菩
薩之號。夫神且不可。況鬼乎。白菩薩者。或觀音應現
也觀其捨報安詳。合諸素行。往生無足疑者。
總論曰。自蓮宗之教行。有志之士。聞風向化者盛矣。
顧念佛者如牛毛。往生者如麟角。究其病根。信行願
不切故耳。如上諸公。或明向上而理事圓融。或專淨
行而戒忍堅固。卒乃出輪回。登聖域。甚哉。其善牖後
人也。彼身作沙門。而心非沙門者。覩此當何如愧奮
耶。
<other>往生比邱尼第二</other>
<other>湖上老尼</other>
湖上老尼。不詳其人。念佛誦經。極虔謹。精嚴戒律。有
道人每歲一來。來則劇談彌日。然後去。一日尼預與
道人約。待之不至。自言將逝不得與此友別。柰何復
待數日。又不至。乃命一舁龕斷橋上。手執線香一枝。
從容入龕。頃之火發。遂自焚。觀者如堵。至身已焦黑。
念佛聲猶不絕云（何士瑗陰隲文註釋）。
<other>本印</other>
本印。字松岐。吳縣人。幼多病。因發願出家。年二十五。
父母送之城中。圓通庵薙染。尋受具戒。別買屋數間
以居。名曰觀幻。戒行潔清。勤修福業。歷諸名剎。供佛
飯僧。迴向淨土。乾隆四十五年八月。自九華歸。結期
禮大悲懺。甫逾二七。忽感微疾。曰。吾生緣其盡乎。遂
輟懺。專持佛名。至十月初旬。臥牀七日。右脅西向。念
佛無間。已而屬付後事畢。命其徒誦阿彌陀經。至三
周。寂然而逝（西方公據集驗）。
<other>遂欽</other>
遂欽。字越成。無錫人。九歲出家。稍長遇一尼師激發。
專持佛名。行住無間。尋住蘇州南園白衣庵。興復殿
堂。念佛益切。年五十。始受具戒。至五十五。其年三月。
雞初鳴。召其徒曰。吾將去矣。徒曰。師無他恙。何出此
言。因泣下。欽曰。癡人。哭我何益。認真念佛可爾。遂趺
坐西向。同稱佛名。盡炷香乃逝。事在乾隆五十三年
（西方公據集驗）。
<other>律宗</other>
律宗。字聖可。嘉定人。三歲失母。其祖母擕至蘇城圓
通庵。尋薙染受具戒。少好禮佛。長誦法華經。苦不能
解義。因詣金山。及杭州崇福。參究累冬。歸而專修淨
<pb n="299"/>
業。屢詣諸名山。供佛飯僧。年五十三。得咳疾。遂閉關
不出。以西方為期。至年六十四。正月望。集諸緇白。同
稱佛名。至日昃。顧視左右。勸勉修行。語劇苦切。尋舉
手稱西方極樂世界。大慈大悲。阿彌陀佛。如是者三。
趺坐而逝。蓮華香滿室中。事在乾隆五十五年（西方
公據集驗）。
<other>佛琦</other>
佛琦。字見琳。長洲縣人。自少不願有家。既長。其母送
閶門外雨華庵。薙染。尋受具戒。已而受城中崇佛庵。
尼道堅屬付。繼為庵主。募金千餘兩。造西方三聖旃
檀像。高八尺。歲結七日期場。集淨行僧。為念佛會。歷
諸名山。供佛飯僧。為常州天寧寺。置田三十畝。晚而
專修淨業。將逝前三日。見菩薩現身。兩童子侍。或言
聞菊花香。琦曰。此青蓮華香也。乾隆五十六年。八月
晦。有近事女問疾。琦令扶起。集眾焚香。稱佛名可二
千聲。遂逝（西方公據集驗）
西史氏曰。飯僧作福。在家人恒有之。今出家女眾。亦
屢見焉。謂非能破慳貪者乎。雖然。女眾可以修福。而
號為沙門者。愈當精進。若夫但圖人之供養。而不知
己之承事。嗚呼。其亦可以已矣。
<other>蓮芳</other>
蓮芳。不詳其所出。居崇佛庵。目擊琦往生事迹遂亦
密密行持。年三十餘。得疾。念力益堅。臨終。亦正念分
明。面西趺坐。合掌而逝。事在嘉慶十三年（染香集）。
<other>朗然</other>
朗然。姓沈。嘉善人。年十八。見嫂氏產難之苦。自誓不
字。求父母出家。於邑之陶莊淨池庵。專志淨土。行持
既久。閒忙無間。嘉慶十三年。謂其徒福緣曰。吾三月
中。已三夢寶池。跏趺華中。往生有分矣。汝當篤志念
佛。自然水到渠成。功不唐捐。慎母錯過。至三月念五
日。無疾坐脫。年七十一（染香集）。
<other>妙成</other>
妙成。湖州菰城何氏女。生有慧性。髫年。即容止端莊。
不同常兒。母故奉佛。每見母舉佛號。便合掌相和。年
二十一。適同里王生。未半載。夫亡。翁亦信心念佛顧
家貧。成勤紡績。以供菽水。朝暮則誦華嚴。持佛號。為
常課。如是。十餘年。後翁出家為僧。姑繼亡。成亦投本
城北門外廣嚴庵為尼。旋受具戒。持守嚴恪。益專志
誦經念佛。甘棲淡泊絕意攀援。嘉慶十九年。示微疾
語侍者曰。吾生緣已盡後三日。當西去。若輩幸自努
力修持。或有見期。勿忘吾言。至第三日。正趺坐誦佛。
忽舉首曰。接引佛已到。吾行矣。即瞑目而化。年四十
七（染香續集）。
<other>道乾</other>
道乾字世禪。嘉禾雙溪陳氏女。年十七。出家於秀州
之蘿庵。喜清淨自居看古德機緣。遂發明向上志。圓
具後。詣天台國清寺。參寶林珍公。見時便問。如何是
大人相。珍曰。待汝除卻五障來。即向汝道。乾曰。與麼。
則瞞和尚去也。珍曰。汝那裏學得這虗頭來。乾不覺
汗流浹背。便禮拜。珍復問曰。如何是大人相。乾展兩
手示之。珍公印可。旋受衣拂。乾既得旨。罷參。住南湖
之草庵。庵破敗不堪。處之晏如也。操履真實。順逆一
如。平居一字一禮。三轉華嚴。課大般若經數十部由
是道風遠著。施者雲集。次第建諸殿堂。其庵居偈曰。
學道殷勤年復年。從今不著有無邊。歸家莫便家中
坐。好為人耕劫外田。又於庵中設念佛堂。晝夜魚聲
不絕者。垂四十年。嘉慶二十五年冬。示微疾。十一月
十一日。謂其徒曰。吾明日寅時。當去矣。至時說偈曰。
八十八年。無貪無戀。歸去來兮。水清月現。命眾同聲
念佛吉祥而逝（染香集）
西史氏曰。自古及今。禪淨雙修。而出自女眾者。葢鮮
矣。至其居不求安。殷勤辦道。宛具大人之相。苟非真
實了當其可勉強為之耶。
<pb n="300"/>
<other>蘭若庵尼</other>
蘭若庵尼。失其名。姓陳寗國郡西世家女。西禪寺僧
某。未出家時。聘為室。後某棄家為僧。尼亦出家於三
乘庵旋移居蘭若。日則隨眾作苦。夜則獨坐念佛。性
甘淡泊。其兄時遺衣食。卒乃卻之曰。我既出家。若常
與在家昆季往還。仍如未出家矣。後念佛坐化。時當
酷暑。七日肉身不腐（染香集）。
<other>道悟</other>
道悟。字慧心。姓汪。松江華亭人。早喪父。寡兄弟。與祖
母母氏同居。家甚貧。守貞不字。已而投吉祥庵出家。
旋詣地藏院受具戒。念佛精進。道光十三年。六月。母
氏念佛而逝。七月。祖母亦逝悟於八月五日。請戒師
道生和尚。告曰。大事了畢。吾欲西歸。懇置龕一具。明
日。邀眾念佛一天。以為助緣。是晚香湯澡浴。及旦。集
眾念佛一𣱳日。至夜告曰。佛來接引矣。跏趺而逝（楊
藕槎筆記）
總論曰。或謂女人有三隔五礙。何以得生淨土。是不
知眾生之身。皆由業造。視業輕重而分男女。今以女
身而決志出家。斯其宿業決定消除。以是而登清泰
之鄉。成菩提之果。而女身男身。了不可得。復何有所
隔礙哉。

淨土聖賢錄續編卷一

<sarticle>淨土聖賢錄續編卷二</sarticle>

<other>往生王臣第三</other>
<other>張師誠</other>
張師誠。字心友。號蘭渚。湖州歸安人。父夢日輪照窗。
寤而生師誠。母早故。事父以孝聞。少年登科第歷任
封疆。為江蘇巡撫。見蘇城殺業甚夥。屢出示勸戒。遇
放生河等處。則嚴捕魚之禁。署中不宴客。不殺生已
而長齋奉佛。棲心淨土。自號一西居士擇前賢淨土
論說。輯徑中徑又徑一書。後附淨土歌詠。其自作數
十首。最為警切。今錄其八首。一云。佛緣幸遇識鴻名。
火急西歸此一生。不向此生拼力去。胞胎再入墮無
明。一云。纔提佛號眾魔侵降伏云何到一心。口耳相
聞心應手。牟尼歷歷字推尋。一云。全拋名利與悲歡。
切已無如此一端。斫斷愛繩憑慧劍。雲棲七筆萬回
看。一云。船乘大願度塵寰。自利利他念一般。先借枝
棲蓮界穩。羽毛豐滿任飛還。一云。執持無間矢初衷。
尤在臨時一念融。堪惜坡公公據在。未能著力棄前
功（自注東坡常以彌陀像自隨謂生西方公據似有志於淨土者乃疾革時則曰西方不無然箇裏著
力不得錢世雄云固先生平時履踐至此更須著力曰著力即差語絕而逝是東坡臨終竟未著力不能徃生
良可歎息）。一云。最怕臨終神識迷。舌根堅硬氣難提。若非
平日心專一。那得資糧助往西。一云。唯心自性理難
明。水火鏡觀取譬精。念到一心心佛合。臨時自有佛
來迎（自注般舟三昧經水火鏡之喻謂以鏡具水火之性喻眾生本具佛性之力也須假日月之光
來照者喻彌陀慈光攝取之力也以珠艾能引水火者喻信心念佛之力也故知唯心淨土自性彌陀非託空
參果能專注靜修念到一心不亂則此心此性克復其初與佛融成一片臨命終時自能見佛）。一云。
稍留一愛未全捐。便恐臨時被此牽。欲出娑婆除必
盡。次公名論許重詮（自注宋楊次公嘗謂愛不重不生娑婆念不一不生極樂夫極
樂之生必由念一洵為至論而欲出娑婆設有一愛未除即恐難離世網非獨愛重者然也當云愛不除不出
娑婆似更精到）道光八年。年六旬餘。乞假歸里。靜居斗室。一
意西馳。逾年卒。臨終時。誦彌陀經畢。纔與佛號。至第
五聲。寂然而逝（張蘭渚年譜。徑中徑又徑。汪石心述）。
<other>章攀桂</other>
章攀桂。不詳其人。乾隆間。服官在外。篤信淨業。自號
寶嚴居士。與投子沙門世惺。輯蓮宗集要一書。自為
序曰。淨名云。隨其心淨則佛士淨。華嚴云。應觀法界
性。一切唯心造。皆唯心淨土之旨也。樂[邱-丘+(看-目)]苦域。金寶
泥沙。垢淨心生。麤妙境現。此理唯禪淨雙修者。可以
默契。初機淺學。何由得其門哉。永明料揀云。但得見
<pb n="301"/>
彌陀。何愁不開悟。而雲棲謂持名一法。徹上徹下。大
小兼收。所以修淨土者。當以持名為正課。以修一切
善法為助因。正助既分。而後修行之路。較然不惑。蓮
池大師疏彌陀經。以信願行。判為一經資糧而以一
心不亂專持名號為宗旨。洵確論與。余素慕佛乘。主
心西極。雖宦遊幾三十年。夷險備歷。而十念定課。未
嘗一日忘也。己酉春。與投子憨公遊浮山。至華嚴寺。
偶於案頭見龍舒淨土文。理明詞達。誠為淨土津梁。
但篇帙稍繁。讀者或不終卷而廢。乃與憨公。徧取淨
土諸篇。細心商確。重加編集。冗者節之。缺者補之。分
門別類。略如蘧庵之淨土指歸。而大旨一主阿彌陀
經。以持名為宗旨。故開卷即以此經冠首。俾行人知
先守約。二六時中專持名號。以為正行。而以深信發
願。為往生前茅。信願行三者相須。淨業乃成。葢淨土
為佛門。之異方便。而持名又異方便中之方便世。書
凡六卷。帙雖半於龍舒。義實該乎蓮藏。爰付剞劂。質
之四方淨侶。倘以為不背教理。不越淨規。愚者暫得
心開。智士益增淨行。斯願足矣。若夫唯心淨土。則在
當人默契。固無須門外漢之饒舌也。後莫知其所終
（蓮宗集要）
總論曰。向來載宰官往生。不下數十人。然皆古記所
傳。而近代者無聞。余廣採博訪。寥寥然僅得二人。焉
何夙因之易昧若斯也。嗚呼。豪貴學道。自古為難。況
當像季。不更宜然。今者。一則居尊貴。而不戀世榮。一
則歷夷險而不廢定課。有志淨業者。當以二人為軌
則。所謂案牘雖忙姑少置朝朝十念不宜虧不覺深
味乎其言哉。
<other>往生居士第四之一</other>
<other>黃武城</other>
黃武城。泰州姜堰人。世業儒。遇法宗和尚導以念佛。
康熙十年。染微恙。沐浴更衣。請法宗至決擇臨終四
關。忽猛省。頓斷恩愛。不容妻孥相見。一心念佛。三日
後。趺坐合掌而逝（蓮藏）。
<other>吳如庵</other>
吳如庵。徽州人。入籍常州宜興縣。生平信向佛乘。參
璞中和尚。遂修淨業。康熙十二年夏。示微疾。以數珠
分給子女。教之修持。其姻親俞有光往省之。與如庵
談及念佛法門。如庵曰。念佛之法。須間也念。忙也念
行坐也念。夢寐也念。乃至鬼哭神號無不念。纔是真
念佛的人。欲得此真念者。只在一信字。汝當緊信。汝
當緊信。乃說偈曰。參禪念佛本非歧。三聖慈悲引我
西。普勸世人勤念佛。白蓮臺上見阿彌。遂命家人。朗
念佛號。趺坐而逝（蓮藏）。
<other>愈有光</other>
俞有光。新安人。幼居宜興。與吳如庵同修淨業。日持
佛號五千。金剛經三卷。發願往生。後見如庵西歸。益
加精進。書念佛緊要四字於牀右。以自警策。康熙二
十三年三月三日。徧別親友。作偈曰。西方淨土是吾
家。一句彌陀度歲華。清磬數聲明月上。此身隱坐白
蓮華。初八日。示微疾。謂家人曰。吾去。汝等切莫啼哭。
當念佛相送。十二日。閉目寂然。眷屬圍繞。忽張目曰。
念佛緊要。言訖而逝。年七十八（蓮藏）。
<other>蘇起鳳</other>
蘇起鳳。字岐山。崑山人。幼年矢志宗乘。徧參知識。有
所悟入。一生戒殺。蟲蟻不傷。晚年篤修淨土。四威儀
中。未嘗間缺。康熙三十八年。年已八十。時值嚴寒。擁
被而坐。十一月二十六日午間。謂其孫甸方曰。淨土
之緣熟矣。三日前即見佛來。吾不欲顯言耳。今夜子
時。吾往矣。更餘披衣而起。焚香然燭。端坐向西。命家
中人念佛。自亦隨之。將三更聲音漸低。寂然而化。有
吳敬山者。與起鳳同里。為蓮社友。年逾七十。發願參
學。甸方以其年老。勸之專修淨土。可以一生成就。敬
山信之。晝夜念佛不輟。未及一載。其至戚友來。謂旬
<pb n="302"/>
方曰。今早敬山見護法神現。接引往生臨行安然坐
脫。屬我致謝是以來耳（西歸直指）。
<other>惲又騑</other>
惲又騑。常州人。素誦金剛經。長子嗣曾。季子臯聞。皆
修淨業。其年春。又騑疾作。二子呈蓮藏一函。又騑甚
喜。二子曰。大人既信淨業。何不從此修持。又騑遂以
佛誕日茹素。日持佛號萬聲。至五月二十六日。諸子
進參劑。又騑不服。曰。藥醫不死病。乃舉念珠云。佛度
有緣人。時舉家忽聞蓮華香。諸子驚異。請曰。大人此
際意況若何。答曰。月白風清。香烟滿路。遂面西端坐
而逝。事在康熙三十九年（蓮藏）
西史氏曰。修淨業者。不在時之久。而在信之篤。又騑
發心。纔一月耳。一念堅勇。疾證菩提。游移莫決者。此
誠可為龜鑑也。
<other>王貞生</other>
王貞生。崑山人。父彥敷。為崑庠善友。崇奉三寶。而貞
生多習氣。不甚信奉。一日得病。見有長大黑鬼。謂是
前世怨仇。貞生怖甚。遂勇猛念佛。求生西方。念佛稍
懈。鬼形遂現。由是往生益切。念佛益銳。念至數日。鬼
不復現。臨歿時。至氣盡力竭。其聲漸低。隱隱向西去。
（西歸直指）
西史氏曰。臨終善友。最為難值。貞生所見惡鬼。明為
怨仇。實則善友也。且貞生既得往生。惡鬼必能度脫。
一得兩全。不可謂非幸也。
<other>蔡鵬九</other>
蔡鵬九。字資萬。蘇州西洞庭山人。世為賈。鵬九則好
二氏書。與高人逸士遊。後遇唯然和尚。勸修淨業。始
誦佛經。舉放生會。已而持長齋。自號虗白居士。亡何
得疾。以乾隆四十五年。八月八日終於家。先一夕。洗
浴。將旦集家人與訣。謂曰。世間眷屬。報盡則離。圖久
長者。當結法緣。若輩勉之。眾哭。曰。勿哭。為我。齊聲唱
阿彌陀佛。復謂其子曰。吾蔬食者。一年矣。喪中設祭
享賓。勿用肉。汝若憶我須常斷殺。能斷殺者。是為孝
子。勉之。遂轉面向西而逝。及將斂。遷尸於堂。向西如
故。其子跪而祝之。面始仰。卒年五十（一行居集）
西史氏曰。往生者。首重慈心不殺。經有明文。今汝若
憶我一語。直身眾生之身。心菩薩之心矣。悲哉言乎。
<other>唐漚和</other>
唐漚和。不詳其出。身列武庠。初不信因果。晚年與鑒
機子遊。始信向。因教以受持十念法。精進不懈。年九
十六。示微疾。忽躍起合掌曰。佛來迎我。溘然而逝（蓮
宗集要）。
<other>陳君魁</other>
陳君魁。池陽貢生也。遇淨川老僧。指示念佛。遂長齋
戒殺。精勤禮念。晝夜不輟。發願印施龍舒淨土文。結
菩提緣。未半年。兩覩阿彌陀佛。身滿虗空。末後又見。
自知往生時至。沐浴焚香。手執數珠。端坐而化（蓮宗集要）。
<other>陸士銓</other>
陸士銓。字近堂。蘇州元和人。始習扶鸞術。歸玉壇為
弟子。後為壇友祈疾。神教禮梁皇懺。士銓因禮懺發
心。遂詣天寧庵。受菩薩戒。會有寂根菩薩。自極樂國
來。降於玉壇。開闡淨土法門。教人痛念生死。屏絕歧
趨。一心念佛。先後凡十一會。由是與會者。始知回向
極樂。然故習未忘。多有出入。唯士銓一意持名修觀。
誦法華經。長齋一二年。尋得瘍疾。漏下減食遂開肉
戒。而疾亟。臥牀不能起。自知將終。愧悔甚切。先歾前
七日。屏葷腥。連稱阿彌陀佛。有女年十餘。戒以持齋
念佛。去時勿哭。及病革。目光上燭。若有所見口稱白
蓮白[鴳-女+隹]。及諸上善人。復連稱佛佛。右脅而逝。異香滿
室中。時乾隆五十二年。五月十八日也。年三十九。已
而諸友詣壇。叩士銓生處。王天君報曰。陸子大幸。若
非臨終正念。幾至墮落。現已得生西方邊地矣。其明
年。五月朔。士銓降壇示諸子曰。有一件最切己事。人
<pb n="303"/>
人不能逃。人人多忘却者。汝知之乎。現前爾等。四大
輕安。精神強健。曾不思一旦臥病於牀。魂離魄散。東
西不辨。南北不分。前路茫茫。毫無把握。隨業輪轉。受
苦無窮。唯有平生虔修淨業者。到時自見佛來接引。
生蓮華中。受諸快樂壽命無量。諸子有志斯道者。當
講信行願三事耳。信者。信西方之有淨土。猶此城之
有閶胥。娑婆在東。猶此城之有婁葑。娑婆既實實是
有。淨土豈不實實是有。同在圓明覺海之中。舉念可
到亦猶同處一城之內。舉足可到也。既信得淨土決
定可到。又須信念佛法門。如穿衣喫飯一般穿衣免
凍。喫飯免飢。念佛免生死。今日信明日不信。未為真
信。終身信。一念忽不信。未為真信。從今日去。直至命
終。一信到底。更無纖毫疑惑。方為真信既信有西方
矣。又信有念佛法門矣。空言讚歎。何益生死。故凡發
信心者即當如教奉行。今日信。今日即行。明日信。明
日即行。切不可曰。我今後生。且待耄年未晚。不見道
青冢多埋紅粉骨。黃泉半是黑頭人。何耄年之可待
也。又不可曰。我父母之事未完。兒女之債未了。且待
閒暇無事時未晚。豈知無常迅速。鬼使臨門。不可向
他道。我父母之事未完。兒女之債未畢。且待閒暇無
事時。然後來也。又有勇猛一時。懈弛一時是謂人而
無恒。譬如雞之抱卵。必其息息不離於卵。俾熱氣相
續。方能生育。若今日抱之明日去之。未有能生者也。
涵養蓮胎。亦復如是。至願之一字。尤為緊要。世間信
佛念佛者。固不乏人。然或求現生富貴。或求來世福
壽。得好人身。不至墮落。此為背佛意指。佛教。你出生
死。你偏要入生死。佛教你生極樂。你偏要住娑婆。一
生信行。盡付東流。譬如耕田下了稗子。而望其生苗
也。有是理乎。故發真信者。當行真行。行真行者。當發
真願盡此一生。決定不生天上人間。決定要生西方
淨土。如此念佛。方為隨順佛語。不至唐喪光陰諸子
勉之。其後四年。嘗再降黃敬敷家。勖勉同壇。語多切
至（一行居集西方公據書證）。
<other>馬榮祖</other>
馬榮祖。字宁良。浙江秀水人。少能文。弱冠補諸生。父
母早逝。事繼母甚謹。年三十。得咯血疾。又五年疾甚。
進食輒吐。有僧祥峰者。未出家時。與榮祖習。及是參
學還。宿慧頓開信解通利。榮祖心異之。語及却病方。
祥峰曰。子病殆非藥石所能療。子能放下萬緣。觀佛
念佛。日久功深。坐斷無明。無量劫來。生死重病。直下
解脫。復何身病之患乎。榮祖瞿然有省。遂長齋修淨
業。病良已。先是夜夢虗空中。涌出壽字。不可算數。光
明爛然。已而閱梵書。云阿彌陀。一名無量壽。亦名無
量光。適與夢符。益自喜以為宿緣在是矣。尋讀六祖
壇經。默契法原。愧悔交切。後詣山陰大覺林。受三歸
五戒。日持佛名三萬。阿彌陀經金剛經。各一周。兼修
淨觀。暇輒邀諸梵侶。晝夜課佛名。其年正月下旬。自
蘇歸。閱月病作。三月初。臥牀不能起。謂所親曰。我從
三十五歲。發菩提心。唯求嚴淨佛土。利益眾生。雖卿
相之榮。視同敝蹤矣。今即沉疴在體。然一念歡喜心。
未曾少變。庶幾臨終正念。直往西方耳。或問數口嗷
嗷。何以善後。曰。此有天焉。非吾所及也。至十八日。晚
云。明日要大懺悔。晨起搭衣禮佛。向西端坐。誦阿彌
陀佛名數百。及雲棲發願文。盡炷香。乃就寢。又三日
云。三聖現前為我說法。我常在大光明中。其明日又
云。菩薩以淨水沐我。洗我夙垢。頓獲清涼。樂不可言。
向晚。有友沈鴻調來視。問念佛否。曰。念。鴻調曰。不可
著相。曰。即心即佛。何著之有。遂屏諸穀食。日飲茶二
醆。已而唯飲淨水者二日。方向午。謂家人曰。佛來迎
我。連舉阿彌陀佛。右脅而逝。時乾隆五十六年。三月
二十九日也。年四十八。無子。遺命不立後。時祥峰和
尚。方閉關蘇州文星閣。修念佛三昧。其年冬夜夢三
人入室。南向坐。其一僧服。旁兩居士。神儀儼然。上有
<pb n="304"/>
白光覆頂。祥峰禮足已。問三大德何來。僧服者曰。西
方來。祥峰曰。莫非阿彌陀佛國中人否。曰然。因問何
名。三人同聲曰。汝名甚麼。祥峰曰。弟子法名達文。僧
服者曰。却來妄語。祥峰曰。真也非妄。僧服者又問。汝
名甚麼。祥峰曰。弟子法名達文。僧服者云。還要妄語。
祥峰曰。弟子實非妄語。如何上座云我妄語。僧服者
曰一切眾生。以妄為真。執假為實故受輪轉。若有智
者。知是妄語。即無輪轉。汝莫自迷失本真心。當知真
心無心。真知無知。覺知乃魔。佛無知覺。汝當信受。莫
懷疑惑。祥峰言下開悟。復進曰。上座之說的是佛法。
不可思議。請問上座。既自阿彌陀佛國中來。可曾見
阿彌陀佛否。左一人答曰。我向汝說汝終不信。汝須
親見始得。三人齊起。各向祥峰頂上一拍。為說偈曰。
應當勤精進。修諸清淨業。因深則果實。慎勿生疑惑。
又曰諸法從心生。諸法從心滅。心法本來空。取舍不
可得。又曰。生佛心法等譬如夢中鏡。如幻三摩提。汝
已知少分。偈畢。忽見馬榮祖。嚴整威儀。頂禮三人。三
人即騰空。向西而去。空中樂音嘹亮。佛聲朗然。榮祖
更向祥峰三拜。曰。蒙師勸我。修淨業。歸依三寶。今已
生淨土。得大安樂。故求菩薩。來演妙法。以報深恩。又
向祥峰三拜。合掌念佛。向西而去。適晨鐘乍發。遽然
而覺。向晨書之為紀夢篇。祥峰後隱婁江福城院。臨
終。預知時至。念佛坐脫（一行居集。西方公據。書證染香集）
西史氏曰。前近堂以降壇而勖同學。今宁良以托夢
而謝深恩。孰謂一生安養。杳無信息乎。雖然機緣未
熟者。不可一槩例也。
<other>彭希涑</other>
彭希涑。字樂園。號蘭臺。蘇州元和廩生。即二林居士
從子也。年二十六。舉於鄉。少喜蔬食。成童後。即長齋
五年已而得咯血疾。始開肉禁。然因病發心。遂信向
佛乘。持六齋。誦華嚴經。日課西方佛名。求生淨土。雖
舟車南北。未嘗廢忘。嘗作回向詩十首。一云。輾轉因
緣十二支。塵沙劫數了何時。空王足下勤稽首雙淚
潛流不自知。二云。風力吹人豈自由。幻緣牽引惹閒
愁。病魔天遣重重逼。垂死方悲不早修。三云。由來色
相盡空虗。萬劫貪癡未易除。何似彌陀一句子。六根
收拾了無餘。四云。營營逐逐不如閒。人命須知呼吸
間。却恐修行迷正路。臨歧回首黑漫漫。五云。靜觀深
時落日斜。了知極樂路非賒。十年蕩子無歸處。一念
回光便是家。六云。疏風林下百千樂。好鳥枝頭和雅
音。一百八粒菩提子。種得蓮根十丈深。七云。心心相
續憶彌陀。萬事浮雲一任他。何待命終生彼國。現前
先已出娑婆。八云。塵障空時法身現。潭心月暎為波
清。大千無盡音聲海。收拾聞根絕送迎。九云。佛心念
佛原無隔。六字緜緜覺亦忘。我已千生病煩惱。醍醐
此日灌焦腸。十云。我為菩提發宏誓。不求福利與生
天。盡虗空際普賢願。未到蓮[邱-丘+(看-目)]怎得圓。二林居士以
雲棲往生集。事詞太略。欲重加採葺。續以近今故事。
甫創其凡。希涑欣然任之與妻顧氏。篝燈鈔寫。成書
九卷。名曰淨土聖賢錄。刻行於世。又嘗手書法華經
一周。累年始竣。乾隆五十八年十月三日病瘧且痢。
自房中出。就母寢。絕口不及家事。日唯勸母念佛。曰。
他日西方好相見也。先歾前三日。請澄谷和尚至牀
前設几案。受三歸五戒。懺悔發願。益加懇至。自言一
二日間。淨念現前。寶池蓮華。宛然可掇也。十三日早。
命家人張接引佛像。移榻向西。仍請澄谷和尚至。曰
煩師。助我念佛。至晚口喃喃誦佛名。右脅而逝異香
滿室中。年三十三。二林居士贈以詩曰。徧界蓮華撲
鼻香。翛然撒手便還鄉。昌黎不識西方路。孤負當年
十二郎。顧氏。名韞玉。早慧能詩。年二十九。得疾亦念
佛坐逝（蘭臺遺槀）。
<other>彭紹升</other>
彭紹升。法名際清。字允初。一字尺木。蘇州長洲人。幼
<pb n="305"/>
聰穎。年十六。為諸生。明年舉於鄉。又明年。捷南宮。以
名進士終於家。初不信佛。好世間文字。志存利濟。忽
自省曰。吾未明吾心柰何。或告以道家修鍊法習之
三年不效。後讀佛書。爽然曰。道之所歸在是矣。始信
向佛乘。慕梁谿高忠憲。廬山劉遺民之為人。故又號
曰二林。以兩公修學地。同名東林也。性純孝。居母喪。
宿殯側者三年。父歿。建念佛道場。又願以平日所誦
華嚴經十部。彌陀經一千部。金剛經一千部。佛號一
千萬聲。代父回向西方。已而盡棄所習。專心竺教。好
方山永明之書。尤推蓮池憨山。為淨土之前導。年二
十九。斷肉食。又五年。從聞學定公。受菩薩戒。自是不
復近婦人。以知歸子自稱。嘗言志在西方。行在梵網。
其自誓。文云。若我際清。既受戒已。還復破戒。增長惡
法毀壞善根。唯願護法諸天。速行誅殛。為世鑒戒。若
我際清。克厲身心。護持戒品。盡此形壽。必生安養十
方三寶。為我證明。俾我速得念佛三昧。臨命終時。遠
離塵垢。親見彌陀。脫然西邁。更無遮障。見者聞者。如
我發心。生極樂國。獲無生忍。回入娑婆。普度有情。俱
成正覺。後閉關文星閣。修一行三昧。顏所處曰。一行
居。作閉關詩十首。一云。福德門頭事孰真。脚邊狼籍
幾多春。而今回向無生國。蜨夢龕中瞌睡頻。二云。我
佛真身徧十虗。塵塵寂滅更無餘。休將知見重分別。
一念回光識得渠。三云輪珠一串無頭尾。念念明時
粒粒圓。六字打開無盡藏。拈來放去只如然。四云。園
居深處悄如山。長日何人更扣關。報與諸公勤護惜。
休從門外苦追攀。五云。堯峰山下雲深處。聞說幽人
䇿短蔾。多事東風輕漏泄。經聲又度小樓西。六云。一
枝梅蕚破寒林。得意春風枝上禽。聲色堆中休錯過。
焚香為爾念觀音。七云。舉首低頭放下看蓮池不隔
一毫端。迦陵音裏分明說。常寂光中休自瞞。八云。閒
話閨中破寂寥。人傳此夕是元宵。法華課罷無餘事。
龍井新茶試一瓢（目注時為二女子授法華經）。九云。重向尼山訪
舊盟。鏗然點瑟話無生。蓮華脚下如輪大。沂水春風
掉臂行。十云。香山老子最清真。每到歧涂一問津。莫
悵華原消息斷。谿邊依舊十分春。又令畫工繪極樂
世界圖。悉本淨土三經。依正莊嚴。凡四易稾。閱半載
乃成。自題偈曰。若人欲了知。三世一切佛。應觀法界
性。一切唯心造。我讀華嚴偈。信入淨土門。由諸佛淨
願。成就妙莊嚴。淨願如虗空。不拒種種相。無邊功德
水。涌現寶蓮華。一華一眾生。具有如來藏。寶池及寶
樹。圍繞寶闌楯。重重妙樓臺。充滿虗空界。或浴香水
流。或享上妙味。或趺坐經行。或誦經聽法。或衣裓盛
華。供養十方佛或上善同會。畢入菩提場。眾鳥共天
樂。暢發和雅音。從聞入思修。一念總超越。況乃無量
壽。安坐寶華臺。慈雲覆人天。諸根普一雨。聞法得解
脫。直至次補處。如斯利益事。思議何可窮。亦如彼畫
師。一心所轉變。不離毫端量。現此寶王居。非我復非
渠。一即徧一切。畫與能畫人。畢竟了無有。願見者聞
者。如我所發心。[(馮-(烈-列)+廾)/几]茲一念功。自致不退轉。何論萬億
程。當處悉具足。又憫末法眾生。不具正眼。互相抵觸。
著一乘決疑論。以通儒釋之閡。著華嚴念佛三昧論。
以釋禪淨之諍。著淨土三經新論。以暢從上蓮宗未
竟之旨。其居士傳。善女人傳。淨土聖賢錄。隨機接引。
世多傳而誦之。又嘗醵金萬兩。權入出息。以剏佛宮。
刊教典。飯僧眾。開近取堂以周窮乏。置潤族田以贍
貧族。舉恤[釐-未+牙]會以濟孀居。立放生會以全物命。各有
發願文。回向淨土。於蘇杭僧舍。屏居十餘年。日有課
程。預為終制。俾無立後。乾隆六十年秋。下痢。仍居文
星閣。入冬。精神漸耗。將諸善會貲。一一屬付其姪祝
華。令以後永久勿替。有僧真清。問曾見瑞應否。紹升
曰。有何瑞應。我大事在來年開印日耳。至嘉慶元年
正月二十日清晨。作辭世偈云。出沒閻浮塵點身。流
離瑣尾竟何因。而今驀直西方去。瞥眼收回萬劫春。
<pb n="306"/>
遂西向趺坐。念佛而脫。時果為署中開印日。年五十
七（居士傳。二林居集。一行居集。觀河集。彭氏家譜。僧真清述）
西史氏曰。余聞二林不若一林好。就了廬山去錫山。
竊深然其語。及讀一行書。而歎其去就之得宜。讀決
疑念佛兩論。覺非一非二。無我無渠。乃爽然自失矣。
<other>呂蔚若</other>
呂蔚若錢塘人。樂善好施。篤修淨業。茄素二十餘年。
晨夕課誦無間。嘉慶三年二月朔。抱疾。時苕溪章銓
因事至杭。舍其家。夜夢一僧趺坐庭中唱佛。因問念
佛何為。僧曰。呂某有善根。不日當歸極樂國土。君未
之知耶。覺而異之。晨告其子文燕。愀然曰。吾父正月
下旬。即屬付後事。謂於二月七日。往生淨土。今公夢
如此。信矣。至初六日。其臥室徧滿蓮華香。經宿不散。
翌日清晨。香愈烈。自云阿彌陀佛。與諸菩薩皆來矣。
乃趺坐合掌。唱佛號而逝。章銓為之傳（染香集）。
<other>曾庚</other>
曾庚。江蘇寶山人。印顯觀察之子也。壯年舉賢良。不
求仕進。好善樂施。尤喜放生。家中絕宰殺。有僧授以
念佛法門。遂篤信力行嘉慶十三年九月。下痢。自知
不起。念佛愈切。至十月二日。告家人曰。我歸期在今
日矣汝等為我稱佛名。一切事不許告我。自起作書。
別其歸戒師智照和尚。踰刻。令家人焚香。合掌正念
而逝（染香集）。
<other>陸西橋</other>
陸西橋。以字傳。蘇州人。年少有才。而省試屢黜。乃慨
然發出世心。與妻周氏。同修淨業。膝前止一女未嫁。
一日西橋示疾。謂周氏曰。後七日吾行。矣汝勿令我
女知。之恐其哭泣亂人正念。周氏曰。諾至期盥沐更
衣。面西端坐。誦阿彌陀經。至白[鴳-女+隹]孔⿱少隹句。舉目仰面。
若有所見。寂然而逝。此嘉慶六七年。間事也（徃生近驗錄）。
<other>淩樹</other>
淩樹。字吉人。松江婁縣庠生。喜講性理之學。言行篤
實。鄉黨敬之晚年。閱雲棲法彚。遂發信心。常靜坐念
佛。晨夕有定課。時松人多未知念佛法門。淩樹實倡
之。繼起者遂眾。嘉慶十二年秋。得疾謂所親曰。我去
必趁中秋好月色。至中秋夜。果念佛而逝。時月明如
晝（染香集）。
<other>沈暢</other>
沈暢。字紫林。元和武生。為人沈靜。以訓蒙自給。既而
歸心淨土。凡念佛七期必與焉。節間解館。及歲終。輒
居南禪寺念佛。一日忽謂其子曰。吾欲歸去。其子訝
之越日示微疾。招沙門數人助念。合掌而逝。有顧居
士者。亦居南禪念佛。先暢而去。西歸時。家人皆聞蓮
華香。欲為延僧助念。居士曰無庸。我已坐蓮華中。見
佛放光照我。我時在光中。不須燈燭也。如是三日。吉
祥而蛻。香三日始歇。事在嘉慶十五年（西歸見聞錄）。
<other>蔣龜蒙</other>
蔣龜蒙。會稽人。壯年遊幕四方。樂行善事。尤注意淨
土一門。嘉興楞嚴寺念佛堂。及放生會。皆其侶建晚
年旋家。作淨室三間。為棲息地。中供阿彌陀佛像。日
課洪名十萬聲。數年不閒。嘉慶十六年某月。預知時
至。臨終前三日。徧辭親友至期邀僧十人於靜室念
佛。白趺坐庭中。僧眾繞行持名。日將午。正當行香。合
掌而逝（染香集）。
<other>曹聖友</other>
曹聖友。嘉善人。嘗患風病。手足癱瘓。進香杭之天竺。
於佛前發願。念佛求生誓不退轉。從此行住坐臥。佛
聲不絕。念至切處。必痛哭流涕。如是者十年。嘉慶十
六年七月十一日。令其子到北港荻秋庵。請僧六人
來家念佛。十四日僧至。聖友曰。吾十六日當西去。請
師等三日相助。感謝不淺。即於是日始。每日念香十
枝。行坐相半。聖友日隨之。至十六日晚。坐香甫及二
寸。遂化去（染香集）
<pb n="307"/>
西史氏曰。昔人念佛。痛哭流涕。今則釣譽沽名。即使
勇猛一時。旋復怠弛。用力多而成功少者。職是故也
慎之哉。
<other>馮庭桂</other>
馮庭桂。蘇州元和人。受持五戒。嘗於普福禪院。禮華
嚴法華兩經。每日千拜。寒暑不閒。後居南禪亦然禮
經之暇。即念佛不輟。如是二十餘載。嘉慶十八年春。
預知時至。徧辭親故。安然念佛而逝。異香三日（染香集）。
<other>浦文榮</other>
浦文榮。吳江人。中年。歸依接待寺僧祥謙。秉受五戒。
發心念佛。求生西方。數十年日課佛號不輟。有二子。
一出家胥江禪院亦常至父舍。父子兄弟。同心念佛。
嘉慶十八年。文榮年七十。感微疾。自知時至。命二子
同稱佛號。合掌而逝。室中異香。竟日不散（染香集）。
<other>鄭兆榮</other>
鄭兆榮。字廷勳。吳江盛澤人。自幼茄齋好善。中年賈
於漢口。家漸起。而善心益厚。先是有同事妻某氏。因
病入冥。神責不孝。欲奪其命。氏急求免。神曰。爾欲消
罪。須向善人徐大均商之乃可。氏醒。如其言。乃獲免。
其徐大均者。素修淨業。兆榮至戚也。兆榮聞其事。遂
信向念佛。日漸加功。慨然捐貲萬金。開善堂。濟貧困。
回向淨土。客至無事。不交一言。晚年。自將久備杪枋
壽木售人。時懷數珠及錢。往諸貧里。施勸念佛。遇隆
冬號寒。雖解衣衣人。所不惜也。嘉慶十八年十二月。
染微疾。至望日。子欲辭之他往。兆榮曰。去宜速歸。吾
行有日矣。至期。面西趺坐。眷屬環立。兆榮曰。為我念
佛。菩薩降臨矣。眾聞異香。移時而化。年七十八（染香集）
西史氏曰世俗愚人。生前不修安養。但知預備壽木。
以為安頓一生。及其身入棺中。無錢財者。付之一堆
野火。有體面者。埋之萬里荒山。其為計亦左矣。今廷
勳以壽木售人。其亦有鑒於此夫。
<other>吳濂</other>
吳濂。字𦬊謀。元和庠生。父奉佛。與師林寺某僧善。父
病。僧頻來問疾。開示念佛法門。濂在旁聞之。恍然有
省。遂棲心淨業為人簡默。雖念佛無間。人不知也。年
三十餘。家貧。以教讀為業。試前列。無喜色。嘗語所知
曰。我之志。固有大者在也。一日小腹忽起一瘤。醫治
罔效。瘤潰。血流不止。因賦詩二絕。一云贅瘤還繫贅
瘤身。自歎今生半廢人。四大本來無我相。皮囊雖好
不多春。一云。不用良方不用醫。自家有病自家知。從
今晝夜彌陀佛。證到金剛不壞時。臥病兩月。病苦日
劇。念力益堅。臨沒前三日。預知時至。屏家人勿近。至
期。請名僧數人助念。跏趺合掌而終。時在嘉慶十九
年二月二十三日（染香集）。
<other>沈廷瑜</other>
沈廷瑜。嘉興北版人。性端謹。遇事必躬為之。而信口
佛聲。滔滔不絕。人或笑之。皆所不顧也。如是數十年。
自云。念佛愈能熟。處事愈詳明。年七十三。示微疾忽
語家人曰。佛來也。為我炳燭。手自焚香而絕。時嘉慶
十九年三月十九日也（染香集）
西史氏曰。念佛愈能熟。處事愈詳明。此真動靜一如。
深入三昧者也。營心名利者。動云我處事紛心。無暇
念佛。直至生死到來。放下空手。是誰之過與。
<other>施靜巖</other>
施靜巖。華亭人。性端謹作事周密。為人謀。必盡心。親
族多賴之。嘉慶二十三年春。臥病。藥餌罔效。入夏病
劇。其表兄鄭慧葊來視。憫之曰。弟病亟矣。何不念阿
彌陀佛。經云。臨終十念。亦得往生。靜巖曰。我恨平日
未知念佛。今不能念矣。奈何。遂大哭。慧葊曰。無妨。弟
聽我念。心中。觀想可也。即朗唱佛名。靜巖亦高聲隨
誦。纔數十聲。忽曰。阿彌陀佛并諸菩薩多在目前。言
畢而逝（染香集）。
<other>張孝林</other>
<pb n="308"/>
張孝林。號鹿泉。華亭人。奉佛甚[虔-文+ㄆ]。好施與。告急者無
弗應。日誦金剛彌陀諸經。並持佛號萬聲。嘉慶二十
三年。晨起。告家人曰。吾夢蓮華開矣。明年正月某夜。
炷香向西。朗誦彌陀經及心經各一周。復頂禮者三。
趺坐合掌。默持佛號。至夜半。含笑而逝。異香滿室。先
是孝林第四子。名驥鍾。隨父修淨業。施與周急。亦如
孝林。自奉甚薄。蔬食終年不厭。事親孝。母死。哀毀骨
立嘔血數升。曰父有三兄在。我去矣。即趺坐母柩前。
默持佛號。閱三日。捻珠而逝。載入郡志（染香集）。
<other>方剛</other>
方剛。字鐵華。華亭庠生。與蓮生庵主。洵庵為方外交。
知念佛法門。由是長齋念佛。精進數年。嘉慶二十三
年秋。染疾。自知不起。絕食飲水。命其弟邀洵庵夜話。
謂曰。承師開示念佛法門。遵以修行。今我於十五日
去矣。感不去心。故相邀一別耳。至期能來一助為望。
遂口占一聯云。十念堪憑。休放過臨終一念。眾生可
憫。先了却自己三生。屆期洵庵至。剛曰。頃已見大和
尚接引。可急焚香。念佛千聲即去矣。眾稱佛名果至
千聲。合掌而瞑（染香集）。
<other>潘萬宗</other>
潘萬宗。吳江黎涇港人。中年喪子。發出世心。詣南海
佛頂山。求藏悟和尚薙染。悟公曰。爾有母在。未可也。
況修行不在出家。得一良友。不時熏習足矣。萬宗乃
已。晚年。長齋奉佛。下體素患癬疾。至是忽升頭面。甚
重。欲赴水自盡。方外友定川止之曰。疾從業起。業由
心生。如其含怨沈波。則迷根深植。後生益苦。可不懼
耶。若能悔悟自責。隨緣忍受。益其進修。則禍為福基。
所以經歎修行正念。而臨終尤甚。祇為心力難思故
也。萬宗言下豁然。由是念佛愈勤。一載後。疾良已。嘉
慶二十四年仲夏時。見淨室門上油雲盤旋。隱露葫
蘆放光狀。心竊異之。是年十月朔。示微疾。又三日。沐
浴更衣。端坐繩牀。令妻助稱佛號。移時而寂。妻為焚
衣。火滅後。燼中現三聖像。眉目分明。衣摺畢具。又
於招魂日化一襯衫。上現大字數十。皆赤色。惜為
無知者埽去。遠近歎異。年六十六（染香集）。
<other>沈舒華</other>
沈舒華。號苧茶。錢唐孝廉。自幼敬信三寶。力行善事。
嘗刊佛經及諸善書印施。戒殺放生等事。尤實力奉
行。中年受五戒。長齋奉佛。專心淨土。日誦彌陀名號
五萬聲。數十年無間。晚選甯郡教職。辭不赴。繪趺坐
蓮臺圖以見志。一夕五鼓。忽睹室中光明。以為天曉。
遽起禮拜。未幾復暗。閱半月。早誦甫畢。覺體憊倦。仍
默持佛名不輟。明日晚。合掌而逝。時在嘉慶二十四
年十二月十五日（染香集）
西史氏曰。古人有鏡光現於壁端者。有月光現於塔
上者。往生集謂身心瑩徹之明驗。室中光明。得毋類
是。
<other>沈虞尊</other>
沈虞尊。震澤麻園濵人。自幼至老。念佛日課。無有間
斷。臨終前一日。徧召親友告別。屆期澡浴易衣。出坐
堂中。合掌念佛而逝。卒時室中異香。達於鄰里。年六
十七（染香集）。
<other>馬敬修</other>
馬敬修。松江金山縣人。中年好道。與里中同志數人。
共修淨業。行願切實。樂善不倦。戒殺放生。尤為勇猛。
會參一和尚。暨松濤和尚。相與提持。益切求生之願。
即受優婆塞戒。苦志數年。後病頤腫。轉側維艱。然志
不稍懈。適松濤和尚來問疾。留之念佛相助。三日後。
自見牀前有金小塔。淩空而下。兼有四色蓮華。鮮盛
異常。乃合掌謝眾曰。導師來矣。連稱佛號而瞑（染香集）。
<other>許仁熟</other>
許仁熟。丹徒南鄉人。性湻厚。父悟誠。精修淨業。仁熟
亦篤信三寶。常誦準提呪。既冠。肄業城中。每得修貲。
<pb n="309"/>
輒放生濟苦。悟誠欲為聘妻。辭之。年二十二赴院試。
得咯血疾。後數年漸入沈疴。呻吟牀第。悟誠曉之曰。
病乃宿業所招。西方阿彌陀佛。是無上醫王。汝能往
生彼國。萬劫沉疴。一朝脫去矣。仁熟恍然。遂請竹林
寺雪谷和尚。庭中設座。受三歸五戒。發露懺悔。刻志
西方。至四月八日。令延僧念佛。以七日為期。期滿。即
薙髮披緇。眷屬悲甚。仁熟曰。爾等速去。勿亂我正念。
自此持誦益力。五月一日。又令延僧念佛七日。遂絕
粒飲水。直身仰臥。莫能舉轉。至初六日晚。謂悟誠曰。
今夜圓滿可耳。遂上燈起香。至夜半。忽窗外紅光燭
天。連放二次。仁熟自力轉身。右脇合掌。微笑而逝。年
二十五。悟誠者。字心僧。有詠道詩偈行世。今錄其四
首。一云。心似浮雲到處閒。本來不住有無邊。黃華翠
竹皆真諦。一著研求便落詮。一云。勤修淨業脫塵緣。
不用思維自了然。若是狐疑生識見。密雲濃霧障青
天。一云。談宗講教世滔滔。競說聰明見地高。何似堅
修真實行。彌陀一句斬魔刀。一云。萬劫沈迷悔悟遲。
今朝始識路多歧。幻緣報盡成無漏。七寶池蓮占一
枝（詠道詩偈并序）。

淨土聖賢錄續編卷二

<sarticle>淨土聖賢錄續編卷三</sarticle>

<other>往生居士第四之二</other>
<other>裴永度</other>
裴永度。江南泰州人。世居曲塘鎮。耕稼為業。性恬淡
無所好。而見善必為。幼即篤信佛法。長齋課佛名無
間。既而歸依高旻古光和尚。受滿分優婆塞戒。行持
嚴潔。未嘗缺漏。其妻亦信向念佛法門。受優婆夷戒。
夫婦雖同居一室。數十年中。履踐純白。人無得而議
焉。早年無子。唯一女。亦齋素奉佛。未幾懇求出家。許
之。為薙髮披緇。受苾芻尼大戒。永度捨宅為庵。令妻
女同修淨業。自則別搆靜室。獨居念佛者數十年。後
年近七旬。一日告其親族曰。吾五日後當相別矣。幸
以吾遺蛻焚化。此身如幻。勿錯相愛惜也。至期。端坐
持佛名而逝。家人從其遺命。闍維。得舍利百餘粒如
豆。五色晶瑩。遂貯以瑠璃缾。供奉庵中。時道光初年
事也（染香續集）。
<other>鍾九思</other>
鍾九思。杭州人。家西溪。為人長厚。篤信三寶。鄰近僧
舍茅蓬數十。九思一一護持。供養不怠。或以事故。虧
其多金。亦無怨色。與人交易。無分毫欺詐。婦沈氏同
修淨業。九思作諸功德。恒樂助之。一子一女。皆樸素
勤謹。道光六年初夏。九思示微疾。至二十四日清晨。
告其妻曰。我以平日忠實不欺。淨願肫切。蒙佛菩薩
接引。今午當西去。爾等好事。量力常作。其慎守我志
也。及午曰。為我然香燭。復謂沈氏曰。爾來日無多。念
佛緊要。言訖而逝。年五十二歲。明年七月。沈氏亦示
疾。邀其夫兄。將家事交付畢。靜坐念佛。至二十一日。
謂子女曰。做好人。洎然而逝。年五十四歲（染香續集）。
<other>周光</other>
周光。字西蓮。江甯諸生。天性純厚。淡於榮利。雖家世
貴顯。絕無紈袴習。中年。長齋奉佛。日誦金剛般若經。
佛號數萬聲。求生淨土。每朋友相見。寒暄數語外。即
提唱淨土法門。諄諄勸勉。集貲重刊彌陀經疏鈔。手
自校讐。流通江淮間。耄年。神氣矍鑠。念佛益銳。嘉慶
二十二年秋。患疝疾甚危。而執持名號不輟。疾旋已。
人或以此。稱之。則云我於爾時。初亦痛苦難忍。繼想
身既是假。則苦亦非真。況身之與心。精麤判然。彼身
自痛苦。我無如彼何。我心自念佛。彼亦無如我何。始
猶身心角立。漸漸只知有心。不知有身。而痛苦遂絕
矣。尋卒。嘗作淨土詩百餘首。刊行於世。一云。早投清
<pb n="310"/>
泰為捿息。休向濁塵論有無。煩惱熾時徵定力。念頭
起處作工夫。尺香勤課三千佛。趁意隨輪百八珠。慈
母倚閭虗眼望。可憐逝子尚迷塗。一云。娑婆障道事
縱橫。說著蓮[邱-丘+(看-目)]夢亦清。一息不來千劫恨。寸陰肯捨
六時名。如雞抱卵溫相續。似火鎔金鍊愈精。當下情
根除却盡。自然真性現圓明（染香集淨土詠）
西史氏曰。佛言苦莫過於有身。是故有身即有罪業。
有罪業即有痛苦。洵能知身假苦不真。斯返本窮源。
罪亡心滅。西蓮其智矣乎。
<other>路坤</other>
路坤。江寗人。性慈善。信三寶。其弟某。服官他處。坤嘗
至其署。見廚中日事宰割。惻然傷之。常以因果勸諭
其弟。而仍復不斷。坤遂發願茹素。即於署中刺舌血。
書阿彌陀經。求生淨土。旋辭歸。讀書教子。以道自樂。
未幾。子入邑庠。乃令教讀自活。自此不問家事。一心
念佛。雖寒暑疾病無少間。與周光交好。常以淨業。互
相淬厲。坤體素肥。緣茹素刻苦。日漸減瘦。至晚年。形
消骨立。而課誦益密。無時無事。不迴向西方。素喜誦
金剛經。每於佛前跪誦。雖困頓俯伏。卷未終。不起也。
偶染病垂危。家人為備身後事。坤於恍惚間。見梵僧
八人。身皆丈餘。入其室中。舖設壇場。代作佛事。坤方
隨誦彌陀經。遽醒。經聲猶喃喃在口。而病若失矣。逾
年。無疾而逝（染香集）。
<other>吳允升</other>
吳允升。字常導。徽州歙縣人。少年貿易蘇杭間。偶於
虎邱遇一僧。熟視之。謂曰。子頗有善根。惜二十九歲
有水戹。當柰何。允升甚恐。求解免之䇿。僧良久曰。從
今以往。戒殺放生。每日[虔-文+ㄆ]誠念佛。持大悲呪。或可免
耳。允升信受奉行。并常以此勸人。至二十九歲。因歸
里道由杭州。於江干附舟。同舟十七人。開行數十里。
而潮適至。巨浪洶湧。勢瀕危。忽憶前僧言。急合掌念
佛。未幾。舟覆。允升墮水。於昏瞀中聞人語曰。吳允升
勸人念佛有功。可免此難。開目顧視。則身已登岸。乃
為漁人撈救而出也。冠履盡被水衝去。唯平日念佛
十八子數珠一串。猶牢持手中。其同舟十六人。已漂
沒無蹤矣。自是益信念佛功德。不可思議。不復還里。
於吳山開相館。謂藉此可與人談因果。自愈精進。嘗
然臂香作求生西方四字。以表行願。杭人承雲棲之
遺風。多知信向念佛法門。但從事者。祇屬老年。每月
一日。於寺中念佛。謂之老兒會。少年則否。會中亦不
敢多集人。恐涉異教之嫌。允升慨然曰。念佛之法。無
分老少。佛為正教。我　朝崇尚。乃一一為開導之。是
時延公儉田。方主鹽政於杭。允升與有舊。因募捐二
百金為倡。於紫陽山寶成寺。啟念佛會。每植會期。為
諸人開演利益。廣說因果。未發心者。勸其發心。已發
心者。勉其精進。又於城中仙林寺等處。皆舉會勸化。
信從者日眾。每期不下千餘人。率皆恂恂恭謹。絕無
喧囂之習。寺中西方殿。并丈六像。亦是時所重新者。
一日清晨。人共見大勢至菩薩鼻中。放白光如繩。蜿
蜒殿庭。逾數刻始滅。自是以來。杭城念佛之風大行。
城鄉之間。互相感化男女老幼。手數珠。口喃喃者。習
見為常。不復詫異。允升之名。婦孺皆知。每值會期。無
不延佇其來。西湖有靈峰寺。伏虎禪師遺跡也。穨廢
已久。允升於道光初年發願重興。經營數載。始告厥
成。年六十六卒。臨終時。正念分明。自言見無數菩薩
經行於前。趺坐泊然而化。時在道光九年五月朔日
（染香續集）
西史氏曰。路坤念佛。本求往生。而兼免現生之病苦。
常導念佛。本圖脫難。而復獲瑞應於臨時。孰謂念佛
功德。但利身後乎。顧彼二公者。皆實力奉行。諦信不
貳。今人以少時之力。逞意貪求。不能徼倖於萬一。遂
謂佛無靈驗。盡棄前功。良可慨也夫。
<other>范元禮</other>
<pb n="311"/>
范元禮。字用和。錢塘人。幼習儒。履踐篤實。事親孝。父
有疾。刲股和藥以進。遂霍然。母余氏病。復刲之而愈。
迨父母沒。妻隨亡。時甫壯年。慨然卻塵緣。從養真家
遊。經十餘年。頗著功效。後閱雲棲書。有省。遂於雲棲
受五戒。壹志堅持。乃至獸毛蠶吐。不以著體。盡棄所
習。專修淨土。於觀想一法。尤為精密。先是其母臨終
時。彌留瞀亂。元禮勸以專心觀想觀世音。其母從之。
一日忽謂曰。我見菩薩接引。將到勝妙處矣。言訖。安
然而終。故元禮深信觀想之效。性慈善好施與。作放
生恤貧等事。審慎周詳。不惜勞瘁。遇貧難僧眾。供養
不缺。一時緇白。無不耳其名者。道光八年夏。掩關城
南大洞閣。為百日念佛期。一日方靜息間。壯歲玄功
忽現。覺天地之氣於虗空中。縷縷然。汩汩然。從口鼻
貫入。直至丹田。與己之元氣和合。此時輕安之境。不
可言喻。頃有嬰兒。長數寸。由頂門出。游漾於前。經時
許。仍由頂門入。自此以後。每至靜極忘念之際。輒有
嬰兒出入如前。初意甚喜。既轉念曰。此得非如楞嚴
五十種陰魔之謂耶。若作奇特。將受羣邪。且念佛者
志在西方。聖境不現。奚以此為。遂時時覺照。正念現
前。嬰兒乃不復出。從此於唯心之旨。深有契悟。信行
願力。愈加純摯。常語人曰。此乃生平第一險關。少不
省覺。便墮旁門。以知修行不可不慎也。十一年夏。養
靜於清泰門外寂照寺。其地有瞽目沈嫗。志念佛。而
為媳所阻。元禮聞之曰。是可轉也。彼所患者貧耳。若
助以資糧。自當無辭。遂入城。為募月米數斗。嫗取給
外。有餘則逮其媳。乃歡然不阻。元禮復為演說念佛
利益。并教以懺悔發願。閱數月。其鄰人來告曰。曩者
念佛老嫗。生西去矣。問其由。具言自得供養後。如何
精勤念佛。如何懺悔發願。至某月。預知去期。以告媳。
及期。沐浴更衣。合掌坐逝。曾遺言致謝范公。唯尚無
棺殮。媳將賣女營辦。奈何。元禮即謀諸善友。得殮資
若干。交其鄰人持去。旬日後。元禮詣其家訪之。至則
有手數珠。口喃喃持佛名者。其媳也。一見元禮。歡然
迎謝。甫坐次。其鄰舍人麕至。爭欲識范公面。旋交口
為述老嫗近事。一如向者鄰人之言。復指一幼女曰。
此即蒙恩免賣者也。問嫗安柩在。則曰自棺殮後。鄰
里共議。彼城中人。尚肯遠來作善。我等鄰舍。豈可坐
視。遂集貲買地。并其子久停之棺。同日安葬矣。元禮
欣然歸。是年冬。其所經紀善事。促了之。明年正月。法
侶所。以次過從。殷殷敘談。若將遠別者。其子有松江
之行。語之曰。汝出外。好自作務。吾年老。倘有變故。慎
勿倉皇。遽拋正事。負人委任。其子領之。謂是老年人
過慮語也。至二十四日。早起。謂家人曰。今日殊覺氣
急。然又如常食粥。粥後。復詣鄰舍盤桓刻許。歸家。則
就堂中端坐念佛。姪輩有問。搖手止之。至午。氣漸微。
遂終。次日酉時入殮。其頂猶溫。年六十三。時在道光
十二年（染香續集）
西史氏曰。觀用和示子別友。先期了結諸務。不可謂
非預知時至矣。然則何不明言之。曰。所貴預知者。貴
其自知。以穩心地耳。非圖稱美於人也。況至時而善
友齊臨。或有助道之益。設使眷屬圍繞。涕淚哭泣。豈
非欲成反敗耶。和之不言。良有以也。
<other>孫復元</other>
孫復元。字敏斯。仁和庠生。性慈善。幼喜讀感應篇陰
隲文。立願遵行。所居與屠肆相對。一日晨起。見屠豕。
遂發願戒殺。買豬放雲棲。雖不能斷肉食。而常茹素。
蚊蚋蚤蝨。亦不偶傷。壯年後。日課佛號金剛經大悲
懺。兼記功過格。甫二載。夜行無燭。目前輒有光明。愈
自奮勉。行諸功德。尤以濟貧放生為急務。事無巨細。
皆盡力為之。嗣因襄理鹺務。塵擾紛紜。夜行光明漸
隱。乃矍然曰。吾自誤大矣。遂辭歸黽勉如前。光明復
顯。益信感應不虗。念佛觀想。一意西馳。數十年無間。
七旬外。彌加精進。屢感瑞應。或夢大星如盌。燭照己
<pb n="312"/>
身。或夢長跪白蓮。對佛持誦。一夕纔就枕。聞人語曰。
德由己積。福自天來。開眼無所覩。而語音歷歷在耳。
道光十二年二月二十一日。正禮拜時。恍惚見一披
袈裟者。立於蒲團前。頂禮時。首著其衣。及舉首。則又
見其據高座。越三日。覺精力憊倦。臥持佛號。牟尼妙
相。復現於窗牗間。至三月二日早起。神志怡悅。隨意
行坐。略無病態。迨晚。諭家人曰。明日為我買螺螄二
擔。鱔鰻數百斤。散放河池。且曰我死。汝等務須念佛
放生。力行善事。勿忘此語。時方坐繩牀。即燈下握管。
親書放生文疏。字畫端楷。無少舛錯。書畢安臥。微聲
持佛號而終。年七十五（染香續集）
西史氏曰。觀想功深。而屢感瑞應。宜矣。至其聞人語
於虗空。覩聖容於禮拜。雖云一誠所感。不幾鄰於魔
事乎。姑錄之以俟有識者正焉。
<other>張清新</other>
張清新。字六華。金山附貢生。少孤。事母孝。及長。徧遊
名勝。樂與方外交。名利淡如也。年三十餘。歸依軼羣
靈公。法名真倓。旋禮豁然開公。奉葷酒戒。長齋念佛。
戒殺放生。一門眷屬。咸欣從事。晨夕佛聲浩浩。三十
年如一日。所居洙涇鎮。皆熏其德而善良。暇則手數
珠。稱佛名者比比然也。清新嘗於崇福寺結淨制二
七日。解制後。朝山禮海。徧參諸識。心性益徹。勵志西
歸。以其餘閒。著薝蔔居詩集若干卷。與佛旨相契。道
光十一年冬示微疾。命子詣崇福建水陸道場。明年
五月。病劇。曰。吾三日內當西歸。眷屬等勿得悲惱。命
請洪基和尚至。令家人同聲念佛。至初四日。沐浴趺
坐而逝。頂煖一晝夜。壽六十二（染集續集）。
<other>丁繁桂</other>
丁繁桂。字小山。金山庠生。自幼攻舉子業。不談佛法。
亦不毀謗。唯父母欲為聘室。決志不從。曰。吾行吾志
也。所親或伺察之。乃知其密行淨業已久。向者特不
露相耳。道光十二年夏。𫺗發血症。延至八月十六夜。
忽微笑。謂父母曰。報緣已盡。吾得西方去矣。朗誦佛
號千聲。而絕。年二十二（染香續集）。
<other>李勤</other>
李勤。字香臺。仁和人。生而醇厚。與人無忤。頴悟好學。
經史子集靡不周覧。顧淡於名利。無意進取。思出世
籠。從元學家遊。志意清潔。皎然不污。中年後。信向佛
乘。受在家五戒。法名妙淨。由是進修緜密。於宗門中
事。頗有省發。而特以淨土為歸宿。嘗曰。一知半解終
歸無濟。吾寧守穩當法。不敢大言自欺也。勤家故不
豐。而布施罔惜。且能不矜不伐。於三寶中事。尤極意
尊崇。嘗鐫旃檀佛像。及金剛經塔。互[石*((白-日+田)/廾)]二座。立於海
潮寺中。工費不敷。則質典以足其數。繼又鐫極樂世
界全圖一[石*((白-日+田)/廾)]。以志信願。一日因齋僧宿寺中。賊乘間
踰垣。入其室。天明方覺。門戶洞啟。竟未失物。信為鬼
神呵護。國清寺鑑堂和尚。為近今叢林傑出。早卒於
杭。有遺槀一卷。勤收拾而刊傳之。初未嘗識鑑公也。
道光十二年夏。其姪女杏姑。病將革。勤日夕顧之。提
其正念。卒能念佛化去。未幾。勤亦病。醫者曰。是積勞
傷氣所致。宜善靜攝。不爾。恐益深。醫去。勤曰。是正令
我取小失大也。烏乎可。愈精勤念佛。并手了一切功
德事。至十月。病劇。十一日中夜。趺坐持佛名。泊然而
逝。先是三日前。向家人索僧帽一頂。急製與之。遽戴
頭上。喜曰。縵衣吾固有之。所少者此耳。今得頂戴。以
覲彌陀。吾願足矣。幸即此成殮。以遂吾志。次日就木
時。所親試啟帽視之。煖氣氤氳。如揭釜上葢云。年四
十七（染香續集）。
<other>張惇五</other>
張惇五。一名爻泰。字敘堂。長洲學附生。晚年篤信淨
業。與善慶庵德公習。久之淨業益純。持長齋。後因年
高減食。長女勸開齋。少女曰。小孝無益。以是作往生
劵。可矣。未幾。少女抱病。病中絕不念佛。惇五訝曰。病
<pb n="313"/>
重力劣。誠可懼也。吾可不自省乎。乃日課佛號十萬
聲。一日忽謂德公曰。緩急之秋。非時相招。幸必援我。
越數日。夜扣德公門。欲延淨侶數人。德公意謂惇五
並未有疾。必其女逝。先遣數僧去。德公繼往。則惇五
已趺坐逝矣。踰旬。其女亦念佛而逝。始知其病重不
念。正以勵其父之努力也。時在道光十四年（西歸見聞錄）
西史氏曰。全父齋戒。激父勇猛。成父往生。孝之至矣。
少女固善於啟發。敘堂亦樂於信從。敘堂沒而少女
隨逝。豈非因緣會遇。乘宿願而來者哉。
<other>曹諧和</other>
曹諧和。法名廣智。字聲五。江南上元人。業染絳於蘇。
家焉。道光七年秋。延夏文榮視其妻病。文榮教以淨
土法門。從之。既而疑焉。謂文榮曰。人說君以念佛誑
人。何故。文榮曰。誘人以惑業受苦果。輪轉三塗。是流
落他鄉也。謂之誑可。勸人以戒定慧往生極樂。究竟
菩提。乃勸人歸家也。何誑焉。諧和言下有省。問如何
可以歸家。曰。持戒為基。作福為助。執持名號。到一心
不亂。是歸家消息也。遂欣躍而去。既歸依杯渡海公。
明春受五戒於靈鷲義公。一夕忽夢黑山在前。欲上
而溪水隔之。有紅日西沉之象。遂醒。悟塵緣將盡。功
益進。家資三千金。不數年而布施罄矣。十四年四月。
以資罄輟業歸。先是諧和勸母修淨業。母以其無子。
命之納妾。謂母曰。願母同生淨土足矣。五濁多造業
事。嗣續可不計也。既而奉母還鄉。未幾其母念佛而
逝。是年六月。諧和示疾。越六日亦念佛安坐而逝。其
女見之。發深信心。念佛四十九日。吉祥坐脫（西歸見聞錄）
西史氏曰。百日之內。亡其三人。在世俗豈無物議。而
一門眷屬。同託蓮胎。實堪慶幸。此誠可為知者道。
<other>潘遵懋</other>
潘遵懋。字意蘭。吳縣人。小業賈。丱角後。即歸心佛乘。
修淨土法門。力行之。日有程課。仁慈好施。恤孤窮。護
生命。飯僧修寺諸功德。無不隨喜。平居自奉。泊如也。
年三十。得咯血疾。乃發心刺舌血。書法華經。經畢而
疾閒。自是屏絕塵累。專心禪誦。一室之內。鑪香缾水。
蕭然寒衲。日與家人輩說無生法。每風日晴美。出遊
名藍蕭寺。與一二禪慧。結林下契。善慶德公尤所莫
逆。嘗隨德公詣鄮山。於阿育王塔前。設涅槃供。獲睹
舍利瑞相。臂香翹敬。求生安養。道光十五年春。舊疾
復作。自知不起。語德公曰。病亟矣。立意作西歸計。願
諸淨侶。日來我家。為我助念。我以持名切故。能兩三
時不起雜念。唯不見佛來。奈何。自恨障深緣淺。痛哭
責勵。淚涔涔下。德公多方開示。越日。謂德公曰。西方
有大白光來。照我身心。樂不可言。持念益切。一夕夢
遊蓮池境界。莊嚴勝妙。如經所說。明日忽起。曰。見佛
無數。徧滿虗空。我以念力勇猛。得中品生矣。寄語同
學。努力進修。早來淨土。毋自阻也。合掌念佛而逝。家
人得其日課之簿。持經念佛。按日登記。葢二十年如
一日云（僧覺阿撰潘意蘭傳）。
<other>宋萊</other>
宋萊。字望山。蘇州人。年六十餘。聞淨土法門。日持佛
號數萬。曰。我憑仗六字。了當一生矣。後館錢萬里橋
江氏。館主以其持齋念佛故。禁之不可。遂辭之。已而
移席他所。師生相得。謂其徒曰。學堂甚好。我設終於
此。可乎。一日學徒入塾。見萊方合掌念佛。頃復入如
故。即之逝矣。硯下得一紙。葢三日前所書期也。室有
異香。經宿不散。事在道光十五年（宋梅浦述）。
<other>周慶孫</other>
周慶孫。字雲田。蘇州國學生。事母孝。娶曲阜孔氏。既
而孔氏招之。將為之援例得官。率其妻子往。舟覆於
河。妻子俱死。慶孫僅以身免。遂意絕進取。奉母家居。
虔修淨業。自號夷白居士。為人謹而葸。戒恐破。不敢
受。齋恐開。不敢持。經論畏深。不敢閱。時鐵君定公與
慶孫善。謂曰。佛門修持。當不知足。君如此自餒。幾生
<pb n="314"/>
能了生死耶。慶孫默然。一日忽到定公處。投地頂禮
曰。今日始知君之善也。近閱藏經。獲無量妙益。決意
長齋矣。持名亦甚得力。微君則不及此。精進數載。道
光十五年八月望。早啜粥一盂。箸忽落地。無疾而終。
僧覺阿在朱涇即是菴。於是月下旬。忽夢張惇五及
慶孫。慶孫不言。惇五謂覺阿曰。我竭力僅能到西方
耳。不及渠品位高也。醒而異之。九月。其弟到庵。覺阿
述其夢。始知慶孫之已卒也（西歸見聞錄）。
<other>陳居士</other>
陳居士。遺其名。常熟人。世英茂才之從父也。平日晨
起。爇香默然。誦經課佛。家人莫之知者。葢密行也。風
雨寒暑不間。歷有年所。道光十五年七月。自言九月
二十三日西歸。家人以其無疾。弗信。及逝之前三日。
示微疾。而起居如常。至期坐脫。家人環呼。乃開目略
數言。旋曰。吾行矣。遂瞑。異香發自毛孔。既殮。室猶三
日香也（徃生近驗錄）
西史氏曰。修密行者。蘊釀必深。體發異香。所以顯之
也。
<other>余[邱-丘+(看-目)]賢</other>
余[邱-丘+(看-目)]賢。紹興人。少業賈。年六十餘。輟業與妻同修淨
土。念佛之外。嘗各禮華嚴經八部。道光十八年。年八
十六矣。妻先示疾。[邱-丘+(看-目)]賢亦病。一日妻謂其媳曰。為我
辭汝翁。吾欲行矣。媳訝之。以告[邱-丘+(看-目)]賢。[邱-丘+(看-目)]賢曰。姑緩三
日。可與同行。妻聞曰。諾。果至三日。同時化去。時為六
月二十三（朱寅堂述）。
<other>吳宗魏</other>
吳宗魏。字秋亭。元和人。父濂。修淨業往生。事載本傳。
母周氏。故有肝疾。宗魏侍奉極孝。病劇。刲股以進。疾
旋已。既而母歿。宗魏於七七日中刺血。書地藏本願
經。遂歸心佛乘。宗教兼通。諸方老病。亟稱之。已而專
修淨土。自號一如居士。長齋受五戒。於寄葉庵結蓮
社。其於放生施衣捨槥諸善事。皆盡力助行。一日示
疾。自知不起。遺書諸道友。一以淨土相勗。自謂平日
功夫。病中祇存一半。有退無進。甚難甚難。諸君子切
切謂我平日且作世事。待病時用功。悔之無及。自誤
不小。其沈痛若此。歿之前一日。其友錢文燦省之。問
念佛否。時宗魏言已艱澀。索筆書曰。死苦如是。往生
願力愈堅。翌日遂逝。遺言不焚衣。不接煞。不繪遺容。
時道光十八年七月二十六日（吳今帆述）。
<other>張齒延</other>
張齒延。常熟國學生。素善飲。自命不凡。聽人談及佛
典。即聲色俱厲。一日偶閱因果輪回之說。忽明生死
大事。遂戒殺屏飲。日持金剛經。大悲呪。佛號。回向生
西。懺悔病業。已而斷葷血。時方患風疾。右體偏枯。有
勸食肉調養者。笑謝而已。道光十九年春。手書普門
品數冊。刊印散施。謂人曰。苦海慈航。勿覿面錯過也。
是秋。夢吞蓮華。自是益精進。告其弟爾旦曰。吾誦普
門品。須滿一萬二千。方酬我願。爾旦詰其故。太息曰。
世間四苦。生老病死。吾歷其三。所未可預剋者死耳。
然亦駸駸迫矣。可弗早備資糧耶。二十年正月十一
夜。爾旦臥不成寐。聞齒延誦普門品。聲琅琅然問之。
則齒延正在熟睡。並未出聲。葢夢中誦也。明日晨起。
常誦畢。以事往姻戚家。忽痰湧塞㗋。急送之歸臥牀
不醒。十三日晚。其友謝鳳梧來視疾。令爇香然燭於
榻前。以其平日數珠授之。手忽舉。掐珠至胸前。目光
上燭。舉體皆動。而氣遂絕。眾決之曰。此善逝也。必生
西方。獨妻不信。向棺祝曰。果爾。當於夢中相報。越五
日。夜夢有人傳語曰。勿哭勿哭。汝家此人。已往越十
萬億佛土矣。醒而異之。然平生未誦彌陀經。不知十
萬億佛土五字為何義。次日問諸大眾。始知其夫往
生。有明驗矣。爾旦。字眉叔。亦修淨業。刊往生近驗錄
行世（徃生近驗錄）。
<other>金庭棟</other>
<pb n="315"/>
金庭棟。字友蘭。蘇州人。篤修淨業。道光二十年冬。得
疾。自知將終。邀其歸依師亮寬和尚。及善友數人來。
告之曰。吾生死將判。願諸公助成勝緣耳。眾舉聲唱
佛號。良久曰。此時吾目前所現之地。皆七寶合成。然
踏之柔輭。耳中所聞之聲。則微妙難狀。且極西見金
色八字甚分明。一友正之曰。汝誤矣。今所誦者六字
耳。庭棟以手指曰。極樂世界阿彌陀佛。非八字耶。又
久之。合掌告師曰。弟子行矣。遂逝（徃生近驗錄）。
<other>徐僖</other>
徐僖。字夢白。吳庠增廣生。少遊黔滇。攬江山之勝。胸
襟曠如。遇節孝等事。輒為表彰。中年。遊幕於外。四旬
餘。遇朱麟書以龍舒淨土文𢹂贈。遂信奉佛乘。更號
夢蓮。茄十齋。立淨課。矢願往西。詣尊勝庵。歸依亮寬
和尚。法名如超。六旬餘。業益專。依靈鷲義公受菩薩
戒。時城中盧師庵。方募建大通閣。僖極力貲助。道光
二十一年夏。忽清釐家。務謂家人曰。人生七十。已慶
古稀。吾七十有二。今秋殆必歸矣。著反本瑣言數則。
誡臨終諸事。一則云。人生如寄。生必有死。死固人之
常事。唯妻孥兒女情長。以為從此永別。不禁痛哭哀
號。殊不知全受全歸。令終為福。且吾輩既修淨業。正
欲脫離苦海。直往樂[邱-丘+(看-目)]。所望臨終一心不亂。庶可如
願往生。若聞哀哭之聲。必至為情愛所牽。寸心散亂。
則平日之修持。都屬無用。是眷屬之愛吾哭吾。適所
以惡吾害吾矣。切記於氣將斷絕時。各人助吾念佛。
不可混叫亂哭。須俟瞑目一二時。方可舉動。易衣轉
屍。寧遲毋速。昔邵康節先生父伊川丈人。臨終謂家
人曰。侯吾就殮方哭。勿急叫號。俾吾失路。語見康節
外傳。是可法也。又作禪淨四料云。念佛不參禪。老實
做鈍漢。念到佛即心。勝把話頭看。參禪不念佛。直須
桶底脫。倘有一點疑。盡頭難著力。念佛復參禪。是二
即是一。參念要膠黏。否則易放佚。不念亦不參。得法
可捨法。若未到岸時。欲渡苦無筏。其年秋。果遘疾。日
邀僧人善友。到家念佛。牀前供像拈香。自七月二十
一日起病。至八月二十一日帀月。粒米未進。但飲水
漿而已。延醫進藥。堅不服口。疾革時。合掌朗念而逝。
妻嚴氏。平居亦持呪課佛名。年七十三。下痢。臥牀不
起。素患耳聾。一日忽聰聽。身中痛苦俱絕。其子立方。
以西方之說進。曰。余固時時念佛。未嘗廢忘也。至夜
二鼓時。謂家人曰。我天明去矣。遂起坐。朗念輪珠一
串。至力竭不能支。復就寢。迨天明。曰。時至矣。復起坐
合掌。立方勸直往西方。決然應曰諾。遂終（反本瑣言徐稼甫述）。
<other>錢萬鎰</other>
錢萬鎰。字翼山。常熟人。居梅里鎮。世業酤。已而戒殺
修淨業。力改前行。膝下止一子。病瘵。念佛而終。旁人
誹笑之。萬鎰奉佛如故。一夕店屋失火。望空祝曰。吾
業應焚燒。願勿傷鄰舍。撲滅後。鄰果無恙。初萬鎰勸
母吳氏。長齋念佛。母從之。旋復自斷葷血。然餘習未
除。善飲酒。其至戚謝鳳梧勸戒。力除之。道光二十二
年春。妻亡。處之淡然。有勸續娶者。萬鎰拒之曰。有子
而殤。續復何為。且吾志在出世。豈屑屑於嗣續哉。是
年夏。患咯血疾。念佛加勵。生死心益切。至七月初。病
劇。進食輒吐。鳳梧往視之。告以古德斷食見佛之事。
欣然曰。有此大便宜事。吾當勇為。即於次日盥沐。詣
佛前拈香發誓。持七日齋。出貲放生。求生淨土。日夜
念佛不輟。渴則噉瓜而已。人問徹夜不睡。得不疲乏
乎。曰。利其不睡。得多念佛。我無病時。不得安閒。今病
得閒。正好著力。何疲乏之有。及七日期滿。神識瞀亂。
進以薄糜。即苦脹悶。久之。瞀亂益甚。大懼。合掌枕上。
命然指。鳳梧曰。君此時發此願與然指同。不如一意
西方之為愈也。遂閉目念佛。初若勉強。用力猛勵。神
志安定。復得助緣者十數人。晝夜佛聲相續。初十日
晚。自言見一人至牀前。令瓜果俱勿食。問之曰。吾上
界使人也。言訖不見。明日。忽見西方三聖光明相好。
<pb n="316"/>
住立於前。欲涌身入金臺。聞空中聲言。汝身未淨。即
命香湯沐浴。浴畢。三聖現前如故。又謂家人曰。吾已
遊淨土。見無數蓮華。吾坐其中。樂不可言。復自指身
曰。此非吾身也。十二日清晨。告其母曰。佛盈室矣。面
西趺坐合掌而逝。年三十八（謝鳳梧撰錢翼山傳）
西史氏曰。遭逆境而初心不退。纏疾苦而正念堅持。
卒乃瑞感金臺。神遊蓮域。其高登品位也無疑。嗚呼。
勇矣哉。
<other>華漢槎</other>
華漢槎。字以傳。蘇州人。年七旬餘。遇善士蔣文勳。開
示念佛法門。且招之供養。信心篤實。歸依在經茂公。
一日禮佛時。倐見蓮華。徧滿虗空。自是念力益純。道
光二十四年正月十九日晚。課佛名至夜半。聲不絕
口。人詰之。曰。將往西方。明晨。自著衣冠。欲往蔣文勳
家辭別。因天雨而止。人以其無疾。不介意。頃入視之。
趺坐合掌逝矣（楊藕槎周尚文述）。
<other>方步瀛</other>
方步瀛。字小湘。崑山人。善書畫。多藝能。既習扶鸞術。
神教誦大悲呪。從之。每晨起。定課數十徧。已而遇張
爾旦勸修淨土。始專心西邁。一日示微疾。起居如常。
向晚謂其僕曰。吾逝期在明日。汝慎勿告女主。僕曰。
吾不以告。恐事後有怨。曰。設有怨。汝言生死之事。非
他人所可預知也。僕頷之。明日。有友過從。步瀛延之
坐。曰。為我誦彌陀經。友曰。吾未習學。如何。步瀛取經
授之。曰。吾教汝。遂從容誦經終卷。纔舉佛號。目光上
燭。掀髯微笑。趣視之。已化去矣（汪石心述）。
<other>朱麟書</other>
朱麟書。字文泉。新陽庠生。年近五旬。遘危疾。生大怖
畏。遂棲心內典。手不釋卷。常以勸善諸書贈人。志存
利濟。時亮寬和尚自師林退院。住尊勝庵。有梵行。麟
書歸依受五戒。法名如因。結社尊勝。月一集。禮四明
懺法。與社諸人。互相䇿勵。講演淨土法門。後兩目[矇-卄+((並-(前-刖))-一)]
矓。不能看書。而課誦益勤。行住坐臥間。默誦西方佛
號不輟。年七十。示疾數月。臨逝前數日。夢寐中見白
光。述偈言三首。一云。一入塵勞名利牽。忙忙營逐不
知愆。室人交謫怨盈耳。生計無聊度老年。樂道安貧
知有命。存心養性俟諸天。隨緣應世了前業。幻境空
華任變遷。一云。旅泊他鄉七十秋。升沈變態豈無由。
回頭覺岸徑歸去。不變隨緣自在遊。一云。業報今已
盡。自性幸不迷。踏著無生路。引心已到西。及革。起坐
念佛而逝。氣絕逾時。掌猶緊合不釋。時在道光二十
五年冬月（郭仰山徐稼甫述）。
<other>陳鍠</other>
陳鍠。法名廣聲。字西堂。嘉興石門人。業賈蘇州。長齋
奉佛。為人鯁直。歸依杯渡海公。復從靈鷲義公受五
戒。日與朱麟書結念佛。社於定慧寺。雖宂忙不輟。道
光二十五年十月。下痢。至初六日。有友談雲屏往省
之。鍠曰。子來恰好。我明日一早欲行。為我往小普陀。
邀朱寅堂作別。時寅堂以路遠時晚。不至。復顧其弟
曰。汝學醫。試為余診脈。自後凡衇象似此者。不可再
示方也。頃之從容念佛。至夜半。聲漸厲。人問見佛否。
曰。見大和尚。特遠耳。迨天明。泊然而寂。年五十五。越
四載蘇州有薛紹基者。鍠在日。常主其家。勸之念佛。
後亦發心信行。年六旬。疾篤神識瞀亂。忽作鍠口音
云。此刻緊要。何故不念佛。且須向西臥。紹基遂自舉
轉。家人往視。宛然是鍠聲吻。頃之。紹基念佛而逝。此
道光二十八年三月中事也（錢安軒朱寅堂述）
西史氏曰。藉助緣而往生者。屢聞之矣。至若沒經數
載。而乃念故舊之深情。顯靈蹤而接引。斯誠極千古
之異事哉。
<other>郭觀光</other>
郭觀光。字尚賓。一字仰山。蘇州元和人。為人醇謹。業
醫。不與人計利。病者招之輒往。中年奉西方教。從杯
<pb n="317"/>
渡海公受歸戒。法名廣仁。每晨起。靜埽斗室。默誦佛
號。寒暑無間。祖遺有魚蕩一所。在陸墓北蕪塘。租人
捕魚。為祭埽費。觀光再三向族人商議。解囊金代之。
請示勒石。捐作放生河。活生靈無算。常與家人言。己
酉八月有凶。道光二十九年。歲次己酉。春間病篤。家
人為之恐懼。觀光搖手曰。勿慮。木樨香未聞。余命未
絕也。至八月。復病。命延僧唱佛。初五日。家人問逝期。
觀光豎二指。至初七日晚。合掌而逝。頂上煖氣勃發。
良久乃散。年五十六（郭辰生述）
西史氏曰。余識仰山於談道會。和藹之風。溢於眉宇。
及叩其淨業之修。余固決其必定生也。而卒能不出
所料。其化族捐河一節。不尤足多乎。
總論曰。古今來。才人傑士。講道論德者。不少概見。求
其臨逝安詳。現諸瑞應。則什百千萬中。未有一人也。
獨此念佛往生之人。或聞異香盈室。或見化佛迎空。
種種休祥。未易悉數。而世之顛倒凡夫。不此之警覺。
反自附於儒者之列。毀之斥之。卒至沈淪於苦海中。
而莫之救也。悲夫。
<other>往生雜流第五</other>
<other>吳生</other>
吳生。杭州人。祖父俱庠生。　大清順治初年。大兵圍
城。父母失散。生被掠。送張將官標下服役。時年方十
三。自歎吾本儒家子。今下賤若此。必是宿業。遂於佛
前立誓。持齋念佛。日誦金剛經。回向生西。年十六。本
官發糧充丁。即將糧銀買香供佛。跪誦阿彌陀聖號。
至十四年十月二十二日。忽告本官。欲往西方。本官
不信。訶為妖言。次日。又到提督前乞假。提督怒。批本
官捆打十五。毫無怨言。又向各營作別。自限十一月
一日歸西。是日五更。沐浴焚香。禮佛畢。仍至本官船
上叩辭。本官大怒。遣兵迹之。見其西向三拜。端坐說
偈曰。身在營中心出家。身披鎧甲是袈裟。刀刀親見
彌陀佛。箭箭射著白蓮華。偈畢。自吐火。焚其軀。合營
官長。皆遙望羅拜。本官合門齋戒（蓮藏）。
<other>沈承先</other>
沈承先。崑山人。住宣化坊。業木工。年七十餘。持齋念
佛。專修淨土。手不停斧斤。而佛聲亦不絕口。康熙十
年三月。預知時至。三日前。徧別親友。謂將往西方。此
後不復相見。告家人曰。明日十五。當行矣。明晨。澡浴
易衣。向西趺坐。取一淨几置前。焚香念佛而終（西歸直指）。
<other>周絢堂</other>
周絢堂。潛陽人。始辦事公門。既而勘破世情。立除澆
惡。靜坐一室。誦白衣呪。持齋放生。廣行方便。見貧而
無歸者。隨力救護。後遇旵莊道人。勸修淨土。遂銳志
念佛。六時不懈。并轉以教友朋。從中多信向者。曾刻
極樂津梁。廣為施送。乾隆五十一年春荒。邑中募賑
粥糜。絢堂殫精竭力。晝夜從事。一日五鼓忽起。索浴
更衣。謂妻子曰。吾生西時至矣。汝等勿效世俗。但一
心念佛。言畢。端坐而逝。略無一語及家事。是早。猶有
人見絢堂在粥厰中。往來撿視云（蓮宗集要）
西史氏曰。絢堂既已往生。何以復在粥厰。意者慮人
疑謗。故示奇蹤耳。其願力之宏。不益見哉。
<other>姚生</other>
姚生。為長洲縣役。家貧。聘妻卒。不復娶。役事讓諸人。
寺院中事。竭心力為之。為人正直。能面斥人過。夜定
必坐。持佛號萬聲無間。年二十餘。以疾卒。端坐而逝。
香盈室。頂如灼也。鐵君定公贊以詩曰。醴泉及芝草。
本無根與原。居士西方來。廣度諸有緣。緣盡便歸去。
脚跟絕牽纏。斯人難最得。高望長睪然（西歸見聞錄）。
<other>宋寶官</other>
宋寶官。華亭人。家貧。賣醬度日。事母孝。奉養甘旨。不
諉昆季。聞人說淨土法門。遂篤信遵行。一日告其母
曰。母有兄在。兒將西歸。即念佛坐逝。時在嘉慶十六
年（染香集）。
<pb n="318"/>
<other>陳德心</other>
陳德心。字大坤。蘇州農夫也。夏日納涼。偶遇村館。見
敬信錄。乞塾師講解。有省。沿街收拾字紙。彭二林居
士聞之。招入文星閣。勸修念佛三昧。德心素不識字。
奉教靜篤。後漸能書。未幾。為蘇郡妙濟堂司放生掩
埋等事。每見髑髏。頻生嗟歎。悟世非常。於是念佛益
勤。終身不娶。年六十九。身健如常。忽自知時至。走別
親友。至期。於堂中寂然閉戶久之。同事推門入視。見
案上供佛一尊。雙燭輝煌。香烟滿室。德心面西坐逝
矣。時嘉慶十八年八月望日事也（染香集）。
<other>東門匃者</other>
東門匃者。住松江明星橋。一破屋中。日向市門誦心
經一卷。乞一錢。與之則連聲稱謝。訶之亦不介意。但
足供一日穅𥝖。即闔扉念佛。蔡西齋方伯異之。親餽
錢米。欲葺其廬。匃者卻之。西齋曰。我所施皆廉俸。豈
盜泉乎。匃者曰。素知公操守嚴潔。我懼為衣食房屋
移我素志耳。無已請為公飲僧。即𢹂所贈往東禪修
供。已則仍歸破廬。念佛如故。嘉慶中。無疾坐脫。里人
葬之桃華庵後（染香集）。
<other>癡頭道士</other>
癡頭道士。姓王。直隸人。極愚。親亡乏食。困臥敝廬。無
所為計。或與之錢。亦莫辨數之多寡。京邑陳道人收
為徒。令日埽地拾柴。晚則課彌陀佛號數百。禮拜。炷
香為度。癡頭誦佛不成韻。每昏沈欲睡。道人以長竿
擊之曰。汝愚昧若此。尚不知精進耶。如是者三載。一
夕呵呵大笑。道人復擊之。癡頭曰。今日打我不得矣。
詰其故曰。師枯坐十八年。不知修法。若能如我老實
禮念。早生西方見佛矣。道人奇之。而莫測其所謂。翌
日癡頭登峭崖。西向合掌。屹立而化。闍維得舍利二
粒（染香集）
西史氏曰。道士往生。古傳罕聞。今癡頭以愚昧之子。
為千古特出之人。而黃冠者流。則曰我學神仙。念佛
乃愚夫所為。豈非反被聰明誤耶。
<other>周耀發</other>
周耀發。蘇州伶人也。為演劇。不唱淫辭。暇則默誦佛
號。家中絕宰殺。晚年。念佛禮拜。益勤謹。額間成叩印。
且逢人即勸。優伶中。間有為其所感發者。年六十六。
示疾。臥牀月餘。念佛不輟。一日忽令妻子掖起。曰。吾
欲行矣。為我取滌腸湯來。妻子不解。問之。曰。淨水耳。
遂飲水一盞。腹中滃然作聲久之。令家人稱佛名。端
坐向西。隨誦數聲。合掌而終。移時。鼻筯下垂。長尺許。
久之方隱。事在道光六年十一月（錢安軒述）
西史氏曰。篤信念佛。固佳矣。但未知其回向淨土與
否。往生未可定也。第其端坐向西。從容而逝。即不生。
不遠矣。
<other>瞿晉槐</other>
瞿晉槐。常熟人。素不信佛。以求生西方為大愚。道光
十七年三月。病咯血漸劇。服藥不效。忽夢神告曰。汝
之病。唯孫姓者可治。醒而憶及戚友中有孫旃林。延
之診衇。旃林曰。病深矣。投藥不過盡人事。君能念佛
回向。即是妙方。否則非吾所治也。晉槐遂持佛名。忽
謂家人曰。吾今戒殺。為我買生命放之。且曰。今悟矣。
當詣和尚處受戒。以懺宿業。然獨言獨語。從未有與
之言此事者。及卒前兩日。以家事屬母。料理積逋。若
將遠行者。至四月十四日。強起憑几。忽仰首若有所
見。急稱阿彌陀佛。連唱十餘聲。首俯而絕（徃生近驗錄）
西史氏曰。或疑晉槐既已緣熟。神曷必藉口於孫姓。
噫。佛世一城人難化。獨與目連有緣。寧不聞之乎。
<other>孫松亭</other>
孫松亭。錢唐人。素奉斗。道光十七年秋。病亟。見旌葢
輿馬來迎。謂人曰。吾從之行矣。其季弟又村止之。曰。
此鬼神趣。非大善處。不可從也。良久曰。若輩悉滅形
矣。吾將安歸。又村以淨土法門進。松亭奮然。欲誦佛
<pb n="319"/>
名。而舌本強澀。格格不能成六字。又村助誦之。始琅
然出聲。至千餘聲乃寂（徃生近驗錄）。
<other>陳畫叟</other>
陳畫叟。紹興人以善畫遊滇。家焉。長齋奉佛。歷數十
年。鄰有善女人。為叟所敬服。有疑必諮。習為常。道光
十九年夏。年六十餘。忽厭齋素。臨飯減食。且漸形聲
色。子婦邀其敬服者。來相勸勉。遂愧而自責。曰。余為
舌根所誤矣。謂家人曰。今後供饌。勿問余隨緣而已。
又何擇哉。由是仍復如常。一日忽命設祭於寢。子婦
異之。曰。余將西歸。與先靈別。無他故也。問其期。曰。三
日後。從之。至期晨沐。衣冠西向趺坐爇香。朗誦佛名。
顧子婦曰。尚有屬付。可邀鄰女來。家人佯諾之。而未
往。叟顧日影。太息曰。緣止如是。吾不欲久稽矣。遂合
掌而終。此事范西民孝廉在滇中。得於鄰女所自述
者（徃生近驗錄）。
<other>丁童子</other>
丁童子。常熟人。居梅里鎮。七歲時。聞其父母持佛名。
亦每朝持之。未幾。有微疾。晨臥。忽蹶然興曰。今日未
課佛名。自誤大矣。遂盥漱禮誦畢。復就寢。至晚。告母
曰。吾隨佛西去。願勿驚訝。乃連誦佛名。良久暈絕。母
出不意。猶望其蘇。聞喉中作聲。若欲有言。喚之不應。
忽大聲稱大慈大悲四字。遂絕。次日就殮。舉體皆冷。
而頂則尚煖也（徃生近驗錄）
總論曰。或疑雜流往生。純是淨土聖賢隨機化導。言
雖近理。而畫地自限者多矣。觀是錄中。若皂隷。若伶
人。若勾者。乃至闡提外道。但得發心。都能成就。猥曰
下愚根鈍。不足以及上智乎哉。

淨土聖賢錄續編卷三

<sarticle>淨土聖賢錄續編卷四</sarticle>

<other>往生女人第六</other>
<other>田婆</other>
田婆。泰州野田莊人。夫婦俱信三寶。造像放生。齋僧
布施。其夫日誦法華經。婆獨念佛。如是二十餘年。婆
忽於順治十四年八月二十三日。向子言。可將二妹
領回。我今日西方去矣。子從之。家人都為淚下。婆說
偈曰。五十六年大事畢。丈夫兒女休啼泣。我今撒手
往西方。摩訶般若波羅蜜。端坐而逝（蓮藏）。
<other>蔣氏</other>
蔣氏。興化縣東鄉人。年四十。夫亡。葬畢。向子泣曰。無
常到來。莫能替代。譬如我今亦死。汝亦無奈。從今以
後。我持齋念佛。不管閒事矣。子順母命。宅旁葢一茅
舍。禁足念佛。經歷五載。至順治十七年。五月二十日。
忽向子言。可買木作龕。吾於二十三日午時。西方去
矣。遂往鄰家辭別。屆期。念佛而逝。頃之。出火自焚（蓮藏）
西史氏曰。夫亡而修成淨業。則夫必藉以超生。理實
可推。近世有青年喪偶。而自盡其軀者。縱節烈可風。
失利益矣。孰若蔣氏之為得計耶。
<other>賀氏</other>
賀氏。常州魏村人。與夫潘尚高。同修淨業。日誦金剛
經。晨夕禮拜念佛。回向西方。康熙十九年七月。有疾。
預期二十九日午刻。辭世。屆期。子女畢集。又延諸善
友至。齊聲念佛而終（蓮藏）。
<other>黃氏女</other>
黃氏女。名峻。不詳其里居。自幼失怙。隨其祖母顧。禮
佛誦經。年十四受陵某聘。甫五日而病。且劇。乃決意
出家。命扶掖起向佛膜拜。懺悔宿業。壻聞來候。家人
欲引至榻前。峻搖手止之。日暮延僧受戒訖。朗呼陸
某曰。自今姻緣斷絕。勿復為念。爾亦及早回頭。毋久
迷也。遂令僧祝髮。從之合掌三謝。翛然坐脫。逾時不
傾。次日家人為更衣。體發異香。眉頰間。紅光赫然（何
<pb n="320"/>
士瑗陰隲文註釋）。
<other>王荊石女</other>
王荊石女。江蘇太倉人。許字徐景韶。年十七。忽長齋
受戒。朝夕禮大士像。後景韶病死。聞訃日。即布衣草
履。別築一室。焚修五年。一日與家人別。期重九日當
行。屆期。左手結印卓立而逝（何士瑗陰隲文註釋）。
<other>陸氏</other>
陸氏太倉人。大西關外。張季思妻也。年十七。即長齋
念佛。且誦金剛經。大悲呪。回向西方。見殺物命者。即
發願救度。康熈四十二年九月。空中見輿舟西往。其
肩輿運舟者皆僧。不三日安然念佛而脫。時為九月
二十六（西歸直指）。
<other>徐氏</other>
徐氏。松江人。歸本郡楊拂齋。年三十二。茹素念佛。并
[虔-文+ㄆ]持大悲神呪。期生安養。每晨興。必盥洗焚香。念佛
千聲。持呪二十一遍。然後理家事。如是數十年。乾隆
三十五年。夏微疾。至六月八日。課誦如常。持呪刻許。
漸覺聲出戶外。視之已含笑坐逝矣。時值酷暑。三日
後。顏色如生。焚化衣衫。火𦦨皆成五色蓮華。見者歎
異（染香集）。
<other>兵家婦</other>
松江一兵家婦。失其姓氏。寡居無子女。住普照寺南。
性質直。見婦女有過。必面斥其非。以故婦女輩。多敬
憚之。婦日有常課。曉起誦金剛經數卷畢。始經理紡
績。資生等事。夜則闔扉念佛。至老不倦。一日有高行
老僧。過其門。婦合掌問曰。我聞金剛不壞身。誦此經
者。肉身亦可不壞。信乎。僧曰。然。婦隨坐脫。時當盛暑。
貧無以斂。三日尸不腐。異香滿室中。提督楊公捷夫
人親臨其喪。即其地建坐化庵。漆其身。至今尚存。後
有鎮江某氏婦。隨宦松城。青年夫死。自誓守貞。焚修
此庵。以念佛為日課。五十年。足不踰閾。年荒煑草為
食。婦女輩或周之。非其人一毫不受。先後致徒數人。
不堪其苦。輒散去。年五十。語其所契某齋婆曰。我既
歸向佛門。不可不聞戒律。遂偕往大雄山。禮谿谷和
尚稟受戒法。既歸行持益勵。年近九旬。念佛吉祥而
逝。事在乾隆中（染香集）
西史氏曰。盛暑不腐。必其淨業已久。色身堅固者能
然。而往生淨土之人。或不盡是。勿取相以求可也。
<other>曹媼</other>
曹媼常州柏天佑母也。天佑平生樂善。事呂真人謹。
嘗設鸞問仙術。退輒冥心端坐。已而至蘇。或詒以西
方確指一書。闢仙術。指歸淨土。始回向佛乘。然頗疑
與仙術異。以問真人。真人曰。爾何疑哉。三災到時。我
輩亦無別路可走。樂[邱-丘+(看-目)]安隱。爾其勉之。因令兼誦金
剛般若經。天佑意遂釋然。先是媼年六十四。病熱。天
佑自蘇馳歸。視母氣已絕。唯胸前微溫。家人為治棺
衾。天佑悲慟。禱於白衣大士。誦白衣呪一萬二千。願
減己壽一紀以益母。涕淚并下。其明日索飲。閱數日。
病起。言始死時。為兩吏所引。歷土地城隍諸司。尋詣
東嶽府。府君言汝有子。為汝誠禱。仗大士力。貸汝死。
命吏引出放還。天佑由是勸母修淨業。媼遂長齋。日
以初中後分。掐數珠。課西方佛名。回向淨土。居十二
年。年七十六。九月既望。晨興。謂天佑曰。吾將去矣。可
召諸親屬為別。越三日。起坐。洗沐易衣。就枕而逝。又
天佑有外姑許氏母。家居。亦長齋念佛。而未能專一。
天佑迎之至家。教以放下萬緣。一心念佛。母如其言。
時年六十五矣。自三月至六月。未嘗有間。一日。向天
佑拜。驚問其由。曰。吾生六十餘年。顛倒夢想中。未嘗
獲一日安樂。自子導我以念佛。吾旦而念焉。俄然而
夜矣。夕而念焉。俄然而旦矣。世間安樂。何以過之。微
子則不及此。是以拜。天佑因為稱說極樂莊嚴。且曰。
但得一心。聖境自現。聖境現時。亦勿生著。又三月。方
夜坐。忽見金蓮華現前。已而化作百千萬億。鄂不層
<pb n="321"/>
出。上升虗空。光耀無極。向晨。復拜天佑。言其事。母自
是容色腴潤。如三十許人。終日無他言。夜臥更許。即
起坐念佛。時乾隆四十二年。後不詳其所終（西方公據。集驗）
西史氏曰。觀真人此語。則修淨土其急務矣。世有崇
仙術而譏佛理者。將誰欺乎。
<other>陶氏</other>
陶氏。名善。字慶餘。一字瓊樓。蘇州長洲人。彭二林居
士。從子希洛之妻也幼頴敏。通等韻之學。與妹仁。晨
夕酬倡。性愛蕭寂。遇佳山水。一往有遺世志。時見於
詩。亡何。妹得羸疾以歿。遂輟詩。不復為。讀大報恩經。
感如來往昔苦行因緣。遂發大願。願證無生法忍。手
書是經。及金剛彌陀諸經楷法端整。日誦西方佛名
不輟。著慚愧吟數十首。多近裏。之言。既嫁日與家人。
說苦空無常之法。晨興。仍課淨業。以次閱法華楞嚴
華嚴諸大乘經。信解益利。其年秋。和二林居士閉關
詩十首。一云。無相光中自有真。慈風披拂四時春。而
今一著通消息。回向蓮[邱-丘+(看-目)]稽首頻。二云。原來無實亦
無虗。論道談禪事也餘。一句彌陀空自性。孰為是我
孰為渠。三云。𣲙泮波塘水影定。照空萬象慧光圓。須
知行滿功成後。鳥語花香也自然。四云。亭俯清流屋
倚山。綠蘿影裏掩松關。閒來好認歸家路。免得臨時
無處攀。五云。淨域神遊明似日。杖頭何用夜然藜漫
論十萬八千路。樓閣虗空更在西。六云。行樹何殊七
寶林。枝頭也得聽靈禽。自然說法東風裏。演出百千
微妙音。七云。夙夜惺惺徹底看。幾番生滅總無端。前
村雪後梅花放。露出春光不可瞞。八云。九十風光易
寂寥。然燈朗照度春宵。烹茶非為清香味。適興何妨
一飲瓢。九云。此土結得蓮華盟。八功德水蓮華生。一
心不亂超凡品。定向樂[邱-丘+(看-目)]淨處行。十云。勘破重關觸
處真。從今不入舊迷津。輪回六字無終始。流水行雲
總是春。入冬感疾。自知不起。時誦西方佛名。歿之前。
請母為別。已而曰。大和尚來。吾去矣。侍者曰。如老人
何。曰西方好。吾他日。當迓老人去也。遂瞑。時為乾隆
四十五年。正月二十三日。年二十五。四十九年春。有
西方大士降於玉壇。為諸弟子宣揚淨土法門一日。
二林居士往造焉。問異時師友所生諸處。大士一一
答之。某生兜率。某歸福報。其生淨土者四人。香山老
人（名實定）。旅亭（名際會）誓願（名佛安）二師。沈居士敬孚（名炳）也。
（以上四人詳聖賢錄初編）最後問及陶氏。大士曰。陶氏已生西方
邊地矣。未幾陶氏至。題詩曰。雨歇閒階芳草多。五年
消息等流梭。洞中深閉煙霞迹。一任薰風送客過。因
語眾曰。子等歸向極樂。全要打得一副金鐵心腸。外
不為六塵所染。內不為七情所錮。汙泥中便有蓮華
出現也。一句佛號。便有一光。千句佛號。便有千光。光
自內生。非從外得。以無相故。阿彌陀佛。在爾諸人面
門。隨處出現才有絲毫隔礙。此光便不能發現矣。念
佛心要時時覺照。方發得不退念頭。念佛聲要心心
悲切。方發得無上願力。心聲互融。光明四徹。無處不
是佛。無時不念佛。方為得手。佛號無量。要知智慧無
量神通無量慈悲無量。攝受無量。苟不發無量心。安
能親見本師頂相。悲哉眾生。欲念未除。道根日壞。佛
之視爾。將何以堪。快快念佛去也。踰月。二林居士復
往。致札陶氏曰。聞卿得生淨土。不負生平志願。大善
但羅臺山。朱仲君。清齋宏誓。甚為希有。尚羈福報。而
卿戒品未全。功夫未熟。乃能直往無礙。此何故也。其
往生時光景。既生後如何享用。如何進修。亦已見佛
否。已登不退地否。試一一言之。俾聞者起欣慕心。起
精進心。斯亦度人之本願也。其曰大士降。報云前月
予適從西方邊地行化而來。故陶氏亦得隨到。今日
彼不能至矣。彼平日功夫戒力。雖不及臺山輩。然臨
終正念。遠勝臺山。故感觀音接引終時。見金蓮華現
前。即覺身變男子。已到西方七寶世界。衣食自然。雖
不能見佛。每日諸大菩薩說法二會。精進者漸登九
<pb n="322"/>
品。懈怠者壽五百歲。娑婆百年。邊地一日。陶氏自往
生以來。頗精進將來。可得上品下生。其時尚須娑婆
二千年耳。大士者。號寂根。無量壽維摩詰諸經。皆嘗
與法會。其證果久如。未能詳也（善女人傳。瓊樓吟槀。西方公據。書證）。
<other>汪氏</other>
汪氏。自號鏡智道人。吳縣人。歸李景熹為繼室。年二
十六而寡。子甫七月。汪氏既痛其夫。適有以枯髏圖
相示者。瞿然發出世心。既復從有些和尚受念佛法
門。遂長齋。晨夕向西。懺悔發願。誓畢此生。決生安養。
導諸族姻里黨。下及園丁竈婢。同歸佛法。從而起信
者。百餘人。其長齋修淨業者。十餘人。已而參聞學定
公。聞是心是佛之旨。有省。年三十四。從旅亭會公受
菩薩戒。誦梵網經。發心刺血。書法華彌陀二經。苦舌
血不繼。有僧教以子午二時。應候取之。始克終事焉。
故有肝疾。歲秋輒發。至是血既枯。疾發益劇。或勸以
補養。曰。此間學道。多致退緣。得速捨報身。見佛聞法。
吾之願也。復何求哉。乾隆四十九年十一月。下痢。臥
牀數日。默觀不輟。至初十日。語侍者云。明日吾當西
方去矣。問生何品。曰。中品上生。明日。有方氏婦省之。
汪氏曰。子來大好。可為我洗沐。洗沐畢。趺坐頃之。命
同舉佛名。方午。合掌而逝。旃檀香滿室中。年三十八。
其後三年。有同里何氏。女病死。至三更而蘇。自言到
冥王殿中。王令鬼卒。取鎚欲打。忽見旛幢。擁護一道
人。自西方來。在冥教化。端正嚴潔。世無與比。審視之。
即萬年橋李家姆也。冥王跪迎。稱菩薩。姆令釋我。引
我歷觀諸地獄苦。且謂持齋念佛。一意西方。時至迎
汝。遂命輿送歸。以是得醒。翌日病間。其兄子性三。書
其事而傳之（一行居集。西方公據。書證）。
<other>費孺人</other>
費孺人。名蘭襄。世居吳江縣。即彭二林居士妻也。居
常未嘗詈人。有不如意事。默默而已。先是在家時。庶
祖母王氏。好作佛事。孺人輒心慕。奉持齋禁。既嫁不
輟。自歸居士五六年。連舉二女。已而居士修西方之
業。每道出苦之要。孺人遂屏葷血。獨宿小園。日與二
女。講讀大乘經。回向淨土。乾隆五十五年秋。病肺嘔
血。消損異常時。遂詣文星閣。請祥峰和尚。受優婆夷
戒禮。誦益[虔-文+ㄆ]。平生偶有私蓄。輒作佛事。至是罄所藏。
屬居士詣雲棲建水陸大齋。願與一切有情。同生淨
土。啟經之日。家中人皆聞異香。已而疾亟。臥牀五日。
日向西。祝云。阿彌陀佛。當來迎我。居士自杭歸。䇿之
曰。資糧已具。撒手便行。勿戀此殘生也。孺人曰。吾何
戀哉。但患不能速去耳。其夜過半。忽朗唱佛名。可十
聲。頃之遂逝。時九月八日也。後數年。普門大士降乩。
司乩者黃敬敷。叩孺人生處。大士示云。一念能回向。
送心先到西。功修久已積。終不退菩提。現生懈慢國。
（西方邊地）將來可登九品（一行居集。西方公據。書證）
西史氏曰。自二林居士宣揚淨土法門。眷屬中。隨順
修持。先後往生。錄至此。葢五人焉。善人並萃一門。良
非偶然矣。
<other>許節婦</other>
許節婦。太倉錢氏女也。年二十歸太學生許照。六載
而寡。乾隆三十七年。有司上聞。以節婦　旌。節婦自
幼信西方之教。母遘危疾。節婦禱於佛。日誦佛名千
聲。病尋愈既寡。事佛益[虔-文+ㄆ]。時出所藏。濟貧拯厄。惠及
禽畜。日誦金剛經。回向生西。晚而斷葷血者六年。先
歿前半月。夢觀世音現身接引。及期。命侍者焚香。合
掌誦西方佛名。趺坐而逝。時乾隆五十七年。二月四
日也。年七十二（一行居集）。
<other>宋孺人</other>
宋孺人。長洲人。歸太學生。顧文耀。事姑謹。姑故奉觀
音大士。既即世。遺宋甆大士像。孺人供奉日[虔-文+ㄆ]。垂十
餘年。已而其子晉芳。夢兩大士。身衣破衲。如有所乞。
旦遇一舟子。𢹂兩軸來售。一舊刻吳道子。畫僧相觀
<pb n="323"/>
音。一繡像送子觀音也。急償以直。屬工莊新。送貯里
中月聲庵。逾年。晉芳復夢兩大士。云將有行。急往視
之。則庋置之。壁間久矣。遂齎還家。張挂淨室。孺人日
侍像旁。誦西方佛名。及諸經呪。瞻拜無虗日。一日室
中甎面。忽現僧相大士。如道子畫。其後八日。又現一
尊作送子像。善財龍女。先後迸出。遂發甎刻像。金容
爛然。自此迸除葷血。一心淨業。晚得痺疾。日扶掖下
牀。課誦不輟。已而感熱增劇。臥病半月。臨終。訓勉諸
子。各敦本行。命同稱佛名。勿哭。遂合掌至頂誦所習
呪。忽聞異香滿室中。泊然而逝時在乾隆五十七年
五月。年五十四（一行居集）
西史氏曰。潘萬宗居士。衣現三聖。今孺人甎面現
大士。皆精誠之凝結也。而或疑其荒誕。試問蛤蜊⿱士冗
中。豬牙齒[臼-(一*一)+?]等之變現。獨何與。
<other>鄭氏</other>
鄭氏。松江人。適吳姓。少寡。矢志柏舟。別搆淨室。閉戶
誦經念。佛者數十年。至嘉慶初。年七十九。庭前石上。
忽生大蓮華一莖。適其母舅蔡鴻業司[冠-寸+ㄆ]。致仕歸。見
而奇之。為文勒石。記其事。是年。臘月。謂家人曰。我將
西歸踰旬無疾而逝（染香集）。
<other>百不管老媼</other>
百不管老媼。失其姓。杭州人。嘗問於孝慈庵。道源和
尚曰。修何法門。一生決離苦海。和尚曰。無過念佛。然
念佛不難。而難於持久。持久不難。而難於一心。汝若
能一切不管。專心持名至誠發願往生。臨終佛來接
引。即得離苦海矣。媼歡然拜謝。歸即將家事。委子婦
等。闢淨室供佛。修持其中。年餘。復問和尚曰自蒙開
示弟子。棄捨家務。專事念佛。自問亦可謂久而不懈。
但苦一心之難。師當復有以教我。和尚曰。汝雖拋却
家務。而兒孫眷屬不無厪念。此則愛根未[托-七+友]。如何一
心。汝今加功。先[托-七+友]去愛根。將一切放下。然後能得一
心也。媼歎曰。師言是也我雖不管於身。不能不管於
心。從此真當百不管矣。遂愈加精進。愛心偶動。即默
持此百不管三字。以自軀除。或咨以家事。亦依此三
字拒之於是百不管之名。播傳親黨間。如是者又年
餘。一日詣庵謝曰。師不我欺也。弟子西行有日矣。數
日後。無疾而逝。嘉慶初年事（染香集）
西史氏曰。百不管。渾名也。推言之。則百至千。千至萬。
皆所不管矣。約言之。即一且不管。何有於百。能如是
而後塵緣可斷。能如是。而後淨業可成。嗚呼。安得世
間人士。咸如此百不管耶。
<other>陸氏</other>
陸氏。婁縣人。適周姓。中年茹素受五戒。遇西禪寺僧
邁春。示念佛法門。即依教行持。三十年不倦。夫死。依
壻袁退葊家棲止。嘉慶十一年。感微疾。一心念佛。期
生淨土。臨終。右脅而臥。如入禪定。室中異香。直透中
堂。及殮。猶有餘香（染香集）。
<other>吳氏</other>
吳氏。蘇州元和人。適張姓。中年奉佛。歸依畫禪寺。道
林和尚。茹素戒殺。專心淨業。後因夢中。見觀音大士。
教以跪念。於是每念必跪。香燼始起。未嘗稍懈晚年
有微疾。命子眉山。延僧數人。念佛至三日。乃曰。我見
空中有兩和尚招手。僧曰。此二大士也。正宜一心向
往。言未竟。已吉祥逝矣。眉山亦因母教。遂長齋。奉佛
云（染香集）。
<other>沈媼</other>
沈媼。法名善月。吳江黎里人。歸陳士坊為室。生子二。
年二十五。修念佛三昧。四十斷葷血。屏家務。勤行放
生諸功德。既喪少子。旋孀居。功益進。日誦華嚴行願
品一卷。大悲呪五十徧。佛號三萬聲為正課。暮年。從
子遷居城中。闢一靜室。不越戶限。寢食於斯。棲心淨
土。數十年如一日。年七十五。染恙緜延。佛名不輟。臨
終。呼眷屬扶起。索湯盥身。易衣趺坐。面西合掌而逝。
<pb n="324"/>
俄而几現蓮華影像不滅。時嘉慶二十一年。十月二
十八日（染香集）。
<other>姚氏</other>
姚氏。松江人。平日從夫張某。奉斗甚[虔-文+ㄆ]。已而姚氏患
病。其姊省之。教以專心念佛。從之。甫半日。忽笑曰。我
見蓮華無數。大如斗。語竟即逝（染香集）
西史氏曰。見蓮華。不見化佛。持誦之功未深耳。而一
生安養。終當見佛矣。
<other>汪氏</other>
汪氏。華亭人。年十六。歸周文榮。家赤貧。文榮遊幕遠
方。汪氏女紅自活。長齋奉佛。後文榮客死湖北。久無
耗。汪氏撫子方容成立。乃命尋父。方容徒步數千里。
卒負父骨歸。學使採風。以母節子孝表其閭。方容故
善書畫。人重其孝行。爭搆之。以是甘旨無缺。汪氏晚
年。念佛益[虔-文+ㄆ]。願父母翁姑及夫。齊生蓮界。嘉慶某年。
得疾。曰閉戶念佛。不問家事。臨終。謂方容曰。我昨夢
汝祖父母。外祖父母。及汝父。俱住蓮華世界。現前五
色雲。擁一瓣蓮。大如舟。我殆乘此往生乎。言訖。怡然
長逝。室中香氣如蘭。殮時未散（染香集）
西史氏曰。前發是願。卒符其夢。然則夫歿而修淨業。
夫必藉以超生。顧不足徵歟。願法界眾生。同歸安養。
回入娑婆。必能度脫。又不足徵歟。乃今之節婦。不明
乎是。小則哀傷得疾。大則隨夫長往。不知一盡今形。
各隨其白業黑業而報之。縱能相見黃泉。亦祇同於
陌路。唯西方淨土。諸上善人。俱會一處。其間利害。實
霄壤焉。唯智者思之。
<other>王氏</other>
王氏。金山縣人。適張姓。善事父母舅姑。嘗兩次刲股。
夫歿。柏舟節橾。家法肅然。每見喪家接眚甚怖。因問
人曰。何能免此。或告以念佛法門。遂發心茹素。禮誦
不輟。教諸子婦。闔門信奉。力行放生掩骼諸善事。後
患脾疾。求參一和尚。受優婆夷戒。經年病革。行願益
誠。臨終。誦彌陀經。以次稱佛號。移時而逝。遺命不迎
眚神。不以葷酒設祭。子婦皆從之（染香集）
西史氏曰。用葷酒而設祭享賓。於亡者失大利益。智
者弗為也。至於迎眚之舉。尤屬不經。而積習成風。深
堪痛恨。修行人。力挽穨靡。此其可法矣。
<other>吳媼</other>
吳媼。江寗人。夫早喪。遺一子。撫之成立。婚娶數年。子
又亡。乃與寡媳。共撫弱孫。孤苦度日。後篤信淨土法
門。長齋奉佛。受優婆夷戒。潔小樓供佛像。每晨起盥
漱後。即炷香禮拜。持佛名三千。定為日課。課畢。始理
家事。如是數十年。同里有朱本願者。素與其子善。故
常往還。嘉慶二十二年春。媼忽謂之曰。却後某日。子
幸過我。有一緊要事。須託辦也。本願諾之。至期往。媼
已搭縵衣。趺坐牀上逝矣。問其媳云。近日課誦如常。
精神亦佳。昨夜索浴畢。即安臥。不知何時坐化也。本
願因為料理喪葬事焉（染香集）。
<other>倪嫗</other>
倪嫗。法名顯真。嘉善人。住北港村。歸依佛門。茹素念
佛。村中舊有觀音像。嫗早晚禮拜必誠。每供佛飯僧
俱親自任勞。嘉慶二十二年九月。數覩菩薩現相。隨
示疾。謂其子曰。我數見菩薩喚我去。殆將去矣。子云。
既菩薩降臨。應備齋供。兒親往城中。買蔬供奉。如何。
曰。亦好。但恐不及耳。子遂往。及歸。嫗已趺逝。念珠猶
在手也（染香集）。
<other>潘氏</other>
潘氏。婁縣人。適孫某生四女。智求。智禪。福庵。德庵。俱
奉佛受優婆夷戒。勸母發心。嘉慶二十三年。潘氏年
七十九矣。會西林寺傳戒。四女復勸受戒。臥病。未能
往。因代求之。錫法名曰印蓮。潘氏知之。即斷肉食。一
意西歸。是冬。南禪寺起念佛七期。四女同往念佛。至
第六日。潘氏命促之歸。曰。速焚香。佛來矣。遂吉祥而
<pb n="325"/>
脫（染香集）。
<other>汝氏</other>
汝氏。名季婉。吳江黎里人。適王枚為繼室。夫婦相敬
如賓。五十餘載。未有所出。為人靜厚。居常一以念佛
為事。嘉慶二十四年。二月三日。病篤。語家人曰。大士
來臨。吾其逝矣。即合掌垂目。誦大悲呪。旋聞旃檀香
滿室中。歿後。慈容含笑。顏色轉少。年八十二（染香集）。
<other>祁氏</other>
祁氏。法名德濟。江南興化人。歸同里王生。年未四旬。
慨然以濁世為厭。誓願求生安養。日誦佛名三萬聲。
歸依溪谷和尚。旋受優婆夷戒。年八十九。染微疾。其
年三月八日。告所親曰。我十六日當西去。或謂之曰。
十六乃紅沙日。不吉。祁氏曰。我修行人。不依俗忌。有
何不吉耶。雖然。勿令俗人議我。致退善心。即以十四
日去何如。至十四日。晨起。披縵衣。持佛名而逝。時在
嘉慶中（染香續集）。
<other>王氏</other>
王氏。鄞縣東鄉樹橋人。生不茹葷。自幼歸依三寶。法
名淨隆。既嫁。信向念佛法門。其夫性暴。時加詈辱。王
氏唯忍受而已。年六十餘。益精進。一夕其舍被鄰隙
放火。旋經撲滅。後赴寶林佛會。僧問倘爾時被焚。將
若之何。曰此身可厭。被焚。即乘之而去矣。越歲。其鄰
復放火。舍遂被燎。王氏竟不走避。唯緩聲持佛名。魚
聲朗朗。火光中。隔河人家。初見煙𦦨幕其居。忽有金
光一道。直沖霄漢。彷彿見王氏現身。火滅。家人尋視。
見其遺骨。若趺坐地上者然。又鄞邑下殷有張氏者。
與王氏同師。法名淨音。其信向念佛。而不得於夫。亦
與王氏略似。雖百般磨折。道心不退。後患癱症。臥牀
數年。念佛無間。臨終合掌而逝。異香滿室。經數刻乃
已。又鄞邑定橋有陳氏者。亦與王氏同師。法名淨瑞。
為人撲實。念佛求生。無少疑貳。常自言。我決定能生
淨土。臨終。熈怡端坐。念佛而逝（染香續集）
西史氏曰。王張二氏。宿業甚重。故自生至死。備嘗諸
苦。卒以淨願堅牢。咸感瑞應。乃知前世之餘殃。不能
累今生之勝果也。至若陳氏。雖宿業輕微。易成道業。
不及二氏之忍力堅定。然其一往之意氣。絕不跂路
亡羊。令人覧而神壯。可謂一門三傑矣。
<other>潘氏</other>
潘氏。蘇州吳縣人。松江諸生。劉熈妻也。性仁慈。見人
急難。恒周之。雖家貧不顧也。晚年戒殺放生。日課西
方佛名數千聲。兼誦心經大悲呪。如是數載。道光四
年閏七月。有疾。謂家人曰。我死切勿哭泣。當念佛助
送。絕不及家事。日唯合掌誦經念佛。臨終。目將瞑。忽
厲聲曰。阿彌陀佛來矣。遂逝。時為二十二日。年五十
九。逝後閱半月。忽附家人身言。我今依舊修行。作出
家人矣。問曾往西方否。答尚未。問曾至陰司否。答不
往西方。不能不至陰司。但與常人不同耳。我今特來
相報。此後不復來矣。言訖而寂（染香集）
西史氏曰。臨終見佛。而不即往生者。何也。良由修行
時。於是心作佛之理。未及透明深切。故陰境得而乘
之。然以女人五障之體。遂能轉作出家人身。即此一
轉。力重萬鈞。來生由出家修行上。徑登極樂。理可必
矣。是錄專載往生。因此傳足為修行者勵。故登之。
<other>朱氏</other>
朱氏。法名妙德。嘉興人。素患血疾。適許姓。年二十八。
夫故。一子復夭。以鍼黹自活。家雖貧。見人飢寒。輒罄
囊與之。道光六年春。同姑母妙圓。表妹立修。於精嚴
寺。受五戒。長齋念佛。求生淨土。一夕在妙圓佛堂內
添燈油。見燈華結成荷葉一片。葉上立佛一尊。即邀
妙圓立修至。皆見之。九年正月。因母歾過哀。血疾復
發。不能營作。常至乏食。性介。不輕干求。同里人知之。
請誦大悲呪。與度日之貲。至七月十八日。病劇。立修
來視之曰。他人皆言。姊念佛精進。吾謂汝心尚未切。
<pb n="326"/>
所以病不能愈。佛不來迎耳。朱氏涕泣懺悔。益自努
力。自後他人問言。皆不答。手唯合掌。眼唯流淚。夜將
半。忽笑曰。西方三聖至矣。焚香洗沐。念佛數十聲而
終。年四十四（染香續集）。
<other>朱氏</other>
朱氏。法名妙圓。即節婦妙德之姑母也。歸許蔗如。道
光元年。夫故諸子已成立。即將家產分析。其第三女
法名立修。幼字徐姓。未婚而夫亡。後歸徐門守貞。而
常居母宅。設立佛堂。母女同修。早晚課佛外。日禮大
悲淨土懺各一時。誦金剛經三卷。餘時念佛。不談雜
事。遇放生濟貧等事。竭力皆為之。九年七月。妙德先
逝。現往生瑞相。朱氏曰。吾壽不永。亦欲去矣。至八月
二十九夜。呼女曰。頃聞鐘鳴。已交寅時。今日吾神氣
稍疲。不能進佛堂禮誦。汝可朗誦佛號。吾聞爾聲。運
想可也。立修早課畢。進藥糜。曰。服之何益。吾別無他
事。只待佛來。吾即去矣。其季子泣告曰。兒等罔極未
報。全賴吾母教訓。今何遽忍舍去耶。笑曰。吾兒女雖
多。吾修淨業。塵事毫不繫心久矣。命延僧數人。輪流
念佛。僧集淨水盥沐。自未至亥。隨眾默念。忽張目曰。
接引佛來矣。爾等速焚香頂禮。即含笑垂目而逝。時
窗外忽有白光一道。徐徐向西去。人皆異之。年五十
九（染香續集）。
<other>羅氏</other>
羅氏。甯波慈谿人。長齋數十年。禮拜持名無一日間。
嘉慶初。隨夫姚惠成。徙居杭州北新關。貨煙筒為業。
貿易之暇。勉夫念佛。惠成由是亦持長齋。道光九年。
三月四日黎明。謂夫曰。可入城招女壻來。為我念佛。
其壻張懷靜。向師吳允升。奉佛維謹。惠成往招。適因
事稽阻。至日午。曰。吾不能待壻矣。具湯洗沐。趺坐念
佛。日將昃。安然化去。面有笑容。年七十八（染香續集）。
<other>王氏女</other>
王氏女。常熟人。素持白衣呪。及觀音名號。年二十餘。
得瘵疾。一日告其母曰。兒命本於八月中謝世。因疾
苦纏身。不能待。禱於菩薩。已許先一月迎我矣。母弗
信。及期。晨起。而有喜色。曰。菩薩來矣。母疑其見崇以
刀揮之。女奪刀告曰。嘻。菩薩也。速拜。尚不爾罪。母從
之。拜起視女。已合掌逝矣（徃生近驗錄）。
<other>邵媼</other>
邵媼。不詳其人。貧而寄食於姻戚家。念佛精進。曾於
道光十七年。秋夕。暗室面西。忽心開。見西方勝境。明
年秋。復覩菩薩金像。晃耀心目。又明年五月十四日。
以微疾逝。逝時。人不及見。唯醫生范姓。入為診衇。見
其目光如生。面容猶笑。而鼻已無息。范出而歎曰。此
善逝也。吾見亦罕矣（往生近驗錄）。
<other>張家婦</other>
張家婦。常熟人。素念佛。一日。示微疾。晨課已畢。仍誦
佛名不輟。異於他日。謂家人曰。吾今日逝矣。家人不
信。頃之。珠落而逝。異香郁然。達於鄰里。咸集其門。驚
歎希有。時道光十九年。正月七日也（往生近驗錄）。
<other>俞媼</other>
俞媼。常熟王效曾之母也。性和淑。效曾素奉三寶。勸
母斷葷血。從之。長齋三年。道光二十年春。得疾。臥牀
不起。入夏病劇。效曾勸以默觀西方。媼由是發心念
佛。然不能無雜念。因循數月。屢入冥界。初則有兩童
子喚之回。繼則菩薩命回。末後則夢中聞佛語。若其
前世固僧。因昧本而墮女身者。自是漸却飯食。已奄
然垂絕矣。忽於夜半。朗唱佛名三四聲。合掌西顧曰。
佛來矣。右脅而逝。時五月二十五日也。後其所愛長
孫。夢至一境。行樹樓觀。不同人間。但有闌楯限之。曲
折繚繞。而不得踰入其限。忽見嫗方遊行來。問從何
入。媼曰。汝欲入。非念佛不可。其孫聞言。遂寤。述其夢
如此（徃生近驗錄）。
<other>吳婆</other>
<pb n="327"/>
吳婆。蘇州人。自幼篤信佛法。夫家姓郟。壽七十餘。持
齋誦佛。歷有年所。道光二十一年。正月十二夜。忽通
宿命。知其長子前世為僧。次子則已三世為母子。所
言皆絕異。既而曰。吾今歸西方。永絕塵世矣。遂西向
合掌而化（徃生近驗錄）
西史氏曰。業緣盡而智慧開。其理至常。無足異者。
<other>錢孺人</other>
錢孺人。名瑞雲。常熟人。夫謝鳳梧。患病。孺人禱於佛。
願持長齋而痊。自歸鳳梧數載。舉一子一女。未嘗噉
以葷血。已而知淨土淨門。遂偕鳳梧受淨戒。斷情愛。
道光二十二年。其兄萬鎰往生。孺人目擊其瑞。信向
益篤。其年冬。子殤。哭之慟。既而曰。天其欲斷愛緣乎。
漸不介意。閨中相對。唯䇿勵而已。母吳氏。有疾誤於
醫。至不起。孺人念佛送其終。至二十五年。六月。自患
咯血疾。漸劇。其女亦病。鳳梧恐其復萌愛念。䇿之曰。
未有心戀娑婆。口稱淨土。而能往生者。子其勉之。孺
人瞿然興。作禮曰。賴君開示。吾知警矣。遂向西懺悔。
涕淚并下。意極懇切。病中時聞異香。至七月二十日。
後其女歿。孺人曰。今愛障絕矣。我歷盡諸苦。轉得自
在。從此往生。不大快哉。遂屏穀食。渴唯噉瓜。延至八
月九日。僅存一息。其夜過半。忽厲聲呼鳳梧曰。障重。
速為我然臂香。鳳梧從之。初若昏倦。繼則目光炯炯。
正念分明。人問一心不亂否。孺人點首者再。忽命扶
掖起坐。兩目上視而逝。年三十一。越日就殮。頂門猶
煖。貌如生（錢孺人事略）。
<other>沈婆</other>
沈婆。法名悟通。吳江黎里人。年三十九。長齋念佛。矢
願生西。受菩薩戒。六時皆有定課。六旬餘。一夕忽夢
空中現五色雲。湧舟西來。觀音大士坐於舟中。活動
如生。莊嚴奇妙。世無與比。醒而念佛益銳。雖老病。不
減程課。後以念佛七期。用力過猛。病遂劇。居邑之地
藏菴。至四月八日。謂侍者曰。今日為佛誕。扶我起坐。
吾行矣。侍者勸曰。婆病甚。宜善養息。厲聲曰。佛來接
引我。遂聳身欲起。侍者力助之。更衣而逝。遺命以龕
斂。用闍維法。從之。時在道光二十七年。壽六十八（呂
默庵述）。
<other>陸安人</other>
陸安人。名岫梅。蘇州元和人。歸理問君吳昌濂。舉一
子。殤。年二十而寡。悲痛不已。得咯血疾。有以龍舒淨
土文𢹂示者。遂回向佛乘。晨夕有定課。家中戒殺。食
三淨肉。蟲蟻木草。咸所愛護。道光十四年。鐵君定公。
校大乘經數十種。設局刊印。五年。始畢延其事。既從
定公。受三歸五戒。定公名之曰師壽。已而詣鄮山。禮
阿育王塔。見塔中舍利現光。自是行善舉益力。嘗出
貲三萬兩。造像修寺。作諸功德。而尤勤於放生。歲出
千金。不吝也。或有譏之者。曰。財產匪堅。勝緣難值。仗
此功德。與四恩三有。早證無上菩提。吾願足矣。復奚
戀哉。年三十四。疾大作。醫藥罔效。乃誓放生命一千
萬。於師林寺建水陸大齋。以作往生資糧。病半載自
愈。越五年。煉臂發願。斷葷血。祭先祀神悉用蔬果。四
旬生日。又於師林寺供飯僧。親友祝嘏者。以所刊法
華。華嚴等經施贈。其年秋。夢至一處。水流華放。逈非
塵境。身立一橋。異香撲鼻。竊自念言。此其為七寶池
乎。何不見我佛也。俄而金容寶相。徧滿遙空。心大喜。
方頂禮間蘧然而覺。晨起以告家人。未幾疾作。醫者
勸食肉。弗從。沈吟數月。疾垂革。謂所親曰。吾之始願。
志在出家。今不果矣。我死。汝等勿哭。殮必披僧伽黎。
喪中設祭享賓。勿用葷酒。吾姑年逾八旬。生死亦旦
暮事耳。異日壽終。亦如吾法。為我延比丘尼。六人。念
佛助往生。從之。臨逝前二日。令家人代受菩薩戒。已
而神識瞀亂。不克自主。大懼。乃迎佛像一尊。供牀畔
几上。注目默觀者。一晝夜。至五月四日清晨。念命掖
起曰。大和尚已行。吾西方去矣。令同稱佛號。手自拈
<pb n="328"/>
香敬佛。人問大和尚何在。曰。坐几上者。遂面西趺坐
結印而逝。年四十一。時在道光二十八年（朱兆杓撰
陸安人傳胡珽目擊）
西史氏曰。余之歸心佛乘也。自安人之刊經始。而安
人之聞淨土法門。則自先君子勸誘始。善哉。因緣之
迭相化導也。迨先君子既歿。而安人行善益勤。立誓
益切。雖須眉丈夫。猶愧之。其直往西方。固宜矣。
總論曰。阿彌陀佛。於十方女人。有大誓願。其詞曰。若
有女人。聞名信樂。厭惡女身。壽終之後。復為女相者。
不取正覺。則閨閣賢豪。乘此方便門開。亟須爭先捷
足。橫截生死之流。直取菩薩之岸。否則輪回六道。安
能保其不墮。余次諸賢之傳。深幸韋提希之遺風。今
猶未泯也。安得起而徧示閨閣哉。
<other>往生物類第七</other>
<other>雞</other>
明崇禎間。有吳雪崖者。為福州司理。生平虔奉佛法。
其地開元寺。僧多食肉。不守戒行。雪崖請示立石。以
禁之。一日坐禪堂。有雞作唱佛聲。索得之。謂僧曰。若
輩謂寺中。久不養生物。如何有雞。今觀畜生。尚有佛
性。汝薙染破戒。不及此君多矣。寺僧始立誓齋戒。遂
𢹂養署中。恒念佛不輟。後遷官過丹陽。送至海會庵
中。以其為接眾所。使遠近生信也。雞至庵。即念佛立
化。為建塔供焉。又中州僧覺圓。發願廬山東林寺齋
僧。立關募緣。時護關僧至華氏托鉢回。有雄雞隨至
中塗。僧送還華氏。因閉其門。雞從屋上飛出。追赴關
所。旋繞不去。同立關三年。後𢹂往東林。為之受戒。大
眾上堂念佛。雞忽隨之。踰年齋僧緣畢。雞即坐化。瘞
於寺傍。又傳載江西有聽法蛇。廬州坐化貓。峽中有
有坐化猴。巢縣柘臯鎮。有立化⿱少隹。黃大參庭翠。有放
生坐化豬。種種靈異。不可殫述（唐宜之巾馭乘。淨土晨鐘）
總論曰。五濁惡世。染心易熾。淨德難成。故經言娑婆
勇猛一日。勝於淨土百年。今以物類而較人類。抑又
其難焉者矣。而一念投誠。三塗解脫。物類且然。況於
人乎。

淨土聖賢錄續編卷四（終）

<ps>No. 1550-1
 種蓮集</ps>

蓮歸居士輯淨土聖賢錄續編。採訪往生事實。共
有百數十條。而續得於書成之後者。正復不少。余
為另列一編。不分門類。不序先後。隨聞見而記之。
名曰種蓮集。取思齊大師句。與君同作種蓮人之
意。以俟後之輯三編者採取焉。
道光三十年秋九月。淨業學人陳本仁識。
<ps>善隆</ps>
善隆。台州臨海縣人。年十六。出家於蘇州白龍寺。參
念佛是誰話。有省。夜坐不臥。過午不食。茹淡齋三年。
刺舌血。書華嚴法華二經。日持佛名六萬。蓮華經一
部。禮佛一千六百拜。準為定課。冬夏一衲。不妄談。力
行致疾。益加精進。一夕於禪觀中。聞空中報曰。汝當
得中品生。慎勿退息。遂屏諸藥石。一心西邁。至四月
六日。端坐而逝。時在道光二年。年二十六。
<ps>達禪</ps>
達禪。姓狄。嘉善人。出家於本邑景德寺。嘗兩修般舟
三昧。後住北港荻秋庵。佛聲常徹戶外。見人即警䇿
生死。一日謂其徒淨玉曰。我明年定去矣。汝等勿忘
淨土法門也。次年。詣清淨庵。主念佛期。至第三日。示
疾。仍入堂念佛。逾時。端坐化去。
<ps>王君榮</ps>
王君榮。太倉人。自幼持戒參學。見地超卓。後修淨土。
日課佛號萬聲。康熈五十六年。八月二日。預知時至。
<pb n="329"/>
請淨名庵。乾行長老至。令作證明。日方午。乾師曰。歸
期盍於後日。答曰。吾決定今日矣。遂索筆作偈。合掌
而逝。遺命以龕斂。其女抱以入龕。力不能勝。因默禱
之。忽然輕舉。年八十一。
<ps>唐景垣</ps>
唐景垣。字筠谷。元和國學生。勤修淨業。每持名時。以
指代珠。年七十四。無疾而卒。氣絕逾時。猶指動作屈
數狀。
<ps>沈載元</ps>
沈載元。字桂蕚。自號可僧。吳江人。中年業賈。六旬餘。
輟業潛心淨土。長齋課佛。日滿萬餘。性慈恕。有所餘。
輒濟貧放生。嘉慶十六年秋。有僧貿然而來。直趣臥
所。略談數語。洞徹元微。并屬他日臨終。戒眷屬勿哭。
言訖而去。載元感之。炷香門外。遙申敬禮。其年冬。示
疾。佛聲不絕口。絕粒飲水者七日。至十二月六日清
晨。令然燭四十八對。堂中設香案。洗體易衣。端坐合
掌。朗誦佛名。呼眷屬同聲助之。頃之鼻氣如煙。聲漸
微而絕。年七十二。及殮。貌如生。
<ps>王際良</ps>
王際良。金山縣人。年五旬。歸依三寶。念佛放生。篤志
不倦。其年二月初。有疾。屏諸醫藥。日夜持名。絕口不
言家事。唯曰。日望。我其行矣。至期果然。死二日。索取
數珠。歿後。猶緊捻不脫。
<ps>夏耀文</ps>
夏耀文。華亭人。持齋念佛。一心淨土。四十餘年。舉家
不茹葷酒。道光四年十月。微疾。至十四日。命掖起。合
掌念佛而逝。遺命龕殮。入龕時。體軟項溫。顏色不變。
年七十五。
<ps>曹居士</ps>
曹居士。不詳其人。持齋念佛。精進有年。而虗懷汲汲。
若恐臨終之不獲效者。道光二十年冬。微疾。一日其
子晨省。見其面色有異。指空中曰。汝見佛及眾菩薩
乎。吾不圖持名功德之至於斯也。汝作證明。吾隨佛
西歸矣。言訖而化。
<ps>邵媼</ps>
邵媼。常熟邵子寅。茂才之母也。素奉佛。道光十八年
十二月。微疾。忽謂子寅曰。爾於明日。迎妹歸。子寅從
之。而莫測其所謂。次日。妹歸。媼曰。吾今日欲逝。以了
母女因緣耳。女聞而哭。媼笑曰。死生一幻相也。遂與
言他事。至午。曰。時至矣。子寅問何往。媼以手指空曰。
佛來。遂逝。
<ps>張氏</ps>
張氏。金山縣人。歸王生。其伯姑王氏。修淨業往生。事
見淨土聖賢錄續編。張氏自幼即信淨土。為人淡樸。
素善病。而念佛不輟。受三歸五戒。不願有家緣。幼已
許字。遂於嘉慶二十年于歸。年餘歸甯母氏。適病劇。
延道俗行人同聲念佛。亡何。喘急。屬扶起。面西坐。誦
彌陀經及佛名。目熒熒上矚。面含笑容。頃之。乃瞑。
<ps>丁氏</ps>
丁氏。金山人。即張氏姒也。其伯姑王氏。勸之念佛。同
日秉受歸戒。王先逝。丁氏見其臨終正念。愈自感奮。
剋時課誦。回向西方。居常作諸功德。並戒殺放生。一
師王氏遺法。有女適太原。病瘵。教之念佛。安然化去。
逾年。丁氏病中滿。轉側維艱。臨終。力疾起。面西坐。呼
家人誦彌陀經及佛號。甫百餘聲。觀其若有注視。問
見佛菩薩否。首微頷之。頃之聲息俱滅。時在道光八
年五月九日。
<ps>高士楨</ps>
高士楨。字延三。錢唐人。其先世居山陰梅里。故自號
梅溪道人。年五十一。病入冥中。遊視地獄。有冥官屬
云。爾今回去。要一心念佛。一心行善。定能出苦。士楨
識之。三日而蘇。病良已。發心念佛。行諸善法。回向西
方。并轉以教人。如是二十五年。至年七十五。臨終三
<pb n="330"/>
日前。自知時至。曰。今離苦惱矣。奉勸世人。及早修持。
無詒後悔。泊然而逝。時在乾隆三十五年十二月。
<ps>丁世濟</ps>
丁世濟。字子沂。元和庠生。年五十。歸依杯渡海公。法
名廣如。精修淨業。歷十載不倦。道光二十五年冬。有
疾。每夜必念佛千聲。彌陀經三卷。發願文一徧。一夕
誦至淨光照我之句。忽微笑曰。我今見佛淨光矣。十
一月十三日。夜將半。諸眷屬環坐榻前。忽聞異香浮
空而至。漸滿一室。共異之。次日世濟索筆作偈。禮似
七絕二首。而字迹糢糊。但識其末後句。有我便回家
見佛六字而已。至夜合掌。念佛而逝。年六十一。
<ps>陸孺人</ps>
陸孺人。蘇州人。歸太學生包心愚。事姑孝。嘗侍疾。不
解帶者。累月。心愚故勇於為善。凡造橋修路。施衣放
生諸事。恒戚然於心。孺人必盡力贊成。幼嘗浮海參
普陀。中年後。足不踰閾。晨起誦經呪。及佛號。四十年
中。無一日閒。道光二十七年。四月初。感微疾。告子婦
曰。夜夢古衣冠三人相招。謂我念佛。至誠。即日令我
見佛矣。初八日凌晨。西向念佛而逝。年八十五。
<ps>邱逢泰</ps>
邱逢泰。字星階。長洲廩生。少有咯血疾。其年夏。疾大
作。忽信佛乘。延在經茂公。牀前誦佛號。疾有間。杜門
不出。徧閱淨土諸書。道光二十九年夏。疾復作。念佛
不輟。趺坐合掌而逝。父維洛副貢生。素行善。修淨業。
未幾亦念佛而逝。
<ps>錢氏</ps>
錢氏。名蘭貞。蘇州人。幼即居止端莊。適顧淦為妻。後
因懷孕。遘疾甚危。半體皆冷。神識瞀亂。有至戚省之。
勸其夫。立誓戒殺。誦觀音聖號。從之。三日。汗下。其疾
若失。自是錢氏歸心淨業。每夜焚香。誦大士號。雖嚴
寒酷暑勿間也。道光二十八年冬。染咯血疾。漸增劇。
延至二十九年。十月八日。忽曰。苦海茫茫。三日可出
矣。初十日。清晨。令設香案於牀右。曰。今日決定往矣。
口中仍誦大士號。頃之。忽稱阿彌陀佛。至申刻。聲漸
微。向西吉祥而逝。翌日天明。頂相猶溫。年二十九。
<ps>錢文彬</ps>
錢文彬。字養愚。蘇州長洲縣人。每日晨起。默修十念
法。作善事。皆隱行。嘗出千金。放諸魚鳥。素患咯血疾。
年四十一。病劇。請在經茂公。歸依。病中喜聽誦佛聲。
臨歿前一日。延靈鷲福海和尚至。牀前。供佛設座。受
菩薩戒。留僧數人。輪流念佛。次日晡時。亟命扶掖起
坐。諦視佛像而逝。時在道光二十八年。二月二十五
日。
<ps>錢文燦</ps>
錢文燦。法名空相。字安軒。即文彬弟也。弱冠時。遇吳
宗魏指示淨業。歸依見心和尚。從靈鷲義公受菩薩
戒。長齋念佛。二十餘年。嘗刊念佛警䇿。廣為施送。靈
鷲募建丈六三聖像。絀於貲。文燦贊成之。虞山有古
剎。亦募建三聖。則獨任之。天台國清寺鑄銅鐘。亦半
賴其力也。放生濟貧。歲以為常。道光三十年夏。下痢
令人往虞山。延道友張元祺至。曰。吾與君係生死交。
病亟矣。請君一助。元祺曰。諾。日與念佛。每昏沈欲睡
即䇿勵之。已而元祺欲返家。文燦曰。吾四日中。可無
恙。過此不能待矣。元祺如其言。及四日後復至。則昏
沈益甚。元祺以聞啟初傳。與之細論（傳見淨土聖賢錄前編）。文
燦涕淚并下。遂猛力念佛。自未至亥。神識頓清。徹夜
無倦。天將旦。手作蓮華狀示張。遂右脇而逝。時七月
初四日也。遺言喪中不用葷酒。年四十三。
<ps>定意</ps>
定意。未詳其所出。中歲出家。精持戒律。主錫丹陽嘉
山隆慶寺。同治紀元。避地楚水寶嚴。提倡蓮宗。率眾
念佛。精純靡間。日誦佛名五萬。淨懺二時。雖寒暑不
逾。四眾歸心。咸以嘉山老人尊之。乙丑元日。豫刻逝
<pb n="331"/>
期。日飲清水兩盞。至初七日平明。禮淨土懺畢。趺跏
西向。端坐而逝。隣人聞蓮華香。經時不散。
<ps>明舟</ps>
明舟。秦郵毛氏子。幼從觀音淨全薙染。年十八。受具
臨澤安樂寺。以赴應為業。後遇永清主人。授以淨土
法門。遂發心念佛。嗣往來秦塘。日研深義。信心益固。
常率眾持名。雖燭䟦香銷。猶自哀籲佛前。願速生安
樂。利濟有情。故遐邇傾心。雖闡提輩。亦稽首歸依也。
同治乙丑三月。返別知交。五月朔示疾。至十二日平
明。禮佛入龕。同眾念佛名者。定香四炷。至午聲漸微。
視之逝矣。秦郵僻處湖濵。二十年來。蓮宗之振。至家
絃戶誦。葢舟有以啟之也。
<ps>汪善慶</ps>
汪善慶。字閬仙。號法如。淛之仁和人。少孤。隨母氏莊。
就傅外家。性至孝。極聰慧。年方舞勺。即入頖宮。及母
卒。喪葬盡禮。聘朱氏未娶。遭粤匪之亂。孑然一身。逃
至江北呂泗場。值同里清修之許靈虗者。延為西賓。
居恒嘗作出世想。會西來徐居士。授以持誦法門。由
是精心內典。一切經義。過目無遺。迨許返淛。移住揚
州藏經院。茹素十餘年。每靜坐。寡交遊。凡來問道者。
無不傾心開導。體素瘠。經禪勞憊。輙頭眩咳𠻳。然猶
念佛不懈。同治九年閏月疾篤。聚諸友告曰。西方境
界好。吾於二十三日長往矣。至期果逝。神色不變。越
日將殮。撫其頂。氣尚溫。時年四十有二。所著藏龍集。
見珠集。台宗四教。斷證圖頌。及病中吟百首。行世。
<ps>靜波</ps>
靜波。草堰場人。年二十。薙染於義阡寺。專心淨土。受
戒後。往來常州天寗。揚州高旻藏經等寺。性情淡定。
終身無異。兼能念佛不懈。常禮佛七。屏心息慮。人罕
能企。嗣往金山。數載樓居。足不踰桄。忽一日沐浴更
衣。親詣丈室拜辭。曰。七日後。吾西歸矣。果於同治十
三年四月初十日毫無疾苦。念佛趺跏而逝。斯誠無
有去住者。年八十有二。
<ps>易特墨太夫人</ps>
易特墨太夫人。法名蓮如。滿洲正紅旂人。勤儉仁慈。
睦族情殷。惠周婣黨相夫教子。孜孜不倦。故依太守
勒通阿札分轉拉芬阿。二公出仕。卓著政聲。秉母訓
也。太夫人。中年茹素。潛心淨業。每日定課。誦佛號兩
萬數。無間寒暑者。二十餘年。光緒元年。壽六十二歲。
忽於冬月望後。神氣不爽。告家人曰。我見佛像數尊。
泉童男女。手執幡幢均來接我。已自定期於二十七
日午時。往生西土。因將存儲衣飾。俵散媳女諸人。竝
囑持身處世。俱以方便為本。餘無他言。屆期趣令闔
宅眷屬。環跪誦佛。遂即合掌趺坐。朗宣佛號而逝。
<ps>余慎行</ps>
余慎行。法名淨阿。揚州甘泉人。夙精骨董學。遂業以
謀生。眷屬緣盡。孑然獨處。同治乙丑。聞藏經院開念
佛道場善知識雲集焉。聆音仰慕持念茹素。皈依入
院。護持道場。以放生物。禮佛七為事。終歲無惰容。光
緒乙亥冬。忽染微疾。念佛倍切。除夕對眾曰。速具香
花供佛。吾將逝矣。迨力微細。堅令侍者。臮諸善眾。助
念而寂時年六十九歲。
<ps>玉峯法師</ps>
古崑字玉峯一號戀西。志淨土也。江西廣信人。年十
餘齡。投普甯寺出家。靈根宿具。初讀諸大乘經。即了
大意。繼受具戒。於天台國清。志遵梵網。隨眾參禪。力
究宗旨。忽聞鐘聲。恍然有省。後閱幽溪圓中鈔。密符
自心。增益法喜。遂立堅固誓願。嚴持戒律。一心念佛。
求生淨土。自行化他。惟誠惟懇。僧俗從而化者甚眾。
開示後學生死之苦。其言痛切。聞者流淚。教人念佛。
日有定課。持名計數。或一萬二萬。乃至十萬。隨人心
力。中無間斷。畢命為期。如此不退。命終之後定生淨
土。此是前人已驗之法。可信無疑。又復著書多種。闡
<pb n="332"/>
揚淨土法門。易行易成。功超眾行。若肯遵行。決不相
賺。仍復刊印大乘經律。石刻彌陀寶典。流通正法。用
報佛恩。及餘種種勝行。難以盡述。光緒十五年。明州
西方寺僧淨果。請居西方寺。以寺名合於本願。遂定
居焉。師自發心直至臨終。日持佛名六萬。二時回向。
寒暑無間。永為定課。光緒十八年。七月初六。午飯後
覺腹微脹。次日淨果延醫診視。醫云脈已全無。不須
用藥。而師面西趺坐念佛。並無他語。精神爽健。過於
平時。醫生歎為希有。淨果云。請眾師念佛相助可否。
師應諾。於是請僧八人。向西長跪。稱念彌陀聖號。約
一枝香。甫至申刻。見師合掌。猛力念佛數百聲。怡然
而敘。初九日入龕。面色津潤。頂上猶溫。次年二月望
日茶毗。僧俗送者數百人。火既發龕門先脫。見師趺
坐儼然如生。猛𦦨既熾。眾見頂上現佛十尊。兩手各
現佛像一尊。葢師生前。嘗於頂上燃香十炷。供養十
方諸佛。兩手各燃一指。一供釋尊。一供彌陀。故於闍
維之際。頂手現佛。實為真誠所致。希有之瑞。於戲生
為淨土領袖。歿後勝品往生。無可疑者。前有沈朱吳
三太史。就師問道。極讚師之道行。實為末世津梁云
云。
<ps>願登師</ps>
思岸字願登。杭州錢塘謝氏子。少業儒為諸生。覺世
無常。皈心三寶。宗教知識參扣略徧。後聽玉峯法師
開示。欲求脫苦。惟有念佛一法。最易成就。遂乃發心
日持佛名六萬為定課。平生所作功德。悉皆回向淨
土。同治壬申。受五戒於海潮寺。復深厭塵勞。早求解
脫。於光緒九年。乃將家務付囑二子。徑往郡西護國
寺。禮僧敬峯出家。是冬受具戒於蕭山祇園寺。仍回
護國。專精淨業。積勞既久。忽染病魔。雖經醫治。旋愈
旋發。二子思慕迎養於家。別除一室。以為修淨之所。
迨至光緒十五年秋。忽患痢疾。醫藥罔效。然飲食雖
減。而念佛愈切。至九月初十日。忽謂其子曰。吾往生
期至。可請僧於家。起佛七助我西歸。自定十二日起
一。謂僧朗峯曰。還有七日。至十五日。執僧廷山手曰。
止有三日。吾當去也。至十七日四更問何時。其子答
云。丑時也。曰丑時是十八日。子是我往生之期。可請
諸師念佛相助。遂隨眾念佛。約香一枝半。忽瞑目無
聲。良久忽開眼合掌。向眾人稱謝云。我已親到西方。
親見阿彌陀佛及二大士。仰荷佛慈。賜我淨衣。觀音
大士水洒我頂。又見蓮池大師。為眾說法。又覩七寶
池中。眾寶蓮中有我生處。承佛慈悲。命我回來告知
眾人。我已得生淨土。奉勸諸位。專精念佛。他日淨土
相見可也。復索淨水三飲。吉祥而臥。念佛數十聲。泊
然長往。次日入棺。頂猶溫手。
杭城數十年來。專勤念佛。往生淨土者。固不乏人。昭
明顯著。徵信無疑。惟願登師一人而已。於戲若非夙
具靈根。焉能有如是哉。書此以為修淨業者勸。
<ps>謝春華</ps>
謝春華。杭州錢塘人。習賣衣業。稟性和直。與人無爭。
事親至孝。未嘗忤顏。凡遇善舉。竭力相助。所謂茹素
念佛。則未能行。光緒十年忽染蟲脹之疾。醫禱無效。
呻吟待盡而已。有表弟朱居士金伯者。久親佛法。參
叩知識。禪宗旨趣。多所發明。一日來謂春華曰。觀兄
所患病苦。實是宿世業障。若不立大善願。念佛懺悔。
恐難消除。春華首肯。遂立願。終身戒殺放生。志心念
佛。既立願已。朱居士教之。共念阿彌陀佛四十九日
為期。是晚夢僧與一藥丸令吞之。既寤覺腹中響動。
連下數次。當即身安。不三日病盡痊愈。自此信心懇
切。念佛靡間。凡有佛會。無不身預。迨至光緒十五年。
夏初偶染微疾。飲食少進。而念佛益切。至四月二十
六日。夢中親見西方三聖。知是往生之兆。遍告親友。
將生淨土。謂姚居士明齋云。二十八日。我當西去。可
來念佛相助。曰二十八日不暇不能來。又云二十九
<pb n="333"/>
可否。曰二十九亦不暇。復云若如此。定於五月初一
去如何。曰初一當來送行可也。至期澡沐更衣。面西
端坐。謂諸子曰。汝等若有孝心者。念佛助我。慎勿哭
泣。既而善友俱集。同稱佛號約半枝香。舉手合掌。謝
眾助道。仰目視空。若有所見。合掌向空。含笑而逝。歿
後眾聞異香。數日不散。實為希有者也。

種蓮集（終）

<article id="n1551">西舫彙征</article>

<talk>No. 1551-A
 西舫彚征序</talk>

夫法藏剏闢四淨。艤願船于樂津。能仁誓攝五濁。駕
慈舡於苦海。此擡彼搦。務在弘濟羣生。讚勝折劣。惟
期善誘諸趣。噫覺皇出現。惟此為一大事因緣歟。何
其嘔心瀝血。說此難信。躬此難行。僧祗劫來。少無疲
厭也。然吾甞聞之。淨剎寶池蓮華化生之人。金軀香
潔。月容端好。福智俱隆。快樂自在云。大抵據因以感
果。則隨其心淨。佛土自淨矣。淨業行者。必須修心。如
蓮之皎潔無瑕。如蓮之清香遠徹。如蓮之處染常淨。
如蓮之入水不著。然後乃托蓮胎。而初發心時。便有
一朵蓮華。生芽於德水之中。隨人勤慢。華為榮悴。此
理昭然。更何疑乎。且不待聖而興。自是上等。見賢思
齊。正為吾儕今日之急務。故搜輯從古諸上善人。歸
化靈蹟。亟付剞劂。欲與蓮社法侶。共覩先進之模楷。
庸作西邁之章程耳。在昔道珍闕經。不得附載于歸
帆。通志易服。僅能追泛於去舶。古德云。生死忙忙古
渡頭。彌陀撥動濟人舟。無時不作難遭想。歡喜同登
解脫船。以知愛河滉瀁。慾浪淘湧。須用舟楫。乃能涉
險濤。達願海。誕登彼岸也。故名其書。曰西舫彚征云
爾。
旹祝犂亶安南至日　　　釋　瑞璋　題
<other>西舫彚征目錄</other>

卷上
尊宿瑞化
（晉）辯覺慧遠覺寂慧永慧特道生
曇順僧叡曇恒道昺
曇詵道敬佛䭾邪舍跋陀羅
曇翼曇邕僧濟慧恭
法安慧[虔-文+ㄆ]（南宋）曇鑑道海
曇泓道廣道光曇弘
（齊）慧進（梁）道珍（魏）曇鸞（北齊）慧光
法琳僧柔（周）慧命法音
僧崖（隋）智舜真慧智通
南嶽慧思天台智顗慧成慧命
灌頂法喜等觀法俊
道喻壽洪法智慧海
汶水沙彌（唐）善胄法祥明瞻
道綽道撫光明善導智琰
神素功逈道昂善道
惟岸法持慧日般舟承遠
僧衒啟芳圓果辯才
自覺五會法照臺巖少康懷玉
齊翰神皓僧藏寶相
百丈大智智欽法順懷感
德美（石晉）志通（宋）紹巖守真
晤恩義通知禮遵式
有基本如永明延壽慧才
思義元淨從雅若愚
智深處謙圓淨省常悟新
<pb n="334"/>
真歇懷深宗曉寂堂
宗坦子元懷義智圓
僧藏有嚴中立擇瑛
思照宗利齊玉仲閔
瑩珂靈照可久宗本
善本元照道言慈覺宗賾
惟月思敏行詵法持
慧亨用欽妙生惟渥
冲益法宗睎湛曇懿
太微思聰了義慧誠
祖南法因了然智仙
思淨如湛思梵文慧
慧明智廉淨觀利先
師安如寶顯超有開
道生若觀覃異元肇
智印戒度道琛有朋
妙雲睎顏了宣善榮
祖輝如鑑祖新（元）中峯明本
善住天如惟則優曇普度妙文
盤谷（明）楚石梵琦祖香慧日
蓮池袾宏寶珠真青佛石
黃州僧海寶藕益智旭實相
（清）道樞具宗大真林谷
萬緣本冲廣志實定
佛安際會達文
高尼淨因
（隋）大明（南宋）法盛道爰法藏
（唐）淨真悟性（宋）能奉慧安
（明）無為（清）本印遂欽律宗
佛琦
卷下
居塵卓行
烏長國王（晉）劉程之張野周續之
張詮宗炳雷次宗闕公則
（梁）庾銑高浩象（隋）宋滿（唐）李白
白居易韋文晉汾陽老人鄭牧卿
張元祥李知遙馬子雲于昶
元子才元子平（石晉）張抗（宋）鍾離瑾
鍾離景融文彥博蘇軾楊傑
馬亮馬玗馬永逸胡闉
葛繁王古江公望王冲
張廸賈純仁梅汝能馮檝
吳秉信錢象祖王仲回張榆
陸沅道王日休房翥孫抃
王闐昝定國樓汾魏世子
葛濟之左伸范儼閻[邱-丘+(看-目)]榮
姚約沈銓梅福孫良
胡暠唐世良陸偉李秉
邵彪陳企劉慧仲李子清
李彥通陸浚魏師贊何曇遠
大善寺童倪道者馮珉黃打鐵
計公徐六公沈三郎（元）何曇迹
（明）朱綱顧源朱元正丁明登
唐時劉通志唐廷任楊嘉褘
郝熈載戈以安孫叔子戴百戶
華居士蓮華太公郭大林糖擔老人
吳江老人（清）吳澆燭吳叔寶吳瞻樓
黃攝六余集生金光前韓承山
喬忠我翟夢鯉沈養素戴公烈
沈敬孚顧天瑞陸士詮馬[冗-几+丁]良
在閨清操
（隋）獨孤皇后（唐）姚婆（宋）荊王夫人吳縣君
馬朝奉妻蔡縣君馮少師女鄭氏
<pb n="335"/>
陸宜人朱如一樓慧靖周妙聰
秦淨堅鄭淨安秦淨樂黃氏
袁氏陳氏王氏孫氏
李氏王氏盛氏沈氏
蔣婆任夫人約山翁婆裴氏
溫靜文妻孟氏梁氏陳（念佛道者）
陳氏胡淨安孫氏郭妙圓
周行婆龔氏鍾婆黃婆
朱氏淨心周氏項玅智
沈妙智崔婆（元）陶氏周婆
（明）鍾氏薜氏于媼方氏
陶氏孫中官母徐氏李氏
朱氏楊選一妻湯公甫母蔡坦如妻
（清）張氏徐氏卓氏江太君
傅德蓮太宜人陸氏俞氏
陸氏曹氏許氏陶瓊樓
汪鏡智費孺人
發悔頓超
惟恭雄俊京屠張鍾馗
張善和金吳瓊鄭鄰
錢青侯
含識俱往
裴氏鸚鵡門沙鸜鵒天台鸜鵒劉成魚
吳雪崖鷄參將蛇天一犬

No. 1551
<sarticle>西舫彚征卷上</sarticle>

釋　秋波堂　瑞璋　輯
<other>尊宿瑞化</other>
<other>法師諱慧遠</other>姓賈氏。鴈門樓煩人。幼而好學。年十三。
隨舅令狐氏。遊學許洛。博綜六經。尤善莊老。二十一。
欲渡江從學范甯。適南路梗塞。時釋道安建剎於太
行常山。一面盡敬。以為真吾師也。初聞安常講般若
經。豁然開悟。歎曰。九流異議。皆糠秕耳。遂與母弟慧
持。投簪受業。精思諷誦。以夜繼晝。師神明英越。志與
理冥。安師常臨眾。歎曰。使道流東國者。其在遠乎。太
元六年。至潯陽見廬山間曠。可以息心。乃立精舍。以
去水猶遠。舉杖扣地曰。若此可居。當作朽壤抽泉。言
畢。清流涌出。潯陽亢旱。師詣池側。讀海龍王經。忽有
神蛇。從池而出。復臾大雨。歲竟有秋。因名龍泉精舍。
永師先居廬山西林。欲邀同止。而師學侶寢眾。永乃
謂刺史桓伊曰。遠公方當弘道。而貧道所棲。隘不可
處。時師夢山神告曰。此山足可棲神。願毋它往。其夕
大雨雷震。詰朝林麓廣闢。素沙布地。楩柟文梓。充布
地上。不知所自至。伊大敬感。乃為建剎。名其殿曰神
運。以在永師舍東。故號東林。甞謂諸教三昧。其名甚
眾。功高易進。念佛為先。既而謹律息心之士。絕塵清
信之賓。不期而至者。慧永（同師安公先居西林）慧持（遠師同母弟）道
生曇順（並羅什門弟）僧叡曇恒道昺曇詵道敬（並遠師門人）佛
駄邪舍（此云覺明。罽賓國人）佛駄䟦陀羅（此云覺賢。迦維衛國人）。名儒劉
程之（號遺民）張野周續之張詮宗炳雷次宗等。結社念
佛。世號十八賢。復率眾至百二十三人。同修淨土之
業。造西方三聖像。建齋立誓。令劉遺民著發願文。而
王喬之等。復為念佛三昧詩。以見志。聞鳩摩羅什入
關。遣書通好。什答書曰。傳譯來貺。粗聞風德。經言。末
代東方。有護法菩薩。欽哉仁者。善弘其道。釋惠要患
山中無刻漏。乃於水上。立十二葉芙蓉。因波隨轉。分
定晝夜。以為行道之節。謂之蓮華漏。師居山三十年。
迹不入俗。唯以淨土。克勤於念。初十一年。澄心繫想。
三覩聖相。沈厚不言。後十九年七月晦夕。於般若臺
之東龕。方從定起。見阿彌陀佛身滿虗空。圓光之中。
有諸化佛。觀音勢至左右侍立。又見水流光明。分十
<pb n="336"/>
四支。流注上下。演說苦空無常無我之音。佛告之曰。
我以本願力故。來安慰汝。汝後七日。當生我國。又見
佛駄邪舍慧持（義熙八年先逝）慧永（義[烈-列+(〡*(頤-頁+巳))]十年先逝）劉遺民（義熙六年先逝）
在佛之側。前揖師曰。師志在先。何來之晚。師語法淨
惠寶曰。吾始居此。十一年中。三見佛相。今復見之。吾
生淨土必矣。又曰。七日之期。斯為漸矣。即寢疾。製遺
誡曰。吾昔以知命之年。託業此山。自審有必盡之期。
便欲絕迹外緣。以求其志。良由性弱於斷。遂令同趣
相引。時賢過眷。情以類感。不覺形與運頹。今年已八
十三矣。仰尋違離之誨。俯慨自負之心。徒令此生虗
謝。以悼往疾之深。今於至時露骸松林之下。即嶺為
墳。與土木同狀。此乃古人之禮。汝等勿違。苟神理不
昧。庶達其誠。大哀世尊。亦當祐之以道。門徒號慟。若
喪父母。師以世情難割。乃制七日展哀。至期始順寂。
即義熈十二年八月六日也。弟子不忍露屍。與潯陽
太守阮侃。奉全軀舉葬於西嶺。累石為塔。所著經論
諸序銘贊詩記凡十卷。號廬山集。粤稽淨土法門。雖
傳於震朝。至佛圖澄而著。由澄而得道安。安之門有
遠公。負荷至教。廣大聖道。名重帝王。法流天下。百世
之下。推師為淨業始祖焉。
<other>慧永</other>河內潘氏。年十二出家。事沙門竺曇現。初習禪
於恒山。與遠師同依安法師。期結宇羅浮。及遠師為
安公所留。師乃欲先度五嶺。太元初。至潯陽。刺史陶
範素挹道風。乃留憩廬山。捨宅為西林以奉。師布衣
蔬食。精心克己。容甞含笑。語不傷物。峯頂別立茅室。
時往禪思。至其室者。常聞異香。因號香谷。一虎同居。
人至輒驅去。遠師來之。龍泉桓伊為立東林。三十年
影不出山。師居西林。亦如之。甞因法事至近邑。還山。
薄暮。烏橋營主醉騎馬當道。遮師不聽去。師以杖指
馬。馬驚走。營主仆地。師捧慰之。遂還。營主病。往寺悔
罪。師曰。非貧道意。為禱之。尋愈。鎮南將軍何無忌鎮
潯陽。至虎溪。請遠公及師。遠公持名望。從徒百餘。高
言華論。舉止可觀。師衲衣半脛。荷錫捉鉢。松下飄然
而至。無忌謂眾曰。永公清散之風。乃多於遠師也。師
標誠植願。動在安養。義熈十年。在疾。忽斂衣求屣欲
起。眾驚問師曰。佛來也。言終而化。異香七日方歇。葬
於寺之西南。春秋八十三。
<other>慧持</other>遠公同母弟也。幼讀書。一日所記。常敵十日。年
十八。與兄同事安公。徧學眾經。遊刃三藏。及安公在
襄陽。遣遠公與師東下。遂止廬山。師形長八尺。衲衣
垂膝。徒屬三百。師為上首。豫章太守范甯。請師講法
華經阿毗曇論。四方雲聚。琅瑘王珣與范甯書問。遠
持二公孰愈。甯曰。誠謂賢兄賢弟。珣復書曰。但令如
弟誠未之有。況復賢邪。羅什在關中。遙相欽敬。每致
書通好。隆安三年。辭兄入蜀。遠公留之曰。人生愛聚。
汝獨樂離。師曰。滯情愛聚者。本不應出家。今既割欲
求道。正以西方為期耳。即悵然而別。至成都[郫-卑+((白-日+田)/廾)]縣。居
龍淵寺。大弘佛法。升其堂者。號登龍門。義熈八年順
寂。春秋七十六。臨終遺命。務嚴律儀。專心淨業。以東
間經籍付道泓。西間法典付曇蘭。以泓行業清敏。蘭
神悟天發。並能繼軌師蹤焉。
<other>道生</other>魏氏。鉅鹿人。幼從竺法汰出家。披對經誥。一覧
能誦。年在志學。便登講座。吐納明辯。雖宿望莫敢酬
抗。初依廬山。常以入道之要。慧解為本。乃與僧叡慧
嚴慧觀等。遊學長安。從羅什受業。關中僧徒。咸仰神
悟。甞喟然歎曰。自經典東流。譯人重阻。多滯權文。鮮
通圓義。若亡筌得魚。始可以言道矣。於是校閱真俗。
精練空有。研思因果。乃立善不受報及頓悟成佛義。
又著二諦論。佛性常有論。佛無淨土論。應有緣論。並
籠⿱卓舊說。妙有淵旨。守文之徒。嫌嫉競起。師又以法
顯三藏所翻泥洹經本先至。六卷成文。經云。除一闡
提。皆有佛性。師云。夫稟質二儀。皆有涅槃正因。闡提
含生之類。何得獨無佛性。盖是經來未盡耳。乃唱闡
<pb n="337"/>
提之人皆得成佛。時大本未傳。孤明先發。舊學僧黨
以為背經。遂顯大眾。擯而遣之。師正容誓曰。若我所
說背經。當見身癘疾。若與實相不背。願舍壽之日。踞
師子座。遂拂衣而行。及後大經至聖行品云。一闡提
人雖復斷善。猶有佛性。於是諸師皆為媿服。師被擯
南。還入虎邱山。聚石為徒。講涅槃經。至闡提處。則說
有佛性。且曰。如我所說。契佛心否。羣石皆為點頭。旬
日學眾雲集。忽雷震青園。佛殿有龍升天。因改寺曰
龍光。師於寺請[(ㄇ@(企-止))/剡]賓律師。譯彌沙塞律。傳於世。既而
辭眾。復投廬山。預蓮社。久之還都。止青霞寺。宋文帝
大會沙門。親御地筵。食至良久。眾疑過中。帝曰。始可
中耳。生乃曰。白日麗天。天言始中。何得非中。遂舉箸
而食。一眾從之。莫不歎其機辯。時王弘范泰顏延之
並挹敬風猷。相從問道。元嘉十一年十一月庚子。於
廬山。升座說法。將畢。眾見麈尾紛然墜地。隱几而化。
宛若入定。諸師聞之。益信前誓有證。
<other>曇順</other>黃龍人。幼出承訓。羅什講釋羣經。妙盡色空無
著之旨。什歎曰。此子奇器也。後來廬山同修淨業。寧
蠻校尉劉遵孝。於江陵立寺。要師經始。盛弘念佛三
昧之道。宋元嘉二年。別眾坐逝。異香滿室。春秋七十
九。
<other>僧叡</other>冀州人。遊學諸方。甞行經蜀西界。為人所掠。使
牧羊。有商客異之。疑是沙門。及問。以經義無不綜達。
即出金贖之。後遊歷天竺諸國。還至關中。從羅什諮
稟經義。羅什翻法華經。以竺法護本云。天見人人見
天。什曰。此言過質耳。叡曰。將非人天交接兩得相見。
什喜。遂用其文。久之。來入廬山。依遠公修淨業。既而
適京師。止烏衣寺。講說眾經。聽者推服。宋彭城王義
康。要入第受戒。師曰。禮聞來學。王乃入寺。祇奉戒法。
王以貂裘奉師。常用敷坐。王密令以錢三萬買之。師
曰。此雖非所宜服。然王之所施。不可棄也。王聞益加
敬。謝靈運篤好佛理。殊方俗音。多所通解。甞以經中
字音。求證於師。因為著十四音訓。梵漢昭然。元嘉十
六年。無疾告眾曰。吾將行矣。即面西合掌而亡。眾見
臥內一金蓮華倐爾而隱。春秋八十五。
<other>曇恒</other>河東人。童孺依遠公出家。年甫十三。便能講說。
內外典籍無不通貫。德行清孤。物情推服。常有羣鹿。
馴遶座隅。自入廬山。專志淨業。義熈十四年。端坐合
掌。厲聲念佛而化。春秋七十二。
<other>道昺</other>潁川人。陳氏。幼出家。為遠公弟子。該通經律。兼
明莊老。志節孤峻。言與行合。念佛三昧。究心無間。義
熙十四年。豫章太守王虔入山謁敬。請為山中主。用
紹遠公之席。眾以道源法嗣。咸知宗仰。元嘉十二年。
集眾念佛。就座而化。春秋七十一。
<other>曇詵</other>廣陵人。幼從遠公出家。勤修淨業。兼善講說。注
維摩經。行於世。常著窮通論。以明宿修。述蓮社錄。以
記往生。又能別識鳥獸毛色俊鈍之性。洞曉草木枝
幹甘苦之味。妙盡其理。人知其有密證云。元嘉十七
年。集眾謂曰。自建寺以來。至此五十年。吾之西行。最
在其後。即加趺念佛百聲。閉息遂絕。春秋八十。
<other>道敬</other>瑯琊王氏。祖凝之。刺江州。遂從遠公出家。年十
七。博通經論。日記萬言。每歎戒律終身難全。願淨六
根。但稟一戒。以為得度之要。遠公知其堅正許之。篤
志念佛。蚤夜勿替。遠公歸寂。乃入若邪山。宋永初元
年。謂眾曰。先師見命。吾其行矣。即端坐唱佛而化。眾
見光明滿室。彌時方滅。春秋五十二。
<other>佛駄邪舍</other>（晉言覺明）[(ㄇ@(企-止))/剡]賓國婆羅門種。有沙門。至其家乞
食。父本外道。怒敺之。遂手足攣躄。巫師謂曰。坐犯賢
聖。即請此沙門。悔過旬日。乃瘳。因令邪舍出家。時年
十三。隨師行曠野。與虎遇。邪舍曰。虎已飽。必不傷人。
前行中道。果見餘骸。至十五。誦經日至萬言。以分衛
廢業為憂（梵語分衛晉言乞食）。一羅漢來代乞食。年十九。誦經
滿數百萬言。性度簡傲。不為諸人重。至三十猶為沙
<pb n="338"/>
彌。復從舅氏。學五明論世間法術。至沙勒國。待遇隆
厚。既而羅什至。乃從學阿毗曇論十誦律。什隨母反
龜茲。師遂留止行化。符堅遣呂光伐龜茲。執羅什。師
聞歎曰。我興羅什。未盡懷抱。今忽羈虜。相見何期。後
十年。師東至龜茲。盛弘法化。羅什在姑臧。遣信要之。
師恐國人止其行。取清水以藥投之。呪數十言。與弟
子洗足。即夜便發。比朝行數百里。追之不及。問弟子
何所覺邪。答曰。惟聞疾風流響。兩目有淚。師又呪水。
洗足乃止。既達姑臧。什已入長安。聞姚主逼以妾媵。
歎曰。羅什如好綿纊。何可使入棘林。羅什勸姚主。遣
使迎師。既至。別立省寺於逍遙園。四事供養。一無所
受。時至。分衛一食而已。時羅什譯出十住經。師更相
徵決。辭理方定。師髭赤。善解毗娑沙論。時人號赤髭
論主。秦弘始中。譯出四分律四十四卷。長阿含經二
十二卷。義熈八年。來廬山入社。後辭還本國。自罽賓
以虗空藏經一卷。寄商客至凉州。
<other>佛駄䟦陀羅</other>（晉云覺賢）姓釋迦。迦維羅衛國人。甘露飯王
裔末也。幼亡父母。出家為沙彌。年十六。博學羣經。深
達禪律。常與僧迦達多。共遊罽賓。達多閉戶禪坐。忽
見師來云。暫往兜率。致敬彌勒。言訖便隱。後益見其
神變。敬心祈問。方知得不還果。時姚秦沙門智嚴至
罽賓。覩法眾清淨。慨然東顧曰。吾諸同輩。未遇真匠。
將何發悟。即諮詢於眾。孰能遂我祈請。流化東土。僉
應之曰。䟦陀羅其人也。嚴乃要師褁糧而行。經歷諸
國。至交趾附舶循海。達於青州東萊。聞鳩摩羅什在
長安。即往從之。秦太子泓請師於東宮。集眾說法。與
羅什論色空義。師曰。汝秪說得果中色空。不說得因
中色空。什問何謂。師曰。一微空故眾微空。眾微空故
一微空。一微空中無眾微。眾微空中無一微。往復數
番。羅什罔測。秦主興供僧三千。盛修人事。而師禪靜
自守。忽謂弟子曰。吾見本國五舶俱發。眾謂妄言。因
共擯棄。乃與弟子慧嚴慧觀四十餘人。俱發至廬山
香谷。茇舍而居。時會蓮社。遠公謂。師被擯過。由門人
懸記五舶。於律無犯。即遣弟子曇邕。致書秦主。為其
解擯。乃請師東林。譯出禪教諸經。自是江東始耽禪
悅。師志在遊化。西適江陵。持鉢分衛。果見天竺五舶
至此。後還都立道場寺。先是支法領。於于闐得華嚴
梵本三萬六千偈。未經宣譯。義熈十四年。吳郡內史
孟顗。右衛將軍褚叔度。請師為主譯。與沙門法業慧
義慧嚴慧觀等為筆授。譯成六十卷。有二青衣。朝從
池出。灑掃研墨。師先後譯出觀佛三昧經。般泥洹經。
修行方便論。及法顯所得大僧祇律。凡十五部。宋元
嘉六年。念佛而化。塔於廬山北嶺。
<other>曇翼</other>餘杭人。初入廬山。依遠公。後往關中。見羅什東
還會稽。入秦望山。誦法華經。十二年感普賢大士化
女子身。披采服擕筠籠。一白豕大蒜兩根。至師前曰。
妾入山采薇。日已斜。豹狼縱橫。歸無生理。敢託一宿。
師卻之力。女復哀鳴不已。遂令居草床上。夜半號呼
腹疼。告師按摩。師辭以持戒。不應手觸女。號呼愈甚。
師乃以布褁錫杖。遙為按之。翌日女以采服化詳雲。
豕變白象。蒜化雙蓮。凌空而上。謂師曰。我普賢菩薩
特來相試。郡太守孟顗聞於朝。勅建法華寺（今天衣寺）。初
餘杭山沙門法志。常誦法華。有雉巢於庵側。翔集座
隅。若聽受狀。如是七年。一日忽憔悴。志曰。汝能聽經。
必生人道。明朝雉殞。即為瘞之。夜夢童子拜曰。因聽
經得脫羽類。今生山前王氏。後其家設齋。志方踵門。
兒曰。我和上來也。志撫之曰。汝我雉兒也。解衣視腋
下。有雉毳三莖。七歲令入山出家。十六落𩬊。以腋有
毳。因名以翼。
<other>曇邕</other>楊氏。關中人。形長八尺。雄武過人。南來廬山。依
師遠公。內外典籍無不綜習。立茅屋於山西。以自居
止。有弟子曇果。澄思禪門。一夕夢山神求受戒法。果
曰。家師在此。可往求之。邕忽見一人著袷衣。風神端
<pb n="339"/>
雅。從者三十人。乞授戒。師以果先夢。知是山神。乃為
說法。授五戒畢。神以外國二鋤為襯。禮謝而去。師後
往荊州行化。卒於竹林寺。
<other>僧濟</other>入廬山問道。精悟深要。遠公歎曰。紹隆大法。其
在汝乎。及在疾。遠公以燭遺之曰。汝可憑此建心安
養。師執燭停想。延僧諷淨土經。至五更。以燭授弟子
元弼。隨僧行道。頃之夢自秉一燭。浮空而行。見阿彌
陀佛接至於掌。徧事諸佛。復臾而覺。喜曰。吾以一夕
觀念。便蒙接引。明日復於空中。見佛菩薩。謂弼曰。佛
來也。即舉首西顧。一息而終。時方炎歊體三日不變。
異香郁然。
<other>慧恭</other>豫章豐城人。與僧光慧堪慧蘭同志為學。光等
學力不逮恭。而於淨土繫想則過之。蘭謂恭曰。君雖
力學博聞。豈不知經云。如聾奏音樂。悅彼不自聞。恭
曰。覺不可已。孰能未死。昧昧如癡哉。後七年。蘭等先
逝。去時並有奇應。又五年。恭病且篤。曰。大道沿洄。何
時可止。死生去來。吾何歸哉。於是叩頭雨泣。誓心安
養。念不少間。忽見無量壽佛以金臺前迎。恭乘其上。
見蘭等於臺上光明中。而告之曰。長老受生已居上
品。吾等不勞慰喜。但恨五濁淹延。相依之晚耳。恭於
是日。告眾欣然奮迅而滅。時義熙十一年也。
<other>法安</other>初依遠公。為弟子妙善講說。兼習禪業。律身持
戒。為行尤精。義熈中。新陽邑社有暴虎。居神廟樹下。
前後害民以百數。安遊其村。居民皆早閉門。乃之樹
下禪坐。須臾虎負人至。見安驚喜跳伏。安乃為說法
授戒。有頃而去。明朝居民見安。謂是神人。相率禮敬。
因改神廟立寺宇。請安居之。左右田園。並捨為寺業。
甞欲畫像須銅青。慮不可致。忽夢一人跪床前云。此
下有銅鍾。寤即掘之。果得二鍾。取青成像。而以銅助
遠公鑄佛。後不知所終。
<other>慧虔</other>晉末居廬山。見遠公德業之盛。歎曰。吾人也。彼
人也。乃之山陰嘉祥寺聚徒講經。謂眾曰。願乘講道。
用奉彌陀。後五年。知時已至。乃曰。華開見佛。即其時
矣。其夕有尼淨嚴。假寐之頃。見觀音勢至與百千眾。
從空而下。嚴問大士。何所之。曰。嘉祥迎虔公耳。虔亦
預感勝相。以告弟子。奄然長往。異香經旬不歇。
<other>曇鑑</other>宋時居江陵。定中感佛。以水灑面曰。滌汝塵垢。
清汝心念。一夕念佛步廊。及朝趺坐而化。同時江陵
道海淮南曇弘東轅道廣弘農道光。臨終皆見金臺
來迎之相。
<other>曇弘</other>南適交趾。誦觀經不記數。於山崦聚薪焚身。得
舍利。數百人見弘身金色乘金鹿向西去。
<other>慧進</other>齊永明初。於揚州高座寺。發願誦法華。用嚴淨
土。執卷病生。乃復造經百部。以悔宿障。部帙既滿。病
亦隨愈。聞空中聲曰。汝事已辦。汝願已遂。欲生淨土。
非汝而誰。一日無病念佛而化。
<other>道珍</other>梁天監中。寓廬山。慕遠法師。標心淨土。異時夢
中見十人舟艣浮海。問何往。曰適安養國。珍曰。願得
隨往。答曰。一日之修功超永劫。子未誦彌陀經。未曾
浴僧。何可求往。珍乃大設沐浴。專誦彌陀經。後二年
有捧銀臺至者。曰。以法師之功當得金臺。奈何始心
猶豫。故止此耳。珍曰。苟見佛之基有漸。奚必金臺。後
亡之夕。所居山崖。烈火千炬。鄉民大驚。朝則知珍遷
化。
<other>曇鸞</other>鴈門人。少遊五臺。感靈異出家。而性嗜長生。受
陶隱居仙經十卷。還洛下。遇菩提流支。問曰。佛道有
長生乎。支笑曰。長生不死。吾佛道也。即授以觀經曰。
能解此。則三界無復生。六道無復轉。其為壽也。河沙
劫石莫能比焉。此吾金仙氏之長生也。鸞大喜。遂焚
毀仙經。晝夜專誦觀經。修三福業。觀想九品。寒暑疾
痛。曾無少懈。北魏主嘉之。號為神鸞。勅住汾州玄中
寺。一夕正持誦。見梵僧入室。謂曰。吾龍樹也。以汝有
淨土之念。故來見汝。鸞曰。何以教我。僧曰。已去不可
<pb n="340"/>
及。未來未可追。見在今何在。白駒難與回。言訖不見。
鸞自知時至。集眾教誡曰。勞生役役。其止無日。地獄
諸苦不可以不懼。九品淨業不可以不修。因令弟子
高聲念佛。西向稽顙而化。眾聞天樂自西以來。良久
乃已。
<other>慧光</other>北齊時居洛陽。著華嚴涅槃十地等疏。妙盡權
實之旨。一日有疾。見天眾來迎。光曰。我所願歸安養
耳。已而淨土化佛充滿虗空。光曰。唯願我佛攝受。遂
我本願。即彈指謦欬。言氣俱盡。
<other>法琳</other>晉原人。常誦觀經。輒見一僧大身在前。北齊建
武二年。感疾。見寶樹下一佛二大士像坐蓮華上。琳
大慰喜。夜半聞鍾聲。眾就視之。即席而化。
<other>僧柔</other>學方等諸經。齊文宣詔至鄴下。柔唯以淨業為
懷。亡之日。見化佛千數。室內外聞異香。西望敬禮。即
時遷神。
<other>慧命</other>北周長沙人。十五誦法華。纔七日終一部。與法
音為淨土友。一夕擕手月下。相顧笑曰。時至不行。為
貪生。西方有期。吾其去矣。音曰。寧不俟我十日。命竪
兩指曰。過此不可也。越二日果終。眾見天人下降。奇
香異樂。或唱善哉。後十日音亦亡。祥瑞悉與命同。
<other>僧崖</other>北周益州多寶寺。發心燒五指。萬人擁觀。謂弟
子曰。我去後。好供養病患醜陋人。此皆佛菩薩權化
也。坐亡之時。眾見寶華紛紛。師披衲執錫。口唱佛號。
與數十僧。乘空而去。
<other>智舜</other>入廬山踵遠公淨業。講觀經。才終即示病。見鸚
鵡孔⿱少隹念佛念法。皆微妙聲。告弟子曰。我今日往生
矣。既而果遷化。時隋大業初。
<other>真慧</other>隋大業初。居蒲坂麻谷。餌黃精絕粒。築淨地。設
四柱寶幢。以奉三聖。每依像作觀。挺身整念。必肅肅
然。一夕謂弟子曰。今見蓮華載開載合。將承吾足。頃
之聞鍾。天香西來。異光驟發。已而慧亡。
<other>智通</other>隋河東人。常誦先賢讚佛偈三十首。每六時對
像。引聲高唱。委曲凄切。聞者悲之。大業七年。與門人
頂蓋。同聲念佛。忽見光明勝異寶幢華幔。謂蓋曰。吾
生淨土。克在今夕。即坐亡於懺堂。眾見樓閣千重排
空而去。猶雲霧然。
<other>慧思</other>陳時來居南岳。專誦法華。甞夢阿彌陀佛彌勒
佛與之說法。夏竟受歲。豁然大悟法華三昧。所未聞
經。不疑自解。後將順世。即集門學。連日說法。端坐唱
佛來也。即合掌而逝。
<other>智者大師</other>諱智顗。姓陳氏。頴川人。母夢香烟五采。縈
迴入懷。誕靈之夕。神光照屋。七歲入果願寺。聞思禪
師止大蘇山。即往頂拜。思曰。昔日靈山同聽法華。宿
緣所追。今復來矣。因示以普賢道場。為說四安樂行。
師入觀三七日。身心豁然。宿通潛發。見靈山一席儼
然未散。以所證白師。思歎曰。非汝莫證。非我莫識。此
法華三昧初旋陀羅尼也。大建元年。至金陵闡化。甞
披一破衲。說法天台。二十餘年。疏觀經。著十疑論法
華玄義等書。勸人進修淨業。後於石城石像前。將示
寂。令唱無量壽佛及觀經首題。合掌讚曰。四十八願。
莊嚴淨土。華池寶樹。易往無人。火車相現。一念改悔。
尚得往生。況戒定熏修。行道力故。實不唐捐。又曰。吾
諸師友侍從觀音皆來迎我。言訖加趺。唱三寶名。如
入三昧。後有僧求知師生處。乃夢觀音金容數丈。智
者從後。告僧曰。汝決疑否。再驗智者。生西方矣。
<other>慧成</other>居枝江。誦阿彌陀經。修西方觀三十年。常坐不
臥。每入定見淨土蓮臺寶樹。臨終之夕。人有夢成乘
蓮華上。隱隱西沒。
<other>慧命</other>天台仙城人。臨終誡門人。精進淨行。眾忽見阿
彌陀佛領眾來迎。師隨佛後。向西而去。
<other>灌頂</other>章安人。臨終示疾。室有異香。因誡誨弟子畢。忽
起合掌。稱阿彌陀佛二大士名。奄然而化。
<other>法喜</other>常行方等禮懺。有一雉來。責命。神人斥之曰。法
<pb n="341"/>
師當往生淨土。豈償汝命。後於病中發願。以一生所
修行業。迴向淨土。至心念佛。即見佛菩薩眾來迎。端
坐而化。
<other>等觀</other>居天台。常誦法華。一夕澡浴。面西趺坐。念佛菩
薩及智者名。復說三觀法門。言畢而終。
<other>法俊</other>住碧㵎寺。行法華三昧。即獲悟入。示滅之日。仙
樂盈空。天香亘野。眾見凌空西向而去。
<other>道喻</other>居開覺寺。念阿彌陀佛。日夜不廢。造其像僅三
寸。後於定中見佛。謂曰。汝造我像何小。喻曰。心大即
大。心小即小。言訖。見像身徧滿虗空。告曰。汝且回本
國香湯沐浴。明星出時。我來迎汝。至時感化佛來迎。
光明滿室。
<other>壽洪</other>汾陽人。常念往西方。將亡。見兜率天童子來迎。
師曰。我心期西往。不生天上。即令眾念佛。遽云。佛從
西來矣。言訖而化。
<other>法智</other>居國清寺。一心念佛。常感觀音勢至來下光映
其身。謂所親曰。吾生淨土有日矣。誰能具食餞我。眾
為具之。食訖無它異。眾疑其侮。宿房而候之。夜未央。
忽安坐床上。念佛而化。有金光自西來。江上漁人誤
謂天曉。
<other>慧海</other>隋大業時。居江都安樂寺。專心淨業。得齊州道
詮所遺無量壽佛像。殷勤禮懺。像忽放光。自是懇求
往生愈切。一日面西趺坐。念佛而化。
<other>汶水二沙彌</other>同志念佛。經五年。大者先亡。得生淨土。
見佛欣慶。即白佛言。有小沙彌。與我同修。不識可得
生不。佛言。汝本無心念佛。由彼勸汝。汝今宜還益勤
淨業。三年後可同來此。至期佛與眾聖。自西來迎。大
地震動。天華飄舞。是二沙彌一時俱化。
<other>善胄</other>博野人。勤篤淨業。常見佛大士像放光照身。一
夕疾中倐起。合掌祝曰。佛以四十八願攝我有情。必
冀此時。如佛本願。已而告眾曰。佛光照我。所願無失。
言訖而亡。
<other>法祥</other>住楊都大興國寺三十年。修安養之業。凡有饒
益。必用迴向。因在疾。弟子聞師稱佛聲甚厲。又見房
西壁有光若鏡。現淨土境相頻伽皷翼。祥倐然而化。
<other>明瞻</other>晚歲克志安養。或譏其遲暮。瞻曰。十念功成。猶
得見佛。吾何慮焉。後因疾於興善寺。具齋別道俗。時
僕射房玄齡杜如晦皆會焉。日過午。整威儀。遽曰。佛
來矣。二大士亦至。竦身合掌而化。
<other>道綽</other>并州汶水人。十四出家。習經論。晚事瓚禪師學
禪。後入壁谷玄中寺。曇鸞之舊居也。專志念佛。日以
七萬徧為度。勸并汾人念佛。或以豆記所度者。及萬
斛。貞觀二年四月八日。集道俗為如來生朝慶會。俄
見鸞空中。乘七寶船。謂綽曰。汝淨土堂宇以成。眾復
見化佛菩薩飄飄在空。皆忻仰歎異。同志道撫者每
相見。必指淨土為會。綽亡三日。撫聞之曰。吾常期先
行。今乃在後。吾加一息之功。見佛可追矣。即於像前。
叩頭陳露。退就其座而化。
<other>法師善導</other>唐貞觀中。見西河綽禪師九品道場講誦
觀經。大喜曰。此真入佛之津要。修餘行業。迃僻難成。
唯此觀門。速超生死。於是勤篤精苦。晝夜禮誦。續至
京師。激發四眾。每入室。胡跪念佛。非力竭不休。雖時
寒冰。亦須流汗。出則為人演說淨土法門。三十餘年。
不暫睡臥。般舟行道。方等禮佛。護持戒品。纖毫不犯。
好食送厨。粗惡自奉。乳酪醍醐。皆不經口。凡有襯施。
用寫彌陀經十萬卷。畫淨土變相三百壁。壞寺廢塔。
所至修營。然燈續明。常年不絕。三衣瓶鉢。不使人持。
行不共眾。恐談世事。長安道族。傳授淨土法門者。不
可勝數。從其化者。至有誦彌陀經十萬至五十萬卷
者。念佛日課萬聲至十萬聲者。或得入念佛三昧往
生淨土者。莫能紀述。或問念佛生淨土邪。師曰。如汝
所念。遂汝所願。乃自念一聲。有一光明。從其口出。十
至於百。光亦如之。其勸世偈曰。漸漸鷄皮[鴳-女+隹]髮。看看
<pb n="342"/>
行步龍鍾。假饒金玉滿堂。豈免衰殘老病。任是千般
快樂。無常終是到來。唯有徑路修行。但念阿彌陀佛。
後謂人曰。此身可厭。吾將西歸。乃登柳樹。向西祝曰。
願佛接我。菩薩助我。令我不失正念。得生安養。言已
投身而化。高宗知其事。賜寺額曰光明。世傳彌陀化
身。而立為蓮社二祖云。
<other>智琰</other>居武邱。集僧俗修淨業觀想。每月一集。五百餘
人。後於病中。見梵僧手執寶瓶。前謂之曰。吾無邊光
也。卻後淨土所稱功德寶王乃我爾。琰與寺眾論曰。
無邊光勢至大士。功德寶王其成佛之號也。我其西
歸乎。其夕竟亡。
<other>神素</other>居蒲州。講阿毗曇成實論。願早登安養。後病中。
令弟子讀觀經。靜坐而聽。既畢。唱佛大士號。始終數
番。至中夜。安坐而化。
<other>功逈</other>浚儀人。行普賢懺。身不倚者三十年。一日普賢
來。乘六牙象。地皆銀色。晚年專講法華。每至藥草喻
品。天輒降雨。又撰佛地論疏。願迴所詮之益。得生淨
土。疏成。五色異光照其室。逈曰。得於此時乘光見佛。
願足矣。乃繫念西想。不食而化。
<other>道昂</other>平時修淨土業。一日升高座。誡飭徒眾。遽揖曰。
彼天眾何雜沓而來。天道由來非吾願。若淨土相迎。
即聞命矣。因瞑目久之曰。阿彌陀佛光明照我。諸化
菩薩又來會此。於是奉爐叩首陳慶。忽爐墜而化。
<other>善道</other>臨淄人。入大藏。信手探卷。得觀無量壽佛經。乃
專修十六妙觀。及往廬山。觀遠公遺跡。豁然增思。後
遁跡終南。修般舟三昧數載。親寶閣瑤池宛然在目。
復往晉陽。從綽禪師。授無量壽經。入定七日。綽請觀
所生處。道報曰。師當懺悔三罪。方可往生。師甞安佛
像。在簷牗下。自處深房。此一罪也。當於佛前懺。又甞
役使出家人。此二罪也。當於四方僧前懺。又因造屋
多損蟲命。此三罪也。當於一切眾生前懺。綽靜思往
咎。池心悔謝。久之。道因定出。謂綽曰。師罪滅矣。後有
白光來照之時。是往生相也。道行化京師。歸者如市。
忽微疾。即掩室怡然而逝。異香天樂。向西而隱。
<other>惟岸</other>并州人。常修十六觀門。曾因出觀。見觀音勢至
現於空中。岸頂禮雨淚曰。幸由肉眼。得覩聖容。所恨
世無傳焉。倐有二人。稱善[書-曰+(且-二+人)]聖相。既就。人亦俱失。乃
謂弟子曰。吾西行其時也。有從我者乎。一小童曰。惟
師之命即往。白父母。歸寺沐浴。至像前趺坐而化。岸
撫其背曰。汝何先吾而行。即令弟子助聲念佛。仰目
西顧。寂然無聲。
<other>法持</other>江寧人。見黃梅忍禪師悟心要。繼牛頭祖位。常
繫念淨土。俯仰不違。將終。戒弟子。露骸松下。令禽獸
食我血肉。起淨土因。弟子如其旨。見神旛數十西來
遶山。旛出異光。以燭其室。
<other>慧日</other>汎舶南海。至天竺諸國。訪善知識。問何國何方
有樂無苦。何法何行速得見佛。天竺三藏皆讚淨土。
日聞喜躍。至健陀羅國。山有觀音像。祈請者或現身。
日絕食七日。畢命為請。七日之夜。觀音於空中。現紫
金相長丈餘。手摩日頂曰。汝欲傳法利人。又願生極
樂國。當如汝志。開元七年。東歸達長安。進佛真容梵
夾。帝旌其德。賜號慈愍三藏。著淨土文行於世。天寶
七年將終。見蓮華在前。狀如日輪。
<other>法師承遠</other>始學於成都唐公。至荊州進學於玉泉真
公。真公授師以衡山。俾為教魁。人從而化者萬計。有
弟子法照。初居廬山。由正定聚。趣安樂國。見蒙惡衣
侍佛者。佛曰。衡山承遠也。出而求之肖焉。乃從而學。
傳教天下。法照在代宗時。為國師。乃言其師有異德。
天子南嚮面禮焉。度其道不可徵。乃名其居曰般舟
道場。用尊其位。師始居山西南岩石下。人遺之食則
食。不遺則食土泥。茹草木。其取衣類是。南極海裔。北
自幽都。來求厥道。或值之崖谷。羸形垢面。躬負薪槱。
以為僕從而媟之。乃師也。凡化人立中道而教之。權
<pb n="343"/>
俾得以疾至。故示專念。書塗巷。刻溪谷。丕勒誘掖。以
援於下。不求而道備。不言而物成。人皆負布帛斬木
石。委之岩戶。不拒不營。祠宇既具。至德宗朝。申詔褒
立。是為彌陀寺。正元十八年七月十九日終於寺。壽
九十一。世推為蓮社三祖云。
<other>僧衒</other>并州人。初念慈氏。期生內院。年九十。遇綽禪師。
聞淨土之法。始回心焉。早暮禮佛千拜。念佛萬聲。三
年有疾。謂弟子曰。阿彌陀佛授我香衣。觀音勢至示
我寶手。吾其去矣。既終七日。異香不散。時啟芳圓果
二師目擊斯事。乃於悟真寺觀音像前。折楊枝置像
手。誓曰。芳等若於淨土有緣。當使七日不萎。至期枝
益茂。芳果慶忭。晝夜觀念不捨數月。忽覺臨七寶池。
入大寶帳。見佛及二大士坐寶華臺。光明輝映。芳果
前作禮。佛告之曰。汝念我名。皆生我國。又見寶旛珠
網。有梵僧御寶車中謂曰。吾法藏也。故來迎汝。芳果
忽覺乘車前邁。又聞釋迦佛文殊菩薩。以梵音聲。稱
讚淨土。寶殿之中。有寶階三道。第一道純是白衣。第
二道僧俗相半。第三道唯是僧輩。佛指謂芳曰。此皆
閻浮提念佛之人。得生此土也。後五日二人無病。忽
聞鍾聲。芳果曰。鍾聲我輩事也。當時俱即化去。
<other>辯才</other>襄陽人。潛修淨土之業。二十年未甞說。獨與護
戎任公善。謂之曰。才必生淨土。期在十年。後令弟子
報任公曰。向所期已及矣。任公及門。才曰。吾其去矣。
趺坐而化。眾聞仙樂西來。異香散滿。
<other>自覺</other>居平山重林院。為鬼神講說者三年。屢有祥感。
甞發四十八願。因觀音大悲接見阿彌陀佛。乃率眾
建剎。鑄大悲像四十九尺。俯伏像前。陳其願曰。聖相
已就。梵宇已成。願承聖力。早登安養。夜中忽見金色
祥光二道。佛及菩薩左右隨之。佛垂手接覺首曰。守
願勿易。利物為先。寶池生處。終當如願。後十一年。見
大神雲中出半身。謂之曰。安養之期已至。即於像前。
跏趺而化。
<other>國師法照</other>唐大歷二年。止衡州雲峰寺。慈忍戒定。為
時所宗。甞於僧堂食鉢中。覩五色雲中有梵剎。當東
北有山㵎石門。復有一寺。金書其題。曰大聖竹林寺。
他日復於鉢中。見雲中數寺。池臺樓觀。萬菩薩眾。雜
處其中。師以所見。訪問知識。有嘉延曇暉二僧曰。聖
神變化。不可情測。若論山川面勢。乃五臺耳。四年。師
於郡之湖東寺。開五會念佛（當是五日為一會耳）。感祥雲彌覆。
雲中樓閣。覩阿彌陀佛及二菩薩身滿虗空。有數梵
僧。執錫行道。復見老人謂曰。汝先發願。於金色界。禮
覲大僧。今何輒止。師遂與同志。遠詣五臺。見寺南有
光。及隨至佛光寺。一如鉢中所見。東北五里。果有大
山。山有㵎。㵎北石門。旁二青衣。一稱善財。一稱難陀。
引師入門。北行見金門樓觀。金榜題曰大聖竹林寺。
寺方二十里。一百院。皆有金池寶塔華臺玉樹。入講
堂見文殊在西。普賢在東。踞師子座。為眾說法。菩薩
萬數。共相圍繞。師於二菩薩前。作禮問曰。末代凡夫
未審修何法門。文殊告曰。諸修行門。無如念佛。阿彌
陀佛願力難思。汝當繫念。決取往生。時二大士同舒
金臂。以摩其頂。與之記曰。汝以念佛力故。畢竟證無
上覺。文殊復曰。汝可往詣諸菩薩院。巡禮承教。師歷
請教授。至七寶園。復回至大聖前。作禮辭退。向二青
衣送至門外。師復作禮。舉頭俱失。後與五十僧。往金
剛窟。即無着見大聖處。忽覩眾寶宮殿。文殊普賢及
萬菩薩。佛陀波利。師方作禮。舉首即失。夜於華嚴院。
見寺東岩壑有五枝燈。師曰。欲分百燈。既而如願。復
曰。願分千燈。數亦如之。光徧山谷。又前詣金剛窟。夜
半見佛陀波利。引之入寺。後復於華嚴院。念二大士。
記我往生。乃一心念佛。忽見波利。謂之曰。汝華臺已
生。後三年華開矣。汝見竹林諸寺。何不使羣生共知
之。師因命匠刻石為圖。於見處建竹林寺。既畢。謂眾
曰。吾事畢矣。數日別眾坐逝。推波利之言。果三年也。
<pb n="344"/>
師於并州。行五會。教化人念佛。代宗於長安宮中。常
聞東北方有念佛聲。遣使尋之。至於太原。果見師勸
化之盛。遂迎入禁中。教宮人念佛。亦及五會。號五會
法師。而蓮社立為四祖云。
<other>法師少康</other>縉雲仙都人。俗姓周氏。母羅氏。夢遊鼎湖。
峯有玉女。以青蓮華授之曰。此華吉祥。當生貴子。及
生。青光滿室。作芙蕖香。七歲未語。相者奇之。母擕至
靈山寺。指殿佛謂之曰。汝敬佛不。遽答曰。我佛釋迦
誰不為敬。父母愈敬異。遂舍令出家。年十五誦通法
華楞嚴等五部。尋往會稽嘉祥。學究律部。後詣上元
龍興。聽華嚴瑜迦諸論。唐貞元年。初洛下白馬寺。見
殿中文籍放光。探之乃善導和上西方化導文。師曰。
若於淨土有緣。當更放光。言已光復閃爍。師曰。劫石
可磨。我願無易。遂至長安光明寺善導和上影堂。大
陳薦獻。倐見遺像升空而謂之曰。汝依吾教。廣化有
情。它日功成。必生安養。師聞佛音如有所證。乃南適
江陵。路逢僧曰。汝欲化人。當往新定（今嚴州是）。言訖而隱。
師既入郡。人無識者。乃乞錢。誘小兒曰。阿彌陀佛是
汝導師。念佛一聲。與汝一錢。兒務錢者。隨聲念之。月
餘孩孺念佛覔錢者眾。師乃曰。能念佛十聲者與一
錢。如此一年。無少長貴賤。見師者皆稱阿彌陀佛。念
佛之聲。盈滿道路。十年乃於烏龍山。建淨土道場。築
臺三級。集眾行道。師每升座。高聲唱佛。眾見一佛從
口而出。連唱十聲則見十佛。師曰。汝見佛者。決得往
生。時眾數千。有不見者。嗚呼自責愈加精進。二十一
年十月三日。囑累道旋。當於淨土。起忻樂心。於閻浮
提。起厭離心。汝曹此時能見光明。真我弟子。遂放異
光數道而逝。郡人為建塔於臺巖。號臺巖法師。而蓮
社立為五祖云。
<other>懷玉</other>丹邱人。布衣一食。常坐不臥。觀想淨土。將四十
年。日課佛名五萬。誦彌陀經三十萬遍。天寶元年。見
佛菩薩滿虗空中。一人持銀臺。來迎玉曰。吾一生念
佛。誓取金臺。聖眾遂隱。師彌加精苦。三七日後。向人
復來曰。法師已得上品生。忽異光照室。越三日書偈
曰。清淨皎潔無塵垢。蓮華化生為父母。我經十劫修
道來。出示閻浮厭眾苦。一生苦行超十劫。永離婆娑
歸淨土。弟子見佛菩薩共御金臺西下。迎玉而去。郡
太守叚公作偈贊曰。我師一念登初地。佛國笙歌兩
度來。惟有門前古槐樹。枝低只為罣金臺。
<other>齊翰</other>居武邱。入流水念佛道場。一念之頃。即見淨土
境相。忽作歌曰。流水動兮波漣[漪-大+(立-一)]芙。蕖輝映兮寶光
隨。乘光西邁兮偕者誰。初師十年在疾。弟子問曰。和
上舍生。何乃抱病。師曰。必謝之軀。雖聖未免。即回瞻
聖像而亡。
<other>神皓</other>於吳郡結道俗。為西方社。有不能遺塵累者。引
退之時。以為旃檀林中常材自枯。後示疾。謂弟子曰。
淨土聖相已現。吾今夕必往生。乃澡身易衣。端坐而
化。香氣滿室。
<other>僧藏</other>西河人。夏月在草間餧蚊。念阿彌陀佛。二十年
許。飲食行坐。志在安養。忽於病中見化佛。光照其身。
次日謂侍者曰。吾適。瞑目正在淨土。諸上善人散華
召我。乃整衣西向而化。
<other>大行</other>入泰山行普賢懺三年。感大士現身。晚歲入藏
室陳意。隨手取卷。得彌陀經。乃日夜誦詠。至三七日。
覩琉璃地上佛及二大士現身。其前僖宗聞其事。詔
入內。賜號常精進菩薩。封開國公。後一年琉璃地復
現。即日右脇而。終異香旬日不散。肉體不壞。
<other>寶相</other>居長安。六時禮懺者三十年。夜誦彌陀經七過。
佛號六萬聲。後忽見佛大士眾自西來迎。囑諸徒曰。
念佛為業。西方相待。
<other>百丈大智</other>馬祖嫡嗣。天下叢林共宗。而祈禱病僧。化
送亡僧。悉歸向淨土。以為超度。
<other>智欽</other>專習禪業。又禮一萬五千佛名一百遍。後於鄭
<pb n="345"/>
州阿育王塔所燒一臂。願生淨土。弟子僧護。夜半見
庭前光照異常。因問。何人秉炬。凡三問。空中聲云。來
迎欽禪師耳。護急推窓觀之。即見佛身光明。旛華寶
盖。勝空飛下。欽應時化去。
<other>法順</other>杜氏。每遊歷郡國。勸念阿彌陀佛。著五悔文。讚
詠淨土。弟子至五臺。見老人謂曰。文殊今住終南山。
杜順和上是也。歸則順亡。
<other>懷感</other>居長安千福寺。念佛三年。見佛金色玉毫得入
三昧。乃製決疑論七卷。臨終見佛來迎。合掌而化。
<other>德美</other>於會昌寺西院。造懺悔堂。年別般舟。一夏不坐。
或止口過。三年不言。或行不輕。通禮七眾。或節衣食。
四分除二。或去世想。專念西方。口誦彌陀。終於命盡。
後於一時。入室稱佛。倐然而化。
<other>志通</other>遊天台。見智者淨土儀。欣然會心。甞至招手岩。
因陳大願。念阿彌陀佛四十八願。誦已投身岩下。若
有神人捧之於樹。乃復整心登岩曰。餘生可厭。大願
已發。惟海眾菩薩同相接引。再投而下。適在蒙茸草
上。久之復蘇。寺眾舁歸。身心無損。後遊越之法華山。
一夕見白[鴳-女+隹]孔⿱少隹。行列西下。蓮華開合。光相現前。乃
起禮佛。趺坐而化。
<other>紹岩</other>居錢塘湖心寺。專誦法華。期滿萬部。得生淨土。
一朝有蓮華。生於陸地。岩誓焚身供養西方三聖。吳
越王俶力勸止之。又往投身曹娥江中。如有物扶其
足。漁者救之。得不弱。吳越王於寶塔寺。建淨土院以
居之。一朝見蓮華光照其身。越三日欣然坐化。
<other>守真</other>永興人。講起信論法界觀。常於中夜。輪結無量
壽佛往生秘密印。至天將曉。自覺身登淨土。舉目見
佛。自俯伏像前。念曰。四十八願能度我者。乃持香華
入殿供養。就座而化。
<other>晤恩</other>姑蘇人。住慈光。講法華諸經。後於井中。見白光
出。乃絕食念佛。越三日。見梵僧捧爐三遶之曰。吾灌
頂也。以汝所修。同我之志。故從淨土來迎。次日恩升
座說止觀。指歸即座。面西而化。眾聞空中絲竹之音。
依俙西去。
<other>義通</other>高麗人。居四明寶雲。敷揚教觀。幾二十年。常呼
人為鄉人。有問其故。曰。吾以淨土為故鄉。諸人皆當
往生。皆吾鄉中人也。後右脇念佛而化。
<other>知禮</other>號法智。居南湖。述妙宗鈔。釋天台觀經疏。大彰
觀心觀佛之旨。曾於每歲二月望日。建念佛施戒會。
動逾萬人。又撰融心解。明一心三觀。顯四淨土之義。
後於歲朝。建光明懺。至五日。召大眾說法。驟稱佛號
數百聲。奄然坐逝。
<other>遵式</other>初居天台東山。徧行四種三昧。後往四明寶雲。
結緇素專修淨業。作誓生西方記。及居天竺靈山。於
寺東建日觀菴。為送想西方之法。依無量壽經。述往
生淨土懺儀。為杭守馬亮。述淨土行願法門。往生略
傳。後居草堂示疾。弟子問所歸。對以寂光淨土。至夜
奄然坐逝。
<other>有基</other>學於寶雲。住太平興國寺。一日示疾。為弟子廣
談圓旨。眾忽見西方現光。空中奏樂。師曰。阿彌陀佛
與二大士。親至於此。即右脇西向而化。門人夢阿彌
陀佛授記。為超壯如來。或夢師坐青蓮華。執如意對
佛說法者。法智歎曰。臥病談玄。臨終見佛。是可敬也。
<other>本如</other>號神照。住東山。承天三十年。講經之餘。集百人。
修法華懺一年。與郡守章郇公。結白蓮社。一日升座
說法。與眾訣別。江上漁人見雲端有僧西去。明年啟
塔。尊容如生。有蓮華產於塔前。
<other>法師延壽</other>字冲玄。總角誦法華經。五行俱下。六旬而
畢。吳越錢氏。時為稅務專知。用官錢買魚蝦。放生。事
發。當棄市。吳越王使人視之曰。色變則斬。不變則舍
之。已而色不變。遂貸命。因投四明翠岩禪師出家。衣
不繒纊。食無重味。復往參韶國師。發明心要。甞謂曰。
汝與元師有緣。它日當大作佛事惜。吾不及見耳。初
<pb n="346"/>
往天台智者岩。九旬習定。有烏巢於衣裓。後於國清。
行法華懺。夜見神人持戟而入。師訶之曰。何得擅入。
對曰。久積淨業。方到此中。夜半遶像。見普賢前蓮花
在手。遂上智者岩。作二鬮。一曰一生禪定。二曰誦經
萬善莊嚴淨土。乃冥心精禱。得誦經萬善鬮。乃至七
度。於是一意專修淨業。振錫金華天柱峯。誦經三載。
禪觀中見觀音以甘露灌其口。遂獲辯才。初演法於
雪竇。建隆元年。忠懿王請住靈隱。二年遷永明（今淨慈）。
日課一百八事。未甞暫廢。學者參問。指心為宗。以悟
為則。日暮往別峯。行道念佛。旁人聞螺貝天樂之聲。
忠懿王歡曰。自古求西方者。未有如此之專切也。乃
為立西方香嚴殿。以成其志。居永明十五年。弟子一
千七百人。常與眾授菩薩戒。夜施鬼神食。晝放生命。
皆悉回向莊嚴淨土。時人號為慈氏下生。開寶八年
二月二十六日。晨起焚香。告眾。加趺而化。賜號智覺
禪師。師道播海外。高麗國王致書獻物。敘弟子禮。師
以天台賢首慈恩三宗互有同異。乃舘其徒之知法
者。博閱義海。更相質難。師以心宗之衡。以準平之。又
集大乘經論六十部。兩土聖賢三百家之言。證成唯
心之旨。為書百卷。名曰宗鏡。又述萬善同歸集。指歸
淨土。最得其要。師既亡。起塔山中。有僧來自臨川曰。
我病中入冥得放。還見殿室。有僧像。閻羅王自來頂
拜。我問此像何人。主吏曰。杭州壽禪師也。聞已於西
方上品受生。王敬其人。故於此禮耳。崇寧中。追諡宗
照禪師。蓮社立為六祖云。
<other>慧才</other>號廣慈。晚居雷峯塔。課佛不輟。忽夢入一處。若
宮室者。人告之曰。淨土中品。是汝所生。復見一殿勝
麗殊絕。人曰上品之生。以待淨慈本禪師也。才臨終
果書偈。面西趺坐而化。
<other>思義</other>號淨慧。住靈山二十三年。退居草堂。一日別眾
而逝。眾念誦。久之。忽復省曰。適隨觀音大士行。見金
色沙門長身垂臂。謂我曰。汝報緣未盡。過七日當遣
迎。至期趺坐而化。瘞龕之日。有赤雲垂布向西而沒。
<other>元淨</other>號辯才。住上竺。謝去居南山龍井。焚指供佛。左
三右二。專修淨土觀。臨終告其友。道潛曰。吾西方業
成。後七日去矣。至期右脇。吉祥而逝。
<other>從雅</other>學於天竺海月。誦法華經五藏。彌陀經十藏。金
剛經四藏。每字三拜。禮法華三過。自餘誦經禮拜無
虗日。誓生安養。主客楊傑述安樂國讚三十首。以贈
之。後於四月八日。面西趺坐而化。空中奏樂。室內聞
香。
<other>若愚</other>居霅川仙潭。學於辯才。歸覺海。建無量壽閣。勸
道俗。四季開會念佛。凡三十年。將順世。夢神人告曰。
汝同學則章得普賢行願三昧。已生淨土。彼正待汝。
師乃沐浴更衣。命眾諷十六觀經。端坐默聽畢。忽云。
淨土現前。吾當行矣。遽書偈而化。本是無家可得歸。
雲邊有路許誰知。溪光遙落西山月。正是仙潭夢斷
時。又於半月前。書一頌云。空裏千華羅網。夢中七寶
蓮池。踏得西歸路穩。更無一點狐疑。
<other>智深</other>號慈行。學於海月。歸嘉禾。開長堂供二十年。專
志念佛。常以淨業化人。得往生顯驗者甚眾。一日示
疾。客至問安。談論如常。時客方出門。師即遷化。人見
紫雲向西而沒。
<other>處謙</other>繼神照。住白蓮。一夕會弟子。設香華。諷普賢觀
經阿彌陀經。端坐稱讚淨土功德。復告眾曰。吾得無
生。日用有年矣。今以無生而生淨土。如入禪定。奄然
而化。
<other>法師省常</other>字造微。姓顏氏。錢唐人。七歲厭俗。十七具
戒。宋淳化中。住南昭慶。慕廬山之風。謀結蓮社。以西
湖天下之勝遊。乃樂嘉遯。無量壽佛往生之仰止。乃
刻其像。華嚴淨行品成聖之宗要。乃刺血而書之。於
是易蓮社。為淨行之名。士夫預會者。皆稱淨行社弟
子。而王文正公旦為之社首。一時公卿伯牧三十餘
<pb n="347"/>
年。預此社者。至一百二十三人。其化成也若此。比邱
同志復千。大眾有以見西湖之擬於廬山者。無慚德
矣。天禧四年正月十二日。端坐念佛。有頃厲聲唱云。
佛來也。泊然而化。眾見地色皆金。移時方沒。壽六十
二。弟子奉全身。塔於鳥窠禪師之墳側。蓮社立為七
祖云。
<other>死心悟新禪師</other>繼席黃龍。宗風大振。而切意淨業。著
勸念佛文。令人發哀起信。
<other>真歇清了</other>嗣丹霞淳公。洞下一宗。至師大顯。而卓菴
補陀。專意西方。有淨土集行世。
<other>慈受懷深</other>得法于長蘆信公。專心念佛。而謂修行捷
徑無越淨[邱-丘+(看-目)]。建西方道場。苦口勸眾。
<other>石芝宗曉</other>嗣月堂洵公。洞徹教部。以淨業化人。甞集
大藏諸書。有樂[邱-丘+(看-目)]文類。行世。
<other>寂堂</other>元嗣密庵傑。篤行念佛三昧。感金甲神自天而
降。夢紅蓮華從地而出。由是十洲蓮宗大行。
<other>宗坦</other>潞州人。申氏子。年十六師道恭淨𩬊五十年名
播講林。晚於唐州青臺鎮。專求淨土三業四儀曾無
暫忘。政和四年四月二十七日。夢阿彌陀佛。謂曰。汝
說法止六日。當生淨土。覺而白眾。至五月四日。集眾
告曰。因緣聚散。固當有時。淨土勝緣。惟憑時刻。願眾
念佛。助我往生。言已坐脫。滿空雷鳴。白雲覆地。三日
方歇。所持瑪瑠數珠盤於指上。眾取之。竟不能下。
<other>子元</other>號萬事休。茅姓。母柴氏。夢佛入門。次早生之。因
名佛來。父母早亡。年十九投延祥寺志通出家。習止
觀。一日定中聞鴉聲悟道。頌曰。二十餘年紙上尋。尋
來尋去轉沉吟。忽然聽得慈鴉呌。始信從前錯用心。
於是利他心切。普勸念佛。代為法界眾生。禮佛懺悔。
祈生安養。剏白蓮懺堂。述四土三觀。選佛圖。開示蓮
宗眼目。立普覺妙道四字。以定名派。高宗皇帝召見。
賜號慈照。後於鐸城。三月二十三日。告眾曰。吾化緣
已畢。時當行矣。言訖合掌示寂。茶毗舍利無數。勅賜
最勝之塔。
<other>懷義</other>溫州樂清人。父業漁懷幼時坐船尾。隨父得魚。
私投水中。父怒受撻無悔。遂辭親。出家景德寺。天聖
中。試經得度。稟法于翠峯顯禪師。凡五住道場。惟化
眾念佛。有勸修淨土說。示寂之夕。其徒智才問。壘塔
已畢。如何是畢竟事。師竪拳示之。推枕而逝。
<other>智圓</other>居西湖孤山。廣解諸經。刻心淨土。造彌陀疏及
西資鈔。勸發往生。臨終坐化。以陶器合瘞。後十五年。
積雨山頹。啟視陶器。形質儼然。爪𩬊俱長。
<other>僧藏</other>汾州人。一生不受道俗禮拜。專修淨土。將終天
樂。次第來迎。皆不赴及。西方佛至。別眾而化。
<other>有嚴</other>受業天台靈鷲。依神照傳教。晚居樝菴。專事淨
業。作懷安養故鄉詩四篇。為時所傳。居山十年。夢池
中大蓮華。天樂四列。乃作餞歸淨土詩。後七日加趺
而化。塔上有光。如月。三夕乃隱。
<other>中立</other>號明智。居南湖。常以淨業誘人。其徒介然創十
六觀堂。為東州之冠。實師勉之也。一夕謂侍者曰。今
聞異香。吾意甚適。即召觀堂。行人俱集。含笑言曰。吾
往生期至。即面西坐逝。
<other>擇瑛</other>桐江人。依經論辨專雜二修。以示往生之易。又
述淨土修證儀二卷。行於世。今人稱阿彌陀佛真金
色一偈。即師所撰也。一夕有疾。面西凭几。念佛而化。
<other>思照</other>受業錢塘淨住。刺血書法華經。一字一禮。如是
十過。誦十六觀經五藏。彌陀經十藏。法華一千部。禮
華嚴梵網淨土七經等。凡二百七十卷。每夜四更即
起。念佛懈怠之人。聞聲悚愧。又於月二十三日。率道
俗繫念三聖。常及千眾。終師之世。凡三十年。一夕語
其徒曰。夜夢佛金身丈六。豈非往生有兆乎。乃日請
七僧。以助念佛。至七日晚。涌身合掌。厲聲念佛。趺坐
結印而化。
<other>宗利</other>受業會稽天華。修法華懺三載。夢亡母謝曰。荷
<pb n="348"/>
汝懺功。已生善道。期滿。見普賢從空而過。復謁大智
律師。增受戒法。忽夢律師吐白珠令吞之。甞神遊淨
土。見寶池蓮華行樹之相。尋詣新城碧沼。修念佛三
昧者十年。後入道味山。築庵名一相。越十五年。謂弟
子曰。吾見白蓮華徧滿空中。三日復曰。佛來矣。即書
偈曰。吾年九十頭雪白。世上應無百年客。一相道人
歸去來。金臺坐斷乾坤窄。奄然而化。
<other>齊玉</other>號慧覺。初於霅川寶藏。建淨土會。念佛者如蟻
之眾。後住上竺。夜半頂彌陀像。行道念佛。一日謂首
座曰。床前多寶塔現。非吾願也。所欲見則阿彌陀佛
也。可為我集僧念佛。首座鳴鍾繫念。將百餘人。頃之
曰。今已見佛。即瞑目端坐而逝。
<other>仲閔</other>所著教義憲章集。三衢人。於受業祥符。升師子
座見銀誓。西方而至。師曰。吾一生解第一義。誓取金
臺。今乃若此。即座而化。
<other>瑩珂</other>受業霅川瑤山。徧參教席禪門。以疾歸受業。酒
炙無所擇。竊念戒業有闕。恐從流轉。令同住取戒珠
師所編淨土往生傳。對床讀之。凡讀一傳為一首肯。
既而擇一室。面西設禪椅。不食念佛三日。夢佛大士
謂之曰。汝尚有壽十年。且當自勉。珂白佛曰。設有百
年。閻浮濁惡。易失正念。所願早升安養。承事眾聖。佛
曰。汝志若此。後三日當來迎。至期令眾誦彌陀經。師
曰。佛大眾皆至矣。遂寂然而化。
<other>靈照</other>住華亭超果。每歲開淨土會。七日道俗常二萬
人。夢中見三聖。跪問之曰。靈照一生期生安養。可果
願不。觀音指之曰。淨土不遠。有願即生。一日臥病。謂
侍者曰。吾往生有期矣。即面西趺坐而化。
<other>可久</other>居四明開化。常誦法華。因坐化。三日復蘇。語淨
土事。與十六觀經不異。見蓮華臺。皆標合生者姓名。
一紫金臺標云。大宋成都廣教院熏法華當生此中。
次一金臺云。明州久法華生此。又一金臺云。明州孫
十二居士合生此中。又銀臺標云。明州徐道姑當生
此中。語訖復逝。五年徐道姑亡。異香滿室。二十年孫
居士化。天樂盈空。感一郡人。皆來送葬。
<other>宗本</other>初參天衣懷禪師。有契悟。後住淨慈。奉詔入住
東京慧林。召對延和殿。密修淨土之業。臨終安坐而
逝。雷峯才法師。神遊淨土。見一殿殊麗人曰。以待淨
慈本禪師。又資福羲師至慧林。禮足施金而去。人詰
之答曰。吾定中見金蓮華人言。以俟慧林本禪師。又
小蓮華無數稱。是以待受度人。或有萎者云。是退墮
之人也。
<other>善本</other>試華嚴經得度。自淨慈詔住法雲。賜號大通。後
歸杭州象塢。專修淨業。有僧定中見方丈彌陀佛示
金色身。一日告門人曰。止有三日在。至期。趺坐面西
而化。
<other>元照</other>住靈芝。弘律學。尤屬意淨業。一日會弟子。諷觀
經及普賢行願品。加趺而化。西湖漁人。皆聞空中樂
聲。
<other>道言</other>會稽人。靈芝之高弟。專修淨業。臨終數日前。見
二神人長丈餘。報言。何不繫念。於是大集道俗。念佛
三晝夜。將畢。自升座說法。為眾懺悔。至晚即座而化。
<other>法師宗賾</other>號慈覺。襄陽人。禮長蘆寺秀禪師出家。願
力弘深。洞悟禪理。元祐中。迎養老母于方丈東室。勸
以䇿勵念佛。七年不間。母臨終果無疾善逝。師勤修
化物。遵廬阜之規。建蓮華勝會。其法日念阿彌陀佛。
或百聲千聲萬聲。各于日下。以十字記之。一夕夢一
少年烏巾白衣。風貌清美。告師欲入蓮華會。乞書。一
名賾。秉筆問名。曰普慧。又曰。家兄普賢亦求附錄遂
隱。師覺謂耆宿曰。華嚴離世間品有普賢普慧二菩
薩。助揚佛法。今同大眾。結會念佛。期生淨土。感賴聖
賢。幽贊錄中。乃以二大士為首。遠近向化。撰坐禪箴
勸孝文一百二十則。述勸修淨土頌。有云。三界炎炎
如火聚。道人未是安身處。蓮池勝友待多時。收拾身
<pb n="349"/>
心好歸去。目想心存望聖儀。直須念念勿生疑。它年
淨土華開處。記取娑婆念佛時。臨寂念佛坐化。靈芝
照公稱為近代大乘導師。而蓮社推立八祖云。
<other>惟月</other>居諸塈化城。明律。學修淨業。一日有異僧來迎。
後二日微疾。急呼同住道寧曰。今見阿彌陀佛。可高
八尺。駐立空中。言訖而化。
<other>思敏</other>依靈芝。曾受戒法。專心淨業二十年。一日偶疾。
請眾諷觀經者半月。三日見化佛滿室。臨終念佛。聲
出眾外。酷暑留龕。七日不變。異香郁然。
<other>行詵</other>誦四分戒本。三日通徹。學律於大智。住明慶二
十年。偶寢疾。即設像命徒。繫念數日。忽起索三衣。自
唱彌陀經。厲聲念佛。加趺而化。
<other>法持</other>居化度寺。修彌陀懺三年。燼二指。增受戒法。造
西方三聖像。誦觀經彌陀經如意輪呪。願促閻浮之
壽。蚤生安樂之[邱-丘+(看-目)]。一日小疾。哭慟懇告。願垂接引。念
佛之聲。聞於百步。忽見佛身丈六立於池上。即自言
曰。我已得中品生。端坐面西而化。
<other>慧亨</other>居武林延壽。號清照。依靈芝習律。專修淨業。殆
六十年。每接對賓朋。必以念佛為勸。建寶閣。立三聖
像。最稱殊特。貴官江自任每敬。師忽夢寶座從空而
下云。是清照律師當升此座。社友孫居士報師乍違。
即在家作印而化。師往炷香。回謂其徒曰。孫君已往。
吾亦當行。即請眾念佛。復云。彌陀口口稱白毫。念念
想持。此不退心。決定生安養。即端坐脫去。
<other>用欽</other>居錢塘七寶院。依大智學律。聞其示眾曰。生弘
毗尼。死歸安養。出家為道。能事斯畢。即標心淨土。一
志不退。日課佛至三萬。甞神遊淨土。見佛大。士種種
異相。謂侍者曰。吾明日西行矣。即集眾念佛。黎明合
掌。西望加趺而化。
<other>玅生</other>會稽人。習律學。日踐淨土之業。與大通本禪師。
居潮山象塢。共明此道。一夕會門人。諷彌陀經。就榻
端坐。取臨終香焚之。合掌迎顧。嗒然而化。
<other>惟渥</other>錢塘人。杜門謝事。閱大藏三過。華嚴法華諸經
計之總二萬卷。晚年誦彌陀經二十藏。一夕偶疾。西
向端坐。作印而化。
<other>仲明</other>居山陰報恩。素無戒檢。偶因感疾。謂同學道寧
曰。我今心識散亂。何藥可治。寧云。但隨息念佛為上
藥。明即依法念之。至七日力已困。寧又令想目前佛
像。久之忽見二菩薩。次又見佛迎接。瞑目而化。
<other>冲益</other>居錢塘淨光。刺血書淨土七經。復金書法華。刻
西方三聖像。依止觀坐禪法。念阿彌陀佛。一日感疾
不服藥。拈香對佛懺悔。請大眾助念佛。諷彌陀經。至
西方世界。奄然而化。
<other>法宗</other>依雷峰廣慈。學教。用止觀行法。修大悲懺至九
載。然五指供佛。每月率四十八僧。同修淨土懺。久之
夢佛菩薩來迎。後三日合掌西望而逝。
<other>睎湛</other>山陰人。少為儒生。忽厭世出家。與瑩行人於阮
社。同建無量壽佛殿。專修淨業。坐不背西。久之常見
三聖相。一夕面西。誦經正坐。作印而化。
<other>曇懿</other>居錢塘淨住。以醫為業。晚年禮法華經。修念佛
三昧。以平時所積。供佛齋僧。造像設浴。如是二十年。
後微疾不服藥。請利行人七僧。念佛以助往生。次日
見蓮華其大如屋。又一日梵僧到床問訊。夜半眾聞
念佛聲低。泊然長往。
<other>太微</other>兒時投錢塘法安法師。初授彌陀經。便能背誦。
及受具。願扄門念佛為不退。僧常縱步。後山忽聞划
舡笛。豁然開悟。因蓄一笛。以自嬉。有凌監簿者。亦修
淨業。稱微為淨土鄉長。一日叩門曰。淨土鄉長弟相
見。微曰。明朝可相見於淨土。今日誦佛正冗耳。翌朝
人恠其不赴粥。往視之。見笛鉢禪椅。先已焚却。加趺
地上而化。
<other>思聦</other>居錢塘法安。日誦蓮經二部。餘刻念佛。未甞談
及世事。忽謂弟子曰。夜來見佛菩薩同來接引。弟子
<pb n="350"/>
曰。恐是魔境。不可便隨。聦曰。終時胸間有蓮華可驗。
越二夕。命聲磬念佛。喜曰。佛來矣。即奄然而化。視胸
前一掌許有文。紅潤若開敷蓮華之狀。
<other>了義</other>號木訥。鍾離少師之曾孫。十五舉進士。過金陵
見保寧璣公。聞法開悟。即從剃落。隨所至處。扁曰昨
夢。念念西方。未甞間斷。祥公赴黃蘗。挽其偕行。一夕
祥夢。師來別云。西歸矣。復見佛菩薩授以金臺。越三
日。炷香宴坐。含笑而化。甞詣五臺。忽覺隨眾菩薩。後
行道有紫綬金章二人。從其後。師詰其名。一僧引至
殿旁。觀玉牌金書王古葛繁二名字。
<other>慧誠</other>居錢塘資聖。誦金剛經。禮西方佛。甞神遊淨土。
親覩佛容。潛於山峀。積柴為龕。入中念佛。縱火自焚。
<other>祖南</other>居南岳。刺血書阿彌陀經五百卷。金剛經一百
卷。法華經十部終。二十七年。皆用血書。常時念佛期
生安養。末年血乾骨立。念佛之聲。不絕一日。至方丈
相對無別語。即坐而化。眉間迸出舍利。隨取隨生。
<other>法因</other>住四明廣壽三十年。冥心淨業。偶在疾。集眾諷
觀經。稱佛號者。三夕。謂門人曰。吾將行矣。或請留偈。
為之書曰。我與彌陀本無二。二與不二並皆離。我今
如此見彌陀。感應道交難思議。挺身端坐。結印而逝。
<other>了然</other>號智涌。住白蓮。二十四年。夢兩龍戲空中。一化
為神人。袖出書曰。師七日當行。既寤集眾說法。大書
曰。因念佛力。得生樂國。凡汝諸人可不自勉即沐浴
更衣。集眾誦阿彌陀經。至西方世界。倐然而化。能仁
行人。皆聞天樂之音。祥光上屬天表。
<other>智仙</other>號真教。住白蓮。講道十三年。西向十念。歷十二
時。未甞廢。一夕微疾。請觀堂行人。誦彌陀經。卷未終
而坐脫。能仁行人。皆聞眾樂和鳴。黎明始知師亡。
<other>思淨</other>居錢塘北關。姓喻。常誦觀經。念佛不輟。善畵佛。
必先淨室。觀想一日。畵丈六彌陀佛。先見佛光。遂悟
筆法之妙。人因號喻彌陀。建藍院名玅行。飯雲水。終
其身三百萬人。忽靜默端坐。心想西方。越七日臨終。
索香供佛。加趺而化。異香經旬。
<other>如湛</other>試法華得度。遍歷教席。住烏鎮塔院。日誦蓮經
二部。佛號二萬聲。一夕念佛端坐而化。所著教義。號
假名集。
<other>思梵</other>居西山。星者謂之曰。六月望。師其終乎。師曰。造
物焉能制修道之人。汝言六月亡。我且八月往。至期
沐浴坐龕中。集眾端坐而化。
<other>文慧</other>居嘉禾青龍。詩律高古。與北峯印公為友。北峯
亦好吟。慧奪筆責之曰。吾兄大法柱石。何必為此。北
峯感之。遂折節為學。卒為聞人。慧專志淨業。至老益
勵。臨終聞空聲云中品中生。
<other>慧明</other>號晦菴。學於慧光僧錄。晚依菁山常照寺。與至
叶修淨業。日課法華楞嚴圓覺。持彌陀聖號以萬數。
慶元己未春示疾。謂弟子曰。吾學大乘。求生淨土。今
遂願矣。乃累足坐逝。眾聞天樂西來。徘徊頂上。茶毗
之餘。五色舍利。不可以[言*(〡/下)]。
<other>智廉</other>居上虞化度寺。初徧參宗門。晚節一意西方。慶
元改元秋八月。書偈別眾曰。我夢中見阿彌陀佛大
眾圍繞。而說法云。諸上善人。當須專修淨業。來生我
國。說已即隱。我既見相。往生必矣。即回身西向。作印
坐逝。
<other>淨觀</other>居嘉禾寂光庵。修淨土懺法十餘年。謂弟子曰。
我後月二十七日當去。至兩日前見紅華。次日黃華
滿室。皆有化生。孩兒仙帶。結束及期。入龕坐命眾。誦
經念佛。頃之即脫去。
<other>利先</other>居新城法慧。日誦法華。課呪念佛。至中夜其聲
哀切。仰訴娑婆極苦。願佛早垂接引。得遂往生。如是
十年。晚歲屢感祥。夢忽示疾。命眾念佛。西向凝望。端
坐而逝。
<other>師安</other>受業烏鎮普靜。通華嚴宗旨。修彌陀懺。觀想淨
土二十年。昕夕不廢。一生多病。臨終忽精爽。謂弟子
<pb n="351"/>
曰。佛菩薩已降。吾將行矣。即端坐而化。
<other>如寶</other>受業霅川覺華。因聞自昔珍禪師夢設浴往生
事。遂發心開長堂浴二十年。及建立佛像。願求往生。
年八十一。請眾啜茶。言別。遽聞鍾鳴一聲。眾皆驚異。
即向西加趺合掌。凝望而化。
<other>顯超</other>博州人。親授金總持三藏穢迹持呪之法。濟病
解冤。計所得施利五萬緡。入永壽常住。後病中見佛
菩薩前迎。蓮華徧滿。技樂雜奏。弟子皆告留法師住
世救苦。淨土變相漸漸隱沒。乃復住十五年。行呪救
人。一日天樂異香。佛及眾聖。如前迎接。即面西加趺
而化。
<other>有開</other>居霅川千步寺。專修淨業。朝暮不忘。於歲朝請
眾念佛諷經。至西方世界。即瞑目長逝。
<other>道生</other>居常熟興福。造丈六彌陀像。得縣令梅汝能施
財粧采。即集眾諷經。念佛陳白。慟哭辭佛。歸臥房。書
偈坐亡。
<other>若觀</other>居烏鎮嘉會。結十萬人念佛。人各十萬聲。期先
得生者。次第汲引。師請法華光明二經。日滿百部。二
十年中。誦滿六十萬部。誓與羣生莊嚴淨業。一日空
相來訪。相陪齋食。忽索筆書偈。趺坐而化。
<other>覃異</other>居餘姚龍泉。誦法華五千部。普賢行法彌陀經
各萬卷。靜室禮佛。不舍晝夜。忽微疾。集眾告曰。吾安
養有期。即面西累足而逝。
<other>元肇</other>四明陸氏。文章陸佃之族。蚤歲習律。閱大藏。誦
蓮經萬部。又刺血書蓮經一部。律宗諸疏三部。建炎
四年。金虜破四明。師時住湖心。虜逼之北行。至南徐
謂左右曰。吾將西歸矣。即聞笙歌之聲。一時軍民咸
見。師西望念佛而化。
<other>智印</other>居霅川祇園。常想念淨土。朝夜無間。病中集眾
諷彌陀經。甫畢加趺。合掌而化。
<other>戒度</other>習律受業棲心。晚住餘姚極樂。病中作遺書。別
士夫道舊。命眾誦觀經。至法身觀。厲聲念佛。加趺而
化。
<other>道琛</other>號圓辯。為南湖八世祖。於彌陀懺宴坐中。見法
智尊者。於法華懺中。見普賢放光。每月二十三日。建
淨業會。以為常課。道俗俱至。一日示疾。願平日一毫
之善。迴向淨土。集眾諷觀經。不絕七日。謂首座曰。吾
已見佛身聞異香。乃沐浴更衣書偈曰。唯心淨土。本
無迷悟。一念不生。即入初住。復令諷安樂行。至深入
禪定。見十方佛。嗒然而化。
<other>有朋</other>號牧庵。住南湖。一日坐青玉軒。請行人諷觀經。
至真法身觀。復令大眾唱佛。留偈坐亡。
<other>妙雲</other>四明楊氏。號慈室。自南湖。退處溪口吳氏庵。一
朝沐浴趺坐。謂侍人曰。吾有瓣香。藏之三十年矣。擬
臨終焚之。用報佛恩。今正其時。及香光正熾。起白佛
陳意。就座而化。
<other>睎顏</other>字聖徒。四明人。一生不肯住山。晚年居桃源厲
氏菴。專心念佛十餘年。甞扁小軒曰憶佛。作偈有云。
隨波追浪去翩翩。彈指聲中七十年。豈不向來知憶
佛。欲從老去更加鞭。自憐憶佛暮年深。除佛無能寫
我心。誰道萬金為客好。終非一飯在家林。臨終沐浴。
更衣端坐。念佛而化。
<other>了宣</other>四明寶林肄業。入南湖光嚴堂。閱大藏。預法華
期懺。二十七年。與榮行人最相善。一日詣榮室默坐。
榮問之。師曰。西歸有期。難忘道義。冀公淨土重會耳。
榮喜曰。正所幸願。忽示疾。請眾諷彌陀經。念佛之際。
端坐書偈曰。性相忘情。一三無寄。息風不行。摩訶息
利。合掌而化。炎暑停龕七日。顏色紅潤。口角有微涎。
觀者以帊裛之。異香噴人。士庶聞之。傾城來裛。香涎
愈滋。闍維之處。舍利無筭。
<other>善榮</other>四明小溪周氏。入南湖觀室十六年。閱藏經。修
期懺。金書法華楞嚴淨名圓覺光明諸經。造彌陀像。
遇法會則拈施。自[書-曰+(且-二+人)]水墨觀音。求者便與。宣公亡後
<pb n="352"/>
三年。忽取經像。分施親故。請眾諷普賢行法經彌陀
經。念佛聲中。加趺而化。時以為赴宣公淨土之約。弟
子海印。高行似之。
<other>祖輝</other>居四明郡城佛閣。逢人但云。阿彌陀佛說也。說
不得人。竟以說不得和上目之。鄞尉王用享夫婦事
之甚至。一日到其家。告別云。我明日行矣。及諸檀俱
會。即入龕端坐。求甘瓜啖盡一枚。念佛而化。
<other>如鑑</other>四明塔山。兩閱大藏。長誦蓮經。專志念佛。晝夜
不懈。晚年庵居。忽示疾。請隣庵諸僧。繫念面西。加趺
含笑而化。
<other>祖新</other>受業四明福源。布衣糲食。為行清苦。去寺不遠。
有大姓方氏。以庵延之。乃於福源。創淨土院造像栽
蓮。月三八集道俗繫念。一日往別方丈曰。二月十五
日。將西歸。特來拜辭。枯膓欲得索麵一椀。主人如其
欲。食訖。竟往淨土院像前禮云。祖新將行。奉別尊像。
即歸庵集眾念佛。遽出眾問訊曰。祖新已拜辭如來
尊像。已拜別福源方丈。今別眾道友。十五日畢定歸
去。願諸仁者。勤心念佛。蚤得相會。即趺坐念佛。遽云。
佛已至此。合掌而化。
<other>中峰和尚</other>諱明本。錢塘人。得法于天目高峯。慧辯無
礙。密修淨業。有懷淨土詩百篇。道德人仰之如山斗。
龍象交參。朝廷屢遣使賜金帛。敕號普應國師。春秋
六十二。示寂之日。光明燦發。塔于天目山中。
<other>善住</other>字雲屋。蘇州人。性稟高潔。不近聲利。掩關六時
念佛。誦持大乘。禮拜懺悔。久病不易。吳中修淨土者。
和尚為最。緇白多取則焉。終時異香滿室。有安養傳
谷響集。行世。
<other>天如惟則</other>廬陵人。得法中峯。妙悟出人。建師子林菩
提正宗寺于蘇城。有臥雪立雪二室。日坐其中念佛。
參學之流接武。師單提直指之外。復著淨土或問勸
人。終時靈瑞不一。年六十九。塔水西之原。
<other>普度</other>丹陽人。弱冠出家。初參寶山慧禪師。深器之。居
廬山東林寺。善法堂。篤修念佛三昧。著蓮宗寶鑑十
卷。闡化京師法王寺。灌頂國師進呈其書。降旨褒美。
梓行天下。有開導人天續佛慧命復振東林之語。臨
終別眾。念佛而逝。世稱優曇宗主。
<other>妙文</other>九歲出家。三十始出世。縱無礙辯。若峽倒川奔。
後專修念佛三昧。臨終預知時至。命諸弟子。高聲念
阿彌陀佛。面西趺坐而蛻。
<other>盤谷</other>狀貌不揚。而志氣超邁。性耽山水。甞云。足跡半
天下。詩名滿世間。時高麗瀋王。聞師德望。聘講華嚴。
七眾傾服。瀋王大悅。後至松郡。構精舍。勤修淨業。日
課念佛。年七十無疾。預告以時。端坐示寂。
<other>楚石梵琦</other>蜀人。篤信西方。因抵燕京。聞樓皷聲。大徹。
洪武初。三詔說法京都。皇情大悅。後築室號西齋。一
意淨業。有憶安養詩曰。日夜思歸未得歸天。涯客子
夢魂飛。覺來何處鴈聲過。望斷故鄉書信稀。幾度開
窓看落月。一生倚檻送斜暉。黃金沼內如船藕。想見
華敷數十圍。甞見大蓮華充滿世界。彌陀在中。眾聖
圍繞。將示寂。示眾曰。吾行矣。人問何生。答曰西方。又
問。西方有佛。東方無佛耶。乃厲聲一喝。泊然而化。
<other>祖香</other>江西新喻人。於山東龍潭寺。精修淨業。有居士
王傑者築。庵延之。未幾語傑云。某日當歸。家眾苦留。
香云。歸安養家耳。及期敷座。西向坐逝。舉龕入山。化
火自焚。
<other>慧日</other>號東溟。姓賈氏。即宋相似道之諸孫。似道謫戍。
時師尚幼。志求出家。至正間。下天竺灾。元臣高納麟
請師新之。至洪武二年。上召見奉天殿。朱顏白眉。備
奏稱旨。太祖顧謂眾僧曰。爾等何不質諸經奧義於
白眉法師。嗣後召見。但以白眉呼之。後歸上天竺日。
修彌陀懺。以臻淨業。一夕夢青蓮生方池中。寤告眾
曰。吾生淨土之祥見矣。後四日合爪趺坐而化。
<other>法師蓮池</other>諱袾宏。杭州沈氏。弱冠棲心佛乘。嘉靖丙
<pb n="353"/>
寅。依無門性天薙染。尋受具戒。單瓢隻履。遍歷知識。
時辨融笑巖兩禪宗最著。就參。多所契合。北遊五臺。
感文殊放光。隆慶辛未。見雲棲山水幽寂。遂結茆終
焉。環山多虎灾。師為諷經。施食虎。患以寧歲旱。循田
念佛。隨足所至。時雨霑澍。自此化道大盛。師獨闢淨
土一門。融會三藏。指歸惟心。四方緇白頂禮問道者
相踵。名公巨卿。如陸光祖張元忭馮夢禎陶望齡虞
淳熙宋應昌輩。靡不心折歸依。師天性篤孝。每懷木
主出遊。食則具供。叢林濟孤。必薦沈氏先宗慈悲幽
冥。自習𦦨口。恒親設放。屢有見師座上現如來相者。
觀力然也。拯救物命。譔戒殺放生文。城內外及山中
俱置放生池。萬曆中。慈聖太后。遣中貴詢法。賜紫衣
黃金。使者出金。歸常住。衣奉高閣。未甞挂體。師肩荷
正法。修四安樂行。以念佛三昧。普攝三根。著彌陀疏
鈔雲棲法彚二十餘種。行世。臨終半月前。入城別故
舊。弟子宋守一等曰。吾將他往。還山與眾話別亦如
之。眾以師欲謝客。輒居長壽庵。莫測其故。至期面西
念佛。端坐而逝。大眾哀請留囑。閉目復開云。老實念
佛。莫換題目。時萬曆四十三年七月四日。世壽八旬
有一。僧臘五十。蓮宗之祖。匡山逮宗賾。而八海內論
定協一。以師為九祖云。
<other>寶珠</other>甞遊杭郡嘉禾間。冬夏一衲。乞食自活。宿無恒
居。平時惟念佛不絕口。人喚之。纔應對。即連聲念佛。
更無雜語。一日告眾曰。吾行矣。索浴畢。化去。
<other>真青</other>十九出家。參無字話。聞舟觸岸聲有省。後遷華
頂天柱峰。修大小彌陀懺。夢見西方三聖。萬曆癸巳
正月。告終。眾曰。和尚往生何品。曰。中品中生也。胡不
上品生耶。曰。吾戒香所熏。位止中品。言畢而化。
<other>佛石</other>號法雨老人。母夢僧以伽黎覆體而生。幼時惡
聞腥羶。十四剃染。十八受具戒於蓮池大師。三十謁
紫栢禪師於金陵。親承授記。師性孤卓。不事世緣。晚
年謝客。避居於武林峯頂。搆一室開一壙。曰。吾生可
棲。死可塟。既久示病。弟子請留偈。師走筆書曰。一句
彌陀五十年。分明掘地討青天。而今好箇真消息。半
夜鍾聲到客船。投筆而逝。
湖廣。黃州有無名僧。專念阿彌陀佛。晝夜不撤。隨其
所見。皆稱阿彌陀佛。崇禎癸未。黃總戎鼎守郡城。師
大聲念佛。衝其道執之。適張獻忠攻黃州。師亦留城
上。夜間念佛。且頻呼醒睡。軍士恨之。縛投城下。未幾
復在城上念佛。如是四次。每東城下。則西城上。南城
下。則北城上。中軍白于總戎。始敬禮焉。時黃州大饑。
人相食。師出城外。飢民持刀。化師捨身。師解衣示眾
云。俟我念佛千聲即食我。念至三百聲。眾急欲加刃。
忽有兵馬。從空中來。飢民驚散。而師已在城中矣。山
中獵人得一大虎。師募之放生。獵人索三十金。師止
得四金。獵人云。汝能執虎耳。三匝而不傷汝。則與汝
虎。師遂授記虎執虎耳。三匝縱之。逸虎歸依師不去
師與虎同住黃麻山金剛洞中。內相盧九德督兵。過
黃州。詣山訪之。欲見虎。師語虎。止探頭于外。盧欲見
全身。虎乃大呌躍出。盧亦歸依焉。師一日行街中。見
一鷄高聲念佛。鷄亦隨聲而念。庚寅。師欲之武林。道
經白門。寓秦淮河傍。端午見遊船。有巨公錢某。曾歸
依師。呼云。錢阿彌陀佛亦在舟中耶。登岸見師。師問
同遊人。知為某。某放聲大哭曰。眾生以苦為樂如是。
錢懇示修行之要。師云。一心念阿彌陀佛。復云。我行
後。汝有疑。可問覺浪。此明眼人也
<other>晉陵天寧釋海寶</other>初值禪堂蔬腐。每晨起。輒留腐菜
數擔列寺門。遇行人募錢置其上。完則令賣者收去。
始擕入供僧。遇不樂施者。務里許跟隨化之。不輕易
人。破衲虱盈于上。暇則席地念佛。恒拈虱易上下。總
不離其身也。踰年募蔬腐外。更乞分釐。積至數金。便
懇眾誦經。禮懺已。則念佛迴向。歷年如是。崇禎間。詞
林鄭胙長約師朝南海。已而却之。發棹後。每見師在
<pb n="354"/>
陸前行。追之不及。迨登山入殿。又見師在上炷香。遣
使伺同回復不得。鄭抵郡。即詣寺候師。弟子云。師沈
臥已月餘。茶水俱不啜。昨方索飲起耳。鄭因述其神
異。郡人由此欽信。師一日廖君可來別師。師囑曰。某
月日可相晤。以了世緣。廖如期至。師煑茗酌云。煩居
士。為老衲作一小影。君可寫就不特形神逈。肖即敝
衣蟣虱亦覺歷歷浮動。殆化工筆也。越旬日。趺坐念
佛而化。
<other>蕅益法師</other>智旭。號素華。初參宗門。後因大病。發意西
歸。精修淨業。著有彌陀要解佛頂玄文淨信堂集天
樂鳴空等書。臨化瑞應非一。
<other>實相</other>中年出家于佛日寺。惟勤修苦行。照管常住。為
事隨作。務隨念佛。所得即施。不留餘貲。不與人諍。亦
無怒容。壬申秋。忽一日語人曰。吾明日當西逝。乃借
雲棲一老人坐龕。次日洗浴。著新淨衣。剃𩬊未竟。已
坐脫矣。
<other>道樞</other>仁和人。每勸人以念佛為前矛。平居勇猛念佛。
不染世緣。順治乙未。夢與神僧登玉屏峰頂。丙申六
月示疾。二十六日朝。語眾曰。夜夢神僧來迓。豈即昔
之登玉屏峯者耶。至戌時。忽見幡盖盈空。蓮華布地。
即趺坐合掌。念彌陀佛號百餘聲。安詳而逝。龕有異
香。
<other>具宗</other>無錫人。以念佛三昧。誨人不倦。順治己亥。示疾
約時沐浴。但著一履。密表隻履。歸西之意。誦彌陀經
畢。念阿彌陀佛十聲。舉筆書大字云。廓落靈虗。無往
來處。擲筆而化。
<other>新[、/(、*、)]</other>諱大真。童身出家武林蓮居庵。受紹覺師之法。
行般舟三昧。終時諸弟子同夢見。滿空天神執持香
華唱云。迎新[、/(、*、)]大師生西方。及旦弟子聚而候之。師
身康。念佛相見如常。過三日忽坐化。
<other>林谷</other>紹興人。住羅山之西界。破衲麻鞋。惟勸人念佛
為要務。至終時。見白雲立。佛來迎而化。土人改其庵。
曰白雲。
<other>萬緣</other>俗姓喬氏。長興人。為人淳和。平日詈之弗嗔。譽
之弗喜。專持彌陀佛號數十年。康熙二年六月。無疾
忽自縛草龕。九月初六日。自入龕。趺坐而逝。
<other>本冲</other>杭郡人。居張家寺。素專法席。開導羣蒙。康熙十
一年九月。示疾告終。有頃復甦。謂大眾曰。我平日缺
念佛工夫。今去無坐位。汝等當助我念佛。眾為合掌
稱念。逾時而逝。
<other>爾立</other>名廣志。會稽人。出家後結茅天台黃金洞。專修
淨業。蘇州吳山殷天成詣天台飯僧。服師道行。延住
吳山。接引庵。垂三十餘年。隨機化導。指歸淨土。從受
歸戒者異百人。甞結期念佛晝夜不絕聲。其弟子造
之。見師經行之地。大書阿彌陀佛放金色光。訝之以
問師。師曰。汝自本光發現耳。乾隆二十六年四月望。
要弟子四人。詣庵供佛。臨別曰。明日午前當來送我。
及期眾至。焚香誦阿彌陀經。稱佛名千聲。端坐而逝。
<other>實定</other>號聞學。上海人。甞主天目禪原寺。晚至蘇州文
星閣。既徹法原。應機利物。慧辯無礙。時為學人。提唱
念佛法門。作念佛偈云。念佛念自心。念體元空寂。當
念了無依。心心無別佛。又曰。西方開淨域。不染世間
情。前路無知己。君須獨自行。又甞作淨土詩一百八
首。暢演惟心之旨。普勸人發迴向心。乾隆四十一年。
還江陰香山寺。歲杪得疾。明年正月三日。囑付後事。
至黃昏起坐。呼眾至。命具湯。洗手者再。連稱阿彌陀
佛。說偈而逝。
<other>誓願</other>名佛安。蘇州人。年三十餘。投上津橋天竺庵為
僧。已而住北濠大王廟。以念佛為課。得錢輒買香華
供佛。放諸魚鳥。乾隆四十一年。有疾。逝前三日。遣徒
往獅林寺。請僧禮淨土懺。施食一壇。期滿別眾。稱佛
名。香三炷。日午曰行矣。端坐而逝。
<other>旅亭和尚</other>名際會。嘉善人。得法于聞學老人。機鋒迅
<pb n="355"/>
利。甞主席禪原。已而至蘇州文星閣。自言在天目西
方庵。修念佛三昧。風聲水聲。鳥聲蟲聲。悉皆作唱佛
聲。及是掩關念佛。作偈曰。截斷世人生死路。別開化
外一乾坤。不知那箇脚跟穩。放下身心入此門。乾隆
四十六年。下痢。語戒弟子沈敬孚曰。晝夜彌陀十萬
聲。一一從自己胸中流出。方少有相應分。那得工夫
說。閒話管閒事。命侍者具湯沐浴。其明日遂逝。
<other>祥峯達文</other>吳門人。乾隆五十六年冬。方閉關文星閣。
修念佛三昧。夜夢三人入室南向坐。其一僧服。傍兩
居士。神儀儼然。上有白光覆頂。文禮問大德。自何方
來。僧服曰西方。文曰。莫非佛國中人否。曰然。因問大
德何名。三人同聲曰。汝名甚麼。曰達文。僧服曰。却來
妄語。曰真也。非妄。僧服又問。汝名甚麼。曰達文。僧服
曰還要妄語。曰弟子實非妄語。僧服曰。一切眾生以
妄為真。執假為實。故受輪轉。若有智者。知是虗妄。即
無輪轉。汝莫自迷失本真心。當知真心無心。真知無
知覺。知乃魔佛無知覺。汝當信受。莫懷疑惑。文言下
開悟曰。的是佛法不可思議。又問。既自佛國中來。曾
見阿彌陀佛否。左一人曰。我向汝說。汝終不信。汝須
親見。始得三人齊起。各向文頂上。一拍說偈曰。應當
勤精進。修諸清淨業。因深則果實。慎勿生疑惑。又曰。
諸法從心生。諸法從心滅。心法本來空。取捨不可得。
又曰。生佛心法等。譬如夢中境。如幻三摩提。汝已知
少分。偈畢。即騰空向西而去。空中樂音嘹亮。文向晨
而覺。盖此夢。一令修淨業人解第一義。無念而念。無
生而生。不住中塗。直趨寶所。二令豁達狂禪。知有淨
土一門。發無上菩提。修如幻三昧。可作蓮宗眼目。
<other>高尼淨因</other>
<other>大明</other>志尚清修。誓生淨土。每入室禮念。先着淨衣。口
含沈香。文帝后甚重之。將終之日。眾忽聞沈香滿室。
俄而光明如雲。隱隱向西沒焉。
<other>法盛</other>居金陵道場寺。習十六觀想。一夕禮像。遇病假
寐。見大士乘雜華雲。出寶色光。前來相迎。時諸尼欵
門問疾。咸見光明迸溢。盛曰。佛及菩薩放光度我。言
竟而絕。
<other>道爰</other>丹陽人。先於諸事。造大像七軀。務極精麗。又冶
金銅。造無量壽佛像。忽於眉間。放大光明。地皆金色
像。與爰記曰。汝舍此身。必生我國。即於像前。端坐而
化。
<other>法藏</other>居金陵。勤志念佛。夜間見佛菩薩來慰問。光明
照寺。奄然遷化。
<other>淨真</other>居長安積善寺。衲衣乞食。誦金剛經十萬遍。專
志念佛。語弟子曰。五月內。十度見佛。兩度見淨土寶
蓮花上童子遊戲。吾已得上品生。言訖加趺而化。祥
光滿寺。
<other>悟性</other>居廬山。念佛願求往生。忽聞空中音樂。謂左右
曰。我已得中品生。見同志念佛精進者。皆有蓮華。生
寶池中。以待其生。言畢而逝。
<other>能奉</other>錢塘人。專修淨業。常夢佛光照身。或聞諸尼善
言開發。一日無疾。告其徒曰。吾往生時。至少頃聞奉
誦佛聲厲奔。往視之。則合掌面西坐逝矣。異香滿室。
樂音西邁。
<other>慧安</other>居四明下水。大魁姚頴之屬也。住小溪楊氏庵。
專業西方。誦金剛般若。寒暑不易節。常於室中佛光
下燭。一日示疾。端坐以手搖曳。戒眾人勿喧。移時曰。
佛至矣。令眾念佛。倐然脫去。壽九十六。
<other>無為</other>蕭山來氏女。幼誓不嫁。蔬食念佛。年二十薙𩬊
結茆。專修淨業三十。遊方參學。凡所歷處。有病苦者。
隨物取與。煎湯服之即愈。嘉靖間。宮中時疫。風聞于
朝。召赴有驗。賜無為心禪師之號。送歸故廬。將終日。
有神僧投宿。無為却之再三。神僧勸誡。而進權宿。禪
牀睡醒。不見知是。神僧便起坐。偈云。六十四年活計
今朝撒手歸西。得箇菩提三昧。依然明月清風。即逝。
<pb n="356"/>
茶毗一團舍利。塔于冠山。
<other>本印</other>號岐松。吳縣人。幼多病。因發願出家。年二十五。
父母送之城中圓通庵。薙染。尋受具戒。別買屋數間
以居。名曰觀幻。戒行潔清。勤修福業。歷諸名剎。供佛
飯僧。回向淨土。其年八月。自九華歸。結期禮大悲懺。
甫逾二七。忽感微疾曰。吾生緣其盡乎。遂撤懺。專持
佛名。至十月初旬。臥牀七日。右脇西向。念佛無間。已
而囑付後事。命其徒。誦阿彌陀經。至三周。寂然而逝。
<other>遂欽</other>號越成。無錫人。九歲出家。稍長。遇一尼師激發。
專持佛名。行住無間。尋住蘇州南園白衣庵。興復殿
堂。念佛益切。年五十始受具戒。至五十五。乾隆五十
三年三月。鷄初鳴。召其徒曰。吾將去矣。徒曰。師無他
恙。何出此言。因泣下。師曰。癡人。哭我何益。認真念佛
可爾。遂趺坐西向。同稱佛名。盡炷香乃逝。
<other>律宗</other>號聖可。嘉定人。三歲失母。其祖母擕至蘇城圓
通庵。尋薙染。受具戒。少好禮佛。長習法華經。苦不能
解義。因憤詣金山。及杭州崇福。參究累冬。歸而專修
淨業。屢詣諸名山。供佛飯僧。年五十三。得咳疾。遂閉
關不出。以西方為期。至年六十四。正月望。集諸緇白。
同稱佛名。至日昃顧視左右。勸勉修行。語劇苦切。尋
舉手稱西方極樂世界大慈大悲阿彌陀佛。如是者
三。趺坐而逝。蓮華香滿室中。
<other>佛琦</other>號見琳。長洲人。自少不願有家。既長。其母送閶
門外雨華庵。薙染。尋受具戒。已而受城中崇佛庵尼
道堅囑付。繼為庵主。募金千餘兩。造西方三聖旃檀
像高八尺。歲結七日期場。集淨行僧。為念佛會。歷諸
名山。供佛飯僧。為常州天寧寺置田州畝。晚年專修
淨業。將逝前三日。見菩薩現身兩童子侍。或言。聞菊
華香。師曰。此青蓮華香也。乾隆五十六年八月晦。有
近事女問疾。師令扶起。集眾焚香。稱佛名可二千聲。
遂逝。

西舫彚征卷上

<sarticle>西舫彚征卷下</sarticle>

釋　秋波堂　瑞璋　輯
<other>居塵卓行</other>
<other>烏長國王</other>萬機之暇。雅好佛法。甞謂羣臣曰。朕為人
主。雖享福樂。不免生老病死無常之苦。聞西方佛國。
誓願棲神。於是日夜精勤。念佛行道。廣行布施。利樂
眾生。每日設一百僧齋。王與后妃。親手行食。時請名
僧。咨扣妙法。三十餘年。精專無替。一日宮中見彌陀
佛西方聖眾來迎。祥瑞不一。端坐示滅。神色怡悅。
<other>劉程之</other>字仲思。彭城人。漢楚元王之後。妙善老莊。旁
通百氏。少孤。事母以孝聞。自負其才。不預時俗。初解
褐為府參軍。謝安劉裕嘉其賢。相推薦。皆力辭。性好
佛理。乃之廬山。傾心自托。遠公曰。官祿巍巍。欲何不
為。答曰。君臣相疑。吾何為之。劉裕以其不屈。乃旌其
號。曰遺民。及雷次宗周續之宗炳張詮畢頴之等同
來廬山。遠公謂曰。諸君之來。豈宜忘淨土之遊乎。程
之乃鑱石為誓文。以志其事。遂於西林㵎北。別立禪
房。養志安貧。精研玄理。兼持禁戒。宗張等咸歎仰之。
甞貽書關中。與什肇揚搉經義。著念佛三昧詩。以見
專念坐禪之意。始涉半載。即於定中。見佛光照。地皆
作金色。居十五年。於正念佛中。見阿彌陀佛玉毫光
照垂手慰接。程之曰。安得如來為我摩頂。覆我以衣。
俄而佛為摩頂。引袈裟而披之。它日念佛。又見入七
寶池。蓮青白。其水湛湛。有人項有圓光。胸出卍字。指
池水曰。八功德水。汝可飲之。程之飲水甘美。及寤猶
覺異香發於毛孔。乃自慰曰。吾淨土之緣至矣。復請
僧轉法華經。近數百徧。後時廬阜諸僧畢集。程之對
像焚香再拜而祝曰。我以釋迦遺教故。知有阿彌陀
<pb n="357"/>
佛。此香先當供養釋迦牟尼佛。次供阿彌陀佛。復次
供妙法蓮華經。所以得生淨土。由此經功德。願令一
切有情。俱生淨土。即與眾別。面西合掌而化。勅子雍
積土為墳。勿用棺槨。時義熙六年也。春秋五十九。
<other>張野</other>字萊民。居潯陽柴桑。與淵明有婚姻契。野學兼
華梵。尤善屬文。性孝友。田宅悉推與弟。一味之甘與
九族共。州舉秀才南中郎府功曹。州治中徵拜散騎
常侍。俱不就。入廬山。依遠公。與劉雷同尚淨業。及遠
公卒。謝靈運為銘。野為序。首稱門人世服其義。義熙
十四年。與家人別。入室端坐而逝。春秋六十九。
<other>周續之</other>字道祖。鴈門人。父後過江。因居豫章。八歲喪
母。哀戚過於成人。十二詣范寗受業。通五經五緯。時
號十經童子。養志閒居。窮研老易。公卿交辟無所就。
入廬山。事遠公。預蓮社。以為身不可遺。餘累宜絕。遂
終身不娶。布衣蔬食。劉毅鎮姑熟。命為撫軍。復辟太
學博士。俱不就。以嵆康高士傳。得出處之正。為之注
釋。宋武帝北伐。太子居守。迎舘安樂寺。入講禮月餘。
復還山。江州太守劉柳。薦於武帝。辟太尉椽。不就。武
帝踐祚。召至都間。舘東郭外。乘輿行幸。問禮經。慠不
可長。與我九齡射於矍圃三義。辨析精異。上甚說。或
問。身為處士。時踐王廷。何也。答曰。心馳魏闕者。以江
湖為桎梏。情致兩忘者。市朝亦岩穴耳。時號通隱先
生。續之素患風痺。不復堪講。乃移病鍾山。景平元年
卒。春秋六十七。
<other>張詮</other>字秀碩。野之族子也。尚情高逸。酷嗜墳典。雖耕
鋤。猶帶經不釋。朝廷徵為散騎常侍。不起。庾悅以其
貧。起為潯陽令。笑曰。古人以容膝為安。若屈志就祿。
何足為榮。乃入廬山。依遠公。研窮釋典。深有悟入。宋
景平元年。無疾西向念佛。安臥而卒。春秋六十五。
<other>宗炳</other>字少文。南陽人。其母聦辯。富於學識。教授諸子。
皆有成。炳妙善琴書。尤精玄理。殷仲堪桓玄。並以主
簿辟。皆不就。劉裕領荊州。復辟為主簿。答曰。棲邱飲
谷。三十年矣。乃入廬山築室。依遠公蓮社。久之兄臧
為南平守。逼與俱還江陵。閒居絕俗。劉裕辟太尉椽。
不就。二兄卒。累甚眾。頗營稼穡。武帝勅南郡長。時致
餼賚。衡陽王義季在荊州。親至其室。炳角巾布衣。引
見不拜。王曰。處先生以重祿可乎。對曰。祿如秋草。時
過即腐。宋受禪。徵為太子舍人。元嘉初。徵為通直郎。
太子建徵為中庶子。並不應。妻羅氏亦有高志。羅氏
歿。炳哀之過甚。既而悲情頓釋。謂沙門慧堅曰。死生
之分。未易可達。三復至教。方能遣哀。雅好山水。往必
忘歸。西陟荊巫。南登衡岳。因結宇山中。懷尚平之志。
以疾還江陵。歎曰。老病俱至。名山不可再登。唯澄懷
觀道。臥以遊之。凡所遊履。悉圖之於室。謂人曰。撫琴
動操。欲令眾山皆響。元嘉二十四年卒。春秋六十九。
<other>雷次宗</other>字仲倫。豫章南昌人。博學明詩禮。入廬山。預
蓮社。立舘東林之東。元嘉十五年。召至京師。立學舘
鷄籠山。置生徒百員。除給事中。不拜。久之還南昌。公
卿祖道以送。學子侄書曰。吾童稚之年。已懷遠略。弱
冠託廬山。事釋和上。遊道餐風。二十餘載。淵匠既傾。
復與汝曹。歸耕先壟。山居谷飲。忽復十年。及今未老。
尚可厲志。成西歸之津梁。自今以往。家務大小。一勿
見關。二十五年。召拜散騎常侍。不就。復徵詣京師。築
室鍾山。謂之招隱舘。每自華林園。入延賢堂。為太子
諸王講禮經。是年無疾而卒。春秋六十三。子肅之頗
傳素業。官至豫章郡丞。
<other>闕公則</other>入廬山白蓮社。既逝。有同社人。至洛陽白馬
寺。夜中為公則修忌祭。忽一時林木殿宇皆作金色。
空中有聲曰。我是闕公則。祈生極樂國。今已得生矣。
言訖無所見。
<other>庾銑</other>新野人。梁武帝召為黃門侍郎。不赴。六時念佛。
一夕見道人自稱願公。呼銑為上行先生。授香而去。
四年願公復至。遂化去。空中言上行先生已生安養。
<pb n="358"/>
<other>高浩象</other>東平人。杜門靜坐。專誦無量壽經。觀中汎紅
蕖於玉沼。初未見佛。乃即華上傾心致敬。遙睇佛之
金容。光輝遠映。一夕見眾菩薩來迎。奄忽而化。
<other>宋蒲</other>隋時恒州人。念佛以小豆記數。滿三十石。設齋
慶讚。佛二大士化作三僧。至會乞食。滿曰。弟子願生
西方。師來赴食。深副本心。事畢即見天花異香乘空
而行。未久滿遂面西坐化。
<other>李白</other>字太白。作金泥畫西方淨土變相并序云。我佛
金天之西。日沒之所。去中華十萬億剎。有極樂世界
焉。彼國之佛。身長六十萬億由旬。眉間白毫。向右宛
轉。如五須彌山。目光清白。若四海水。端坐說法。湛然
長存。沼明金沙。岸列珍樹。羅網彌覆。欄楯周張。硨磲
瑠璃。為樓殿之飾。玻瓈瑪瑙。耀階砌之榮。皆諸佛所
證。無虗言者。若已發願。未及發願。若已當生。未及當
生。精念七日。必生其國。功德罔極。灼然難名。讚曰。向
西日沒處。遙瞻大悲顏。目淨四海水。身光紫金山。勤
念必往生。是故稱極樂。珠網珍寶樹。天花散香閣。圖
畫了在眼。願託彼道場。以此功德海。冥佑為舟梁。八
十億劫罪。如風掃輕霜。庶觀無量壽。長覩玉毫光。
<other>白居易</other>號香山居士。官太子太傅。初勸一百四十八
人。結上生會。行念慈氏名。坐想慈氏容。願當來世必
生兜率。晚歲風痺。遂專志西方。祈生安養。[書-曰+(且-二+人)]西方變
相一𨋀。為之願曰。極樂世界清淨土。無諸惡道及眾
苦。願如我身病苦者。同生無量壽佛所。一夕念佛。坐
榻上。倐然而逝。
<other>韋文晉</other>位觀察使。建西方道場。念佛發願。一日正念
佛中。忽面西加趺而化。異香滿室。內外皆聞。
<other>并州汾陽老人</other>於法忍山。借房止宿念佛。忽大光徧
照。人見其登蓮臺而去。
<other>鄭牧卿</other>榮陽人。舉家念佛。唐開元中。病篤。有勸進魚
肉者。確乎不許。手執香爐。求願往生。忽異香蔚充。奄
然長逝。舅尚書蘇頲。夢寶池蓮開。牧卿坐其上。
<other>張元祥</other>長安人。常念佛不輟。一日催家人云。西方聖
人。待我齋畢。同往淨土。及事訖。果索香火。加趺面西
而化。
<other>李知遙</other>長安人。率眾為五會念佛（唐大歷中。法照師於衡州。開五會念
佛。今李知遙為五會。應是師法於法照。五會者。當是五日為一會也）。忽出堂向空頂禮。
空中有聲云。報汝李知遙。功成果自招。引君往淨土。
同汝上金橋。即就床端坐而化。天香郁然。
<other>馬子雲</other>唐時舉孝廉。為涇縣尉。押租綱。赴京。遇風船
溺。被繫。乃專心念佛。五年後。遇赦。因入南陵山寺。持
一食齋。忽謂人曰。吾一生坎軻。遂精持內教。今西方
業成。行當往生安養。明日沐浴新衣。端坐合掌。異香
滿戶。喜曰。佛來迎我。言畢而沒。
<other>于昶</other>唐天后朝。任并州錄事。晝決曹務。夜決冥司。每
知灾咎。陰為之備。都不形言。凡六年。丁母艱。持金剛
經。更不復為冥吏。至八十四。將終。忽聞奇香。遽謂左
右曰。有聖人迎我往西方。即念佛而沒。
<other>元子才</other>居潤州觀音寺。誦彌陀經念佛。忽小疾。夜聞
空中香氣樂音。似有人言。粗樂已過。細樂續來。君當
行矣。念佛而化。異香數日不散。
<other>元子平</other>依京口觀音寺。念佛誦經。忽聞空中音樂。即
西向坐化。異香數日不絕。
<other>張抗</other>仕石晉。為翰林學士。課大悲呪十萬遍。願生西
方。一日寢疾。唯念佛號。忽謂家人曰。西方淨土。祇在
堂屋西邊。阿彌陀佛坐蓮華上。見翁兒在蓮華池金
沙地上。禮拜嬉戱。良久念佛而化。翁兒抗之孫也。
<other>鍾離瑾</other>會稽人。位至少師。幼事母任夫人。夫人精修
淨業。年九十八。起居如常。忽戒瑾曰。人人有箇彌陀。
奈何拋去。念念無非極樂。不解歸來。翌日予將行矣。
及晨起。焚香誦佛。過於常課。合掌而化。瑾日課利益
二十事。後宰吉水。置一妾。從其女嫁審之。則舊令之
女。報所親。緩納采。擬先遣前令女。所親復書曰。公安
<pb n="359"/>
得獨為高誼。予有猶子。請平分奩具。俾同親迎。公從
之。忽夢舊令來謝曰。賤息荷收錄。已告之上帝。當十
世有土。然公更一紀。應生淨土。尋為浙西憲。與慈雲
懺主。論往生指要。清修彌篤。自夫人有栴檀佛像。常
頂戴行道。公繼其志。像眉間忽迸出舍利數粒。未幾
知開封府。忽夜半起。謂家人曰。夫人報我往生之期
至矣。即加趺而逝。前一日舉家夢。公乘青蓮華座。仙
樂異香。海眾迎之西去。計其年正一紀。
<other>鍾離景</other>融少師第七子。官朝請大夫。常誦觀經。念佛
不輟。挂冠棄仕。結茅儀真東園側。甞曰識得彌陀。彌
陀彌陀。不識彌陀。奈何奈何。不識彌陀彌陀更在西
方外。識得彌陀。彌陀秪在自己家。一夕命僧玅應。誦
普賢行願品。炷香敬聽畢。兩手作印而化。自任氏少
師大夫。三世得生淨土。曾孫松居於婺。乾道中。奉祠
吳郡。與寶積實師東平呂洎等。結社念佛。無所疾。忽
端坐西向。合掌而化。
<other>文潞公</other>諱彥博。守洛陽日。甞致齋。往龍山寺。禮佛入
殿。忽見像壞墜地。略不加敬。有僧詰之。公曰。像既壞
矣。瞻仰何益。僧云。像無新故。道不生滅。公聞之有省。
作禮而出。後參淨嚴法師。誓集十萬人。為淨土會。普
勸念佛。臨終無疾。念佛而化。
<other>蘇軾</other>號東坡。官翰林學士。南遷日。畫彌陀像一軸。行
且佩帶。人問之。答曰。此軾生西方公據也。母夫人程
氏歿。以簪珥遺貲。命工胡錫。繪彌陀像。以薦往生。又
老泉曾於極樂院。造六菩薩像。盖蘇氏之歸心三寶
素矣。東坡臨終述偈云。生死猶如臂屈伸。情鍾我輩
一酸辛。樂天不是蓬萊客。憑仗西方作主人。
<other>楊傑</other>字次公。無為人。官尚書主客。徧歷禪林。參尋知
識。晚年[書-曰+(且-二+人)]西方佛像。隨行觀念。舍壽之日。感佛來迎。
端坐而化。
<other>馬亮</other>官侍郎。守杭。詣靈山。學淨土業。慈雲為撰淨土
行願法門淨土往生略傳。臨終念佛而逝。
<other>子玗</other>朝奉。又依十疑論用心。在官閱教藏。誦經念佛。
皆有常課。忽一日易衣。念佛端坐而化。有氣如青盖。
出戶騰空西去。几筵時現瑞光。
<other>玗之子</other>永逸。官宣義。每習十六觀。歷三十年。忽見三
聖來迎。結印而化。頂熱有異香。
<other>胡闉</other>官宣義。侍郎胡則之子。晚年致仕。笑傲西湖。與
清照律師相善。一日有疾。問律師曰。一稱佛名。能滅
八十億劫生死重罪。何也。師曰。佛大威德。眾生一稱
其名。罪垢自消。如赫日正中。霜露何有。闉大感悟。一
心念佛。請僧為之助。一日律師至。闉曰。荷二大士降
臨甚久。師為懺悔發願。忽厲聲念佛。安坐而化。
<other>葛繁</other>澄江人。少登科第。官至朝散。凡官居私舍。必飾
淨室。安設佛像。每入室禮誦。舍利從空而下。普勸道
俗。同修淨業。皆服其化。有僧定中遊淨土。見繁與王
古侍郎同遊寶池行樹之間。俄聞繁無疾而化。
<other>王古</other>儀真人。官禮部侍郎。與晦堂楊岐為禪侶。甞作
直指淨土決疑集。楊傑為序。又增補往生淨土傳。皆
行於世。平時志在往生西方。臨終無所苦。忽滿室光
明。端坐而化。有夢古乘蓮華西去者。
<other>江公望</other>釣臺人。官司諫。少年登科。蔬食清修。述菩提
文念佛方便文。以勸道俗。有子蚤亡。託夢舅氏曰。欲
稟大人。乞就天寧寺。看寶積經。庶得生善處。大人修
行。功業已成。冥府有金字牌。云嚴州江公望。身居富
貴。志慕苦空。躬事熏修。心無愛染。動靜不忘於佛法。
言談罔失於宗風。名預脫於幽關。身必歸於淨土。宣
和末。知廣德軍。一朝無疾。面西端坐而化。
<other>王衷</other>居錢塘孤山。即林和靖之故迹。隱居自適。政和
間。舉隱逸。朝廷旋以處士。後官至朝散大夫。潛心淨
業。有大感悟。日誦彌陀經七遍。佛號萬聲。十九年未
甞間絕。一日無疾。沐浴面西。加趺而化。
<other>張廸</other>居錢塘。官助教。從圓淨律師。授菩薩戒。咨問淨
<pb n="360"/>
業法門。然臂香以為誓。每念佛。揚聲勇猛。至失音猶
不已。一日謂圓淨曰。弟子近於靜室。見白色頻伽飛
舞於前。又觀想中。見嬰孩綠𩬊合掌問訊。後三年。念
佛西望而化。
<other>賈純仁</other>霅川人。官至郢倅。潛心淨業。長齋念佛。因微
疾。西向宴坐而逝。頂上白光圓相。異香滿室。
<other>梅汝能</other>常熟人。仕至縣令。甞有志淨業。忽夢僧授紙
百幅。鑿破為二八字。以問東靈照師。師曰。二八十六
也。豈十六觀經之謂乎。適一僧以經與之。忽不見。自
是誦經念佛。取名為往生。以見志。因邑中破山道生
師。造丈六彌陀像。汝能施財百萬。為之粧飾。設齋慶
懺。殿前池中。生雙頭白蓮一朵。其花百葉。當年冬。汝
能無疾而終。未幾道生亦亡。
<other>馮檝</other>遂寧人。號不動居士。由太學登第。初訪道禪林。
晚年專崇淨業。作西方禮文彌陀懺儀。歸鄉郡作淨
土會。感香爐中白光亘天舍利應現。靖康兵厄。名山
藏經多[(燬-臼+白)-土+工]。檝積俸資。造大藏經四十八藏。小藏四大
部者亦四十八藏。造栴檀像彌陀九品化生。隨身奉
供。後以給事中。出師瀘南。率道俗作繫念會。及鎮長
沙。於廳事設高座。著僧衣登座。謝官吏。橫柱杖於膝
上而化。
<other>吳子才</other>字信叟。蘇郡人。與弟子章。同參雲屋。受念佛
法門。精進無間。子才致仕之後。預作一棺。夜臥其中。
令童子擊棺而歌曰。吳信叟歸去來。三界無安不可
住。西方淨土有蓮胎。及早回頭歸去來。自從而和之。
一日令家人靜聽空中聞天樂之聲。即曰。清清界中。
失念來此。金臺既至。吾當行。言訖而逝。
<other>錢象祖</other>天台居號止庵。守金陵日。問道於保寧全無
用。尤以淨土真修為念。甞於鄉州。建接對十處。皆以
淨土極樂等名之。創止庵高僧寮。為延僧談道之所。
自左相辭歸。益進淨業。嘉定四年二月。微疾。書偈曰。
菡萏香從佛國來。琉璃地上絕纖埃。我心清淨超於
彼。今日遙知一朵開。後二日僧有問疾者。公曰。我不
貪生。不怖死。不生天。不為人。唯求生淨土耳。言訖加
趺而逝。時天皷震響。異香芬郁。未終之前。子侄郡人
同夢。空中有云。錢丞相當生西方蓮宮。為慈濟菩薩。
<other>王仲回</other>無為人。官司士參軍。因楊傑為說淨土之法。
念佛益進。未亡前七日。預別故舊。端坐而化。時傑守
丹陽。夢仲回來謝云。向蒙指示。今得往生。再拜而去。
已而訃至。
<other>張榆</other>官兩浙都總管。期生淨土。刻勵念佛。闔門長幼
靡不從化。鑿池栽蓮。日率妻子。課佛萬遍。孝宗皇帝
親書蓮社二字。賜焉。
<other>陸沅道</other>號省庵。住明之橫溪。晨起焚香趺坐。目不他
瞬。首唱偈曰。盥手清晨貝葉開。不求諸福不禳灾。世
緣斷處從他斷。劫火光中舞一迴。然後念誦。不緩不
急。聲如貫珠。每日法華一遍。彌陀萬聲。一意西馳。年
八十五。沐浴整衣而逝。洎殮。忽聞蓮華馥郁之氣。皆
不知來處。近挹之。盖出自口中。
<other>王日休</other>龍舒人。為國學進士。著六經訓傳數十萬言。
一朝捐之曰。是皆業習。非究竟法。吾其為西方之歸。
即布衣蔬食。惟佛是念。日課千拜。夜分乃寢。甞為淨
土文十卷。簡易明白。覽者無不信服。一夕厲聲念佛。
久之忽曰。佛來接我也。屹然立化。[邱-丘+(看-目)]人夢。一青童引
之西去。
<other>房翥</other>暴亡入冥。府王曰。據善簿。君曾勸一老人念佛。
彼已得生淨土。君乘此福。亦合得生。翥曰。尚欲誦金
剛經萬卷。即而放還。後卒償其願。臨終異相。不違先
報。
<other>孫抃</other>武林人。號無諍居士。幼學易。因曰。易所以窮理
盡性。何必區區為進取計。掩關晦迹。居絕俗務。沙門
守寧與之交。謂曰。白樂天以儒修身。以釋治性。君聞
之乎。抃深契僧語。日閱華嚴金剛彌陀經。甞夢至蓮
<pb n="361"/>
池。與清照亨律師。同立其側。又夢一人持書。金字梵
體。讀之不解。人曰。請十三日齋耳。十二月十三日。忽
得疾。請妙光律師。欲為祈禱。抃曰。生死已定。何必禱
之。乃與開導往生淨土之旨。即加趺作印。西向坐化。
翌日清照至。為入龕。歸庵三日。亦坐亡。應同立蓮池
之讖。
<other>王闐</other>四明慈溪人。號無功叟。凡禪林宗旨。天台教門。
無不通達。著淨土自信錄。以明三身四土之旨。晚年
專心念佛。西向加趺而化。異香滿室。焚龕獲舍利。如
菽者百八粒。
<other>孫忠</other>四明人。蔬食持戒。蚤慕西方。於郡城東。築庵鑿
二池。種白蓮。臨池建閣。月集道俗念佛。期以三日。後
於病中。請道俗百人繫念。忽仰視虗空。合掌問訊。手
結雙印。怡然而化。闔城皆聞天樂異香。漸向西沒。二
子相繼念佛坐化。甞因念佛見佛身現空中。即白佛
言。惟願我佛少駐。使我二子同獲瞻禮。即走外尋二
子歸。佛為駐立良久。後人因名其地。曰駐佛巷。
<other>昝定國</other>號省齋。為州學諭。常念佛。讀淨土諸經。結西
歸社。以勸人。嘉泰初。於小江慧光。建淨土院。結石塔
於池心。為鄉民火焚藏骨之所。印施念佛圖。月二八
集僧俗。就淨土院。諷觀經念佛。以為常。嘉定四年。夢
青童告曰。佛令召君。三日當生彼國。至日沐浴更衣。
端坐念佛而化。
<other>樓汾</other>四明晝錦名門也。因兄寶洲。究明佛理。每與沙
門談道。汾必從旁樂聽。年二十二。忽得疾。乃一志西
歸。謂父母曰。但得生淨土見佛。此道最高。仍令請僧
說法開導。諷觀經。設像⿰巾⿱登對臥床。喜曰。真我師也。復
請僧念佛千聲。即曰。吾已身在西方。乃瞑目面西。念
佛而化。
<other>魏世子</other>宋時梁郡人。奉佛精進。唯婦不信。女病死。七
日再甦。即升高座。誦無量壽經。下啟父言。兒去。便往
無量壽國。兒及父兄。池中已有芙蓉大花。當生其中。
唯母獨無。不勝此悲。故歸啟報。語竟復絕。母自是亦
信法教。
<other>葛濟之</other>句容人。稚川之孫。故世事神仙。妻紀氏。存誠
佛法。朝夜不替。方織之次。見雲日開明。投梭仰望。見
西方如來真形幡盖映天。心獨喜曰。經說無量壽佛。
今得瞻見。便頭面作禮。及引濟之同瞻。尚見半身。俄
而隱沒。厥後夫婦念佛。相繼而化。
<other>左伸</other>天台人。從神照授菩薩戒。刻三聖像。誦法華三
千四百部金剛二萬。過後臥疾。命男沙門淨圓。唱法
華首題。增受菩薩戒。夢三偉人立江皐。召伸登舟。復
請僧誦彌陀經。遽曰。我已見佛光。即端坐作印而逝。
<other>范儼</other>家武林。絕心世務。其子不能治家。儼不之顧。但
云。我自是寄客耳。日誦法華。念阿彌陀佛。專心不懈。
忽見普賢菩薩。乘六牙白象。放金色光。報儼云。明日
卯時。當生淨土。越一夕。佛菩薩來迎。家人聞其謙謝
云。儼是何人。實為難當。就座合掌而化。
<other>閻[邱-丘+(看-目)]榮</other>池州人。因僧勸修西方。持決定往生呪。每朝
向西一誦千徧。或率眾同持。如是二十年。紹熈元年
春。偶聞異香連日不消。家人夜夢。二青衣侍立[邱-丘+(看-目)]榮
之側。其子又夢。彌陀放光。徧照堂宇。悉作金色。數日
面西。趺坐課佛。忽起曰。我去矣。行數步。舒手結印。微
笑立化。
<other>姚約</other>家霅川仙潭。潛心內典。有僧來謁。必遜居東道。
謂不當以俗先僧也。覺海友師。勸里人結淨業社。約
實主其事。忽告友曰。久厭浮生。不日西去。師可助我
繫念。友遂日與持誦。一日就座而化。既而夢於友曰。
約已往生。師之力也。友曰。欲從公遊。可乎。約曰。師世
壽未盡。寺中景懿。行當先至。閱月果終。懿同社友也。
<other>沈銓</other>錢塘人。同妻施氏。專心淨土。平時諸善。悉用回
向。後及妻前後命終。皆感化佛持錫。接引而去。
<other>梅福</other>松江人。誦經持戒。繫念淨土。臨終預知。即絕食
<pb n="362"/>
飲水。念勢至菩薩。至七日澡浴。更衣端坐。告眾曰。勢
至菩薩今來迎我。即座化去。
<other>孫良</other>家錢塘。隱居閱大藏。尤得華嚴之旨。甞依大智
律師受菩薩戒。日課佛萬聲。二十年不輟。忽語家人。
令請僧念佛。以助往生。方半日望空合掌云。世尊菩
薩已荷降臨。即退坐而化。
<other>胡暠</other>家霅川。平時多作佛事。忽夢。佛呼曰。汝可造屋
迎我。暠乃往明。因建彌陀閣。以協此夢。臨終之夕。忽
云。佛放光照我。言訖而化。
<other>唐世良</other>會稽人。持戒茹素。念佛禮拜。年老疾病。猶不
就枕。誦彌陀經十萬過。謂家人云。佛來接我。言訖作
禮。即便坐逝。欲別利行人。時在道味山。夜夢西方異
光旛華天樂。空中聲云。唐世良已歸淨土。
<other>陸偉</other>錢塘人。為州都掾。中年厭世念佛。率眾結法華
華嚴二社。各百許人。其法各人在家。誦經一卷。日終
就寺讀誦。終日而散。如是二十年。遂成大會。甞手書
法華華嚴楞嚴圓覺金剛金光明等經。晚年子孫彫
落。更無餘累。忽一日易衣端坐。念佛而化。
<other>李秉</other>紹興中官也。領御藥院。初學禪於淨慈輝。自得
有省發。晚閱龍舒淨土文。日課佛號。與其子閣長元
美殿長林師文等數十人。結淨業會。於傳法寺。久之
感疾。忽見彌陀佛以金圓光戴其首。越七日。又見金
華滿房。乃囑付親眷。書偈端坐。結印而終。
<other>邵彪</other>字希文。鎮江人。為士時。夢至一官府。人皆稱安
撫。彪自喜曰。豈非予及第後作安撫乎。行至前見。一
官員問曰。汝知汝未及第因不。對曰不知。令引彪去。
看見一大鑊煑蛤蜊。見彪乃作人聲。呌彪姓名。彪遂
念阿彌陀佛。方念一聲。蛤蜊皆變作黃⿱少隹飛去。彪後
果及第。至安撫使。以此見殺生阻人前程。不可不誡。
又見佛力廣大。不可不敬。官職自有定分。不可苟求。
<other>望江陳企</other>甞妄殺人。後見鬼現。企畏懼。急念阿彌陀
佛。鬼不敢近。企念佛不已。鬼遂不現。後甞念佛。臨終
坐化。後半年。附本家孫女名妙光云。我因念阿彌陀
佛。已生極樂世界。舉動言語。一如平生。親戚相知皆
來看。至兩三日。家人云。惜乎你在生時。不曾傳得喜
神供養。企遂現儼然如平生。惟面帶小顏。其頭如佛
之螺髻。
<other>劉慧仲</other>湖州長興人。以夜夢多恐懼。龍舒居士勸以
念阿彌陀佛。慧仲至誠高聲。念一百八遍。當夜遂安
寢。次日如前念誦。自此皆得安寢。以此見佛力廣大。
無所不可。
<other>李子清</other>寄居秀州。頗好道家。甞從學於王龍舒。久苦
痁疾。龍舒告云。但恐子清不信。若信之必效。乃授以
一方。令臨發時專念阿彌陀佛。而服此藥。子清從之。
其日遂愈八分。次日復如是。遂全愈。子清由是篤信
佛理。常以淨土文。置於袖中。
<other>李彥通</other>家會稽。為鍛師。因開元繫念。往預其會。忽悟
世無常。歸心淨業。一朝得疾。遽云。我遊行淨土。見二
門扄鐍甚固。逡巡之際。見利行人開門引入。見蓮池
樓閣佛菩薩眾。遂請睎經道果二行人。至臥榻前。說
法䇿道。舉家念佛。西向坐逝。
<other>陸浚</other>家錢塘。少事公門。久之棄去。以淨土為業。預西
湖繫念會。每對佛懺悔。必至垂淚。道友相見。說淨業
因緣。纔十餘句。便悲咽感歎。惟恐此生之不度。三昧
之不成。往生之未諧。我佛之未見也。臨終得病。請圓
淨律師。說淨土法門。諷觀經至上品。淨謂之曰。此時
好去。浚曰。眾聖未齊。且待少時。即起就竹床。面西端
坐。頃刻化去。
<other>魏師贊</other>雍州人。為僧童。年十四念佛不絕。遇疾而亡。
忽再蘇白父母曰。阿彌陀佛來此。我當隨行。鄰人見
空中寶臺五色異光。向西而沒。
<other>何曇遠</other>錢塘人。常持菩薩戒。專修淨土業。夜中念佛。
忽謂師曰。見佛身金色光明。旛華滿空。異香盈室。俄
<pb n="363"/>
忽化去。
<other>越大善寺童行</other>常隨師善輝。念佛禮拜。一夕夢。婦人
持數珠賣。童曰。欲得一串。恨無錢買。婦曰。我當與汝。
汝可開口。即以數珠投口中。童以告師。輝曰。此是大
勢至菩薩。授汝念佛三昧也。過數日。童見二大士持
華座與之曰。七日當乘此來生淨土。童逢人即說。我
七日當往生也。至期。忽自唱曰。大菩薩來矣。即座儼
然而化。
<other>倪道者</other>仁和人。棄家作道者。建小庵。專意念佛。欲焚
身代一切受苦眾生。供養諸佛。久之有朱藤三窠生
臥榻前。謂眾曰。此藤若焦。我當西去。臨終半月。集眾
念佛。至於萬人。焚身前一夕。其地忽有光明金色。高
半尺許。以手掬之。隨浮掌中。又謂眾曰。我焚身時。必
有紫雲青雲。從東北過西南。是我往生之相。乃四面
發炬。端坐其中。果有二色雲瑞。
<other>馮珉</other>上虞人。少事遊獵。有巨蛇為鄉民害。珉持槊往
從之。見蛇在岩下。與黃特相持。珉推巨石壓之。蛇竟
死。後每思之。慮蛇為怨對。乃求佛解釋。投志西方。修
懺念佛。如是十載。一夕請同修社人。相助諷彌陀經。
念佛號。次誦普賢懺罪偈。願往生偈。即端坐合掌而
終。
<other>潭州黃打鐵</other>每用工時。常念佛不絕。一日無病。托鄰
人書偈云。日夜丁丁當當。久鍊成鋼。太平將近。我往
西方。即座而化。
<other>計公</other>四明桃源鐵工也。年將七十。兩目喪明。里中昝
學。諭以擘窠圖印施。勸人念佛。計公初受一圖。念滿
三十六萬聲。念至四圖。兩目瞭然。如是三載。念滿十
七圖。一日念佛。忽氣絕。半日復蘇曰。我見佛菩薩。令
分六圖與昝學諭。是勸導之首。分一圖與李二公。此
是俵圖之人。囑其子往謝學諭。言訖沐浴。西向坐逝。
<other>徐六公</other>嘉興農夫也。翁婆蔬食。設像繫念。如是四十
年。屢夢遊淨土。預作一龕。臨行之日。易布衣草屩。入
龕端坐。頃之即曰。佛來迎我。泊然而化。
<other>沈三郎</other>家臨安。商賈為業。晚年回心念佛。一日病。請
僧講彌陀經。設尊像。日夕西顧。忽易衣而終。須臾縮
膝欲起坐。二子以易龕為難。曳脛令直。經半日欲斂。
忽舉手出帛被。矍然而坐。舉家驚避。二子急前扶衛。
恐其子曳脛。以肘節捶之。子曰。助父坐脫耳。茶毗。有
白[鴳-女+隹]二十九隻。飛翔雲表。久之西去。
<other>何曇迹</other>年十八。持菩薩戒念佛。一宵四皷。即起念誦。
人云太早。答云。見佛金相旛華來迎。遂脫去。
<other>朱綱</other>京都人。業儒。中鄉舉三上春官。不第。乃就職官。
二府致仕。專修淨土。日課佛三萬。十五年無少怠。臨
終坐榻上。兩手擎珠。念佛不撤。異香滿室。乃云。佛來
也。連聲稱念而逝。
<other>顧公寶幢</other>名源。志修淨業。與道友張老居士善。疾篤。
集僧俗十念阿彌陀佛。唱和相續。張與焉。公謂云。此
時尚不見動靜。張云。汝大錯。何用疑。須專切打起精
神念佛。須臾間。眾忽聞異香滿室。公自見身坐蓮華
中。諸子悲戀不勝。諭曰。汝等謂我往何處。何處即此
處。諸佛迎我。三皷啟行。我願既遂。汝等之願亦慰矣。
至期。含笑而去。
<other>朱元正</other>海鹽人。為諸生時。講孔孟之學。端方不苟。六
十後深入禪悅。于宅後敝屋三楹閉關。不與家事。門
上題譬如我已死了六字。每日功課。午前諷法華經
一卷。午後念佛千聲。庚申四月。唐宜之同其門人陳
則梁訪之。公謂則梁曰。宜之向曾與汝書。勸子修淨
業。可切聽之。既而則梁曰。老師年高。盍少開酒禁。公
曰。子意謂衰年當藉數盃。以調氣養血耶。不知我之
生死已畫得斷。何復言此。公說畫得斷時。因以手在
几上。畫一畫。盖已了生死矣。七月無疾。忽謂子曰。吾
在此無事。可行矣。子問何處去。曰西方去。子及孫固
留。許之。至臘月朔。示疾。不食。家人倉皇治後事。公曰。
<pb n="364"/>
勿忙。此臘八半夜事也。預誡家人。臨行時。勿令婦女
來。過二三時。來亦勿哭。及期。端坐而逝。時方鷄鳴。比
天明。眷屬方至舉哀。公復醒開眼而不開口。但搖首
令女人去。仍瞑目而逝。
<other>丁明登</other>號劒虹。江浦人。萬歷己酉。歸依雲棲大師。篤
信淨土法門。改號蓮侶。丙辰登第。宦遊溫陵。每以出
世大事。開化緇素。感悟甚多。守衢時。力禁屠牛。有無
賴犯法。捕之急。知公敬僧。即薙髮進。公令里甲察其
還俗日。重懲之。其人勵志參修。卒為名衲。初任泉州
司。李憲批枷責。公立法。願納米者聽。用以贍獄貧犯。
夏月修葺監舖。給香薷飲葵扇。冬月設暖匣椒薑。擇
醫視病。更買素珠百十串。散眾囚念佛。恒語人曰。人
在患難。發心者多。吾乘其悔恨。導之念佛。幸而出獄。
為良民矣。㦖念室中閨流不聞佛法。請禪師演說大
乘。令于幃內聽之。眷屬一時披剃者四人。聞蓮池大
師言。有老嫗稱其夫念佛一心不亂。臨行一請而別。
嫗由此深信淨土。大師亦自此發心出家云。公繪一
請圖懸齋中。題詩。有與君一請瞥然去珍重相逢九
品蓮句。乙酉冬。病劇。十一月朔。具疏告佛。決意願求
往生。日焚一疏。至第十日。粥飲如常。面色光潤。諄諄
以同生西方。普勸親知。就榻稍臥。寂爾長往。輯有故
鄉消息。蓮漏清音。芥火菂商。淡話十餘種。行世。
<other>唐時</other>字宜之。湖州人。參蓮池師。勤修淨業。初以明經
別駕壽陽。繼輔襄國。舉家眷屬悉歸依三寶。晨則各
持經文。夕則同集念佛。崇禎辛巳仲春。闖賊破襄陽。
公投端禮門左井中。家人掖之而出。氣已絕。復甦。奉
旨提究。得從寬典。旋請假歸里。而襄陽季冬五日再
陷矣。初不死于宼。繼不死于井。終亦不死于法。豈非
慈悲默佑功德不可思議者耶。公自述數年來感應
道交。丁亥臘八。於長干寺。念佛禮塔。見佛相於塔光。
佛黃金色。光則如雪如冰。如明鏡。戊子七月五日。念
佛于禪堂。開窻忽見鍾山浮巨海中。金佛巍巍。祥光
燦爍。瓦礫墻垣。喬木叢林。盡空不見。臨化瑞應彰彰。
所輯有蓮華世界書。法音頻迦音等。刻行于世。
<other>劉通志</other>京都人。精懇念佛。年五十二。得疾念益切。鄰
人李白齋先卒。通氣絕。自早至午。復甦謂家人曰。適
見一舟。云往淨土。乘舟三十六人。白齋與焉。我亦數
內。但衣未新潔。又忘帶念珠。特艤舟相待。家人急為
易衣。珠掛其項。須臾而逝。
<other>唐廷任</other>號體如。蘭溪人。孝友醇慤。出自天性。少遊黌
校有聲。已而覺世無常。傾心至道。參雲棲。受念佛三
昧。遂力行之。凡十三年如一日。篤志西方。萬曆癸卯
仲冬。六十壽朝。忽謂諸子曰。新春十一日。吾歸矣。數
日前。禮誦如平時。至期。盥漱整衣端坐。手結印。口稱
佛名。含笑而逝。如入禪定。
<other>楊嘉褘</other>字[邱-丘+(看-目)]華。泰和人。世家子也。年十三持不殺戒。
蚤虱無所傷。潛心淨土法門。日誦彌陀經。二十三。肄
業南雍。俄疾作。以萬曆乙巳仲冬十九日卒。卒之先。
夢遊地獄。見地藏大士於冥陽殿。覺而放諸生命。延
僧誦經念佛。謂人曰。吾將逝矣。青蓮花現吾前。得非
淨土境乎。遂晝夜念佛不撤。命息燭曰。汝輩假燭為
明。吾不須燭。常在光明中耳。問。何所見。曰。蓮開四色。
問。見彌陀否。曰。見彌陀現千丈身。問觀音。曰。身與彌
陀等。問勢至。曰。不見也。言訖忽躍起。拈香連聲語曰。
彌陀經功德。不可說不可說。吾已得上品矣。寂然而
逝。仲兄嘉祚傳其事。而矢之曰。予所誑語。墮拔舌獄。
其亦見之真。而言之切歟。不信淨土者可思已。
<other>郝熈載</other>錢塘人。法名廣定。平生忠信不欺。以德行稱
於黌校。晚歸佛持誦。夙夜加虔。萬曆辛亥春二月。得
疾。每睡覺云。吾夢於山中求見佛。佛未見。見百鳥叢
集。如是累日。至二十七子夜。忽云。有二童子來迎。佛
坐蓮華臺。現吾前。吾往矣。吉祥而逝。
<other>戈以安</other>錢塘人。法名廣泰。性至孝。素積善行。而深自
<pb n="365"/>
韜晦。不求人知。晚年精誠奉佛。與靈芝僧玄素。結春
秋二社念佛。誦華嚴五經。忽謂人曰。吾大限將至。當
為西歸資糧。遂自室課誦。昕夕不撤。預定歸期。於臘
月二十一日前二夕。母子環視悲哽。居士笑曰。生必
有滅。奚悲為。吾方凝神淨域。面覲彌陀。若等慎勿以
情愛亂我正念。諄諄惟囑助念。無間雜語。至期。寂然
而逝。
<other>孫叔子</other>法名大玗。自幼敏而好學。年十二。隨父鏡吾
公。奉四十八願彌陀像。入雲棲。因受五戒。歸斷葷血。
矢志念佛。誓取金臺。勤苦不惜身命。俄見兩比邱持
蓮華。以一心淨土印可。復見化人誦金剛經一晝夜。
乃矍然起坐曰。彌陀觀音皆來迎我。結金剛拳印。大
呼阿彌陀佛數聲。泊然而寂。時萬曆辛亥仲冬十一
日。有淨土十二時歌。傳世。
<other>戴百戶</other>與陶百戶共辦事。巡撫麾下時。錢塘江有殺
人巨盜。號滿江紅者。黨勢熾盛。官吏不敢捕。巡撫潛
召二人。手給一牌。令捕滿江紅。二人𢬵身入賊。多方
誘致。臨刑痛恨二人。誓必索命。二人懼棄職持齋。誦
經念佛。以解冤結。戴百戶忽預別親。屬至期坐。脫良
久又醒曰。陶兄臨去。正念一差錯。走路頭故。我來與
汝等說耳。明日我當去。次早復坐脫。鼻垂玉柱。異香
滿室不散。
<other>華居士</other>江干人。醇朴無偽。與人不欵曲。中年屬業諸
子。獨處一室。不涉世事。朝暮惟孜孜念佛而已。後將
卒。自知時至。更衣正冠端坐。別眾而逝。其子先已作
棺。于是易龕。如沙門故事。舉龕之日。觀者如堵。遠近
嚮慕焉。
<other>蓮華太公者</other>越人。一生拙朴。惟晝夜念佛不絕。命終
之後。棺上忽生蓮華一枝。親里驚歎。因號蓮華太公。
<other>郭大林</other>湯陰人。平生端潔雅素。出世為懷。遇僧教以
念佛。遂一心淨土。年七十六。一日無疾。與子別云。明
午當去。至時坐脫。
<other>糖擔老人</other>住杭州。賣糖為生。口中念佛不絕。忽一日
挑糖擔出。見人便曰。汝早喫我糖。我當歸去也。更至
數相識家。約曰煩你明日。來擡我棺。我要歸去。識者
訝之。且信且疑。次早謂其妻曰。可備飲食。以待來人。
餉時識者皆至。老人引令擡棺。到家沐浴。更衣拱手。
語眾曰。我當自寢于棺。不勞汝等。將身坐棺中。怡然
就寢。遂長往矣。眾咸驚異。
吳江太湖灘。有一老人。生平惟喜念佛放生。別無所
知。每行路時。拾灘頭螄蜆。放入水中。雖極冗不顧。平
日遇有生命。輒解衣割食買放。曾無退懈。忽一日謂
家人曰。吾當西逝。可集親友送我。因集眾念佛。安然
坐逝。異香經宿不散。
蘇州一小民。姓吳。業澆燭。故以著名。僦居婁門一屋。
孑身長齋。晝夜念佛。以為人至誠。吳閶內外數十大
燭舖。皆爭迎澆燭以燭。係供養神佛三寶。必念佛數
聲。乃澆油一杓。一生如此。年七十餘。忽語店主云。吾
積有薄貲。本為防老。今以念佛功成。至某日。吾即去
世。生善處。無用此矣。敬以相贈主曰。汝所積者。乃眾
店物。非吾一家物也。何敢受乎。若必無用處。請為汝
作福。吳君大喜。乃以匙鑰授主。令至所居地窖取出。
約有千金。主為分給蘇州眾大剎齋僧及菴院。接眾
處皆分惠作福竟。吳君如期。合掌念佛。端然坐逝。吳
門道俗。送龕火化者千萬人焉
<other>太倉上舍吳叔寶</other>名鳴珙。家貲殷厚。素好善。預放生
會。然不甚通佛法。六十餘自言。欲脫化。忽沐浴。命延
隆福寺印初法師。宣授三皈五戒竟。大呼出去者。再
合掌逝矣。頃復開目。語妻兄王煙客先生曰。吾纔發
永絕塵世願。勇猛念阿彌陀佛。從床下躍出竟。是蓮
華世界。自省平日。何善乃復此。世人努力。言訖索水。
自照。中夜恍悟曰。今生吳叔寶。前生徐和尚。復大呼
快哉而逝。有異香發于室。
<pb n="366"/>
<other>太倉吳瞻樓</other>晚年以家事付二子。篤修淨土。專注西
方。不雜餘業。每日念佛幾萬外。經則大小彌陀。呪則
往生。觀則西方。皆登簿冊。寒暑無間。如是者一十二
年。後七十餘。定課不減。西方聖境。累現目前。親見攢
盒每格。下襯錦繡。上堆妙果。其架大如田一畝。床前
不時。白蓮湧出。大如石臼。童稚皆見。乃怡然脫化。
<other>太倉黃攝六</other>名翼聖。字子羽。素為蓮社中勝友。雖貴
裔。博學修潔。篤好雲棲。教一門精修以薦辟。宰蜀之
新都。治民以慈惠。政聲藹著相傳。飯僧縣堂。躬行七
簋。佈䞋施。繼以膜拜。聞者恠之。後獻賊宼西川。所過
屠戮。尸骸山積數千。僧感公德誓登城擊板。念佛。中
夜。佛聲震天。獻賊恠問故。土人答曰。以黃知縣平時
好善飯僧。僧為打板念佛。以守城也。賊誡勿擾。寂然
而過。鷄犬不驚。後歸田。堅修淨業。己亥陽月。疾稍亟。
靈隱僧戒顯。與其內兄王煙翁。衝寒過其廬。則四壁
張彌陀像。為西歸計矣。乞戒顯。丙夜授菩薩戒。即為
極談。惟心淨觀攝。公曰。吾神明愈健。誓願愈堅。自信
生西方必矣。剋八日必行。屆期。吉祥而逝。
<other>余集生</other>得罪在獄。首唱念佛。諸人多從之處決。屆期
相聚。晝夜不絕。滿壁忽覩佛像光明。旋奉恩詔。末減。
<other>金光前</other>起身戒伍。目不識字。然見有義之事。則必銳
意為之。其妻龔氏。是盧州孝廉之女。痛遭離亂。歸心
西方。且粗知書史。凡遇梵典。晨夕持誦。光前為之感
動。而篤信焉。順治癸巳冬。奉討不庭。相携入閩道。出
武林。聞具德和尚說法靈隱。同往參問。親承開示。自
此潛心念佛。愈切愈堅。辛丑夏。還京。駐節錢塘江干。
忽示疾。龔為延醫。光前止之曰。我昔與汝親叩靈隱。
今正欲于此作轉身之活計。求和尚一證明耳。何以
藥為。龔大笑曰。不意光前亦得到此田地。遂徙帳入
崇聖菴。盖欲夫死得其所也。菴居旬日。龔造二棺。謂
人曰。妾與金公偕行矣。顧無人為公畢後事耳。事畢
我當往矣。光前聞之。即怡然長逝。龔事畢。屏絕飲食。
晝夜不臥。一心念佛一日。覺身稍倦。倚棺而眠。少頃
醒曰。時至矣。端然趨寂。顏色如生。
<other>韓承山</other>平湖縣人。為人誠朴。力務農桑。積累家業。田
園約千餘金。居恒惟持齋念佛而已。年八十一。康熈
元年四月。忽謂子曰。明日汝可徧請親族來。我欲與
之話別。子依教請至。對眾曰。我止有七日住世。特與
汝等作別。至期。沐浴更衣端坐。悉令子女環坐念佛。
自亦念佛。良久不動。近視之。已委蛻矣。
<other>喬忠我</other>長興人。鬻竹器為生。兩手削竹。口中念佛不
撒。禮烏瞻普聞和尚。每瞻山結制。亦入禪堂。康熈元
年。三日前。預告親朋子女曰。我將歸去。至十月朔。更
衣向西。正坐念佛。有來視者。令念佛相助。對同道師
僧曰。而今一別。當于蓮池中相會也。言訖悠然而逝。
<other>翟夢鯉</other>法名淨震。臨江人。素行誠樸。篤信淨土。年踰
古希。精神矍鑠。課念無違。兼誦金剛經。康熈戊申七
月。忽示疾。至八月十三日。緇素親友皆來探視。乃謂
眾曰。感蒙垂顧。須念佛助我往生。手自輪珠。毫無倦
意。頃云。明早去矣。屆期。念佛而逝。
<other>沈養素</other>法名智恩。臨江人。耑修淨業。寒暑靡間。年登
七十六。涉險如夷。時稱佛號。誦金剛。甞轉法華三十
餘部。康熈戊申八月。偶抱小恙曰。我當追蹤翟夢鯉
也。謂子曰。九月十五日我歸去矣。子云。十五欠利。十
六好。厲聲曰。寧可上前。莫使退後。至十四日。念佛而
逝。身有異香。數日不散。
<other>戴童子</other>名公烈。休邑人。流寓塘棲。鎮水北界。生自儒
門。週齡失母。為兒戲時。不踰禮法。年十二始習舉子
業。英英露頴。十三益聦敏。動止類成人。然賦質清弱。
因醫㿀疹。致傷胃氣。乃就醫。吳門寓所。有蓮池大師
竹窻隨筆數種。每取其書。反覆細閱。若有會心。七月
初六。忽端坐謂其祖曰。助我念佛。遂朗稱佛號。其祖
和之。始則聲高。漸至聲低。終乃無聲。尚見唇動。頃之
<pb n="367"/>
唇亦不動。兀然而化。
<other>沈敬孚</other>名炳。長洲人。少得喘疾。過三十而劇。因發出
世心。持佛名頗切。至年五十。病益甚。自正月至九月。
一息僅屬。遂矢願斷肉。其友楊廣文省之。勸持金剛
經。扶起受之。讀盡卷。居三日。加持至三卷。半月而病
愈。自後日以三卷為常。持佛名不撒夜。坐輒至曉。喘
病遂除。尋受五戒。子旅亭和尚。乾隆四十六年十一
月。示微疾數日。其月晦。晨起洗沐畢。喘甚。回首向西。
結跏念佛。其妻在傍。揮之去。已而寂然即坐逝矣。遺
言以龕殮。用茶毗法。其妻尋出家為尼。
<other>顧天瑞</other>大[郊-父+ㄓ]人。老而無子。與妻陸氏。長齋修淨業。僧
舍有為念佛會者。夫婦與焉。乾隆三十五年二月。天
瑞無疾。誦佛名而逝。年七十二。
<other>陸士詮</other>號近堂。元和人。初在玉壇。為友祈疾。有神教
禮梁皇懺。近堂。因禮懺。發心詣天寧菴。受菩薩戒。持
名修觀。誦法華經。乾隆五十二年。尋得瘍疾漏下。臥
牀不能起。將終。目光上矚。若有所見。口稱白蓮白鶴
及諸大善人。復連稱佛佛。右脇而逝。異香滿室中。
<other>馬[冗-几+丁]良</other>名榮祖。秀水人。為諸生課徒以食。年三十餘。
得咯血疾。遇祥峯文師。勸令念佛。病良已。遂長齋。受
五戒。日課佛名三萬。如是十餘年。疾復作。臥床月餘。
自言三聖現前說法。日常在大光明中。臨終見佛來
迎。連稱佛名。右脇而逝。時乾隆五十六年。
<other>在閨清操</other>
<other>隋文帝皇后</other>獨孤氏。雖處王宮。深厭女質。常念阿彌
陀佛。以八月甲子命終。時永安宮北。種種音樂。自然
震响。尼大明與后最愛。每念佛時。先着淨衣。口含沈
香。忽眾聞沈香氣滿室異常。頃之有光明。如雲來迎。
向西而去。帝問闍提斯那三藏。是何祥瑞。對曰。西方
有佛。號阿彌陀。皇后業高。超登彼國。故現斯瑞耳。
<other>姚婆</other>因范行婆勸令念佛。後臨終見佛菩薩來迎。告
佛言。未與范行婆別。請佛暫住空中。范至。姚婆立化。
<other>荊王夫人</other>王氏。元祐中。事西方甚精恪。獨一妾懈慢。
夫人將逐之。其妾悲悔。極加精進。一夕異香徧室。無
疾而終。夫人忽夢。妾起居敘謝。因夫人訓責。今獲往
生。夫人曰。西方可往不。妾曰。但隨妾行。夫人隨之。見
二池。皆白蓮華。或榮或悴。妾曰。此皆世間發心。修西
方人也。人間纔發一心。池中即生一花。隨其勤惰。榮
悴各異。中有一花。朝服而坐。其衣飃揚。隨風疎散。即
見寶冠瓔珞莊嚴其身。妾曰。此楊傑也。又有一花。朝
服坐上。其花稍悴。曰此馬玗也。復前導數里。遙望金
臺。光明交徹。妾曰。此夫人化生處。上品上生也。徐訪
楊傑。則已亡。馬玗則無恙。後夫人於生日秉爐焚香。
觀音閣佇立而化（荊王楫徽宗之子）。
<other>吳氏縣君</other>都官呂宏妻。宏因異僧勸發。妙悟佛理。吳
氏閱金剛經頌。亦契空寂。夫婦齋戒四十年。吳氏忽
見巨迹三雙。皆金蓮花。數日又見其膝。又數日見其
身。數日見其面目。即佛菩薩三聖人也。及見殿閣境
界清淨男子。人問。彼佛如是說法。曰。我得眼通。未得
天耳。如是三年。一夕徵恙。自言。吾將西歸。言訖而逝。
甞事觀音。列瓶數十。以水滿中。手持楊枝。誦呪必
見觀音放光灌諸器中。病者飲之。必愈。世因號觀音
縣君。
<other>馬朝奉玗之妻</other>王氏。修十念法。持破地獄真言。甞夢
地獄主者謝以持偈呪之賜。後因寢疾。念佛而亡。親
戚侍妾。咸夢王氏言得生淨土。
<other>蔡氏縣君</other>居武林。早年孀居。持經念佛。每朝禮像。逾
二十年。忽見金蓮花現空中。遽索平時修行課目卷
而懷之。安坐而逝。
<other>馮氏</other>少師珣之女。承宣使陳思恭之妻。少多病。從慈
受深禪師受教。持齋誦佛。逾十年。益精進。謂族黨曰。
清淨界中。失念至此。支那緣盡。行即西歸。一夕語侍
者曰。吾神遊淨土。獲禮三聖。夫聞其語。即相陪念佛。
<pb n="368"/>
右脇安臥而逝。三日之間。玅香芬馥。
<other>鄭氏</other>錢塘人。日課觀音經。念佛不撤。後病中索浴。西
向坐。問家人曰。聞磬聲乎。淨土諸聖且至。已而合掌。
喜曰。佛菩薩來。觀音手執金臺。如來接我登座。遂奄
然而化。
<other>陸氏</other>宜人。家錢塘。朝請王璵妻。常誦法華。晚年尤篤
淨土禮懺。一會念佛萬聲。凡三十載。因微疾。忽聞天
皷自鳴。人方驚異。即面西端坐而化。兩手結印。續淨
土傳陸師壽者。即其侄也。
<other>朱氏</other>如一欽成。朱后之侄。歸於四明薛君。繡法華經
一部。十年而成。至化城喻。針鋒綴舍利如栗。連獲數
十粒。一字一拜。禮法華者三。於經首題。別致八萬四
千拜。誦法華經。三月而通。刻擘窠圖。勸人念佛。滿十
萬聲。所化二十萬人。獨朱氏朝夜誦之。不可以數。紹
熈四年。為寶幢藏繡經。迎歸南湖。飯千僧為慶讚。是
年微疾。請僧念佛。忽起加趺。薛君曰。吾家無是法。於
是右脇吉祥而化。家人夢乘彩雲向西而去。
<other>樓氏慧靖</other>四明揚帥樓璹之孫。適寺簿周元卿。甞披
味傳燈。發明見地。尤以淨業為真修。晚年被疾。忽見
蓮臺紫色化佛無數異香滿室。以語家人。亟令念佛。
頃刻而化。
<other>周氏玅聦</other>周元卿之女。每感母氏華臺往生之瑞。甞
誦經念佛。願生安養。病中請僧行懺。自見其身。著新
淨衣。在樓閣上。作禮念佛。謂家人曰。汝輩當勤修淨
業。吾當於淨土待汝。即右脇吉祥向西而化。
<other>秦氏淨堅</other>家松江。厭惡女身。與夫各處。精持齋戒。閱
華嚴經法華光明般若無虗日。晨昏修彌陀懺。日禮
佛千拜。久之有光明。入室中。面西念佛。安坐而化。
<other>鄭氏淨安</other>家錢塘。念佛誦經。日無虗度。後得疾。禱之
於佛。聞空中聲云。汝行有期。無得自怠。又見佛身金
色。即奮身起。面西端坐。令男僧義修。諷阿彌陀經。倐
然而化。其女夢。母報曰。吾已得生淨土。可說修師令
知。
于佛子。秦氏。淨樂。家錢塘。其夫姓于。賣魚為業。有男
販私商。常遭官事。秦氏愁苦。幾欲沈身於江。遇淨住
寺照師勸之曰。有此煩惱。宿世怨家。枉自沉江。不如
念佛。秦氏醒然回心。即燼一指。誓長齋三自念佛。十
年不怠。見一切人。皆稱佛子。一日請戒行人。諷觀經。
每一觀。誦佛千聲。至像觀。忽焉而化
<other>四明黃氏</other>早喪夫。歸父舍。修淨業。臨終稱佛結印。履
地徐行。儼然立化。家人篩於地。以驗生虗。見蓮花
一朵生於中。
<other>錢塘袁氏</other>因往靈芝。受菩薩戒。即斷葷酒。進修淨業。
一家皆服其化。二十年不渝初志。一日病中請圓淨
律師說法。忽見佛菩薩眾現前。端坐而化。
<other>錢塘陳氏</other>媼從靈芝。受菩薩戒。專心念佛。日課千拜。
常有舍利。散經案上。臨終見化佛來迎。顧旁人語。未
及半已。疑然不動矣。
<other>武林王氏</other>常誦法華。念佛求度。一朝見菩薩大身住
立空中。遂連聲稱菩薩高大菩薩高大。又云。恐女人
足穢。難升花臺。語畢而化。
<other>四明孫氏</other>寡居齋戒。禮誦念佛。三十年不懈。手製衣
衾鞋襪施僧。不記其數。一日微恙。見異人立床。前曰。
宜勤精進。又夢八僧遶行懺室。身掛縵衣。隨僧行道。
遂沐浴淨衣。請僧行懺於大眾前。端坐誦經。至一心
不亂。左手結印。奄然而化。遠近皆聞空中奏樂。
<other>上虞胡長婆</other>李氏。夫喪後。日夜高聲誦彌陀經。凡十
餘年。一朝有僧。覆以緋蓋。告之曰。汝今月十五日。夜
子時去。問。師何人。答曰。我是汝念者。婆遂會別諸親。
至時。果有異香光明。即端坐而逝。七日火化。齒如雪
玉。舌如紅蓮。睛如蒲萄。皆精堅不壞。舍利不可以數。
次日焚處生一花。如白鸎粟然。
<other>安吉王氏女</other>日誦彌陀觀音金剛諸經。念佛求度。母
<pb n="369"/>
病亡既斂。惡血流滴。女發誓曰。若我孝心真實。願臭
氣不生。言訖流血即止。以舌䑛漏處。絕無穢氣。父娶
後室。與同修淨業。女得疾。請僧說淨土觀法。忽索衣。
吉祥而臥。手攬觀音手中幡。寂然不動。繼母篩於
室。以驗受生。見中印出蓮華數朵。
<other>錢塘盛氏</other>日課觀經。誦佛不輟。一日病中浴畢面西。
問家人云。聞磬聲乎。淨土眾聖且至。已而合掌。喜躍
曰。佛菩薩已至。觀音手執金臺。如來接我登座。即奄
然而化。
<other>錢塘沈氏</other>念佛十餘年。日加精進。命工[書-曰+(且-二+人)]八尺彌陀
像。病中安設床前。欣然曰。我何多幸。即請僧念佛相
助。忽曰。見一僧授我金臺。遂於臺前。方欲執錦褥角。
其臺即行。恐有障緣。望眾更為念佛眾。皆勇猛厲聲。
良久復云。念佛功德。已登金臺。此去不回矣。即瞑目
而逝。
<other>蔣婆</other>鎮江金壇縣株林村人。年七十許。死至陰府。命
未盡。當還。閻羅王問曰。汝能念經否。對曰不能。王曰。
汝不能念經。但念阿彌陀佛。既放還。蔣婆謂閻羅王。
教我念佛。更無可疑。故常念佛。年近百二十歲。無疾
而逝。
<other>任氏夫人</other>修西方。雕阿彌陀佛像。長四寸八分。龕飾
甚嚴。常頂戴行道。其像眉間。常迸出舍利。大如黍米。
光彩照人。事詳鍾離少師傳。
<other>汾陽約山翁婆</other>每日嗟歎。世間無常。無一可樂。月晦
必請僧二員。永夜念佛。翌朝設齋。婆手自營辦。臨終
之夕。咸見佛光入室。寶葢覆於庭上。婆忽遷化。
<other>汾陽裴氏女</other>專心念佛。以小豆為數。積滿十三石。報
盡之日。索火燒香。口云。佛以花臺與我。今當往生。
<other>汾陽溫靜文妻</other>病在床上。夫勸令念佛。二年不絕聲。
謂夫曰。我已見淨土佛菩薩。後月當去。至期。見金蓮
花如日輪。
<other>醴泉孟氏女</other>久纏重病。沙門勸令念佛。三年謂夫曰。
可急報諸親。令來相送。暨畢。集女焚香。與眾念佛。見
空中執錫沙門曰。汝當往生。已而佛菩薩至旛華排
空。忽然遷化。
<other>汾陽梁氏女</other>兩目俱盲。遇沙門。勸令念佛。越三年。雙
目開明。後忽見佛菩薩幡盖來迎。即日命終。
念佛道者。陳氏。頤禪師之母。師住廣平普會。迎侍方
丈東室。剪𩬊為出家相。朝夕念佛。四眾稱為道者。後
病中集緇素。鳴磬念佛。兩日忽合掌瞻像。泊然而化。
明日頂溫。面色鮮白。師前一日夢。母謂曰。我見尼師
十餘來相召。師應之曰。此往生之祥。言已坐滅面色
變白。至是果然
<other>吳興陳氏</other>受持齋戒。誦法華五千部金剛彌陀諸經
各一藏。念佛滿三十年。一日不食。家人問。欲何所須。
答云。欲求見佛。言訖右脇而化。
<other>會稽胡氏淨安</other>禮阿彌陀佛八萬四千相好者四會。
偶微疾。見佛來迎。安祥坐逝。路人聞空中樂聲。隱隱
西去。
<other>錢塘孫氏女</other>常念佛持呪。因病請清照律師。至。謂曰。
久病厭世。願求往生。師為談淨土因緣。大喜。至夜夢
師持藥一盞。服之流汗。身心輕安。三日後。語侍人曰。
迦葉尊者來。此好金蓮華座。即瞑目結印而化。
<other>仁和郭氏妙圓</other>長齋念佛。誦法華彌陀經及二懺。常
諦觀落日。對想西方。忽空中告云。郭玅圓決生淨土。
清照亨律師。即其兄。甞往寺中。建繫念會。作百僧齋。
莊嚴淨土。臨終之際。請亨師說法。求佛接引。即時端
坐。凝然不動。
<other>周行婆</other>家太平州。蚤年念佛專注。一夕互跪念佛。泊
然而化。鄰人見數僧自婆家出引婆騰空而去。
<other>錢塘龔氏</other>晝夜念佛。誦彌陀經。偶得疾。請亨律師。指
示西歸。講說未終。端坐而化。老妾于氏。亦念佛不輟。
一夕夢。龔氏告曰。我已得生矣。汝後七日。亦當往生
<pb n="370"/>
至期果逝。
<other>嘉禾鍾婆</other>日誦彌陀經十卷。餘時念佛二十年。為常
課。一日語其子曰。見大白蓮華無數。一婦人端正好
衣。立我前。又眾僧在此。何以供養。子云不見。遂無語。
端坐聳身而化。
<other>潮山黃婆</other>持金剛法華。專心念佛。暑中忽得痢疾。但
飲水不食。鄰庵沙門善修。常建念佛會。婆病中欲請
修。修夢。婆來謂曰。將往西方。修未以為異。越二日。婆
西向念佛十聲。端坐而化。遠近皆見紅霞覆婆之屋。
<other>霅川朱氏</other>念佛三十年。每讀金剛經。以為聖賢在此。
不敢踞坐。後忽不食。四十日唯飲水念佛。先夢三僧
入室。各執蓮華。謂曰。我先為汝種此蓮華。汝卻歸來。
既覺喜悅。乃請僧眾。念佛為助。即就座而化。
<other>四明淨心女</other>不知姓。刺血。自[書-曰+(且-二+人)]佛菩薩三聖像於羅
木板。凡一千片。普散與人上。有正信女。淨心題云。願
所修淨業。速獲成就。不入母胎。化生蓮沼。後不知所
終。
<other>嘉禾周氏</other>適庶民孫氏同翁婆。常時念佛。感室中佛
像有光如螢。或現鮮華。或現佛菩薩像。三時必聞天
樂。或空中誦經聲。
<other>項氏玅智</other>四明鄞人。寡居。二女悉令為尼。同居楊氏
庵。見人唯勸念佛。晚歲偶疾。謂女尼曰。多有尼僧。相
待西歸。乃請人念佛。忽曰。我欲坐化。錯與作棺也。女
曰。佛用金棺。無嫌也。母喜。諷上品觀。轉身面西。兩手
作印。微笑而逝。
<other>沈氏妙智</other>四明慈溪居。自幼蔬食念佛。長歸章氏。未
甞中廢。施米貸被。以濟饑寒。常誦彌陀經為日課。一
夕微病。念佛尤力。忽見佛菩薩居士長者。擁立目前。
燈光千點累累然。狀如虹橋。即日右脇吉祥。凝然不
動。
<other>崔婆</other>淄州人。平生茹素。性溫順。不與同輩爭長短。但
誦阿彌陀佛不少撤。不持素珠。莫知其幾千萬遍。年
七十二。得疾不下床。然持念愈篤。忽若無事時。唱偈
日。西方一路好修行。上無條嶺下無坑。去時不用著
鞋襪。脚踏蓮華步步生。咏不絕口。人問誰。語曰我所
作。曰婆何時行。曰申時去。果如期而逝。依僧法茶毗。
舌獨不化。
<other>常熟陶氏</other>寡居。常持普門品。夢白衣人。授以蓮華令
食之。又夢梵僧授以彌陀經。覺即能誦。不假師授。一
夕帳幌光明。有彌陀像。立經函上。每誦經時。必於卷
上。迸出舍利。積以成合。臨終時。化佛來迎。
<other>周婆</other>鄞縣寶幢市人。精修淨土。遇歲首持不語戒。晝
夜常坐。盡月而止。遇夏月則施茶湯。歷久不廢。一夕
夢大荷葉徧覆一市。覺自身持數珠。行道葉上。既而
微疾。隣人見幢盖入其室。黎明婆已念佛而逝。
<other>鍾氏</other>仁和張後溪之繼室。年四十夫喪。遂持長齋。篤
信念佛者。四十餘載。居常聞天樂鳴空。又夜常聞戶
外佛聲浩浩。啟視。杳無人跡。如是異徵。屢屢槩見。泰
昌元年臘月十六日。臥病。次年元朝。謂家人曰。見徧
室蓮華并有幡盖。懸于床前。念佛而化。
<other>薛氏</other>武塘世族女也。生時母夢長庚入懷。後歸周。生
五子。而寡秉節。自誓供觀音。香煙結蓮華。人異之。專
心淨業。好施。不倦念佛。十五年如一日。萬曆丁亥五
月。得疾。遂絕粒屏藥。至九月六日延僧禮懺。且曰。四
日足吾事畢矣。乃西向對彌陀像。晝夜繫念。囑諸子
翊贊著淨衣。戴誌公帽。長跪佛前。念讚佛偈。唱三歸
依。輪珠念佛。一百八遍。逮午趺坐而化。蓮華香滿室。
<other>于媼</other>昌平州邵村于貴之母。久積念佛。一日浣衣甚
潔。謂其子曰。予將生淨土。子未信。至期。取凡置庭。心
坐几上。脫去。異香天樂。比隣皆聞。
<other>方氏</other>諸生吳應道室。三十寡。守志歸佛。專修淨土二
十年。萬曆乙酉。年五十矣。小疾念佛不輟。無一語及
他務。卒前一日。沐浴更衣。然香禮佛。還坐一榻而逝。
<pb n="371"/>
<other>陶氏</other>居士張守約繼室。居士念佛陶亦信向。每日課
誦。無間居士出禮普陀。陶謂二子曰。吾平日參是心
作佛是心是佛二語。今始悟。初四日吾行矣。及期。端
坐而逝。次日居士歸成殮。俄棺上出青蓮華五朵。居
士大駭異。自愧不知。其道行如此。
<other>中官孫名之母</other>一生齋戒念佛。年老微恙。自知時至。
告其子欲坐脫。子哀泣。止之不得。乃為作龕。至期入
龕。安坐化去。
<other>陸母徐氏</other>孀居。刻志淨業。夫有千金。出貸焚劵。不取
奩飾。罄以施人。恒于佛所。禮誦不輟。如是十載。一夕
忽呼侍人曰。看東方光發否。我待往生。時至矣。汝輩
可助我高。聲念佛合掌而逝。
<other>劉道隆母李氏</other>年四十長齋念佛。修淨室一間。供佛
菩薩像。朝夕稱禮。每誕日誡子婦。母設慶席。惟禮懺
一日或三日。如此者二十五年。將終前一歲。延僧禮
懺七晝夜。夢大士持素珠一串。示之曰。以此授汝珠
數。乃往生期也。夢中數之。五十三顆。不解其義。至庚
子五月十三日。忽告家人曰。吾今日行矣。可舉家大
聲念佛助我西行。即面西念佛。端坐而逝。
<other>陳母朱氏</other>吳郡人。濬川居士室也。孝慈天植。素向三
寶。年八十一。其子參雲棲歸導。以念佛往生。遂篤志
淨業。越二載示疾。卒之前三日。堂前大呼母名者三。
母云。有二青衣。在此時病久孱困。忽躍起。竪脊端坐。
諸子勸其寢息。乃吉祥而逝。迎尸中堂。仰臥之尸。自
轉向西。眾人歎其神異。
<other>豫章人楊選一妻</other>三十生子後。即與夫別居。聽其置
妾。自日長齋念佛。至己丑。十五年矣。八月忽生發背。
痛楚入骨。見一惡鬼。以刀割其背肉。有大力神。驅之
去苦。若脫。謂夫曰。吾將行矣。有童子四人相迎。夫疑
病中囈語。問何往。答曰。往西方。遂化。
<other>江寧湯道人公甫母</other>八十一歲。自少長齋念佛。每晨
夕萬聲為課。庚寅元朝。公甫請融悟觀。如兩戒師。[虔-文+ㄆ]
修大彌陀懺。以初四日。五皷進壇。有唐道人宜之者。
在壇外打報鍾。平明見白[鴳-女+隹]數十。旅繞屋上壇內。緇
素悉見。蓮華生佛。座下內外。金光覆空。山河大地。了
無隔礙。下壇方散。此皆湯母[虔-文+ㄆ]修淨土之現證也。其
往生上品必矣。
<other>蔡坦如居士洞庭西山人妻</other>甚賢良。持齋念佛。放生
然燈。作眾福。不求人知。既病劇。謂坦如曰。死固不須
擇日。但世人俗見。謂修行人乃惡日死亦所不便。幸
為擇日。明日吉乎。答云不吉。後日吉乎。答云亦不吉。
乃曰。吾不能更待矣。今日吉乎。答云。今日頗吉。因即
命取水澡浴。集親友。念佛正坐。合掌而逝。
<other>寡婦張氏</other>家在常熟小東門外。奇窮苦守。一心念佛。
却不揀淨穢。即登廁亦念不轍。後以痢疾而終。遺下
破裙一條。即其平日所用。曾無替換。病時用以襯體。
汙穢不可近。拋之河中。即見蓮花朵朵五色燦爛。散
布水面。見者稱異。始知念佛果往西方也。將裙送相
近菴中。作佛座卓圍。至今在焉。順治年間事。
<other>餘姚徐氏</other>適烏山胡振嶽。舉四子一女。年四十餘。夫
喪。遂託委家事。深居閫內。至心禮念彌陀佛千聲。如
是者二十餘載。一日無疾。忽謂家人曰。多有金童。執
寶盖迎接。越三日。當與偕行。屆期。呼家人囑訣曰。人
當念佛。正坐而逝。
<other>俞行敏妻卓氏</other>平生性直心慈。篤信佛法。尊禮玉林
具德兩大師。間亦捨施。遇貧病人。必矜恤之。依法修
淨業。日課念佛。誦彌陀經經六載。康熈丁未示微疾。
安然坐逝。及殮時。顏色如生。歡容可挹。
<other>杭郡太民江氏</other>訒公嚴先生繼。配都諫灝亭。公阮之
生母也。太君產於望族。賦質賢淑。秉性仁慈。年十五
適訒公。孝以承先。慈以逮下。凡五十餘年。初訒公歸
依蓮池大師。篤信淨土。太君方青年。亦奉教[虔-文+ㄆ]修。每
鷄鳴。輒起長跪。佛前誦經。念佛千聲。凡諸夜役。不呼
<pb n="372"/>
睡婢。或勸無自苦曰。以此累若輩。豈學道人所宜。康
熈戊申三月六日。晨課一如平時。達朝仍寢疾。忽大
聲曰。觀音菩薩來矣。湯浴淨體。就枕而逝。
<other>沈易生妻傅氏</other>法名德蓮。素篤信向。持齋念佛。沈以
瞽者。賣卜所得。悉以飯僧。四方瓢衲。聞風沓至。傅氏
不憚勞苦。而[虔-文+ㄆ]供者十有六載。康熈壬子七月小疾。
至閏七月初一。索浴更衣。謂親屬曰。此有金童。來相
接引。扶行數步。復坐。合掌念佛。瞑目而逝。
<other>錢塘徐浩軒母</other>太宜人。奉佛甚謹。繪念佛圖一紙。上
繪一大佛像。旁累數千圈。以記念佛之數。已畢。置黃
布袋中。數年矣。康熈乙亥五月十四日。念佛而逝。申
刻家人焚袋於磁盆。忽盆內有聲。眾疑盆碎。俄見五
色起布成緇。色上現樓臺殿閣欄楯堦砌之形。蓮華
上合掌。趺坐之佛數十。雲中菩薩。皆如白粉新[書-曰+(且-二+人)]者。
親友男婦童僕。以及治櫬成衣之人。無不驚嘆競觀
次日將殮掇。啟其袋背。佛像樓臺諸形。與袋面無
異。又一老媼執拂子。隨行誠異。事示驗也。
<other>陸氏</other>顧天瑞室。長齋念佛。乾隆三十三年。得微疾。沐
浴就枕。其妯俞氏。亦修淨業。隔屋居。半夜聞陸氏呼
之曰。姆早晚好來。吾先去。趨視之。逝矣。年六十三。明
年四月。俞氏亦無疾而逝。年七十二。
<other>陸氏</other>金南溟族嬸。日課佛名千聲。齋期加五千聲。如
是二十年。乾隆四十年十二月。偶患腹痛。翌日集家
人長幼。各致慰謝。勸修淨業。怡然而逝。年八十七。
<other>栢萬安母曹氏</other>年六十四。病熱。萬安自蘇州馳歸。視
母氣已絕。唯胸前微溫。家人為治。棺衾悉具。萬安悲
慟。禱于白衣大士。誦白衣呪一萬二千遍。願減己壽
一紀。以益母。涕淚并下。其明日索飲。閱數日病起。萬
安遂勸母修淨業。除一室供佛像。母遂長齋。日以初
中後分。入室。掐數珠。誦西方佛名。輒千計。居十二年。
年七十六。九月既望晨。興謂其子曰。吾將去矣。可召
諸親屬為別。明日親屬畢至。母悉與[款-士+上]語。戒諸子女。
臨去時勿哭。日飲湯五六盞。至第三日。昧朝起坐。洗
沐畢。易衣就枕而逝。
<other>許氏</other>常州人。長齋奉佛。年至六十五。常慮未能專一。
其婿栢萬安請曰。母年老。盍去家。吾有一室。可奉母。
母從之。遂之婿家。萬安教以放下萬緣一心念佛。母
如其言。自三月至六月。未甞有間。一日向萬安下拜。
萬安驚問所由。毋曰。吾生六十餘年。顛倒夢想中。未
甞一日安樂。自子導。我以念佛。吾朝而念焉。俄然而
夜矣。夕而念焉。俄然而朝矣。世間安樂。何以過之。微
子則不及此。是以拜。萬安曰。甚善。因為稱說極樂莊
嚴。且曰。但得一心。聖境自現。聖境現時。亦勿生著。又
三月母方夜坐。忽見一金蓮華現前。已而化作。百千
萬億。蕚不層出。上昇虗空。光照無極。向晨復拜萬安。
言其事。母自是容色。腴潤如三十許人。終日無他言。
夜臥更許。即起坐念佛。雖精進衲子不及。臨終瑞應
不一。吉祥而逝。
<other>陶氏</other>號瓊樓。生平淨願甚堅。病中持佛名益切。臨終
時。見金蓮華現前。惟曰。大和尚來。吾去矣。其後五年。
隨寂根大士。降于玉壇。乩筆題詩曰。雨歇閒階芳草
多。五年消息等流梭。洞中深閉煙霞跡。一任薰風送
客過。因語眾曰。子等歸向極樂。全須打得一副金鐵
心膓。外不為六塵所染。內不為七情所錮。汙泥中便
有蓮華出現也。一句佛號。便有一光。千句佛號。便有
千光。光自內生。非從外得。以無相故。阿彌陀佛在爾
諸人面前。隨處出現。才有絲毫隔礙。此光便不能發
現矣。念佛心要。時時覺照。方發得不退念頭。念佛聲
要。心心悲切。方發得無上願力。心聲互融。光明四徹。
無處不是佛。無時不念佛。方為得手。佛號無量。要知
智慧無量。神通無量。慈悲無量。攝受無量。苟不發無
量心。安能親見本師頂相。悲哉眾生。欲念未除。道根
日壞。佛之視爾。將何以堪快快念佛去也。
<pb n="373"/>
<other>汪氏</other>號鏡智道人。為李景熹繼室。年二十六而寡。發
出世心。受菩薩戒。以佛法唱導鄉里。從而起信者百
餘人。甞刺舌血寫法華經阿彌陀經梵網戒品各一
順。年三十八。病痢一日。起坐洗沐。合掌念佛而逝。
<other>費孺人</other>彭際清室。生平持戒念佛。逝後。玉壇弟子黃
敬敷。為叩孺人生處于普門大士。大士示云。一念能
回向。送心先到西。功修久已積。終不退菩提。現生懈
慢國。將來可登九品。袁中即云。西方邊地。名懈慢國。
信解未成。戒寶未全者。多生此地。理固然矣。
<other>發悔頓超</other>
<other>惟恭</other>荊州人。常事酒博。暫暇則誦經。祈生安養。同寺
靈巋。迹頗類之。荊人嘲之曰。靈巋作盡業。惟恭繼其
跡。地獄千萬重。莫厭排頭入。恭聞之曰。我佛閔我造
惡。拔我塗。豈有地獄之入。一日恭病。巋出寺有所
往。逢少年七人。手執樂器。如寺之樂器。狀曰。我來自
西方。惟恭上人寺何在。巋指之。即於懷出金瓶。取蓮
華。如拳。漸開。葉葉出異光。望寺而馳。巋大驚。不敢回
顧。次日回寺。則恭已夕亡。巋因感悟。卒守名節。為高
德云。
<other>雄俊</other>成都人。善講說。得財幣。必非法而用。又罷僧入
軍。尋因逃難。復入僧中。眾多畏避之。俊聞經云。一念
佛。滅八十億劫重罪。喜曰。賴有此耳。自後當造罪。口
輒念佛。然若存而亡。猶伶倫之為戲。一夕暴亡。冥王
曰。誤追汝也。然汝積惡多矣。宜略經塗炭。即令牛頭
驅入地獄。俊大呼曰。一念阿彌陀佛。能滅八十億劫
重罪。況我未臻五逆十惡。又多念佛。豈當至此。獄卒
不敢凌逼。即以其語報王。王召至。謂曰。汝念佛。本無
深信。可且回世上。更厲初心。俊屢以語人。時謂之地
獄漏網。俊乃入西山。專意念佛。後四年。同輩訪之。俊
喜曰。汝親見知。當言雄俊以念佛力。得生淨土。母以
為地獄漏網人也。語頃即坐脫。
<other>長安京</other>姓本為屠。因善導和上勸人念佛。蒲城斷肉。
京嫉之。持刀入寺。興殺害意。導指示西方。現淨土相。
即回心發願。上高樹念佛。墮樹而終。眾見化佛引天。
童子從其頂門而出（天童即其識神）
長安張鍾馗。殺鷄為業。命終。見緋衣人驅羣雞至。唱
言啄⿰口豕。即四向上⿰口豕。兩目血流。痛不堪忍。有沙門弘
道。見之為設像。勸令念佛。忽覺香氣滿室。羣鷄散去。
即端坐化去。
<other>長安張善和</other>殺牛為業。臨終見牛數十來云。汝殺我。
善和告妻。急請僧。即為說觀經。若有眾生。作不善業。
應墮惡道。善友告令至心具足十念。稱南無阿彌陀
佛。除八十億劫生死之罪。即得往生極樂世界。善和
大呌云。便入地獄也。即以左手擎火。右手捻香。轉身
向西。厲聲念佛。未足十念。即云佛來也。已與我寶座。
言訖而終。
<other>金</other>家會稽。業網魚。因天華寺利行人。結生蓮社。蒙
勸念佛頓棄前業。日持佛萬聲。久之告家人云。我已
見佛菩薩。至門已見金蓮華。來迎我矣。即坐竹牀。結
印而化。遠近皆聞異香。
<other>吳瓊</other>家仁和。先為僧。因家務還俗。兩娶生二子。屠酤
庖膾。無所不為。遇造食。殺鷄鴨。以手提起唱云。阿彌
陀佛子。好脫此身去。每切肉時。口常念佛。及教村人。
念經修懺。忽眼上生瘤。如鷄子。大常切憂怖。乃造草
菴獨居。晝夜繫念。依普賢行法。發露懺悔。一日無病。
往諸家。言別。來日去也。次日請道友念佛相助。將布
衫換酒。飲訖大呌。云佛來也。即便命終。
<other>饒州軍典鄭隣</other>誤追至陰府。放還。閻王。告云。汝還人
間。勉力為善。汝見人殺生。但念阿彌陀佛。與觀世音
菩薩。彼得受生。汝亦得福。由此推之。足以見念阿彌
陀佛。誠可薦拔亡者。增延福壽。不獨後生西方也。
<other>錢青侯</other>販醃猪。一日忽謂其妻曰。此罪也。吾今徙業
矣。遂輟販。請僧。禮懺之日。度羣猪。日誦阿彌陀佛。至
<pb n="374"/>
年七十二。雍正二年。謂家人曰。吾將去矣。去時勿哭。
為我誦佛名。贈行可也。逝三日遂逝。
<other>含識俱往</other>
<other>裴氏鸚鵡</other>唐成都尹韋臯記曰。人有獻鸚鵡者。河東
裴氏謂。此鳥名載梵經。智殊常類。常狎而敬之。始告
以六齋之禁。及午後非時。終夕不食。或教以持佛名
號。仰首奮翼。若善承聽每清晨永夜。發和雅音。阿彌
陀佛。聲聲相續。一日有憔悴容。訓養者鳴磬而告之
曰。將去此而西歸乎。每一擊磬一稱佛。十擊磬而十
念。成斂。翼委足揜。然而絕。案釋典。十念成往生西方。
又云。得佛惠者。沒有舍利。遂命火焚之。得舍利十餘
粒。貞元十九年九月日也。
<other>長沙鸜鵒</other>元祐間。長沙郡人。養一鸜鵒。俗呼八八兒
者。偶見僧念阿彌陀佛。即隨口稱念。朝暮不絕。因以
與僧。久之鳥亡。僧具棺以葬之。俄口中生蓮華一枝。
人為頌曰。有一靈禽八八兒。解隨僧口念阿彌。死埋
平地蓮華發。我輩為人豈不知。
<other>天台鸜鵒</other>黃岩正等寺觀師。畜一鸜鵒。常隨人念佛。
後則常念阿彌陀佛。不待教導。一日立死籠中。乃穴
土以葬之。舌端生紫色蓮華。大智律師為頌之。有立
亡籠閉渾閒事化紫蓮華也大奇之句。
<other>劉成魚</other>唐天寶中。當塗漁人劉成李暉。載魚往丹陽。
泊舟浦中。李它往。劉遽見船上大魚。振[髟/(鼠-臼+(ㄇ@(企-止)))]搖首。稱阿
彌陀佛。劉驚奔於岸。俄聞萬魚俱跳躍念佛。聲動天
地。劉大恐。盡投魚於江。李至不信。劉即用己財償之。
明日於荻中。得錢萬五千（十五貫也）。題云還汝魚直。
<other>吳雪崖公</other>為福州司理。生平虔奉如來。每往開元寺。
禮佛諷經。素聞省僧多茹葷。而本寺尤有蓄牲宰殺
者。公為請督撫。嚴示立石。以禁止之。頑風未能盡革。
一日公在禪堂念佛。一鷄聞之亦念佛。公詰曰。汝輩
云寺中久不蓄牲矣。如何有鷄。索得之。公念佛。鷄仍
念佛。乃痛責僧曰。今觀畜生。尚有佛性。汝輩薙髮破
戒。不若畜生多矣。墮落何疑。僧皆涕泣。懺謝曰。某等
從此發大誓願。誠實齋戒矣。通省聞風知儆。沙門為
之一變。公養此雞于署中。恒念佛不輟。後轉官。擕至
丹陽。送入海會菴。為其使遠近生信也。雞至菴日。即
念佛立化。公為樹塔誌焉。
<other>江西鄒子</other>尹祖。為廣東兵憲。有參將。自知三世因。一
世為蛇。二世為書生。三世即今職。因提兵征洞蠻。過
一山。諭軍士曰。我夙世曾於此山為蛇。今欲進山視
舊屬。汝輩勿驚怖也。入見洞中。蛇無數。參將作蛇語。
謂之曰。我昔與爾。并生于此。只因我能念佛一聲。即
得生人中。今為大將。爾等何不念佛。求脫此苦耶。蛇
俯首。作受教狀。凱旋日。復入洞察之。則萬蛇皆死。應
以念佛化去矣。雛公聞而異之。述其事以傳。
<other>杭郡普慈寺僧天一</other>畜一犬。每遇蓮社。眾信齊集。誦
經念佛。犬即蹲伏。而靜聽者有年矣。康熈五年六月
六日。俗例猫犬同浴。徇例浴此犬于池。次早死于圊
側。僧眾憐之。為說三歸依。誦呪欲焚。犬忽起立。聽法
音竟。復合前爪而伏。如合掌然。一眾驚歎。犬既現此
神異。則知平日蹲伏時。必竭誠信向。口雖不能言。而
心自默念。其往生安養。作上善人無疑矣。天一頌曰。
荒荒古苑半靡蕪。幸有靈牻義未辜。踏徧苔蘚迎善
客。吠殘蘿月警頑夫。遺骸日把真心顯。公案誰參佛
性無。多載盡誠緣忽謝。茶毗莫異海山狐。

西舫彚征卷下（終）

<article id="n1552">修西聞見錄</article>

<other>修西聞見錄目次</other>

卷一　　比丘
<pb n="375"/>
自序
述定意老宿事　　　　（武林）汪善慶
書定意老宿事後　　　　（如皋）蔣元亮
天甯普能嵩禪師淨土詩序　　　　（吳淞）范國俊
鳴皋傳　　　　蓮　發
法師身後緣記　　　　（無錫）余　治
頌德慈老宿　　　　（儀徵）陳則兢
書靜波禪師事　　　　（如皋）黃文波
書靜斬禪師事　　　　（泰州）周國定
雞園念佛僧文明事略　　　　（江都）鄭應房
書明舟師事　　　　（泰州）努蘭舫
書達源師事　　　　蔣元亮
僧心莖別傳　　　　（儀徵）于養浩
靜悅傳　　　　周國定
蓮發傳　　　　（如皋）石　麟
蓮慶哀詞　　　　石　麟
福魁傳　　　　大　根
松園傳　　　　大　根
行僧記　　　　無名氏
銘初傳稿　　　　大　根
福元傳　　　　大　根
某僧事述　　　　（武林）高　原
經如傳　　　　大　根
宗道傳稿　　　　大　根
體成傳稿　　　　大　根
懌安傳稿　　　　大　根
自明傳稿　　　　大　根
如月傳稿　　　　大　根
善根傳稿　　　　大　根
月參傳稿　　　　大　根
施念藏小傳　　　　（鄞縣）周　生
悟開事略　　　　（常州）董淨空
行僧廣寂讚（并序）　　　　胡鏡之
阿彌陀佛篇　　　　朗　月
卷二　　比丘尼
量海尼傳稿　　　　蔣元亮
廣元哀詞　　　　（泰州）冒同慶
量海軼事　　　　（蘇州）姚古明
寶念出家之切　　　　胡鏡之
靈義傳　　　　（金陵）朱　生
寶進進字說　　　　石　麟
能持事略　　　　（紹興）慧　音
明恒傳　　　　德　修
卷三　　居士
豐伸布贊　　　　（海陵）程紹昌
書吳刻花嚴合論後　　　　（無錫）余　治
周貽樸事略　　　　（泰州）陳　第
序龔令事　　　　（泰州）程宇光
論張淨庸　　　　汪善慶
陳抱淨軼事　　　　蔣元亮
禮翁吟　　　　陳　第
傳述陳第事　　　　（儀徵）于養浩
程宇光別傳　　　　蔣元亮
鍾培棟小傳　　　　程宇光
十五洲初圖䟦　　　　蔣元亮
鄭老人別傳　　　　胡鏡之
于藍澄事略　　　　（泰州）孫靈波
憶守鏡老人詩并序　　　　（湖南）曾傳錯
陳定修事略　　　　（通州）李漢卿
吳小泉　　　　周國定
吳抱惕　　　　蔣元亮
韓士餘傳　　　　童葆澂
贊汪法如居士　　　　（江都）徐國楨
<pb n="376"/>
徐訓導小傳　　　　（通州）潘一山
胡槎仙事略　　　　冒同慶
何琴軒　　　　（如皋）石　麟
序蔣元亮無量壽佛十頌　　　　（江都）熊潤生
論生前七事憶潘君　　　　（通州）李漢卿
孫蘭舫小事記　　　　（甘泉）梅香國
書周君事示同人　　　　（如皋）石　麟
新建蕭君事迹　　　　一　願
程松巖童亦舟兩人小記　　　　（甘泉）梅香國
譚壬生事述　　　　陳　第
李漢鄉傳　　　　石　麟
童寶靜傳略　　　　胡鏡之
程君竹溪小記　　　　冒同慶
鄭同軼事　　　　熊潤生
余蓮村翁行事　　　　熊潤生
許貞恒居士入佛小記　　　　（泰州）李景鄴
書徹如居士事　　　　梅香國
西園道人傳　　　　楊省愚
吉德興十三歲事　　　　吉　母
書奉化杭州兩居士事　　　　德　修
韓清塵小傳　　　　張　寂
卷四　　善女人
周婆事述（出庵雜錄）　　　　無　慍
唐孺人母子緣述　　　　（泰州）朱竹咸
常熟某氏婦事述　　　　石　麟
杯露記　　　　（通州）李漢卿
虞山蓮韻記　　　　石　麟
徐太夫人傳　　　　徐國楨
許母徐太夫人別傳　　　　唐持平
喬夫人軼事　　　　（泰州）陳　第
正覺子傳　　　　蔣元亮
書善一事　　　　（泰州）趙大禮
彭定生立名說　　　　（泰州）孫靈波
蔣氏念佛說　　　　（江都）夏智因
陶陸氏傳　　　　（江都）熊潤生
金寶恒臨行記　　　　（江都）王　生
天空子記　　　　（如皋）石　麟
王才女　　　　蓮　發
書張福音病中付託　　　　（如皋）石　麟
慧雲吟并序　　　　（如皋）何琴軒
聖寶傳　　　　（泰州）周國定
崇順傳　　　　靈通子
樂淨傳　　　　（依許來稿縮本）
陸嫗事迹　　　　申　報
寶定事述　　　　石　麟
楊氏
妙諦子銘（諦適華一年而卒）　　　　（如皋）石　麟
船婦事記　　　　（寧波）周蓮慧
遇修傳（所適不善）　　　　童葆澂
書本一事　　　　冒同慶
捨六根說　　　　石　麟
虞陽刻經處越季蓮音誄（并敘）　　　　石　麟
蔣姓事述　　　　冒同慶
安禪子哀詞　　　　石　麟
光明成就論　　　　石　麟
附光明讚二十一首
張瞿氏　　　　梅香國
曹母往生說　　　　冒篤慶
謬寶均所託二人銘　　　　胡鏡之
還一之機　　　　李　生
鼓音聲王陀羅尼　　　　（女二十四孝傳）
書唐代軼事
朱孺人傳（梅君成瓚室）　　　　楊省愚
<pb n="377"/>
梅戴氏德意銘詞　　　　冒篤慶
蓮逸傳　　　　石　麟
王葉氏傳　　　　（常熟）張寶權
卷五　　童女
序葉涵虗往生　　　　（儀徵）徐　子
團扇題詩記為韻之作　　　　童葆澂
題詩說　　　　何琴軒
陶十三齡入水陸道場說　　　　（江都）吳小泉
圓淨子記　　　　程宇光
高大願事述　　　　程宇光
在中銘　　　　冒同慶
記聖全事蹟　　　　蔣元亮
孫懷子讚　　　　（如皋）蔣元亮
上海列女論　　　　蔣元亮
琳誄　　　　（泰州）孫靈波
如願論　　　　（常熟）程松巖
翡翠骨頭記　　　　（常熟）童葆澂
周靈開小記　　　　（如皋）蔣元亮
徐靈初　　　　（常熟）童寶靜
靈復傳略　　　　（常熟）童葆澂
神遇願　　　　（無錫）余　治
德初哀詞　　　　石　麟
徐妙淨哀詞（并序）　　　　（常熟）童寶靜
尤寶安頌　　　　石　麟
覺鴻傳　　　　（常熟）童寶靜
昌其孝讚（代玉尺作）　　　　童寶靜
馬靈義讚　　　　童寶靜
周艶芳傳　　　　童寶靜
叢信芳讚　　　　（如皋）石　麟
鼠灘張女議　　　　蔣元亮
李素貞讚　　　　童寶靜
劉寶仁傳　　　　（江都）熊潤生
秋雲暮碣　　　　童寶靜
錄修一軼事　　　　石　麟
童女哀詞（女幼失母。為周氏養媳。卒於戊寅夏）　　　　楚　客
曹蓮生像讚記　　　　長　慶
月善小記　　　　（寧波）周蓮慧
曇影道人傳　　　　（常熟）吳寶叢
卷六　　雜流
朱道人事略　　　　雲陽子
鄭抱因　　　　周國定
一切人能成聖用說　　　　鄭應房
書姚佛度事　　　　楊省愚
書江陰某甲事　　　　楊省愚
卷七　　異類
鼠事　　　　長　慶
蜈蚣說　　　　玉清生
化鳥神物能超淨穢說　　　　李　生

修西聞見錄目次（終）

No. 1552
<sarticle>修西聞見錄卷一</sarticle>

東土　雞園偶　集
十方人天生淨土。名不必傳。以淨土本超乎名相之
外也。今之人乃多以生淨土傳。是耶非耶。又且諸書
互異。事蹟或不同。蓋難定矣。讀經之暇。輒取友人寄
來各傳。刪而存之。不增一字。間有長篇。仿史例。縮長
為短。亦不易一字也。表其修西。不斷其生西。去取之
權。不可冒也。以之引蓮華之一脈。破長夜之昏沈。近
之矣。果有自信圓宗。深入佛海。上遊樓閣。俯聽靈禽。
此一卷書。未嘗非流水光明中鳴空天樂矣。諸作以
<pb n="378"/>
見聞之次第為次第。歲歲增之。始志於同治甲子。初
刊於光緒丁丑。標其類。曰比丘。曰比丘尼。曰居士。曰
善女人。曰童女。曰雜流。曰異類。
<other>述定意老宿事</other>（武林）汪善慶
定意。武進人。生於乾隆庚戌。以禪宗主席嘉山。兼以
淨土接後進。嘗謂徐國楨曰。我近來不及從前。從前
用功力時。飲食不甚知味。今頗知味矣。避兵於江北。
在雨聲庵佛七會中。振起多眾善根。不事矜持。後學
淄流。仰為山斗。不務名而求實者也。坐化從容。弟子
有家法。
<other>書定意老宿事後</other>（如皋）蔣元亮
德生謂善財曰。汝不應修一善。照一法。行一行。發
一願。得一記。住一忍。生究竟想。汝不應以限量心。
行於六度。住於十地。淨佛國土。事善知識。今之修
淨業者。入於方便。迷於究竟。竟不知純想即飛必
生天上。若飛心中兼福兼慧及與淨願。自然心開
見十方佛。一切佛土隨願往生。亦不知我若欲見
安樂世界阿彌陀如來隨意即見。得一大木。斵而
小之。稍有出格。譁然生訾議。伏種種根。粉飾遷就。
老宿不為也。老宿。淨土中人也。生於娑婆。視娑婆
如淨土。故人以淨土中人待之。其精詣入神未知
若何。於大乘第一義。聞之熟矣。於一切時處。見一
切彌陀。當不作戔戔舉動也。
<talk>天寗普能嵩禪師淨土詩序</talk>（吳淞）范國俊
自來禪淨兩家。強分門戶。讀永明四料揀。知萬修萬
人去。一條大路矣。然鈍根或難語性宗。上智又淺視
淨土。二者葢交譏焉。夫禪是淨土之禪。淨是禪之淨
土。不明乎此。雖坐破蒲團。焉知心即是佛。執持名號。
何云佛即是心。佛性遍虗空滿法界。世間山河大地
草水禽魚。無一非吾妙明心性中物。則此七寶樓臺。
六時花鳥。何莫非吾感應所交變化所作乎。普能長
老。余曩遇於天寗寺。禪淨兼修。洞明公案。十數年後
復晤於毗陵丈室。執手謂余曰。吾今專念佛矣。出其
淨土詩百八首而問敘於余。披閱一過。如願力擊開
彌勒閣信根直上妙高峯。應無所住名蓮土纔有纖
塵號境風。念念不生秋月現心心無所覺花圓等句。
是於淨業中的的指出禪理。又禪歸淨土本同體淨
入禪心即共源。真禪淨打成一片矣。然則普長老昔
日談禪。是淨土之禪。今日念佛。是禪之淨土。又何疑
哉。嗟乎。娑婆濁世。何必再來。兵燹餘生。當思特出。念
佛橫超三界。華開聞法。畢竟禪淨殊途同歸也。因歡
喜讚嘆而為之序。至於因言顯道。得意忘言。當求言
中意並言外意。勿斤斤於字句工拙。是為善讀是詩
者。
<other>鳴皋傳</other>蓮　發
鳴皋。如皋人。出家住持定慧寺。戒行清。淨土切。正行
勤。故許中丞唐刺史徐訓導熊文學等。咸尊敬之。退
居後。遊方參問。其志不衰。臨終有往生之兆。或曰。既
卒後。邑人夢見城外某廟神。奉鳴皋之約束。錄取念
佛人名。擕之西往。或曰。有人夢送至西方冰玉河而
去遂遠。此皆鳴皋精誠之所感現也。在寺之時。正紅
巾擾天下。唯上海一粟菴。掘港西方寺。能蘇僧伽之
困。如皋雖無大建立。而有善知識。從容化導於無形。
法器時鳴。賓客不襍。儼然輝映於江之北焉。譚何吳
石薛徐高等諸居士。於數年中。能圓發善根。入諸法
要。一幢之在。面面都靈。未生淨土以前。有此力用。其
不遺一物願同往生之局量可知矣。
<other>法師身後緣記</other>（無錫）余　治
有乘戒法師者。居蘇州城外小普度。能講說佛法。一
時興起者甚眾。若居士徐古璵。女士姚古明。皆其弟
子也。淨業精勤。嘗著詩一卷。諷詠箴規。揚清激濁。今
其詩。與尼量海居士彭際清善女人陶瓊樓所作。共
成一編。名曰吳門四眾弟子淨土詩云。玉尺初作諸
<pb n="379"/>
生時。赴浙闈還。路經其地。懷自所作淨土文字以求
正。入門。則佛事匇匇。賓客濟濟。已圓寂第七日矣。悵
然一拜。焚所作於靈案香爐而去。
<other>頌德慈老宿</other>（儀徵）陳則競
德慈。廣西隆安雷氏子。生而茹素。十八歲。落髮於九
華。即受具。結茅終南山。修禪觀。久之出遊。訪善知識。
復入終南山。住六年。官兵搜山。又出遊。檢藏焦山。因
緣得遇高旻方聚成禪師。遂傳心印。主席高旻二十
年。法筵頗盛。塔[(燬-臼+白)-土+工]。紅巾至。欲殉高旻。眾止之。往往以
瑜伽𦦨口。取信於人。卒時俗壽八十三云。生平淨業
頗勤。依觀音甚切。殆中品以上人。頌曰。
 一杯甘露  十年終南  高旻高旻  是誰同參 
<other>書靜波禪師事</other>（如皋）黃文波
靜波為金山首座。性直而清。懇切於佛法。知因識果。
方便接人。或用禪規。或以淨土。葢一以佛之解脫為
本。故無多霑滯。一往而能離。近今罕有者。臨終安詳。
頗有往生之驗。
<other>書靜軒禪師事</other>（泰州）周國定
孤迥迥者非禪也。而昏擾擾者亦非禪。冷冰冰者非
淨也。而熱烘烘者亦非淨。必有超乎境地之外。而後
本性長伸。本願長滿。此中何嘗能苛責到秋毫分際。
而一往獨到之處。亦自有不可掩而默。有以成己成
人者。吾於靜公見之矣。淨在於心。感現為土。固不以
尺寸形迹待人。逝者如任。生者如熊。皆其門下也。
<other>雞園念佛僧文明事略</other>（江都）鄭應房
本然。字文明。天長人。出家本縣龍崗白衣菴。寶華山
受具戒。赴阿育王寺然一指。性誠切。微鈍。既參訪金
山高明天寧崇福。已悉大意。然常以桶底未脫自愧
也。與人共住一菴。因緣遇玉尺。遂彼此相䇿勵。既而
同聚高郵放生寺。又同遊於淮訪龔大令。又同赴雞
園念佛道場精進者七日。松雲明舟達源張淨庸皆
至。未幾而歸寺。結壇誦普門品經。禮大士聖號每日
千拜。數月而卒。葢向西合掌。神明安住於念佛音中
也。常以念佛三昧許玉尺。玉尺不敢當。而本然之嚮
往愈切。故其逝也。專精念佛。不襍以他。兼為法幢之
故。憂至於死。有心哉。松明達庸。亦先後化去。往往有
淨土之徵云。
<other>書明舟師事</other>（泰州）孫蘭舫
文明之死也。玉尺頗以明舟為友。久之而後達源
至。三人皆淨土純品也。骨董者文明也。綿密者達
源也。若明舟。則亦密亦疎。亦通亦塞。當法用之初。
機事未靈。淺人誤事。英俊之立足已難矣。主伴之
神明。又或疎而未接。故生多種移游。一旦而退入
中中。亦事情所必至。此人固中中以上材也。
<other>書達源師事</other>蔣元亮
達師之為人。綿密懇切。不以世事攖心。而利生念
佛。一往而愈真。有迢然不可及者矣。徒以事緣之
未集。道場人跡。一散而難收。雖賢智者亦不免久
而思懈矣。機中於中而事應於外。故一移而去。遂
不能烹煉其材及身而成上品可惜也。然而精純
之氣。渾穆之思。慈德之殷。願力之切。有彌久而長
令人思者。文明而外。此其一也。
<other>僧心莖別傳</other>（儀徵）于養浩
心莖。字如恒。一名凝和。揚州人。出家受具參訪有年。
晚乃住雞園甚久。病而後歸。曾與養浩玉尺三人作
淨土願。又與玉尺在祝仙洞。發度生之願。其心甚雄。
好作功德利益。行瑜伽𦦨口。多奇感云。淨土以音聲
而得入。最為妙機。心莖每引聲讚禮。或跪誦圓通二
十五聖自述生平。圓滿浺瀜。令我神遊大淨土也。
<other>靜悅傳</other>周國定
靜悅。嘉善人。跛足。中年出家受具。因高子才識玉
尺。居雞園兩歲有餘。日禮大悲行法。頗有感應。淨
業甚勤。後依來[鴳-女+隹]寺以終。逝時有正念。
<pb n="380"/>
<other>蓮發傳</other>（如皋）石　麟
蓮發。姓朱氏。江都人。受菩薩戒於焦山。久乃出家。
復受具於海潮寺。為人木訥。不求通方。然亦有古
拙不可及處。修淨業亦頗得入。有志於助募經藏。
未能遂其願。抱志以終。神明不散也。生平多苦行。
他人或勸止之。必不聽。玉尺以第一義曉之。勉應
焉。損過就中。未及純熟。玉尺將以法寶供養其餘
年。而發不及待。遽卒於戊寅正月中旬。可惜哉。
<other>蓮慶哀詞</other>石　麟
覺泠。字蓮慶。通州盧氏子。依師文明位。出家於栟
茶妙香菴。年已老矣。而勇進不減。率七日一閉關。
每欲有所建立。輒以力不足而止。然未嘗不有功
於藏經也。作小石塔。泠然。置案上。日坐其旁而自
課。長與玉尺遊。自奮於念佛三昧。以慧稍歉。未能
領悟全旨。而但以苦行終。可哀哉。詞曰。君之病以
太苦兮。君之心則何阻也。君之去以太孤兮。君之
志則不虗也。丙子之冬。揚州之東。妙香之中。世壽
之終。香無終始兮。妙有去來。一覺泠泠兮。慶蓮花
之初胎。
<other>福魁傳</other>大　根
福魁。天長大覺寺比丘也。於高郵承天寺受具。於
放生寺終。疾時。醫不效。一心歸向西方花池。撒手
時。自坐龕中。懸文明所贈接引像。凝神注視久之。
<other>松園傳</other>大　根
松園。高郵朱氏子。幼有疾。醫治無效。一夕夢神人謂
曰。汝必出塵。病始能愈。寤即立願。疾果瘳。依師普潤。
出家。於八寶觀音寺受具。棲止城東蝗王廟。行苦行。
勤修淨土。率眾持名。至忘寢食。一日宵小踰垣至臥
榻旁。搜羅一切。松園方注想華池。故置弗問。凡對人
無他語。但囑其死心念佛。童叟悉蒙化導。同治戊辰
仲冬。疾。前數日。囑四眾曰。吾將歸去。汝等勿憂戀。助
我念佛可也。即於初八日晡時念佛而去。
<other>行僧記</other>無名氏
某僧居京師。長白如山都轉。常見其人。渾樸苦行。志
在西方。臨終灑然而去。生平無惱無恨。故獲如是果。
<other>銘初傳稿</other>大　根
銘初。儀徵人。披剃柳隱菴。性好博覽。兼通儒釋。氣
度寬裕。主席資福二十餘載。懃懃懇懇。為法為人。
退席遊方。感化極多。居寺一室。杜緣習淨。寒暑不
易。咸豐二年。避紅巾返寺。預知時至。無疾。趺坐而
逝。春秋六十八。
<other>福元傳</other>大　根
福元。棲止鹽城之沙溝。與同住僧為人誦經。或有率
略。福元回寺。必重誦一周以贖補之。雖深夜嚴寒必
如是。瀕老。一心淨土。課佛有定數。精進八年。臨終持
珠輪誦佛名。擲珠而逝。
<other>某僧事述</other>（武林）高　原
某僧。不識字。而淨業甚勤。精進每有感應。或見幢旛
上有字。述以告人。人問何字。僧以指畫出。葢西方接
引四字也。未久而卒。
<other>經如傳</other>大　根
經如。金陵李氏子。李氏世有簪纓經。如幼疾。獨抱之
遊寺中則愈。家人乃施之出家。依法源為師。華山受
具。精持行願。徧訪名山。四旬後。主席鳳陽寺。傳戒十
三期。化者益眾。久之。精通內外典。披閱稍閒。即課佛。
恒以萬計。紅巾滋事。避地普陀巖。八年乃歸。同治己
巳正月八日。謂門人曰。吾四十日後當去。即有一匠
人來作龕。眾問何以忽來。匠云有小師喚我。其實非
小師也。屆期。沐浴更衣。移坐殿旁。然定香於爐。曰。香
煙盡。吾當謝此娑婆也。已而果然。
<other>宗道傳稿</other>大　根
宗道。海陵人。出家普福菴。苦行堅節。常念佛恩之
重。誓欲捨身以報。隆冬。敲凍投水以清心。閉關禁
<pb n="381"/>
語三年。後於塔寺建念佛堂。力修淨業。佛前口占
一聯云。曠劫輪回。決要今世了斷。一生淨業。全憑
此地成功。又釋經旨。為人解說。鶉衣百結。含糗終
身。無疾而逝。火焚。得舍利數十粒。道光某年事。
<other>體成傳稿</other>大　根
體成。字妙果。東臺人。幼出家。方直有戒行。能開化
愚蒙。拔邪歸正。屠宰感化。偕同志數人。設念佛堂。
力修淨業者四年。人有缺乏。推己及人。勞苦艱難。
逆境當前。無憂色。操持日不怠。微疾而逝。事在光
緒元年。春秋六十六。
<other>懌安傳稿</other>大　根
懌安。字明謙。東臺人。幼年苦行。持律精嚴。常佐華
山戒事。出山參知識。儀徵資福銘公印證。遂傳衣
鉢。潛心佛理。畢命為期。每年正月起。閉關四十九
日。不坐不臥。不偏不倚。翹勤念佛以為常。縉紳士
庶。傾心歸仰者甚眾。接後學。慈善過人。退席參方。
終於千華。微疾而逝。火焚。獲舍利數粒。事在咸豐
元年。春秋五十六。
<other>自明傳稿</other>大　根
自明。常德武林縣人。持戒習禪。見良蓬山四面幽寂
左右墳墓重重。乃鎮江棄人於市之處。師曰。此間念
佛。正好利益幽明。於是露地而坐。三晝夜。念佛不輟。
感道俗助之。不一年。梵剎輝煌。與如月常相往來。時
人莫測。如月復住終南。自明告眾曰。天地長久。尚有
壞。況人世無兵燹乎。無疾逝。事在咸豐元年。
<other>如月傳稿</other>大　根
如月。字妙明。常德武林縣人。性至孝。慕禪宗。父母終。
棄妻子。投寶相寺出家。持戒精嚴。脇不沾席。結茅終
南三十餘載。出則參訪名山。小住鎮江蓮花菴。日課
禮佛三千。念佛十萬。金山閱藏五年。高旻閱藏五年。
天寧閱藏六年。語將來事有應。復入終南山禮拜。合
掌稱佛名而逝。火焚。得五色舍利半升餘。事在道光
二十六年十二月十六日。春秋七十六。
<other>善根傳稿</other>大　根
善根。字仁慈。海陵陳氏子。有孝行。抱出塵志。父母
終。年二十八。棄妻子出家。戒行精嚴。專修淨業。一
切時中。應機設教。寰宇名山。遍往參謁。路過一菴
淨心念佛。放光滿室。眾咸驚異。晚年齒落重生。預
知時至。無疾而逝。事在咸豐六年四月十一日。春
秋七十九。
<other>月參傳稿</other>大　根
月參。陽湖人。真誠勵志。寒暑無怠。避[寇-(敲-高)+ㄆ]昭陽。杜人
事。力修淨業。偶微疾。囑後人曰。吾十日當去。同治
六年二月十二日夜午。端坐念佛而逝。有日紀一
本。每日誦蓮花經一部。禮佛課佛甚勤。火焚時。若
男若女。無不合掌念佛稱讚。鉢不[(燬-臼+白)-土+工]。得舍利數粒。
春秋三十六。
<other>施念藏小傳</other>（鄞縣）周　生
念藏。姓施氏。通州人。性愛修行。嘗以鑼代鐘。命女擊
之。以表旦暮焚香之節。愛作橋以濟人。茅檐土室中。
能供養清徹僧閉關者三年。尤人情所難也。久之出
家。卒於海門。清徹僧能畫佛塑佛念佛。好一人作瑜
伽𦦨口施食法。持大悲呪。快利鋒迅。與念藏交最深
云。念藏因清徹故。亦嘗與刻經僧往來。刻經僧每欲
以一劑清涼。飲其枯腹。而未果也。其詞曰。遊徧身中
剎。高低不計年。花嚴非草創。海印現漚圓。忠孝神仙
夢。聰明富貴緣。定光端直處。明鏡九州煙。互作身身
住。身靈事業靈。毛中旋地脈。塵內轉空經。動息超三
界。輝華露一星。神通非小可。與物共泠泠。莫作如如
解。絲羅引妙光。一毫容大剎。實際住空王。與爾遊其
內。何人不在旁。喧卑徒自困。天外本馨香。豈有修成
佛。空勞夢裏愁。天人何悶悶。海水自悠悠。不學阿羅
漢。誰為楚國囚。光明常解脫。欲取已驚鷗。法界寬時
<pb n="382"/>
緊。毫毛不可欺。幻中來飲酒。空外自觀棋。手筆誰輕
重。光陰豈疾遲。獨饒平等性。寄上綠楊枝。觀法真成
套。禪那竟不靈。行中常自坐。閙處每聞經。淡色銜濃
色。金星化玉星。夢魂無限事。說出少人聽。一極浺瀜
意。留心已不堪。何人談六相。無事且三餐。佛出花枝
現。心空鏡影涵。幼童彌可喜。毬舞自交參。彼我交相
用。奇哉總佛陀。邪通矜縮地。幻苦欲奔波。今日原無
事。閑中且作歌。橫空明鏡在。一一總新磨。一二猶成
妄。何勞計有無。夢中分別困。醒後性情如。雨雪誰年
月。文章孰魯魚。泠然全在目。萬徧畫葫蘆。一部莊嚴
典。都成破碎痕。尚無真我相。誰是法王恩。經卷空塵
襍。光明夢覺存。執之何太苦。飛舞任乾坤。此詩亦名
夢遊十首。
<other>悟開事略</other>（常州）董淨空
悟開。住常州天寧寺。生平唯務實行。過午不食。夜不
倒臥。常坐一室。精勤念佛。諸弟子有餽送者。輒拒之。
臨終數日前。徧別諸友。屆期神色𤈍然無疾苦。頃刻
化去。已而復張目云。我適出寺門。至木橋而返。今直
往西方矣。言畢寂然。初有塔願未了。既遷化。其滬上
弟子某。見師囑以塔院事。逾月。其弟子挾貲往天甯。
方知師已化去。眾莫不嗟異。同治年事。
<other>行僧廣寂讚（并序）</other>胡鏡之
讀常州賦注。見廣師事。喜而讚之（常州賦注云。廣寂。姓馮。初名時熙。更
名定中。萬歷乙酉鄉榜。通判廣州。棄官歸。依雲棲薙染。捨西園。唱眾放生。建十方菴。接待雲水。專修淨業。勸人
戒屠宰。每跪而哭。夏月不驅蚊。臥蘆葦中。任其囋膚。塔於華山之佛手窪）。
 觀時識勢  棄榮謀枯  蓮華芬芳  吐之彌腴 
 自他體同  能所都盧  慷慨敷陳  仁言利敷 
 吁嗟兮  葫蘆妙樂是真珠 
<other>阿彌陀佛篇</other>朗　月
彌陀是一一人心所同具也。至於渾忘之極。除阿彌
陀佛四字外。別無所短。別無所長。而人遂以阿彌陀
佛名之。亦奇矣。泰州北門公侯廟僧瑞棠。孤單而純
懿。衣食隨時。不求足。非戒不履也。無欲無求。世莫測
之。每觀世相。慨然曰。身若流萍。去來甚易。謂同類曰。
慕道懷仁。觸類斯在。世人之誤。由愛易動而守不堅
也（每與好佛人家有來往。雖日中。或神倦。徑入室中臥。醒則翛然去。全忘顧忌。世人亦絕不顧忌之。奇矣）。
己卯八月。微疾。端坐繩床。口誦彌陀。形氣調靜。終於
薙度之菴。春秋七十八。

修西聞見錄卷一

<sarticle>修西聞見錄卷二</sarticle>

東土　雞園偶　集
<other>量海尼傳稿</other>蔣元亮
往常與玉尺家居。考訂淨土文字。四眾中獨少尼之
著作。竊謂天地清淑之氣。必不以類而有所輕重於
其間。況方以類聚。則同類之身。必引同類。豈但有身
教而無言教者乎。玉尺既出家。謀刻藏經。往來吳越
之地。乃獲見影響集於古明姚上善之手。其中著作。
述淨行者多。葢比丘尼量海之筆也。既與同人酌訂
吳門四眾弟子詩。即以影響集入焉。而淨土之人文
小備。嘅爾嘆曰。人何必相逢相遇。乃為淨土知音乎。
如李素真冒其孝鍾培棟熊秉忠陳鴻謨乘戒量海
諸上善。皆未有一面之緣。而精神如不隔。其在左右
者。或數年而合離之感。往往於心境遇之。如文明周
國定甘雲開陳靈復茅慧雲蔣慧生之輩。空中變化。
未得其端倪。則此世他生之成就。能不令人思且望
耶。量海。戒定夙根。慧心初裕。上品之資也。其集中尼
戒一篇。尤見東土大乘氣象。
<other>廣元哀詞</other>（泰州）冒同慶
當全藏之未刻也。或有以種種放生念佛之書募刻
者。雖非大宗。亦火之前相也。而廣元輒先赴之。元。泰
<pb n="383"/>
州南門外某庵尼。年既老矣。而志不衰。玉尺兄弟在
泰久。與廣元有刊刻龍舒文之願。言既成。元已卒。葢
含此淨因以往矣。玉尺出俗時。行過某菴。而元已無
踪跡。有人言。此處尚有信心人。可續募小緣以助刻
資。玉尺事多。故未往。然心心憶之。同慶。邑人也。為作
哀詞示後學。詞曰。
 光華冷淡  閴無人兮  宿草蕪生  塔影淪兮 
 法幢盈空  唯一真兮  蓮花部主  慰汝神兮 
<other>量海軼事</other>（蘇州）姚古明
量海。避兵有惡疾。人曰。既是大修行人。何故有此惡
疾。答曰。此一一波羅蜜。非汝所知也。臨終時。徹夜呼
余名。既卒。人以告余。余曰。此時真喫緊。念佛未遑。豈
遑念我。
<other>寶念出家之切</other>胡鏡之
寶念。江蘇候補縣王君蔭福女。母早卒。隨父署縣
任中。一日請父欲有所言。父命之至。以終身事父
為言。父許之。久而移寓泰州。父請刻經僧為說菩
薩戒。并請書鏡影鐘聲以示之。稍有所明。未徹也。
又隨父至江寧寓。遂至接引菴。出家志甚切。於其
年之冬。遙禮刻經僧。削髮出家。不久遂卒。刻經僧
為訂出家名字。未及知也。其勇於脫塵。而疎於覓
法。葢入佛未深之故耶。然其迅速精進以自全其
天。則亦可以諷世之為修行而終身不決者。
<other>靈義傳</other>（金陵）朱　生
靈義。江寧馬氏女二順也。年十餘。見玉尺。傾心受教。
性警敏。能解大意。既而病。欲見玉尺不可得。命作書
請玉尺渡江。家人誑之。不以信達也。玉尺有他事致
書金陵弟子。靈義忽謂母。師有信到。何不探之。精誠
通感如此。可謂哀矣。養病於藥師菴。待玉尺不至。自
知期迫。對佛落髮為沙彌尼。玉尺久而渡江。知其事。
訪其處。太息久之。祝其魂魄。祀之於海天精舍。追說
菩薩戒。稱之曰菩薩沙彌尼。靈義雖苦於病魔。然心
光朗然。至死不變。其不隔於無量光。葢可知矣。
<other>寶進進字說</other>石　麟
寶進之遇人不淑而知退也。必進於道矣。既志於
道而未得所依止也。進必化為退。然退於一處。非
退於處處。其進猶存也。勇於義。自願效力花嚴。處
移而心減。不亦退乎。然大退者數人。而彼勉力以
完其半願。而周旋於玉尺之前。而退中之進象也。
至於得地安居。披衣削髮。而格於心境。不復與善
知識輪誠意而寫天真。真進之機何在乎。寶也幾
何。可弔也。與其進也。噫。
<other>能持事略</other>（紹興）慧　音
杭州太平橋葉菴住持尼名能持。年六十九。己卯七
月二十九。自知時至。集眾念佛。端坐而逝。面目熈怡。
方炎暑。次日封龕。形色如生。飛蠅不犯其几筵。此真
淨業所感也。杭州近日比丘尼中。以穆菴慧師葉菴
持師。為名望最著者（杭之客尼蓮化。病歸。卒於無錫舟次。人甚懇切。但慧解不起耳。
仁華每提醒之。猶未甚得力。惜哉。仁華。亦江南尼眾之傑出者）。
<other>明恒傳</other>德　修
明恒。先為優婆夷。住寧波鄉之青蓮菴。專修淨土。因
病。遂薙髮。念淨土堂未曾完工。病中每抱憾。有妙理
法師者。示之曰。世事未了。有人替汝。生死事未了。無
人替汝。今宜收下。一心歸命矣。又有式教大師者。亦
時來警䇿。遂默受善誡。妄想芟除。一日晨朝。忽謂大
眾曰。今日巳時可行。或問曰。巳時向那里行。曰。汝豈
不知西行。至巳刻。果安然坐化。
論曰。善知識之恩。大於父母。能使善根散而復聚。觀
於明恒益信。世之學人。猶往往不知擇友。悲夫。

修西聞見錄卷二

<sarticle>修西聞見錄卷三</sarticle>
<pb n="384"/>
東土　雞園偶　集
<other>豐伸布贊</other>（海陵）程紹昌
豐伸布。長白職官也。與妻篤志淨業。臨終有應。贊曰。
蓮出雙花。官居幾品。回首旂常。冠裳鼎鼎（在道光咸豐之間乎）。
<other>書吳刻花嚴合論後</other>（無錫）余　治
龍湫三疊。安慶撫暑之古蹟也。妙公曾與署中丞
方伯吳公坤修。坐其中。訂刻花嚴合論之議。吳之
言曰。臨江之塔有神焉。予隨征紅巾時。頗獲其助。
今署撫篆。力新之。鑄金銀銅鐵鉛五佛身。唯鐵不
中程。命委員重鑄。三鑄而不及其初焉。知佛法一
錘成就也。又曰。鉢盂竹笠行脚僧之物。余皆有之。
坐園中。聞[鴳-女+隹]鳴泉湧。有山林之想。吳既畢合論之
功。遂卒。雞園水陸。歲歲祀之。吳刻經。不欲署其名
於經尾。念佛之餘。刻指月錄棱嚴呪疏及釋氏十
三經。管楊諸居士等。實左右之。以回向淨土。
<other>周貽樸事略</other>（泰州）陳　第
周貽樸。官兩淮鹽大使。性篤雅。深明佛意。蓄內典千
卷。日以淨業為事。嘗與龔舫趙煦諸居士相往還。棲
心淨土。臨終安詳。親見三聖而逝（同治年中）。
<other>序龔令事</other>（泰州）程宇光
近世宰官中信佛法者。或存或亡。其梗槩各不同。若
龔大令舫。助守淮城。精誠通感。一家眷屬。篤志修行。
接引佛機。虗心護念。實名兵火劫中之甘露瓶也。玉
尺未出家時。曾與文明僧往候之。信宿而後去。每述
其人之梗概以為不可及。舫字書舸。以前署山陽縣
致仕居淮城。卒之時。沐浴更衣。自稱快活。其胸襟葢
可知矣。清淨其神。土不隔也。
<other>論張淨庸</other>汪善慶
一切事皆自無而之有也。一切事皆自有而之無也。
淨土法門亦然。金剛密呪。出於五方字種。中無生也。
東不動也。南平等。西淨土。北解脫。蓮花部主。本在一
切處之西。厥名無量壽。十二名號最後日月光。香光
莊嚴。從一微塵法門。而示眾生以入路。眾生機別。遂
不一其品。從一現三。從三現九。觀大小阿彌陀經十
六觀經。不較然哉。必欲依一門為究竟。何可得也。張
君淨庸。以淨土往生。導人先路。神迹雙清。唱隨同志。
白毫光攝受。事理必然。而必執常寂光以繩之。泥矣。
<other>陳抱淨軼事</other>蔣元亮
孫墩史由敦之家。有雙笛焉。由敦之子吹之。吉庄之
陳子唱道家斗號。響徹雲際。足以降天神。既而以玉
尺蓮修法門穩便。專志欲西。不聞此調矣。邀玉尺渡
王家河訪一僧。僧澹然無䇿進意。陳怒而去之。友人
趙大禮。居十里外之竹園。邀玉尺訪之。趙舊與玉尺
習。而老矣。數年不見。隱聲匿迹。久而見之。陳之年猶
未遠於童也。陳名不記。記其入雞園時。初更為抱淨。
繼而過雞園。訪玉尺於百日關中。不信宿而去。遂不
復見。死焉。心不顛倒也。抱淨兄弟五人。居第三。餘皆
習誦念。如諸仙童。頗靈秀。抱淨死。氣日散矣。朱竹咸
其師也。遇於館中。每共食。後十年。見於吳氏齋中。又
一年命車來訪。蒼然一老。志若童真。好讀高峯語錄。
抱淨婦翁史某。遠近昆弟三五人。多喜念佛者。
<other>禮翁吟</other>陳　第
有禮有禮一老趙。瘦骨清淨步履峭。生子三人肖
不肖。玉尺問之語且笑。子不足愛愛在道。不以愛
累身。不以愛累心。蓮花香滿剎。寫出禮翁吟。胡公
書院泰山下。玉尺大禮通情話。陳癡趙俊兩無疑。
海陵一幅新圖畫。我若先君去。君亦不得住。多少
音聲起樂[邱-丘+(看-目)]。笙簫一片開靈路。留詩作識君休忘。
莫令玉尺持短長。
<other>傳述陳第事</other>（儀徵）于養浩
陳第。泰州文生。好善。兼嗜佛老家言。冷淡蕭條中。
盎然有春意。每夜課。至亥子猶不休。茹素放生。而
不戒於飲。酒之味。經之義。若有得。不自知。臨終披
<pb n="385"/>
緇而去。自稱玉成子。
<other>程宇光別傳</other>蔣元亮
程宇光。泰州諸生。中式順天鄉試第一人。在京師。喜
與英傑之士遊。士之談性學者少矣。有所說。或不長。
宇光偶見畸士之言身心性命者。奇其說。返泰。見玉
尺而述之。玉尺心知其非。然觀宇光氣甚雄。不與辯。
乃著身心性命一卷。暢言三家。而各表其同異。既刊
布四方。宇光見之。乃折節歎服。稽首於前。曰君若得
道。首當度我也。遂次第閱內典。與咫觀老人。以淨業
相砥礪。自作挽聯云。入佛已遲。蓮品但求登下下。做
人最苦。塵心那復賸些些。曾蓄素珠一串。香一瓣。命
終時。顧家人取此物。持之而逝。曾以病至秦塘之雞
園。叩青鸞子。示云。身何以病。心病之也。心何以病。身
病之也。宇光歎服以為名言。為雞園弟子。號曰藍霄。
雞園築屋。宇光書楹句以贈玉尺曰。垂老獲聞無上
諦。此中成就許多人。筆意生動。精神躍躍紙上。
<other>鍾培棟小傳</other>程宇光
余有問字弟子鍾生。名培棟。年少壯。氣清心厚。有
志於三寶。聞玉尺之風。將赴雞園而一謁未果也。
其兄死。則請余代乞玉尺作法以度之。未幾而培
棟亦死矣。玉尺哀其志。祀之於雞園。而問培棟之
生平於余。余曰。培棟。淨土中人也。氣象浺瀜。修持
無迹。玉尺所著念佛諸書。最喜讀之。久而益純。心
身不遠矣。使天不促之以死。何一見之難哉。將率
其眷屬。以求一行三昧於君也。卒之年。同治乙丑
云。
<other>十五洲初圖䟦</other>蔣元亮
大江南北之中。有洲焉。長數十里。寬亦十餘里。洲
之北。熊姓庄屋在焉。熊有子曰秉志。陳君培棟之
流亞也。年少而志篤。抱才而信法。心依玉尺久矣。
未及見。一旦而死。玉尺哀之。後以他事至洲。欲購
竹園以隱居。欲見志而不可得。為初圖以識之。每
一披覽如見志閱玉尺之書。念彌陀之號。精神相
遇不遠也。
<other>鄭老人別傳</other>胡鏡之
咫觀老人。妙空子之父也。籍江都。為廩貢生。年七
十一。卒於雞園之彌勒殿。殮時。或聞空中有異香。
妙空子不克送其終。士烺送之。既赴園中。遂與熊
子澤春等。誦涅槃以超𥴱焉。明年水陸。首奉其名
以入位。或言其仗道場三寶力。得入淨土中中。葢
神明示兆如此云。老人性謹慎。篤於宗族。能作行
書古近體詩。晚而銳志於學佛。菸酒葷血皆斷。課
佛甚勤。看經甚力。雖未證第一義。而心知之。用淺
淺以引人。因而入佛者頗眾。與徐璧如程韜菴先
生相往還。事青鸞子謹。生平境界。略見於詩。老人
姓鄭氏。名應房。字駟卿。晚號且翁（住雞園一名曰藍光）。
<other>于藍澄事略</other>（泰州）孫靈波
于養浩。一名守朴。又號藍澄。儀徵諸生。居雞園數
十年。心平氣靜。晚遇妙空子等。遂作淨土課。綿綿
不斷。後以病卒。雖涉獵道家。而心重佛法為第一。
晚十餘年。頗有功於佛法云。
<talk>憶守鏡老人詩并序</talk>（湖南）曾傳鍇
萬兆熊。一名守鏡。江都監生。在雞園最久。與于守
貞練東霞諸有道者習。既老矣。與修士接見。循循
如孺子。與玉尺有淨土願。自號靜安。念佛四十八
萬以回向。自少壯每日坐香。至老不輟。作圓通道
場二十五箇月。恭敬誦持。毫無退怯。於雞園事。始
終竭力。為第一功。或謂兆熊先作秦[鬱-山+止]林先生仙
徒。後聞法華。再熏起佛因云。
 仙翁故蹟渺江流  秦氏園空八景收 
 故老幾人緣尚在  圓通無礙鏡中遊 
<other>陳定修事略</other>（通州）李漢卿
定修。陳氏子。籍江都。幼年入學。氣清才俊。忽感寒
<pb n="386"/>
疾。不能起。有勸之依玉尺以終者。定修頷之。故得
今名。雖不逾時而卒。佛因兆於此矣。寗之朱。通之
潘。如之蔣。泰之周。皆有志有才。而猝然天折。晏子
春秋云。叢蘭欲茂。秋霜悴之。玉尺經營刻藏事。嘆
人才不足。歲祀諸君於水陸。宛轉悲思。穆然意遠。
噫。
<other>吳小泉</other>周國定
小泉。江都人。好往來壇墠。習讀誦。初作圓通期二
十五月。兼立淨土壇。以念佛為助。小泉既精心誦
圓通。復自潛心淨土。因同行者少。故未能深入也。
既二十五月畢。小泉復請每年一次。以二十五年
為期。雖期未終而身死。然其志可嘉矣。水陸既開。
小泉以道裝充表白者再。熏習於大乘已久。其去
也。葢不出乎觀音勢至圓通方便而能自立也。噫。
嘻。
<other>吳抱惕</other>蔣元亮
吳抱惕。初為紅巾所陷。自拔而出。恨遇凶邪。自深
懺悔。入雞園。勤奉香火。求念佛法門。未能精通。思
欲謝塵服。入道場。畢此一世以求道要。不能遂其
願。一旦命終。齋志以歿。品地未超。可惜哉。
<other>韓士餘傳</other>童葆澂
韓士餘。江都人。往來揚城內外。兼習吏事。通音樂。
而有志於淨土。全藏之刻也。玉尺得長者論於萬
壽寺。臨取時。匇匇遺其尾本。閱時久矣。心不釋。士
餘忽至。玉尺問所往。曰揚城。能為致信於萬壽寺
乎。曰能。既去。久之無消息。士餘有眷屬在張綱鎮。
玉尺過之。其眷屬直取諸櫃中而與之。吳中丞施
刻此書。即據為底本。或曰。棗柏之刻全藏。自華嚴
合論始。今亦從此始。殆奇遇矣。士餘亦有奇氣。老
而目昏。不多出。數年乃卒。時光緒丁丑也。
<other>贊汪法如居士</other>（江都）徐國楨
汪善慶。浙之諸生也。初不信佛。見四十八鏡全藁。漸
入法要。忽然勇猛。即舉彌陀四字為話頭。晝夜逼拶。
溺器傾於榻而念不止。自謂透初關也。然亦非無所
得。著藏龍集若干卷。自名法如云。
 嶽嶽其骨  炯炯其光  說趙州話  遊鄭公鄉 
 武林之弼  邗上之芳  死而未罷  經籍之光 
<other>徐訓導小傳</other>（通州）潘一山
徐國楨。字璧如。別名西來。江都文生。就職訓導。蚤
年有瘡報。懺罪為善。兵警中。念佛消息。從呂四達
磚橋。國楨實開其機。而許中亟乃釗贊成之。許樾
身王荃汪善慶和之。咫觀老人移宇光鳴皋暎帶
之。頗見一時善機之轉。江以北。水陸之道場。藏經
之書本。推其端倪。實基於此。而人不知也。國楨後
為焦山救生局員。在大江南北之中。多接見英奇
卓越之士。遂卒於山。生平淨願甚勤。幼女守貞。亦
有修行之志。
<other>胡槎仙事略</other>冒同慶
槎仙。姓胡氏。江寧人。篤志為善。紅巾之猖獗也。避
兵警者轉徙流離。觸鋒𨦵而遂死者以萬萬計。玉
尺與槎仙及孫慕蓮三人。以實行善事相砥礪。願
於海濵。共護生機。以保通泰如一帶避兵警之善
根眾生。而振起其修行氣脈。其時鄭王許汪徐。翕
聚而談淨土。誦護國經。高氏與僧清徹。暎帶其間。
甚盛也。無何。瓜洲鎮江之賊敗。金陵收復。數年後。
復故土者紛紛。而海東之消息。亦漸杳矣。王居淮。
許宦於江廣。汪住揚城。徐司焦山放生。鄭出家。孫
乃自居鎮江之故土。胡由江南至石港。由石港至
江南。卒於江南新開之田。而不能再晤。可惜哉。胡
之女。生而白髮。決志修西。亦熏於乃父教也。香光
中精神往來。熏發必多矣。
<other>何琴軒</other>（如皋）石　麟
何君。如邑諸生也。性迂拙而有大志。才不足以濟
<pb n="387"/>
其用。每悒悒然。常心係淨土。勸人受菩薩戒以成
就淨土。未能純其修也。於三教聖人。互相異同處。
未得其要領。欲兼宏之。致書雞園。千萬語。悲苦之
心。愍眾生。依戀經藏。殆無有能及其愚者。數月無
消息。問之。杳然已長逝。悲哉。
<other>序蔣元亮無量壽佛十頌</other>（江都）熊潤生
世之作淨土文者。或筆不高。或不見快。或學不優。故
所述不足動高才生之聽。妙公病之。於如皋得蔣生
十頌。乃嘆為傑作矣。蔣生。名元亮。字步陶。食餼蚤。喪
偶不再娶。甫三十餘。遂卒。其補志及詩歌吾未見。見
其無量壽佛十頌而已。元亮生而頴異。知見甚正直。
未聞佛法時。不欺因果。嶄然見頭角矣。經史之外。如
水經注說文各邑志乘。多留心考覈。文筆傑出。詩字
雄古有神。非如皋一邑之士也。然一邑之士。無不仰
信焉。將出遊於江上。經營藏經。事緣未集。而病早乘
之。以至於死。乃獨以文傳。可哀已。抱負冠一時。神明
清極而有用。入佛法不三年也。已能哮吼。師子兒哉。
館中教生徒。晚飯畢。不令人在左右。手內典一冊。倦
則依床。以燈就之。往往膏燼天明。卷猶在手。葢其精
進如此。故未見其止也。遊妙公之門不以諛。遇不可。
或侃侃有言。言必以禮。即其言。考其行。長令人思云。
其十頌曰。
<other>悲願第一</other>
 光明一際  誰佛誰生  東西淨穢  現此化城 
 無始以來  互為眷屬  愍彼昏衢  然斯寶燭 
 非一光明  非眾光明  願光交羅  攝盡有情 
<other>勝因第二</other>
 不立語言  不廢文字  十面縱橫  無非佛事 
 於苦世界  現妙音聲  聲中說法  勸我西行 
 無東無西  全付一佛  即此娑婆  了不可得 
<other>持名第三</other>
 謂佛無情  何以住世  謂佛有情  孰取孰棄 
 一念相應  心現九蓮  瞬而失之  十萬八千 
 韻滿乾坤  香熏庭戶  心心不斷  非新非故 
<other>感應第四</other>
 佛遠乎哉  人人皆聖  就而呼之  乃無一應 
 使佛應我  如我應之  頃刻成花  何葉何枝 
 一母千乳  日哺其子  子欲求乳  張口即是 
<other>接引第五</other>
 掐斷苦根  推開情梏  一切眾生  大夢同覺 
 佛非聖者  生豈凡夫  𢹂手同歸  竭盡無餘 
 不知主賓  亦非先後  法報化身  一齊授手 
<other>往生第六</other>
 憶佛念佛  佛不立我  本以淨因  成斯勝果 
 花色花光  了了分明  慈悲攝受  生入無生 
 浩浩劫波  紛紛彼此  一念還源  不勞彈指 
<other>法言第七</other>
 百億蓮花  互灌光明  一一花中  流佛音聲 
 見相兩空  是名壽者  無量光明  說此般若 
 法筵清眾  大海潮音  徧十方界  云何不聞 
<other>品位第八</other>
 本無人天  唯有池蓮  花開即佛  見何有焉 
 高低同觀  巧拙一手  失乳之兒  盡遇慈母 
 一心當令  三障本空  九品是一  位位圓融 
<other>善友第九</other>
 蓮花剎海  湧現毫端  於一剎中  普集人天 
 衣裓香花  諸上妙供  此往彼來  而無所動 
 燁燁花開  光照恒沙  無一無異  非自非他 
<other>宏法第十</other>
 一切國土  有漏所生  諸妄消亡  一真圓成 
 依真而住  豈緣三受  此樂已極  不知其有 
 巍巍神力  妙用難停  秘密周護  本願常靈 
<other>論生前七事憶潘君</other>（通州）李漢卿
<pb n="388"/>
潘君。州之文生也。生平謹篤。銳志入佛。雖才氣不足
以副之。而志深悲切。渾然一真。生前七之作。君預焉。
封其牒。命妻守之。臨終。念不改。焚牒而逝。逝之先。見
三寶像云。
<other>孫蘭舫小事記</other>（甘泉）梅香國
孫君蘭舫。幼讀書。長為童子師。性能豪飲。善談論。
聞雞園玉尺之風。不遠䟦涉而依焉。遂盡棄其豪
談善飲之習。而純心受學。從遊白下。舟中校夢遊
集。見萬里無寸草句。大疑之。道念益堅。從遊武林。
襄事於經坊。猝然而死。死之前。因果較然也。於淨
土一門。熏習年餘。所鈔玉尺淨土詩。以千計。每鈔
一首。必涵泳其詞義而後運筆。葢九品之蓮花香
又吐焉。玉尺祀之於蔣潘二子之次。並為文以招
之。
<other>書周君事示同人</other>（如皋）石　麟
周國定。泰州人。讀儒書未竟。遊雞園。因緣遇妙公。遂
信佛法。以未能專力於第一義為憾耳。為人之心亦
切。用心或過。則機事現而神太銳矣。於水陸道場。及
藏經。有立功之處。為來復門庭。支持年餘。不留餘力。
靈機本一。未返本而遽終。可惜哉。其亡也。以丙子七
月。坐聽念佛而逝。
<other>新建蕭君事迹</other>一　願
蕭君。江西新建人也。光緒丁丑。年五十歲。三月四
日病。越三日。卒於沙溝寓齋。念佛而逝。生平於佛
法頗懇切。曾一赴雞園。與其同邑馬君。同依玉尺。
馬君述之。從容而逝。頗近作家也。
<other>程松巖童亦舟兩人小記</other>（甘泉）梅香國
將欲自奮於一路。則必懇切併力破境界以入之。
必有奇效矣。然至於破境界以入。有幾人哉。夫世
之境界。情量為之也。破情量盡則境界亡。境界亡
而境界都成自在矣。松巖以病卒於前。亦舟以病
卒於後。人皆未老也。事業皆未全也。松巖懇切而
未超。亦舟徘徊而未斷。抱乾坤之清氣。而銳志修
途。尚有隨境之心未亡。而滯於中品之境。噫。二人
之培植淨土者。何嘗不深也。往而復修。幡然改轍。
必神受彌陀之點化矣。
<other>譚壬生事述</other>陳　第
譚壬生。常州人。避兵警於如皋。好蓄佛書。心超而
氣清。不凡骨也。如皋介通泰。邗江舟東入。路必經
過。淨土之因。與行人而俱到。故久而益暢。如是者
三年。兵事靖而人多散。或有退志者。壬生兄弟。卓
然不凡。殆錚錚然矣。不數年。玉尺以事住常州。欲
訪其人。已逝久矣。煙水百城。何堪指著。然每繫人
思也。
<other>李漢卿傳</other>石　麟
漢卿李君。通州文學也。年三十餘。品純而氣靜。與宋
一峯及潘氏兄弟遊。皆與玉尺習。每舉蓮[邱-丘+(看-目)]消息以
勸人。家中人多熏化而入。光緒初早卒。卒之時。神明
頗定。念佛之願不忘。倦倦以蓮[邱-丘+(看-目)]消息為念。欲通行
於其鄉。以暢淨土之因。葢菩薩之用心矣。母妹及妻。
信心皆足。
<other>童寶靜傳略</other>胡鏡之
寶靜。姓童氏。名葆澂。字葉舟。常熟諸生。候補訓導。年
五十有四。於光緒四年正月一日卒。卒之前。病吐血。
病中一切煩燥。惟聞念佛聲則調伏。亦於念佛音聲
中安詳而逝。心不亂云。常熟刻經處之立也。向背者
不一。寶靜以純篤之修。介乎范先生西民朱居士葆
之之間。才鋒不露。而忍力甚優。於第一義未能解脫
勝出也。然不起私意以擾公是非。又多助行。亦近來
修士中之不可及者。嘗懇切問淨土花嚴之同異。玉
尺以六相示之。使自言同異。又問往生淨土莊嚴虗
空樓閣。兩願大小。玉尺以十玄示之。使自思大小。寶
靜思議窮而踴躍至。曰。拖泥帶水圖。不復作矣（寶靜畫一
<pb n="389"/>
人扯車。車上滿載妻孥用物。名曰拖泥帶水圖。使人題詠其上）。將永思永言也。
六相（總別同異成壞也。一切法皆具此六。隨拈一法。六相現前）
十玄（同時具足相應門。如海水一滴。具百川味。廣狹無礙自在門。如一尺之鏡。現千里影。諸法
相及自在門。如金與金色。不相捨離。一多相容不同門。如一室千燈。光光共住。秘密隱顯俱成門。如秋空
半月明暗相銜。微細相容安立門。如水晶之瓶。盛多芥子。光影交參涉入門。如帝網千珠。重重相映。託事
顯法生解門。如擎拳豎臂。觸目皆道。十世隔法異成門。如一夕之夢。回翔百年。唯心回轉善成門。如滿天
星宿。互相賓主）。
<other>程君竹溪小記</other>冒同慶
程君以幹事之材。專營善法。蔚然人望。蘇垣顯宦
多知其名。有災賑各務。多用之以集事。同治十三
年。直隷水。再往佐賑。伯相頗重其人。留辦既久。遂
卒於天律。或曰。難民思之。作祠以祀之。程君信佛
甚深。念佛亦切。其卒時亦不離念佛之因。年厶十
厶。名厶。字竹溪。
<other>鄭同軼事</other>熊潤生
鄭君。名同。蘇州人。兵燹後還省城。以童年。力爭於強
家而復祖業。顧殷殷然有志於佛。虞山之張。通州之
潘。最相似也。欲赴雞園。隨玉尺養性以終。願未酬。以
光緒三年卒。卒之時。囑其弟曰。刻經僧有所託。我雖
不復能為彼集益。然我心何可不盡。必為我刻一卷
大般若。以誌我之向往。神明不亂。因果較然。往生之
品也。
<other>余蓮村翁行事</other>熊潤生
世所傳文惠先生年譜。舉其同於儒者而著之也。其
實蓮翁之心契第一義諦也久矣。世所傳一得齋全
集。舉其有言說而筆之於書者而表之也。其實蓮翁
之虗心受益不擇方內外也久矣。世所稱演劇刻圖
勸善保嬰諸實事。舉其彰於耳目之前者而傳之也。
其實蓮翁之棲息神明於十萬億佛土之外也久矣。
聞之友人曰。蓮[邱-丘+(看-目)]消息之書初出。蓮翁於常熟友人
家閱之。曰。此義已淺。而以之普導世俗也。猶嫌其深。
嗚呼。蓮翁之婆心誰得知。而觀其所言。可以知其心
中之尺寸。惜乎未得專致一路。而散善波濤太眾也
聞其臨終。能統散善之力而回向一門。噫。切矣。
<other>許貞恒居士入佛小記</other>（泰州）李景鄴
昔四十八種叢書（今之寶色燈雲四十八鏡等。皆其一種也）。為徐璧如所
節錄。久而其稿依人而遷於呂四。有汪善慶者。與徐
同館於許之寓。稍披閱而談及之。而靈虗子又從而
和之。遂隱隱有念佛之機欲動矣。許貞恒居士乃釗。
靈虗子樾身之叔父也。自中丞罷官後。因江浙未靖。
流寓海濵。一日叩於神曰。我欲學佛學仙。以何為妙。
得學佛之兆。又叩念佛有光乎。答以有光。遂決意命
家人以念佛。印深老人。靈虗之母也。與同其姊。悟源
其姪女也。還西悟真。源之同輩也。一唱眾和。念佛者
以百計。因而作書致玉尺。招之東遊。以暢念佛之因。
實貞恒居士轉之也。初。貞恒為學使。差次乘人輿行
水中。忽聞木魚聲。久而不相離。數日矣。心異其故。途
中岑寂。心慮凝。試以阿彌陀佛四字微轉於胸喉
之間。乃木魚之聲。與佛應節。試速之。魚亦速。試緩之。
魚亦緩。乃累世之遠因也。其先寓泰。曾邀玉尺一見。
在呂四未見也。玉尺出家至杭。貞恒相見甚親。出力
以助刻藏之書者三年。久之。玉尺募刻般若等經。兼
立法雲經坊流通法寶。貞恒居士出力相助如初。然
常以為孔子之書。妙理本暢。或以注而反晦。於蕅益
之四書解。心嚮往之甚切。其卒以光緒戊寅。
<other>書徹如居士事</other>梅香國
張君昆弟在虞山。與刻經僧習。知刻經僧集諸稿以
成聞見錄。手書其先人事以付之。其詞曰。先父法名
今達。字徹如。少好道家書。既而疑其說之非究竟。求
內典讀之。曰。此真我身心歸宿處也。一意佛乘。棲心
淨土。年二十六。大病。持西方佛名不輟。一夕忽曰。見
佛光隱隱。我其往生乎。配厶孺人。以割股為求壽。病
尋愈。因避寇東鄉。禮問竹師。受八關齋戒。返故居。事
<pb n="390"/>
繁。課轉稀。同治六年病。持佛名。未及前之明快。家人
助力。乃安然逝。年三十八云。刻經僧見徹如居士手
鈔數種。精到絕倫。每有回向。輒偕二子書名。故其人
雖往。而一家與起於蓮修者甚純。未始非香光熏發
之力也。
<other>西園道人傳</other>楊省愚
道人。姓談氏。名廷楨。字凝生。西園其晚號也。世居常
州西門外。自幼沈靜。游鄉先輩王逸雲先生門。汪知
其不凡也。納為甥。弱冠。入邑庠。輸粟為教諭。殫心經
史。有濟世志。無何失偶。遂歸佛乘。宗教兼通。老宿目
為法器。晚更專心淨土。曰願學觀音度眾生。即䥴為
印。於城北鄉鄭陸橋創念佛社。信者甚多。同治某年
月日。感微恙。自知時至。曰。吾當西歸。眾涕泣請留曰。
無已。再住一年耳。預戒眾人念佛兩晝夜。眾請法語。
曰。接物勿高聲。忙中勿忘六字。勿破戒棄前功。如常
早課。堂中西向。加趺而逝。一晝夜始殮。危坐如生（淨
空曰。吾聞西園道人徃生有化佛垂手異香滿室之兆）。
<other>吉德興十三歲事</other>吉　母
小兒德興。年十三。姓吉氏。隷江都。生一年而喪父。自
勤於學。初不知有佛也。讀詩經論語古今文章而已。
病中無襍語。唯言穿衣著履。身是狀元。遂朗誦生平
所讀文字數萬言。命換衣服。曰。阿彌陀佛及觀世音
在空中來接。光緒五年正月十日辰時。念佛數聲而
逝。
<other>書奉化杭州兩居士事</other>德　修
奉化某居士。修淨土。冬夜。忽自言佛來。遂汗。披小衣
而已。妻以棉衣加之。擲地曰。吾欲往生。汝勿來擾。遂
念佛而逝（同治末年事）。杭州鄭元隆居士。法名得道。持素
念佛數年。光緒元年三月十二日。自知時至。命妻集
家人同聲念佛。以助其往生。念盡一枝香。遂微笑坐
脫。
<other>韓清塵小傳</other>張　寂
吾邑接待寺。自光緒辛巳。同人闡普仁截流大師遺
法。啟春秋念佛道場。其間䇿勵精進者不少。而梵音
清妙。悅可眾心者。必以韓君清塵為第一。清塵初奉
佛不甚明理。近歲閱淨土諸書。略識一心三觀旨。病
時見壁上現佛相。初文殊。次普賢。觀音。既而三聖畢
現。然迫于遇。未能全體放下。得善知識開導。乃省臨
終日。謂其妻曰。吾今日不起矣。毋相戀。惟一心念佛
自晨至夕。佛聲不絕。遂逝。後曇影之逝十四日。同邑
有方嫗者。亦于是月念佛而去。他無瑞應。惟氣絕而
頂緩云。

修西聞見錄卷三

<sarticle>修西聞見錄卷四</sarticle>

東土　雞園偶　集
<other>周婆事述（山庵襍錄）</other>無　慍
鄞縣寶幢寺周婆。修淨土。每正月不語不臥。暑則施
茶湯。盡一月。年七十餘。忽夢大蓮葉。滿覆寶幢。自持
念珠。經行其上。感微疾。鄰人夢幡葢入其家。黎明訪
之。婆已合掌念佛而逝。
<other>唐孺人母子緣述</other>（泰州）朱竹咸
今音老人唐氏。初以往生陀羅尼教其子玉尺成誦。
玉尺屢夢見大身人。金光赫然。一日問曰。人生必有
死乎。老人曰然。然則天地亦有壞乎。曰有。玉尺疑之
曰。天地壞時。人死時。別有不壞之境不死之身乎。且
未有此天地。未有此身。我在何處住。既有天地。既有
身。我從何處忽現此心。必有不待生而自足者在也。
玉尺有過。老人撻之。玉尺問曰。母與子一體乎。曰一
體。一體則母何為自撻也。老人笑而止。及玉尺入泮
娶妻。老人病且死。玉尺避兵警。老人精神現夢。玉尺
<pb n="391"/>
出家。老人歲歲入水陸道場。故知老人不壞之境。不
死之身。長在玉尺之上玉尺之左右。
<other>常熟某氏婦事述</other>石　麟
丁丑六月。有送摩利支天像於栟茶之妙香菴者。晤
徐君三人。好佛法。言其戚繆沈氏者。常熟人也。有義
母焉。生平好供養三寶。病中感夢。因為夫置妾。而自
力於修行。其夫惡口謗之。受嚼舌之報而死。沈氏愈
精進。臨終預知時至。具齋邀親友。自居首座。談笑而
逝。平生能前知。有火灾。命預作紙屋以代之。家人以
為癡。紙屋故不全。後果有火。獨焚其未有紙屋之數
楹。
<other>杯露記</other>（通州）李漢卿
長興朱保之妻曹氏者。虞山人也。初名妙曇。刻經
僧遊虞山。保之請主其家。曇出見。求菩薩戒。玉尺
未敢[ㄠ-ㄙ+?]也。姑語之曰。汝知清淨蓮花不易入。光華
暎帶之可也。易其名曰蓮暎。後於乙亥六月十八
日。偶過其家。蓮暎令其子。捧露一鍾進。玉尺曰。清
至此乎。明年曇遂病。病六閱月而卒。
<other>虞山蓮韻記</other>石　麟
常熟東南有王姓婦。年三四十矣。於同治辛未。聞
玉尺赴虞山。精誠來謁。蓮語曰。彼之欲見師已數
年。今適滿其願。見之後。於花嚴消息。踴躍能入。玉
尺借端開導。引入圓宗。俄而別作偈寄之。并勉其
子之讀書。甚悉。有五百金。欲作第一佛事。存於一
處。其卒也。友人不克踐言。可惜哉。婦某氏。法名蓮
韻。
<other>徐太夫人傳</other>徐國楨
太夫人。徐宮保女也。幼慈慧。適錢唐許刺史玉年。敬
順有婦德。遇三黨以恩禮。不因貧富異。待下無疾言
無怒容。生五子二女。皆貴顯。太夫人恭謹無奢念。自
減省以作眾善。冬棉夏藥。放生濟急。於三寶因尤盡
心力。人有以未來富貴祝者。應之曰。福報盡落輪回
也。吾唯求生西方以了生死。自署名曰印深子。自此
以後。每朝夕唯以念佛為娛。家人化之。故淨土法門。
復能盛行於三江淮海間。四方人苦於兵。而板輿所
至。每有安樂之想。葢隱隱保全無數矣。初以避兵警
故。寓通之呂四。其子靈虗子。與友人妙空子。及西來
徐子。法如汪子。幻有王子。以淨土圓義相切磋。靈虗
子有所悟。必入以告。故太夫人洞明事理。一意往生。
闔家既回向淨土。親族熏化。皆歸一願。葢指不勝屈
矣。同治甲子夏。習靜焦山。有太湖漁人。得彌陀像。夢
此像囑其獻於太夫人。因築香光樓以供。且書其兩
楹曰。寶地豁開心境界。江天妙寫佛音聲。可見其啟
發者甚多矣。乙丑七月夜。佛光明現於室。圓相燈火
共化為紅蓮花。大尺許。輝華掩映。初以為異。既而思
之曰。此殆以火中蓮花之義䇿我也。丙寅。在揚寓。夏
曰感微疾。愈兩月。忽曰。吾將歸矣。家人以為返杭州
去也。太夫人笑曰。非爾等所知。七月四日晡時。起盥
洗易衣服。自見光明滿空。異香充塞。光中有僧。著水
田衣。持錫杖。旁侍一童。作相近狀。乃召眷屬而告之。
且勖曰。我無[(ㄇ@人)/圭]礙。爾等皆念佛。自亦念佛。繼云蓮花
至。遂命將所誦西方公據二冊焚化。一時許。自云見
佛來迎。乃含笑仰視而逝。五日子時也。太夫人既卒。
室中有異香。頂煖竟一日。年六十九。
<other>許母徐太夫人別傳</other>唐持平
妙空鄭子。以念佛法門。唱於海陵。著書四十八篇。
傳於徐汪許三家之手。海隅淨土之風起焉。初赴
呂四館於呂東署。作四十八字以公諸同志。不論
貴賤老少智愚。各取一字而去。自製一字配之。以
為念佛之名。時許母徐太夫人。適拈深字。自製其
名印深。遂為許氏念佛之始。年六七十矣。謙遜慈
厚。不以富貴先人。而因之以修者甚眾。孫女悟源
其一也。若與同。若還西。若環真。若緣覺。若玉虗。若
<pb n="392"/>
雅奏。若正覺。若悟真。雖其中所造各殊。而精神炯
炯。往往能以淨土音聲。度出三界。許氏之親族鄰
友。引而益長。佛緣彌著焉。周旋久而成就多者。唯
靈虗。即其幼子云。深印老人有西方之兆甚多。或
以為堪希中品。噫。江樓夜課。眷屬滿前。何其盛。風
帆沙鳥。經聲梵唄。如一幅畫圖。不可即矣。
<other>喬夫人軼事</other>（泰州）陳　第
喬侍郎夫人某氏。深純篤志。淨願頗切。未知於第
一義何如也。而風聲甚遠。淨業中之英靈也。嘗至
一叢林。請僧代修大悲行法。僧集。夫人叩以觀中
詞義。僧茫然。夫人曰。願以異日。
<other>正覺子傳</other>蔣元亮
正覺。姓朱氏。江南人。許靈虗居士副室也。幼性敏。長
而恭順孝慈。年二十九。子方九歲。正覺遽以疾卒。疾
初作。佛事善舉。建力甚勤。久而生退轉。但以病為憂
矣。靈虗時醒其迷。一日忽謂靈虗曰。勢在必死。當何
處去。曰。本以往生為願。何頓忘之。正覺曰。然則須念
佛。由此精進。且曰。夙業來報。正念先疎也。一心直往。
眾苦皆離。方為好手。彌留際。靈虗為禮佛。侍疾者見
白光照正覺之面。正覺亦自言見蓮花。遂安詳而逝。
焚其平時所誦西方公據。火中現金光湛然。殮時頂
煖。
<other>書善一事</other>（泰州）趙大禮
善一。長白人。都轉如山冠九之夫人也。夫婦雙修。極
人寰之望。如在湖北。見玉尺所著彌陀注解。翻刻板
一副。存歸元寺。以故善一知玉尺之以華嚴觀作淨
土修也。玉尺以刻經故。渡錢塘。晤如於衢道署。如至
寺五次。玉尺赴署五次。善一每以華嚴淨土之義叩
焉。適其妹聖全死。期臨百日。請作佛事。玉尺為其說
華嚴十𢆯門。衢之僧俗。觀聽者傳為佳話。遂以刻經
之資。首助玉尺。為全部書本藏之第一檀越。善一之
生平。喜念佛及禮大悲行法。一日者。欲延玉尺至穆
菴。為女眾說法。玉尺未往。後遂以病卒於菴。不復見
也。先是玉尺未赴衢道署。善一預夢大身善財。故信
心甚至。善一既以淨業精純念佛而逝。杭之人與十
方聞者。多所感發。為一時女修之最卓卓者。
<other>彭定生立名說</other>（泰州）孫靈波
何以名定生也。自不肎信往生。而玉尺命名以慰
之也。費孺人陶瓊樓阿環阿瑩。為二林之眷屬。演
一脈之香光。數傳而後。兵燹。書籍散失。二林之風
猶存於其家。玉尺得見十六觀圖上二林親題之
截句。晤其曾孫菊初。及其第四第五曾孫女五即
定生也。告之曰。我與四方同志。已募刻二林先生
書。幾過半矣。有家藏。可出而見示。以引發眾生堅
信淨土之心。遂為宣五戒。勸助刻般若。兩三年中。
一發禪機。銳不可遏。其中親到處人不能知。相見
轉希矣。原其本力。自足生西。取第一義以為之骨。
則上品人也。
<other>蔣氏念佛記</other>（江都）夏智因
蔣氏。名蘭徵。如皋人適同邑卜姓。晚年道號貞一子。
生時。母宋夢香雲繞戶。淡妝仙子。握蘭入室而生。幼
端淑。言動以禮法。家有觀音大士像。虔誠禮拜。晨夕
無怠。事親孝。年十餘歲。兩以割臂肉救父危疾。喜讀
書。兼工吟詠。出語皆清妙。既嫁。孝於姑。姑卒。夫亦以
毀卒。蔣氏遂𢹂子。與母同居。督課之餘。勤心念佛。祈
母壽。中年。子卒。媳亦殉。教育遺孫。事必以禮。壽至九
十三。未嘗懈也。素修淨業。時有悟機。臨歿時異香發
於寢室。預知時至。含笑念佛。向西而逝也。未歿前。有
佛光照身。蓮花現前之異。并有異鳥如小鸞鳳。百千
相隨。飛集庭樹。三日大斂時。面色如生。手尚和輭。氣
作蓮華香。
<other>陶陸氏傳</other>（江都）熊潤生
陸氏。蘇州人。性慈善。夫陶某。子某。皆信佛。女證西。造
<pb n="393"/>
蓮花精舍。氏住焉。晨夕修淨業。同治癸酉。入夏至秋。
病不愈。食果。飲大悲水。謂子媳曰。我死。汝勿哭。多念
佛好。自知八月十日死。沐浴更衣。設香案。命家人轉
大悲呪四十八徧。不見餘像。但僧眾與韋䭾而已。遂
念佛而終。頂煖。室有異香。初名妙某。後改蓮依。志欲
佐玉尺刻經之事。雖未成。神明可用也。
<other>金寶恒臨行記</other>（江都）王　生
寶恒。江蘇金氏女。適某。年某十某。卒於江都課洲。
玉尺之赴課洲也僅矣。忽一日過草菴。寶恒來謁
有病矣。而心神尚清。玉尺示之以詩曰。子果雙離
業繫空。鐘聲琴韵大悲雄。飛來十面金剛手。不向
人間數落紅。寶恒得詩。神明精進。繫念淨因。無一
襍想。至於死。而依戀之心倍增也。其母遇一。因寶
恒而起。精進之心。亦至死不改云。
<other>天空子記</other>（如皋）石　麟
天空。袁氏女。適潘。性渾厚。有志於佛法。未充滿其
求。志益奮。思傾吐所有以助刻藏經。念念如是。久
而病熱。助刻之事。亦不能自專。顛倒中猶以此為
念。無二想也。嘗曰。吾聞玉尺將行魚。我死。精神隨
魚聲往來。終不離全藏之因也。噫。戔戔自修其淨
土。戔戔吝出其凡財。是一切眾生之通弊也。而天
空獨出手眼。雖死不衰。必朗朗乎遊淨土之中而
不滯者也。
<other>王才女</other>蓮　發
金陵王氏女。名才子。許字於人。婚時作種種言狀。
如天龍所附。三寶所加。日日如斯。遂為人說法。皆
慷慨中病。有出塵之風。不逾月而身死。此事。金陵
人以為狂亂也。細思之。定亂之形。非肉眼所知也。
此皆抱修行之志。為世法所牽。鬱久必發。遂兼前
業而并現。故或抗或墜。或歌或泣。如司馬君實。病
中夢語。皆關天下。生死大事。何能以狂亂埽之乎。
玉尺為回向彌陀。名曰神定。
<other>書張福音病中付託</other>（如皋）石　麟
如染香人。身有香氣。如子逃逝。雖憶何為。有德霖
徐氏女。與張女善。皆欲乘清風。鼓智翼。翱翔於虗
廓。張之中路而岐也。岐非其罪。人間世也。適丁矣。
病矣。死矣。未死而貪生。在生而求死。人情邪。非人
情邪。反覆之機。真𢆯之路。豈人天之所能測邪。其
言曰。我死。必倚玉尺為度脫。彼悲願之力大於人。
必能救我。及死而眾人擾擾。莫或依其言。久乃傳
於玉尺之耳。以為張有如是如是之說也。張之心。
張之身。張之妄。張之真。烏乎。張平生見玉尺無一
言。而神明則冥熏於蓮花香海久矣。故如是說也。
如是說也。不相違遠。同於形影。
<talk>慧雲吟并序</talk>（如皋）何琴軒
慧雲。茅氏女。居江都。與王姓同宅。隨寶禮寶智等。
棲心三寶。小小孺子也。不二年。智來告於玉尺曰。
雲已適人矣。俄而渡江省其母。玉尺見之。觀其容。
若有所欲言而未得者。未久彼亦渡江。後再來。玉
尺未及見。作偈寄之。慧雲持詩而泣曰。吾不復得
見師矣。返江南。不久而卒。慧雲有淨土願。娑婆非
所樂也。吟曰。
 草草娑婆寄此形  光華水月映天星 
 何時樓閣玲瓏住  長共虗空一片靈 
<other>聖寶傳</other>（泰州）周國定
人之麤妙。秉氣之或徧也。然密者或刻深而誤事。
疎者或慷慨以立功。則又何處定評哉。則以性天
厚薄之不同。而又以引生將來之遇合。臆。必矣。於
不知不覺之中。而猝為鬼病之所傷。使有心人不
能措手足於其間。固由其生生世世之決擇於法
門者淺也。然三寶深愍者此人。善知識之所必救
者亦此人。暫時之苦。將來之樂。其尺寸烏可以道
路計哉。彼明明斤斤者。至於寐夢之地不受欺。死
<pb n="394"/>
生呼吸間。尚未或讓人以尺寸。然明在世間。暗於
出世。則生平一切之明。皆獲暗報焉。非因果之相
妨。實造物者待斯人以不爽也。水陸之行於雞園
也。無特薦。其功之大者前列焉。每列以四人。皆有
功於三寶。無罪於娑婆者也。不然。有功力於全藏
者也。不然。其才志之大有可造者也。壬申之年。陳
孫氏聖寶與焉。七日聲光。龍天齊護。彌陀接引。徧
於虗空。有以卜其精神之早圓於法界矣（伊女慧
本。有志於修。亦童女中之傑出者）。
<other>崇順傳</other>靈通子
有奇氣者必有奇才。有奇志者必有奇遇。風雲雷
雨。未嘗無變化於虗空之中。而眾人不知。仰而視
之。去而忘之。迫而求之。疑而訝之。此雖日與神明
親。而不免昏暗之伏。吾於崇順之於玉尺見之矣。
當其初。虎率以聽。迨其後。他歧入而信願不濃矣。
命功也。儒術也。何嘗有一端非菩提之全力。但以
一門未徹之人而襍進之。其得力必希。而其害本
願也必重。然借其人之境。煉玉尺之關期。以成就
乎道場。并以引夫妙先子西方之一線。則斷斷乎
有餘也。反復進退。數年不能休。而終未忍自絕其
本願。論者以為空中大士。借水以行舟。而非正度
此人。秘密金剛之機。每不使人驟窺。而但以全乎
一時之作用。噫。斯言信乎哉。吾聞其背玉尺而不
能安。欲近事而又阻於吝者之眾。區區淨土。至命
終而猶眷念於心。葢襍氣未清。固不能揚上上之
清芬。步蓮臺而覲佛。勉成中下。可惜之機也。斯言
信乎哉（其家有妙先子者。能誦圓通品。與女土清即。相映發也）。
<other>樂淨傳（依許來稿縮本）</other>
樂淨道者趙宜人。許遂菴中丞副室也。幼頴敏。黑夜
飛鍼走線。遇佳山水。一往有遺世志。髮逆竄武林。𢹂
子西齋赴水。遇救不死。有老僧指引出。朝峨嵋。禮普
陀。師遂翁以求禪理。命名侍摩。聞靈虗念佛。歸心淨
土。坐中不見根身器界。佛號自空流出。風林水鳥。無
非佛音。聞紅螺悟和大師說諸經義。多觸發。戒名淨
證。自號樂淨道者。集眷屬課誦兼禪觀。有叢林風。佛
七領眾時。自謂如在定中。不自知為經行也。法雲寺
傾。發心修建。有放生湖濵見居民活剝羔羊者。歸述
其事。道人脫身裘永不服。石香禪宿。問念佛的畢竟
是誰。機滯。香痛下鉆錘。了凡首座問。人人有箇影子。
為甚步步踏不著他。屢答不契。愧甚。月餘疑情不釋。
一夕吹燈。大聲曰。踏著了也。嘗曰。參禪人易蹈空。念
佛人恒著有。真了悟者。隨願往生。萬牛莫挽。病增劇。
形消損。神炯然。坐九晝夜。知時至。囑後事纖悉無遺。
或曰。何不全體放下。答曰。早自空空。更教放箇甚麼。
西齋悲不自勝。道人曰。生死本是空花。癡兒何作此
態。心持哭失聲。道人笑曰。不要癡了。日午。請接引佛
像到。開目注視良久。自以手整巾。怡然逝。頂猶溫云。
<other>陸嫗事迹</other>申　報
蘇州閶門外三樂灣陸姓老嫗。年七十餘。好持齋念
佛。光緒丁丑二月十二日。忽自櫛梳沐浴。更換衣服。
危坐榻前。手持念珠。朗誦佛號。未幾。寂不聞聲。家人
至點燈後。呼其晚飯。不應。逼視之。則已閉目而圓寂
矣。
<other>寶定事述</other>石　麟
世人之善惡。可謂無憑哉。而人人妄欲憑之以各
酬其願。既酬而不能久。則又希仙佛賜我以長生
不死之地。幻哉心也。然三寶即妄點真。不作揀別。
故貪者滿其量。歉者助其力。無一眾生而不得其
所欲。佛恩哉。如必欲洞明淨土而後許其往生。往
生幾人哉。佛恩之難報第一也。以俗眼而衡得失
之輕重。幾疑事理之不可憑。而不知其各有憑依
之因。以滿足顯現其一時之果也。但彼雖滿量。佛
猶歉然。如兒哺乳。不知五穀。噫。吾於呂李氏寶定
<pb n="395"/>
之臨終不亂也見之矣。休談品位。且入蓮胎。此為
急務。
<other>楊氏</other>
楊氏。幼適鎮江吳姓。居北門。中年即喜茹素奉佛。
光緒丙子年。染疾。至十二月。困甚。其子明通。懇祈
地藏大士。願以己生平誦持之力。為母求生西方
淨土。并超脫母氏累劫冤親。楊氏心益感奮念佛。
至二十四日坐逝。年七十八歲。其子於其七期。請
眾人念佛。至第五日。燭上現蓮花佛像。同見者百
餘人。皆發信心。嘆其母子依佛之誠也。
<other>妙諦子銘（諦適華一年而卒）</other>（如皋）石　麟
江都東鄉花園溝樊氏之寄女姓姜名弟。弟諦音
近。故一名妙諦焉。諦如寉羽。如叢蘭。風雨霑之。而
不能暢其物之性。死矣。海天妙嚴兩精舍之人。哀
而祀之。以其心靈而志遠。初不以迹之滯而墮其
神也。神其來乎哉。銘曰。十六大士金剛。四四密護
四方。有菩薩名為金剛慈力迅疾灌頂。實與妙諦
位中名次相暎護而為吐解脫之光芒。妙諦心莫
哀。佛有風雨兼雲雷。令汝解脫還汝願。青青蓮萼
空中栽。性霽神融。一印同空。＆RJ-C977;字金色化現無量
壽。青黃赤白香潔微妙中。十身靈相寫浺瀜（寶華亦有
志。其戚也）。○（＆RJ-C977;梵書也讀若左）○（位次者以三十七聖圖占修行因果相也）
<other>船婦事記</other>（寧波）周蓮慧
船婦某。苦子媳於之逆。訴於船客。客教之以淨土法
門。且曰。精持佛名。不暇與惡人計長短。即現前解脫
也。船婦依而行。久之純熟。佛不離心。一切時皆以念
佛為境界。其病也。其死也。其琅琅然念佛而去也。殆
有聰明才識之流所不及者（客即孫居士某）。
<other>遇修傳（所適不善）</other>童葆澂
小兒女之作略。必戔戔於目前。然一見之餘。全神
得力。遂成畢生之遭遇。又不可以小兒女測之。必
謂出於他人之曲折以完其未竟之志。然不有本
因。則緣何自生乎。玉尺之懇切以為遇修者切矣。
往來其間。而必成全此遇修者。蔭本也。蔭本以曲
中之直。能自拔於流俗。懇懇勤勤。必欲致一人於
三寶之前。其心思誠第一。至於能感蔭本之出力。
而并深結夫第一緣。以永順乎道場。而棲神於善
知識之左右。雖一時遲鈍。而終古長通矣。此一切
世間男子之所或未然。而遇修乃獲此。不亦快矣
哉。彌陀攝受。萬品千倫。而於極可愍極可重極可
惜之孺子。將有不待其近前而速呼善來以引之
者。在此遇修歟。在此遇修歟。玉尺未代作佛事之
前。與遇修遇。立談不數語。每言其清純之氣。郁郁
然。非流俗中人也。
<other>書本一事</other>冒同慶
本一。姓陳氏。如皋人。幼靈緊。適同邑盧長齡。生二子。
能佐夫督其課甚勤。尤喜詩古文詞。年四十二歲。卒
於七月二十八日寅時。生於九日未時。癸亥年起信
心。己巳年歸依三寶取今名。遂相其夫理如皋刻經
局事。終其身。生平於玉尺所作夢遊五律十首。及同
邑蔣元亮無量壽佛十頌。最喜誦之。臨時預作一書。
命卒後寄磚橋。書中言。受玉尺教澤甚久。於第一義
未能直入。有愧師恩。然嚮往大乘。護持佛事。接引後
進。始終如一。今雖知死。然魂魄必赴雞園。佐佑刊刻
機緣。俟書本全藏之成也（病中每以未見大般若功成為憾）。玉尺於
盧宅暫庋般若經板者年餘。時本一與本音（即長齡）。每
結期於庋板之處。七日閱華嚴一周。玉尺題其門曰。
無心便入華嚴定。有福能生般若光。於華嚴不著有。
於般若不著空。此本一所服膺者也。靈勝一蓮。頗蒙
熏護。月潤意三人。則道場往來最習之伴侶。鏡閎靈
音時化等。淺深不一。交助發光。亦一時之盛矣。卒之
月望日。預知時欲至。十六七日。邀戚友敘別。十八日。
畫師來傳真。本一手取玉尺所書鏡影鐘聲閱之。至
<pb n="396"/>
西江月下半云。辛苦半生今欲厭。彌陀正念殷殷。指
示兒輩以示意（生平每恨人死多昏沈。又言修行人退。以臨終為最利害）。生平雖
未持戒律。而病甚則斷葷血。多食水果。不與家中人
依戀。雖至戚中婦女問疾。略答一二語。即垂鉤坐帳
中。不再語（二十五六七日。并幼子等。亦不欲其來見）。唯本音德涵（其長子）靈
勝（族女）鄧姓（舊婢）四人。念佛以送之。赴雞園水陸者二。作
生前七者一。拜吉祥天品七日者一。護刻經及及水
陸放生諸善事以十年。助刻續補修西聞見錄者錢
二萬。病中每云。我若有靈。終不離大般若經也。
<other>捨六根說</other>石　麟
觀人之死。可以知其生。生平之煉。臨終之驗。三世
如如一境也。本悟達第一義天。固不以死生論。周
潘以下。多未免起伏交參。女士中。若本一者。其足
以風乎。一以天明逝。每日常課。至卒之前夕猶不
虧。彌留數日中。或自言入佛宮殿樓閣。他無所見
也。臨終前。自言有師僧在門。問陳子雨孝廉女住
處。見此師入門。未久而卒。生平治家事。接物馭下。
精強第一。至用之以禦侮。亦不幸之一端也。然一
入於佛。因果不越絲毫。內釋外儒。坦然規矩。豈巾
幗中人乎。二十七日。猶至幼子新婚之室。二十八
日即逝。著衣時。有人勗以念佛。厲聲答云曉得。遺
囑去後不許哭。但焚香念佛。請師僧作繫念佛事
畢。乃殮。且曰。鏡影鐘聲寫本。長置靈位前。日日多
誦之以代供。嗚呼。六根齊捨。得力在平時。豈巾幗
中人乎（鏡影鐘聲有云。發願要實。觀境要虗。虛中之現境乃靈。實處之棲神最穩。久之純熟。
自然處處得力　又曰。用力不如用心。實處提得空。便是得力時候　又曰。自心起分別。日用中苦事也。
用心於天衣無縫處。非有分別。非無分別。修途中樂事也　又曰。靜中無有靜。故是真靜。動中無有動故
是不動　又曰。十分辛苦法輪開。龍藏光華出異才。但使英雄能卓識。玲瓏便現玉樓臺　又曰。熟處轉
生。生處轉熟。一點靈機。無邊寶脈　又曰。泠泠鏡裏寶燈雲。十面[廷-壬+(同-(一/口)+巳)]環識主君。妙訣從來無一字。勸人領
悟不聞聞　又曰。妙雨初洒。清風入微。靈靈一際蓮語芳菲　又曰。本一。汝近來功夫何如。沙永安定於
十一日雞園冥戒。戒名寶性。不著雲霞色更明。不餐煙火氣彌清。有人染得蓮香足。何用塵中說姓名
又曰。情量本有可破之機。機先機後。不隔一絲。拈起來便是。放下來便是。是中無有商量也　又曰。一脈
精神遠更良。玲瓏法界總香光。多多事業成何用。樓閣虛空趁晚涼　又曰。將一切心事放下。拈起來。要
用便用。萬法都靈。不可滯也　又曰。光陰不早了。要刷刮方佳　又曰。青青一脈是蓮修。人駐花嚴最妙
樓。獨有憑闌消息在。月華無際照神州　又病中命人補鈔玉尺詩云。飛來一片寶光音。十二根塵即是
心。多少月華齊吐露。半空花雨澹雲林。飛起靈心澹更長。世情消歇佛圖香。不妨滿現經綸手。王宇金颸
透晚凉。長途辛苦此應閑。面面光華識聖凡。又見一時真際遇。本來人不滯關山。雞竿揭起赦書來。天上
恩施又一回。好自商量真去住。莫將消息與人猜）。
<other>虞陽刻經處檀越季蓮音誄（并敘）</other>石　麟
季蓮音。常熟人。適同邑石氏。初號妙性。常居母家。性
嗜佛。受菩薩戒於刻經僧。為人樸實長厚。與王陳張
諸女士往來。與趙李蔣諸人暎帶。一時氣象蔚如也。
（王名皎月。陳名蓮語靈復靈開。張失名。又有王蓮韵周蓮芬）季姓曹姓朱姓。亦有
信心。同襄佛事（曹名妙明。朱名蓮暎。季即其母家妙圓等）。故刻經之處。亦
分設於虞山。雖曰范趙翁朱諸居士振其綱。藥妙諸
師啟其緣。而蓮音母女親族鄰友之熏發護助。其功
亦不細也。十年中。水陸道場。誦經呪。度亡靈。接引殷
殷。為常昭女修中之最第一矣。眾生不幸。娑婆長離。
光緒四年正月二十三日午時。於念佛聲中。安詳而
逝。誄曰。
 蘇杭靈秀  暢寫東南  靈而近樸  蘇之虞山 
 虞山之英  少女靈復  款款蓮音  同工異曲 
 乾坤清淑  有此瓏玲  感發人天  暎月銜星 
 化成文字  般若現前  空中得力  素貞天然 
（李姓）
<other>蔣姓事述</other>冒同慶
寶山范居士西民。曾館於常熟蔣氏。蔣之主婦。念
佛頗切當。間與趙李周諸女士相往還。視聽深隱。
人莫窺其際。似以禪那力為淨土之修者。其卒也。
與季蓮音相先後。
<other>安禪子哀詞</other>石　麟
其人藹然。其境蕭然。其志肫然。其氣頹然。其眷屬
盎然。其知識迢然。其年登八十一也蔚然。其願趨
<pb n="397"/>
四十八也依然。杳然其像。泠然其望。[鬱-山+止]然其向往
（本成悟真德愈等。善根各有淺深。皆眷屬之列）。
<other>光明成就論</other>石　麟
光明子。江都王氏。適姜。夫死。撫子成立。子又早卒。撫
及其孫。年老。乃志於佛。每赴雞園。向玉尺求蓮花圖。
以供課佛之用。於海天精舍往來。十餘年。姪曾孫女
王靈生。及其女僕靈安等。皆所引發也。姜王兩姓之
信心。光明肇其端。久而各隨其高下以為嚮往。本鈴
神融。其最純厚者也。年七十七。倍誦光明讚。持杖閱
三進屋。及庭。至檐下。置杖棒書而入。循循倍文。如孺
子。尤其不可及者矣。光明讚者。金光明經中一佛二
十諸天頌。以題於二十一軸之上者。皆長短詞句。其
出資助畫及道場襄事者若干人。以一句映一人。光
明子占得北天多聞之第四句。曰寶光飛集藥叉閑。
知淨土之因稍滯矣。卒後為禮大悲行法二七日。以
三十七聖圖占之。有金剛眼之兆。其即大悲接引入
西方蓮花部中歟。當習誦光明讚時。有人問之曰。汝
老矣。一心念佛。猶恐其緩。習誦光明讚。與娑婆諸天
結此幻因。何為者。光明子曰。我小乘習。長為玉尺所
訶。今此光明讚。勉而習之。以作將來之用。其用有三。
一。未生淨土。長為天所攝護也。二。能生淨土。長與諸
天宏揚妙法也。三。既生淨土。十剎度生。慧相現前。長
與同一事體也。
<other>附光明讚二十一首</other>
光明鏡。暎現本無方。圓滿虗空涵寶性。飛鳴樓閣帶
天香。身剎共悠揚（佛）。
寶鏡玲瓏三昧起。聰明富貴都超。殷勤培護不言勞。
澹濃齊佛韻。絃外眾音消　回轉人天成法會。千千
瓔珞難描。菩提光影剎塵交。虗空樓閣在。眷屬豈迢
遙（吉祥天）。
英銳無邊禪力透。獨標柔輭光芒。菩提化用本精良。
慧鋒兼手口。威德滿封畺　放下從來拈得起。寧論
地獄天堂。靈心四暎絕紛哤。樓臺燈鏡剎。天樂普鏗
鏘（辯才天）。
童真住。妙化本無私。點綴山河成畫稿。從容花雨寫
靈知。明月照人時（梵王）。
臨馭遠。威德四王欽。位寄中天超二地。芳傳十剎暎
千名。善法一堂熏（帝釋）。
真富貴。宮殿五雲間。香篋滿盛迦利好。寶光飛集藥
叉閑。人不滯關山（多聞天王）。
音聲起。大地及山河。目送手揮依佛久。移宮換羽感
人多。海印現娑婆（持國天王）。
花嚴會。不繫福城東。靜定光華天地外。玲瓏煙水畫
圖中。三昧火初紅（增長天王）。
神化滿。消息不言秋。萬品裝成銀色界。一珠飛動水
晶毬。圓極更周游（廣目天王）。
天金色。環暎妙高峯。自有光華標德相。豈無時節照
童蒙。暮鼓又晨鐘（日天子）。
無定相。宛似有心人。消盡閻浮增減謗。清涼秘密寫
精神。圓極是真身（月天子）。
奇特用。鎖索并鉤鈴。雷動風飛音有主。冰寒火熱境
無心。顯密共靈靈（火首金剛）。
玲瓏起。披閱大千圖。一片聖凡雲霧集。無邊燈剎眾
靈趨。隻眼勝明珠（摩醯首羅天王）。
精氣旺。神俊倍玲瓏。振作衰頹知見遠。總持部落法
畺雄。星旆動虗空（散脂大將）。
飛到也。菩薩是將軍。佛法僧伽涵寶潤。旌旛甲馬現
慈雲。恩念普同熏（韋䭾尊天）。
香花奉。圓滿更幾希。結實涵虗全有用。玲瓏窒礙兩
無依。寶相暎天衣（堅牢地神）。
回轉妙。曲直寫靈知。自有高華銜佛脈。更從依戀得
良時。美蔭豈遲遲（菩提樹神）。
彼此住無生。幻現生生用。五百英才聚一時。平等何
<pb n="398"/>
輕重　點化最通靈。愛惜方知痛。最小堪憐普護持。
法界慈威共（鬼子母天）。
日月自循環。運運開先路。無限崎嶇化作平。轉轉成
靈度　今古白衣新。脈脈童真住。多少含生望吉祥。
妙妙誰知處（摩利支天）。
雒誦眾龍名。神用真難測。第一威靈聖德全。風雨雲
雷色　飛動寶珠光。弱女先成佛。宮殿波生大海潮。
小慧蒼茫失（娑竭羅龍王）。
變現大悲靈。莫認空中畫。花事從來不著身。增減都
成罵　生死本無關。一悟千機化。冰火摧殘善惡心。
頃刻成聲價（閻摩羅王）。
<other>張瞿氏</other>梅香國
張瞿氏。常熟人。棲心淨土。避[寇-(敲-高)+ㄆ]東鄉。禮問竹為師。受
八戒齋。一年後。向西念佛而去。徵應不必奇。於不顛
倒中。可知彌陀聖眾之引也。
<other>曹母往生說</other>冒篤慶
事不必常見常聞也。亦不必求罕見罕聞也。機動於
中。境應於外。其神理之麤妙可知矣。曹母妙明者。常
熟刻經處友人朱保之居士之岳母也。保之信佛法。
好二林之書。其妻蓮映。求五戒。助理刻經事。久病而
卒。其母妙明繼之。妙明之去也。念佛之聲。自其口出。
達於室中。過戶庭而去。其精神之造詣可知矣。有疑
之者作種種說。折之曰。噫。萬法互有無。非有無也。彼
此相同異。非同異也。依他全託於圓成。得手何勞於
徧計。但脈脈之當心。自泠泠而得意。
<other>繆寶均所託二人銘</other>胡鏡之
玉尺涉世。獲交繆君。玉尺集古。繆述所云。修西一冊。
其光醲醺。繆有兩名。助此見聞。兩人事迹。名相各分。
已入錄中。蓮萼流芬。眾生不幸。盜犯斯文。文隨金杳。
其稿如焚。繆病以死。難致殷勤。煉石補天。但見祥氛。
爐煙非篆。空有香熏。優婆夷中。馥馥馚馚。
<other>還一之機</other>李　生
王本泠之祖母。寶瓔之姑也。法名還一。戊寅重陽卒。
其人神清氣靜。忍耐而志於修。每見玉尺。必煑天落
水為茶。勤勤奉之。歸三寶近十年。無一端之失。病不
數日。清淨因中。念佛而去。本泠與遇泠印霞同新等。
或念佛以助其行。或誦經以轉其識。甚難得也（本泠純乎
天真。粹然孺子。香光之熏發。不獨尤寶安冥受其益而已。本泠即於戊寅年雞園
水陸道場。致書玉尺。求作佛事。玉尺曰。佛事已多矣。
吟舊詩曰。柴門靜對三篙水。古鼎閑消一寸香。有約
不來緣底事。未應忘卻鼓音王。遂為還一製道場儀。
誦鼓音聲王陀羅尼。兼觀紇哩（二合）。＆RJ-CAC7;以密宗宏淨土。
此震旦之新機也。萬法同源。還一無難矣。
<other>鼓音聲王陀羅尼</other>
多你他（一）　婆離（二）　阿婆離（三）　娑摩婆羅（四）　尼地奢
（五）　昵闍多禰（六）　昵茂邸（七）　昵茂企（八）　闍羅婆羅車
䭾禰（九）　宿佉波啼昵地奢（十）　阿彌多由婆離（十一）　阿
彌多蛇（十二）　婆羅婆陀禰（十三）　涅浮提（十四）　阿迦舍昵浮
陀（十五）　阿迦舍昵提奢（十六）　阿迦舍昵闍啼（十七）　阿迦舍
離（十八）　阿迦舍達奢尼（十九）　阿迦舍提他禰（二十）　留波昵
提奢（二十一）　遮埵唎達摩波羅娑陀禰（二十二）　遮埵唎
阿利蛇娑帝蛇波羅娑陀禰（二十三）　遮埵唎末伽婆
那波羅娑陀禰（二十四）　婆羅毗梨耶波羅娑陀禰（二十
五）　達摩呻他禰（二十六）　久舍離（二十七）　久舍羅呢提奢
（二十八）　久舍羅波羅啼他禰（二十九）　佛陀久舍離（三十）　毗
佛陀波羅波斯（三十一）　達摩迦羅禰（三十二）　昵專啼（三十
三）　昵浮提（三十四）　毗摩離（三十五）　毗羅闍（三十六）　羅闍（三十
七）　羅斯（三十八）　羅婆正（三十九）　羅婆伽羅婆羅（四十）　羅娑
伽羅阿地他禰（四十一）　久舍離（四十二）　波羅啼久舍離
（四十三）　毗久舍離（四十四）　他啼（四十五）　修陀多至啼（四十六）
修波羅奢多至啼（四十七）　修波羅啼癡啼（四十八）　修離
（四十九）　修目企（五十）　達咩（五十一）　達達咩（五十二）　離波（五十三）
遮婆離（五十四）　阿㝹舍婆離（五十五）　佛陀迦舍昵求禰
<pb n="399"/>
（五十六）　佛陀迦舍求禰（五十七）　娑婆訶（五十八）
<other>書唐代軼事</other>女二十四孝傳
新安丐婦張李氏。貞觀中。年三十餘歲。貌尚美。扶瞽
姑以行乞。問之。曰。寡五年。僅此一姑。不忍捨也。姑性
燥愎。多罵詈。李忍受之。乞得必先以奉姑。自長飢餓。
有富室。欲以百金聘之。命媒伺其姑怒罵。從容諷諭。
李正色曰。願從婆婆死。不知其他。有少年投以銀及
衣飾。李罵而擲其物。姑沒。竭力葬之。乃削髮為尼。八
十八歲。端坐念佛而去（嗚呼。此真淨土中人也。世之泛泛念佛者。可以愧死）。
<other>朱孺人傳（梅君成瓚室）</other>楊省愚
朱氏。名荷寶。武進人。父銘和。以香為業。老年性轉
燥。唯孺人能得其歡。年十一。即能司饔餁。然既長
而如不勝衣。葢勞瘁過也。一日天暑。父急需香。而
工不在。孺人代磨。晝夜用力。遂嘔血。年二十歸於
梅。未一年而病死。庚午中秋後二日也。孺人和平
恭謹。而毅然不受物之遷。以父喪。多持經呪。遂染
香於淨土。絕葷血。至於捨命。淨念不忘也。
<other>梅戴氏德意銘詞</other>冒篤慶
梅母德意（年四十七光緒三年卒）。有子香國（香國赴杭州經局母死未及奔喪）。
母送子行。不聞子哭。不念其子。轉命其女（使長女性滿依海天
精舍修行以了生死）。卓哉此識。獨有千古（其卒時姪女慧香適至念佛人不約而同
者甚多羣以為異及母之二十七箇月喪服滿日玉尺適至其家遂為說冥戒此更非思議所能到）。
<other>蓮逸傳</other>石　麟
蓮逸。通州陳氏。適人而寡。依季姓以修。遇玉尺。受菩
薩戒。得今名。性渾厚安詳。每見玉尺。欲細詢所未聞。
不果。卒於光緒五年。淨業頗純。死不顛倒。年約四十
云。
<other>王葉氏傳</other>（常熟）張寶權
葉氏。余內祖母也。年二十一。歸余內祖蘊香王公。公
時勸以念佛。然上有舅姑。兼家事縈繞。弗克專也。年
四十二。為長子授室。遂置家事於不問。一心持佛名。
家饒於財。顧勤儉。恒以紡績所得。散之貧乏。兼作眾
善。年五十六。微疾。謂長媳曰。汝為我易衣履。諸子因
跪床前唱佛名。自亦朗誦不輟。合掌而逝。香氣滿室
中。蘊香公雖以念佛勸人。而溺於風雅。好流連詩酒
之間。或不能單提淨土（平時習氣如此。文人自古。往往以此而誤事業。況修行乎）。
然聞其臨終時。亦能唱佛名（此心地純善。境界平和。或眷屬所熏。或前生善
根當熟。往徃有臨終反勝於平時者。然未可以為例）。亦幸事也。寶貫。其孫女也。
為余道之甚悉。

修西聞見錄卷四

<sarticle>修西聞見錄卷五</sarticle>

東土　雞園偶　集
<other>序葉涵虗往生</other>（儀徵）徐　子
聞之玉尺曰。有一童女。修行淨土而去之獨早者。為
葉涵虗。未嘗見其人。於高居士處得其消息。噫。玉尺
未見。豈獨涵虗乎。玉虗子環真子正覺子等皆若見
若不見也。童女中。若其孝若素貞若蓮生等。欲見未
得見也。信芳在中蓮約等。死生能得力。而目前渺不
相知也。吾知玉尺之為人。言近而旨遠。殆非為一人
而發也。然涵虗去。而童女之繼起而去者。有數十人。
則涵虗之蹤。幾幾乎第一矣。
<other>團扇題詩記為韻之作</other>童葆澂
韻之。漢軍于氏女。父翰卿。以知府候補江南。為兩淮
運使書局提調。玉尺於同治八年。訪方君俊薛君壽
於書局。翰卿約會食焉。及期往。出紈扇示之曰。此圓
光中。乃予女韻之十三歲往生背面像也。為畫僧某
手筆。今請刻經僧題之。玉尺遂作序偈遺之而去。有
摹其扇以示諸道場老幼。聞風而起者。實不乏人。而
能德初王神遇。乃皆以童女十三歲念佛而逝。若繼
迹焉。則其機甚靈妙矣。韻之始生。父夢滿天霞光。故
<pb n="400"/>
小字霞官。三五歲即不食葷血。且慈仁戒殺。其性然
也。七八歲。即與諸兄弟別異器用。翰卿故取其帕以
拭面。韻之不敢言。亦遂不用此帕也。幼字梁。卒之年。
春日。梁有信云。俟韻之十五歲來親迎。韻之聞之。慘
然不樂。遂無人敢言者。或有人誤舉梁字。亦終日不
食。遂長悒悒。病於泰州。以六月某日坐而向西。喃喃
念佛。預言時日。及逝。期不爽云。
<other>題詩說</other>何琴軒
十三歲女往生圖。羅衣雙髻。背像現於圓光中。有
人題一絕。末二句云。傳得往生真面目。箇中消息
幾人知。圖不現面目。而詩云傳得面目。亦庶幾不
死於句下者。
童女中殉難者。以年近各省忠義錄而論。釆不勝
釆。但未必一一生平修淨土。故此書未能登入。有
志者釆為一書另行。亦有功於世之作也。
<other>陶十三齡入水陸道場說</other>（江都）吳小泉
有淨土之因而不免於遇之惡。亦世運所拘。而人
生之每有。激清風而起壯志。小兒女事耶。而何以
小兒女之往生能自決也。讀天下忠義節烈各書。
童女之自奮以全其節。而清奇濃澹之各極其致
者。有數百千名而未盡。陶女。鎮江人。殉於揚。不由
官書。而先達於玉尺之水陸壇場。得染香光。首趨
淨土。亦遇之不可及哉。
<other>圓淨子記</other>程宇光
圓淨。浙江武林人。父某。呂四場官。生八子。多信佛
者。其第五子名原。當玉尺在家時。為弟子。玉尺往
來裏河。高原引至其家。有兩人出拜稱弟子。一妙
淨。一即圓淨也。玉尺子初與語。有順而無難也。三
年不見。圓淨已嶄然見頭角矣。精神向往。頗在海
天。舛錯之機。現而不果。留滯海陵者一二年而卒。
卒之時。圓淨灑然清。毅然精進。有英氣焉。或曰。以
病瀉死。或曰。曾受戒於光孝寺。名望日起。往往有
人過訪之。娑婆幻影。不足記也。
<other>高大願事述</other>程宇光
玉尺之詣高氏也。妙益子引之。圓妙二淨出而拜
之。大願知之。未久而妙益子傳語。請代誦行願品
十卷。既誦之矣。未久而大願死。噫。其前知邪。相託
之深。如張氏子。而無眾人之隔也。行願之詞曰。能
於十方大苦海中。拔濟眾生。令其出離。皆得往生
阿彌陀佛極樂世界。大願以身世為苦。託玉尺循
誦十卷。其銳志往生也必矣。
<other>在中銘</other>冒同慶
許五女。不知其名。高廉道許道身之女也。女已字
人。不樂有家。長穆然深思。有出世之志。忽病。病則
不起。此超然於淨業故歟。其從父姊悟源。童真入
佛。至今猶在也。同治七年冬。玉尺為其說冥戒。名
之曰在中。銘曰。
 其中何所有  而曰在其中  蓮花第一枝 
 青青耐秋風 
<other>記聖全事蹟</other>蔣元亮
長白覺羅聖全。童女也。得玉尺之書於其姊善女
人善一之手。好之。其卒也。數千里之遙。將百日。信
適至衢道署。玉尺為之督佛事。且說十𢆯以暢寫
花嚴之神明。葢同治七年秋也。聖全靈靈之神。清
清之境。皎皎之志。落落之踪。真不可及哉。玉尺之
書。論修西之事者也。
<other>孫懷子讚</other>（如皋）蔣元亮
噫。德休死。貞專墮。山河大地千萬里。一顆明珠照不
破。獨有龍川旋氏使女孫懷子。打碎牢關。快得一死。
有心人聞之心歡喜。百年駒隙。何處是安然。昔年手
種花千朵。今日誰開第一蓮。不是蓮花心太苦。只因
攀折太無主。赤白青黃妙妙音。橫風吹斷西方路。西
方路。爾獨歸。非兩翼。心能飛（臨死。特以數珠挂頸。手持之）。
<pb n="401"/>
<other>上海烈女論</other>蔣元亮
以童女之身。而為強暴之所侵逼。固天壤之極哀。
而神明之所共憤。吾人欲合虗空法界。作金剛秘
密之一隻手。而全護之矣。乃又出於為惡婦之所
逼。以驅而納諸橫流黑水之中。弱女心光。圓月也。
一落影則全相都散。驚風闢水。半空雷雲。而月輪
不動。真佛子哉。受刃之奇。往生之助。嗚呼。真淨土
哉。
<other>琳誄</other>（泰州）孫靈波
寶新。丹徒嚴氏女。本名琳。卒於丹陽冰清橋之宅。
年未及二十也。平日心怯而志專。神靈而體薄。既
字於何。不樂有家。精心以入佛。父母徘徊之。寶新
恐不免於人間事。日夜憂愁。年餘。病不能起。自言
工力懈。無以對三寶。玉尺傳語慰之。然以父母未
能轉計。於口無所言。而心則決於一死。遂不起矣。
噫。人之入於世者多矣。而逃世相者亦復不易。寶
新誓以童真修。死於童真。復何憾焉。猶記某年佛
七之音。至今琅琅在耳。誄曰。蒼蒼者天。渺渺者佛。
膽怯心爭。終年兀兀。依依孺子。何嘗不靈。來趨樓
閣。水月天星（鏡影鐘聲內另有傳）。
<other>如願論</other>（常熟）程松嚴
可惜哉英靈之坐困也。日覩芳華零落而不可收
拾者滿於自前。故菩薩低眉。有不忍坐視之象。然
而無可如何也。逮事機舛錯。猶能收拾於臨終。則
歸馬殘旗。珍逾拱璧。世豈無破格憐才者。何以抱
大悲之心。無大悲之用。非如願負。負如願邪。如願
陳氏第六女。字李。夫死而奔喪。偃蹇數年以至於
死。十年前之如願。英氣卓然也。十年後之如願。暮
氣頹然也。至於天性不忘。終如本願。雖未能出而
大利於人。猶得先赴虗空樓閣。為水陸之賓。亦可
謂實不負名名不負實哉。臨去洒然。無多付囑。故
知其漸入真宗矣。
<other>翡翠骨頭記</other>（常熟）童葆澂
陳靈開。蓮語之第二女也。語欲送入海天為法侶。以
路遠未來。亦能作詩。與姊靈復。同留遺墨在焉。乙亥
年六月十一日。夢入冥。見三法司與之言修行事甚
悉。法司忽以劍畫地為深坑。命之跳。跳去即見花嚴
境界。彌勒云。我半月來。已換汝一副翡翠骨頭也。明
日疾。遂但飲水。至期午刻。見韋䭾來。遂落髮坐堂中。
自誦彌陀經。持珠念佛而去。或疑化為靈禽也。玉尺
曰。此樓閣中人也。翡翠二字。見樓閣懺中。同治辛未
寄玉尺書。中有一截句云。一念彌陀萬境真。含靈全
顯鏡心輪。泠泠寶脈華開好。樓閣虗空萬劫春。故知
其兆。已見乎詞。
<other>周靈開小記</other>（如皋）蔣元亮
靈開。邗江周女。有病。坐臥於室中。神明之地。若與
善知識遇。然不能拜。但稱之曰師。自述以告人。既
而悔之。曰。生死大事也。顯密權機也。有益身心。何
必告人。故人不知其詳。年餘遂逝。
<other>徐靈初</other>（常熟）童寶靜
徐靈初。泰州姜堰人也。年十三四。見玉尺。求依三
寶。心純而氣靜。每欲赴海天精舍。與諸童女慶元
初蓮蓮澄慈本等結往生淨土願。為境所牽。不得
往。猝然病死。葢厄於魔境而不能自伸者。童女最
多也夫。
<other>靈復傳略</other>（常熟）童葆澂
靈復。同邑陳氏長女。父早卒。母蓮語。妹靈開。皆信佛
門。復獨秀出如天人。年十五。聯姻未就。遇善知識某
公至。力救之。保其慧命。性絕慧。雞園水陸主法案所
用通論本一二三四卷。其手錄也。能詩。工於念佛。曾
與玉尺子商量念佛音聲有契。名之曰真。俄而不得
見者三年而死。其詳具見靈復哀詞中。以久病。於光
緒元年十一月逝。自云聞天樂鳴空。年方二十（復有自題
<pb n="402"/>
所書水陸通論二截句。見鏡影鐘聲。同治辛未寄玉尺一首云。大體從來未易原。含靈曲折況難言。心如明鏡
涵燈影。地角天涯總不暄。亦可見其用心之苦矣若海天之真子哀詞。萬玉哀鳴。有心人不能卒讀）。
<other>神遇願</other>（無錫）余　治
神遇。江都王氏女。居謝家橋。年十三。曾與同人發淨
土蓮花虗空樓閣之願。玉尺證明焉。忽一日病。不一
日而死。見於母之夢。母問汝何往。能得人身乎。答曰。
我有願在師前。終不受世間輪迴身也。噫。其生平操
作如成人。能代母勞。賢而且孝。姪女靈生。亦志向不
俗云。
<other>德初哀詞</other>石　麟
德初。江都熊秉悳之女。字於方。刻經處之分設於
如皋東門外也。曾即其寓宅之前賃屋焉。一日有
小兒女捧蘋婆果一盤。囑玉尺代為供佛。玉尺心
異之。越明年。其家人遂請入宅中。為二人說歸依。
其小兒秉德子某。其小女即德初也。是時年才十
二。告之以誦持。謹記之。聞其家人言。德初慈且孝
云。明年。刻經處將移南門內。既遷其物。七日而德
初病。宛轉數月。遂不起。玉尺將由如皋赴揚。猶未
發。前一夕而德初逝。又自言精神相依。望度甚切。
三呼玉尺而致意焉。可感也。詞曰。
 第一安心  死為上䇿  有不死者  更是何物 
<other>徐妙淨哀詞（并序）</other>（常熟）童寶靜
一行旅雁渡江時。十二闌干玉滿枝。淨極不知春
意煖。清涼猶唱卷中詞。玉尺何為而作也。非為聞
妙淨之亡乎。妙淨身小而志清。境仄而神安。遇奇
而迹快。隨母在安節局。年二十矣。不放成人衣。衣
如小兒裝。自言年方十數。噫。彼之自護童身而以
長大為患也久矣。玉尺屢叩其祈向。妙淨首肎。而
旁觀以為未然。猶昨日事也。而妙淨已離其夫之
家。已去其身之命。已完其空之神。天亦成之。人亦
順之。若空中神明之護助者。益以嘆人心之靈為
不可測也。作哀詞曰。吾不哀死者之去也。哀生者
之弗如。吾不哀逝者之短也。哀存者之永涉此長
途。音之哀兮如烏。淚之哀兮欲枯。心之哀兮如茶。
哀我生之轤轤。愧妙淨之天珠。噫
<other>亢寶安頌</other>石　麟
寶安。泰州亢氏女也。母心源。姊寶真寶銘。皆信佛。偕
其姪女遇泠。及王本泠。為童女修行之約。本泠之為
人洒然天事。而清迥[托-七+友]俗。遇泠從容入佛。精進稍次
焉。寶安度不及兩人。而銳志獨勝。初聞法歸依。即殷
殷求入。玉尺於泰州城東樓土。見之者再。每有著作
寄示之。率能披閱記憶。或舉大義以示同人。自紫雲
德霖而下。能精心讀書者。安其一矣。心源死。寶安病。
見童女四人來坐談。並招之遊。後又見其來。遂不起。
念佛之心。猶平日也。初。寶安有重病。聞念佛聲。則快
然無痛苦。惜未能深深入理。寫花嚴法界之精神。故
臨終之際。揀別於仙佛之路者甚嚴。於上上三心。或
未能融化。然可謂純心倚佛者矣。頌曰。
 神何其通  迹何其隔  有新著書  君以為食 
<other>覺鴻傳</other>（常熟）童寶靜
生如德懷。死如慧本。年之長少不必同。而同於修
修之遲速不必同。而同於淨。慧本拙乎哉。巧也巧
則不必能上上。其自處於中之上下乎。有才同於
德懷。年髣髴乎德懷。而一旦長往者。飛鴻度影。哀
咽江流。令人發不忍人之心。於梁氏之女亢切矣。
女名覺鴻。才十歲。能倍誦齋天所用一佛二十諸
天頌。音節甚清婉。習五教說等書。未及終事。而卒
於丁丑之十二月五日。年才十二。
<other>昌其孝讚（代玉尺作）</other>童寶靜
何以落落然而契也。何以斷斷然而係也。何以格
格然而憶也。死為習死。生為習生。習氣能人之之
生死。豈不能隔別人之平生。道在目前。人人不會。
衣中有珠。孰知其貴。以為遲一念而無妨。而不知
<pb n="403"/>
戈不屬於魯陽。以為通一語而未便。而不知機已
過乎閃電。香消爐冷鳥聲闌。一卷空存天地間。未
殉知己之葬。猶題私淑之銜。染香光。寄蓮位。音聲
中。有三昧。
<other>馬靈義讚</other>童寶靜
孺子兀於病。見善更相依。相依在何處。中心一念
微。宛然靈氣滿一掬。可憐擊碎玲瓏玉。宛然靈骨
委一丘。可憐隔斷廣陵舟。飛過長江二百里。不見
斯人見流水。月明千古長如此。本願寄彌陀。天涯
水不波。
<other>周艶芳傳</other>童寶靜
艷芳。周某某公孫女也。僑寓江寧。光緒三年。年二十
二矣。久慕淨修。持齋素。忽一日。家人定議。將以女許
字某門。女聞之。若無事者然。而密作送終布衣悉備。
四月三日。寓書於王女善靈之母。求寶塔圖等。書中
字句。若將遠行。王猶未介意也。家人將於二十五日
為女受聘。初九日先為女開齋。初八日。預命庖人購
鰣魚。女知之。微笑而已。中飯畢。自言微疾。閉戶寢。久
之不出。家人視之。已著新布朱履臥逝矣。面目青色。
或曰吞毒而死也。妙嚴精舍。有人在三聖菴。聞此事。
欲迎其魂歸為護法神。拈籤得許可告。又使善靈之
母。詳述講往之由。於三寶前申祝。六月九日。迎神而
祀之。以附於善妙龍李崆胴崔法珍分宜女之次。
<other>叢信芳讚</other>（如皋）石　麟
所遇者生身之父母兮。非此人之性耶。所寶者法
身之光明兮。有同空之鏡耶。三百里內。一紙書中。
何名何姓。言吉言凶。代白者邑中之繆。抱節者李
堡之叢噫。吾知之矣。仙骨不凡塵。佛心無俗韵。顛
倒大狂瀾。寫出無心定。無心定裏萬事休。蓮花香
海。一任神遊。有時點破虗空界。飛上花嚴第一樓。
<other>鼠灘張女議</other>蔣元亮
有彌陀之妙心矣。而力未呈也。有彌陀之全體矣
而用未充也。世人比比皆然。而張氏之女尤可惜。
志在修則竟修耳。弗遂矣。而有待焉。猶可也。更迫
之以死。天亦何心哉。人之故耶。己之故耶。照也未
破。強自逃於境界之外。清流之潔。寄此童女身。尚
足以風無盡重重之俗子。豈徒勵巾幗之志而已。
<other>李素貞讚</other>童寶靜
玲玲瓏瓏。不滯宗風。人境自隔。性量全通。有李素
貞。生於常熟。不受風煙。宛如珠玉。所結契者。大般
若經。其功未展。其心先靈。我思全藏。多兀於財。有
力有願。尚不克諧。君雖已死。長護佛書。煙水百城。
神明與俱。點化機宜。引緣來助。江北江南。一空一
素（空謂天空）。
<other>劉寶仁傳</other>（江都）熊潤生
寶仁。儀徵劉氏女。幼頴悟。喜讀父書。父覺成。好黃老
家言。晚年有悔心。復究心佛法。寶仁亦隨父兩轉。先
受菩薩戒於某寺。後其母立貞孝菴。復依母出家。光
緒丁丑春。感疾久之。自知不治。遂罄捨所藏。刻法輪
懺以莊嚴淨土因。九月十九日。受沙彌尼戒。即於病
榻前供佛像。起七念佛。眾既精勤。寶仁益感奮。至第
三日亥時。於念佛聲中。加趺而去。年四十一。
<other>秋雲墓碣</other>童寶靜
噫。此紫雲飛之友金陵陳氏女秋雲墓也。貧病中
年。欲同修而未逮。或時勉出與玉尺一見。見時示
以虗空樓閣之詣。謂念佛之家。宜通淨士花嚴為
一致。秋雲疑之。異日作書來問虗空樓閣之意。玉
尺馳書答之。盈一卷。因濕重體虗。遂至不復起。噫。
其講求之一念。猶新新也（一卷之書。名曰虗空樓閣。然屢屢刪增。不滯舊
說也）。
<other>錄修一軼事</other>石　麟
修一。通州李氏女。字朱。十三歲而朱卒。修一誓守志。
夫家不信之。曰。是幼稚何足徵。修一曰。若不信。我在
<pb n="404"/>
母家守過十年乃來。果二十三而往。三十三而卒。
修一作前生七於生死之際。戊寅夏日事也。遂卒於
五月九日晡時。其生也。七月一日子時。
其嫂修來。其隣修起。皆與修一母女先後入佛。
時好好形色。人不料其死。忽使人請其父母至作別。
先是數日不食。忽食粥。數日不語。忽言。初有汗。謂人
曰。此時不能念佛名。俟稍定。果以汗解後。琅琅念佛
而去。
自言見蓮花二朵。人問何以二。答曰。我一我母一（修一
兄。李漢卿淨土亦切）。
<other>童女哀詞（女幼失母。為周氏養媳。卒於戊寅夏）</other>楚　客
何其步清虗而直往兮。保一脈之天真。長離世之
喧卑兮。問佛國之長春。羌母與女相依而不遠兮。
（母卒數年耳）風聲流入乎玉尺之音輪。請從此修一行
以成三密兮。與千靈萬秀示樓閣之童身。
<other>曹蓮生像讚記</other>長　慶
常熟曹氏女名蓮生。字於人。不樂也。好佛。二十餘。病
卒。命工畫一童女形。道裝端坐。長指爪。握念珠。泠然
如生。刻經處既設。有以此像乞玉尺題讚者。玉尺每
向人言。此人似天道中人。吾為引魂魄入水陸道場。
歸於大淨土。何以故。靈氣具足。必能應也。玉尺讚中。
即以此意鼓舞其神明。且為其魂。先授菩薩戒。名曰
寶詣。
<other>月善小記</other>（寧波）周蓮慧
（亡養媳李月善。母王氏攜。此女。屬蓮慧之妻曰。為君媳我無憾矣。遂育於周。於經呪喜誦習。不精世務。謂
姑曰。大人何懇切於日用若此。光緒四年。年二十。夏五月。先吾母而卒。吾師玉尺閔之。為說冥戒。定法名
曰好音。嗚呼殆將西歸也）。
（石麟曰。此未與玉尺一面者也。次年春。玉尺為印所設經堂。則又為童女之可造者也。凝秀有神。曾一見
玉尺。欲求開示而未及。同堪惋惜者歟）。
<other>曇影道人傳</other>常熟吳寶叢
嗚呼。死生之際大矣哉。自非了當大事去來自在者。
必以信願持名。往生極樂為休息地。外此未有能解
脫苦輪者也。曇影道人者。同邑張氏女。張氏世奉佛。
有長洲彭氏風。道人年十三。即歸心淨土。禮玉尺師
受三歸。名寶芳。玉尺器之。勸閱大藏未果。十六斷葷
血。日課佛萬聲。十八得咯血疾。次年六月扶病受五
戒。越二月。吉祥念佛而逝。時光緒九年八月十三日
也。道人性溫靜。寡語言。不事女工。禪課之餘。手不釋
卷。從兩兄討論內典。輒至夜分。讀華嚴法華圓覺諸
經能解其義。又精研淨土十要。於台賢圓旨頗有會
心。染疾時。誦大般若經至二百八十卷。恐不能卒業。
力疾持誦。會常州李上善至虞。以一行三昧䇿勵同
志。道人師事之。淨念益堅。日課佛三萬聲。疾革迷悶
甚。設像牀前然臂香。猛誦佛名。聲盡氣漸微。即之逝
矣。是辰告其兄寂曰。頃得夢。知今日決生安養。不勝
歡喜。常州李上善。亦於是夜定中見道人來別云。蒙
觀音接引。已得中品下生矣。噫。苟非生時信願之堅。
行持之切。臨終正念。烏能彰彰若是。遺言祝髮。以道
裝殮。捨所受用。刻華嚴大鈔五卷。從之有遺詩一卷。
錄其懷淨土四絕云。諦觀安養境澄清。佛日常開不
夜城。鳥語花香齊說法。洗心寂聽悟無生。琉璃地上
禮金仙。妙法親聞聖口宣。宴坐澄觀纔頃刻。娑婆已
歷百千年。彌陀願海廣無邊。憶想慈容即現前。何處
關山能阻隔。盡虗空界現金蓮。八萬四千大總持。一
門一行妙難思。他年得與蓮池會。曠劫修行也未遲。

修西聞見錄卷五

<sarticle>修西聞見錄卷六</sarticle>

東土　雞園偶　集
<other>朱道人事略</other>雲陽子
朱道人。丹陽民也。為本縣昌國寺司香火。齋戒念佛。
<pb n="405"/>
人咸敬信之。忽一日。謂鄉城諸相識曰。我欲化汝等
薪一把。積之以焚我身。或笑之曰。汝圓寂耶。若不自
焚。我等來焚汝。至期大眾都集。道人中坐。徐起坐薪
上。命眾舉火。眾不忍。乃自焚焉。昌國主人奔而赴其
前。道人心忽飛出。主人哭而滅其火。納其心。全身皆
不壞。乃鎔金以加其上。人皆見道人。坐雲中。鳴魚西
去。凡地方有警。人皆預見道人。坐雲中擊木魚。聲聲
入聽。
<other>鄭抱因</other>周國定
抱因。揚州鄭氏子。為酒工。棄而傭於廟。不樂也。自投
而歸於玉尺。願侍左右。然光不定。又慕襍教某而聽
其講。以為念佛不必出聲。遂一病而不能念佛以至
於死。抱因為人。頗有心於布施接引。於念佛尤力。每
天寒四更。在雞園彌勒殿繞案而誦佛名。聲搖搖如
大地微動。玉尺心喜之。乃以同住中有一先輩。恨其
妨於睡。止其高聲。遂[鬱-山+止]然不自伸。故非人得其便。引
而致之襍教之前也。後玉尺為彼供燈鏡誦大悲呪。
呼其名。七日。然後大作佛七以拯其魂爽。抱因之淨
土。本在空中。無有障也。
<other>一切人能成聖用說</other>鄭應房
凡工匠之作佛像者必生天。故刻帝釋書之人。或轉
身入忉利天。得小部署。此理之常。無足怪者。黃生打
鐵而往生。彼是修得。非報得也。報得者自不知。修得
者自知之。一有心一無心也。
<other>書姚佛度事</other>楊省愚
常州三河口老農姚佛度。不食葷血。喜行方便利益
事。眾避紅巾。老弱疲於行。佛度挺身負之竄。往來救
脫數百計。寇退。富室設粥局。佛度往。司事者曰。汝來
食粥乎。蓋以其衣藍縷也。佛度曰否。我來輸粟。則磬
所有以濟人。謂人曰。越日西行矣。及期。端坐而化。
<other>書江陰某甲事</other>楊省愚
江陰某甲以技自食。碌碌也。遇西園道人。方以淨土
書四散勸人。某聞風而起。遂半日治生。半日行持。路
中亦佛聲不絕。忽一日謂人。吾七日後往西。遂精進
一室。飲水。稱佛名。及期坐逝。同人置缸中。匇匇避寇。
三年後。啟缸視之。全身不朽。

修西聞見錄第六

<sarticle>修西聞見錄卷七</sarticle>
東土　雞圓偶　集
<other>鼠事</other>長　慶
咫觀老人。初不信佛。玉尺密祈彌陀加被。已數年矣。
赴浙闈。隨老人至上天竺。觀音冥力轉其機。是夕老
人夢一庭花開。手持鰣魚半尾附玉尺。將帶烹之。一
百日中。發心念佛。遂漸次斷菸酒葷血。勤閱大乘典
籍。館麻村將十年。居停家有鼠。靈然默受熏染。坐化
不朽。老人取歸。裝金。日供香一枝。曰。此亦善知識也。
至今鼠像在海天精舍。修淨業人每見之。多欷歔感
愧者（海天精舍一名放生菴）。
<other>蜈蚣說</other>玉清生
物之獲益於人也。雖一時之靈蠢因殊。而累劫之真
光平等。略栽一粒。便獲參天。無足怪也。蓮池。淨土中
人也。出門見童子以竹篾弓蜈蚣之身。哀而贖其命。
他日蓮池對客說法。蜈蚣能來聽之。事閱多年。而因
非偶爾。其化為人天妙相以趨淨土也久矣。
<other>化鳥神物能超淨穢說</other>李　生
凡有般若心而不能勝出。口才利。善根顯。幻帶惡業。
誤失人身。轉世或作天鳥而說法。若帝釋之象。神通
全與天同。非其餘神象之可及。龍王上首。至超地位
而有餘。神神交參。真假莫測。非但西方鳥為彌陀化
作而已。又若阿彌陀佛。入三十七聖曼拏囉中。轉名
觀自在王。即乘孔⿱少隹以表自在。不坐蓮花。此鳥此佛。
<pb n="406"/>
一耶二耶。大吉祥天。一切清淨。自然而有六牙白象。
以鼻絞馬腦瓶。傾諸珍寶。灌於頂上。又何自來乎。嘗
言輪王為一切凡中自在。其眷屬靈純者為兵藏女
寶。其襍作者化為象馬之類。此五類有情。往昔與輪
王。雖曰同願。而行之出入大矣（又如一字頂輪王。應念而現七寶。其男女
蠢靈。非實非虛。純乎聖凡。然化中亦一一有因也）
神物之乘願輪而超淨穢者。仗他力成就。或自不能
知。世之愛鳥愛貓愛鼠愛犬。惜未能轉此愛心。為所
愛眾生作＆RJ-CAC7;字種紅玻瓈色觀。以引作蓮花種族。或
自身入於物類之中。為上首。獲勝報焉。真下劣之可
哀矣。
＆RJ-CAC7;讀若紇哩（二合）。阿彌陀佛蓮花部字種。觀之。大有
神力紗用。

修西聞見錄卷七（終）

<article id="n1553">天聖廣燈錄</article>

福州開元禪寺住持傳法賜紫慧通大師　子
一謹募眾緣。恭為今上　皇帝。祝延　聖壽。文
武官僚。資崇　祿位。圓成雕造　毗盧大藏經
板一副。旹紹興戊辰閏八月　日　　謹題。

<other>天聖廣燈錄都帙目錄　　　<bz>〔宋實〕</bz></other>

天聖廣燈錄卷第一
　　敘天竺釋迦佛下錄
　釋迦牟尼佛
天聖廣燈錄卷第二
　　天竺祖師八人
　第一祖摩訶迦葉尊者　第二祖阿難尊者
　第三祖商那和修尊者　第四祖優波毱多尊者
　第五祖提多迦尊者　第六祖彌遮迦尊者
　第七祖婆須蜜尊者　第八祖佛陀難提尊者
天聖廣燈錄卷第三
　　天竺祖師七人
　第九祖伏馱蜜多尊者　第十祖脅尊者
　第十一祖富那夜奢尊者
　第十二祖馬鳴尊者
　第十三祖迦毗摩羅尊者
　第十四祖龍樹尊者
　第十五祖迦那提婆尊者
天聖廣燈錄卷第四
　　天竺祖師七人
　第十六祖羅睺羅多尊者
　第十七祖僧伽難提尊者
　第十八祖伽耶舍多尊者
　第十九祖鳩摩羅多尊
　第二十祖闍夜多尊者
　第二十一祖婆修盤頭尊者
　第二十二祖摩拏羅尊者
天聖廣燈錄卷第五
　　天竺祖師五人
　第二十三祖[鴳-女+隹]勒那尊者
　第二十四祖師子尊者
　第二十五祖婆舍斯多尊者
　第二十六祖不如蜜多尊者
　第二十七祖般若多羅尊者
天聖廣燈錄卷第六
　　中國祖師一人
　第二十八祖菩提達磨尊者
天聖廣燈錄卷第七
　　唐朝祖師五人
<pb n="407"/>
　第二十九祖慧可大師　第三十祖僧璨大師
　第三十一祖道信大師　第三十二祖弘忍大師
　第三十三祖慧能大師
天聖廣燈錄卷第八
　　中華第三十三祖慧能大師下法嗣
　潭州南嶽山觀音院懷讓禪師
　　潭州南嶽山觀音院懷讓禪師下法嗣
　江州馬祖道一大寂禪師
　　江州馬祖道一大寂禪沙下法嗣
　洪州百丈山大智禪師
　　洪州百丈山大智禪師下法嗣
　筠州黃檗鷲峯山斷際禪師
天聖廣燈錄卷第九
　洪州大雄山百丈智海禪師
天聖廣燈錄卷第十
南嶽山懷讓禪師第四世
　　筠州黃檗山希運禪師法嗣（一人見錄）
　鎮州臨濟院義玄慧照禪師
天聖廣燈錄卷第十一
　鎮州臨濟院義玄惠照禪師
天聖廣燈錄卷第十二
南岳觀音院懷讓禪師第五世
　　鎮州臨濟院義玄惠照禪師法嗣（十人見錄）
　魏府大覺禪師　鎮州寶壽沼禪師
　鎮州三聖惠然禪師　齊聳禪師
　定州崔禪禪師　鎮州萬壽禪師
　涿州秀禪師　魏府興化存獎禪師
　幽州譚空禪師　浙西善權徹禪師
天聖廣燈錄卷第十三
南岳山懷讓禪師第五世
　　臨濟惠照義玄禪師法嗣（十四人見錄）
　雲山禪師　襄州歷村禪師
　金沙禪師　鄂州灌谿志閑禪師
　滄洲米倉禪師　新羅國智異山禪師
　允誠禪師　𣵠州尅符道者
　桐峰庵主　杉羊菴主
　虎谿菴主　覆盃庵主
　定上座　奯上座
天聖廣燈錄卷第十四
南嶽山懷讓禪師第六世
　　魏府大覺禪師法嗣（四人見錄）
　廬州大覺禪師　廬州澄心閩德禪師
　荊南府竹園山禪師　宋州法華院禪師
　　鎮州寶壽沼禪師法嗣（二人見錄）
　汝州西院思明禪師　鎮州第二代寶壽禪師
　　鎮州三聖院然禪師法嗣（一人見錄）
　鎮州大悲禪師
　　𣵠州剋符道者法嗣（二人見錄）
　鎮州談空禪師　際上座
　　魏府興化院存獎禪師法嗣（五人見錄）
　汝州寶應禪院顒禪師　淄州水陸禪師
　太行山禪房院克賓禪師
　魏府天鉢禪師　守廓上座
　　鄂州灌谿閑禪師法嗣（一人見錄）
　池州魯祖山教禪師
天聖廣燈錄卷第十五
南岳山懷讓禪師第七世
　　汝州寶應禪院顒禪師法嗣（二人見錄）
　汝州風穴山延沼禪師　汝州頴橋安禪師
天聖廣燈錄卷第十六
南岳山懷讓禪師第七世
　　汝州西院思明禪師法嗣（一人見錄）
　郢州興陽山靜禪師
<pb n="408"/>
南嶽山懷讓禪師第八世
　　汝州風穴山延沼禪師法嗣（四人見錄）
　汝州廣惠禪院真禪師
　汝州寶應禪院省念禪師
　鳳翔府長興禪院滿禪師
　潭州靈泉院禪師
南嶽山懷讓禪師第九世
　　汝州寶應禪院省念禪師法嗣（四人見錄）
　汝州首山乾明院懷志禪師
　汝州葉縣廣教院賜紫歸省禪師
　析州鐵佛院智嵩禪師
　汾州大中寺太子院賜紫善昭禪師
天聖廣燈錄卷第十七
南岳山懷讓禪師第九世
　　汝州寶應禪院省念禪師法嗣（八人見錄）
　襄州谷隱山蘊聦禪師
　并州三交承天院賜紫智嵩禪師
　汝州廣慧院真惠元璉禪師
　劍門黃檗謐禪師　池州仁王處評禪師
　隋州智門迴罕禪師　潭州南臺契曠禪師
　襄州鹿門賜紫惠昭山主
　　汝州葉縣廣教禪院歸省禪師法嗣（二人見錄）
　汝州寶應禪院法昭禪師
　唐州大乘山惠果禪師
　　汾州太子院善昭禪師法嗣（二人見錄）
　汾州太子院道一禪師　筠州東禪院守芝禪師
天聖廣燈錄卷第十八
南岳山懷讓禪師第九世
　　汾州太子院善昭禪師法嗣（四人見錄）
　袁州南園山楚圓禪師　滁州瑯瑘山惠覺禪師
　唐州龍潭智圓禪師
　蘄州龍華曉愚禪師（語句不錄）
　　襄州谷隱山蘊聦慈照禪師法嗣（十人見錄）
　果州永慶院光普禪師　襄州鳳凰山了同禪師
　桂州壽寧禪院惠靈禪師
　江陵府竹園山法顯禪師
　彭州永福院延照禪師　唐州大乘山德遵禪師
　鎮國軍節度使撿校太保駙馬都尉李遵勗
　蘇州洞庭山翠岩禪院惠月禪師（所有言句列從緇錄）
　湖州景清禪院居素禪師
　覺圓上座
　　汝州廣慧院真慧元璉禪師法嗣（一人見錄）
　翰林學士工部侍郎楊億
　　袁州南圓山楚圓禪師法嗣（二人見錄）
　潭州道吾山真禪師（語句不收）
　普照禪師修戒
天聖廣燈錄卷第十九
吉州清源山行思禪師法嗣第七世
　　韶州雲門山文偃禪師法嗣（一十四人見錄）
　韶州雲門山法球禪師　韶州廣悟禪師
　韶州長樂山政禪師　韶州佛陀山遠禪師
　韶州鷲峰山韶禪師　韶州淨源山真禪師
　韶州披雲山禪師　韶州月華山禪師
　韶州雙峯山真禪師　隋州雙泉山郁禪師
　連州慈雲山深禪師　廬山化城鑒禪師
　廬山護國禪師　廬山慶雲禪師
天聖廣燈錄卷第二十
吉州清源山行思禪師法嗣第七世
　　韶州雲門[匚@千]真文偃禪師法嗣（二十三人見錄）
　岳州永福朗禪師　郢州芭蕉山弘義禪師
　郢州趙橫山禪師　郢州纂子山庵主
　信州西禪欽禪師　廬州東天王廣慈禪師
　廬州南天王海禪師　廬州北天王微禪師
<pb n="409"/>
　筠州黃檗山禪師　桂州覺華普照禪師
　益州鐵幢覺禪師
　新州延長山禪師（後住龍景山院）
　眉州福化充禪師　眉州黃龍山禪師
　眉州西禪光禪師　蘄州北禪悟同禪師
　衡州大聖寺守賢禪師　舒州天柱山禪師
　韶州龍光山禪師　觀州水精院宮禪師
　頴州羅漢[匚@千]果禪師　隋州智門山法覲上座
　韶州雲門山朗上座
天聖廣燈錄卷第二十一
吉州清源山行思禪師第八世
　　鼎州德山圓明密禪師法嗣（一十四人見錄）
　南岳山南臺寺懃禪師　鼎州文殊山應真禪師
　鼎州德山柔禪師　鼎州德山紹晏禪師
　鼎州文殊山寬禪師　鼎州普安山道禪師
　巴陵乾明普禪師　郴州乾明自興禪師
　渝州進雲山禪師　岳州乾明普禪師
　興元府中梁山崇禪師　鄂州黃龍志愿禪師
　峨嵋山黑水寺承璟禪師
　益州東禪秀禪師
　　隋州龍居山明教寬禪師法嗣（一十三人見錄）
　蘄州五祖山師戒禪師　蘄州四祖山志諲禪師
　蘄州廣教懷志禪師　襄州興化奉能禪師
　唐州天睦山惠滿禪師　鄂州建福智同禪師
　江陵府福昌重善禪師　舒州龍門山仁永禪師
　襄州延慶本禪師　唐州福安山惠珣禪師
　鼎州大龍山炳賢禪師　隋州雙泉山瓊禪師
　自巖上座
天聖廣燈錄卷第二十二
吉州清源山行思禪師第九世
　　韶州白雲山實性祥禪師法嗣（一人見錄）
　韶州白雲山福禪師
　　韶州舜峰山韶禪師法嗣（四人見錄）
　磁州桃園山曦朗禪師　安州法雲院智善禪師
　韶州鄧林山善志禪師　韶州大歷山志𦖟禪師
　　觀州青城山香林澄遠禪師法嗣（二人見錄）
　復州崇勝光祚禪師　觀州青城香林信禪師
　　隋州雙泉山郁禪師法嗣（二人見錄）
　鼎州德山遠禪師　襄州含珠彬禪師
　　襄州洞山守初禪師法嗣（六人見錄）
　南岳山福嚴雅禪師　岳州乾明睦禪師
　鄧州廣濟同禪師　韶州東平山洪教禪師
　安州延福處瓊禪師
　潞州承天寶周禪師（機緣語句不收）
　　岳州巴陵鑒禪師法嗣（二人見錄）
　襄州與化順禪師　靈澄上座
　　金陵清涼山明禪師法嗣（二人見錄）
　廬山崇勝御禪師
　吉州西峰豁禪師（二人機緣語句不錄）
　　南康軍雲居山深禪師法嗣（一人見錄）
　廬山蓮華峯詳山主（機緣語句不收）
天聖廣燈錄卷第二十三
吉州清源山行思禪師第九世
　　鼎州文殊山應真禪師法嗣（一人見錄）
　筠州洞山曉聦禪師
　　南嶽山南臺懃禪師法嗣（二人見錄）
　汝州高陽山法廣禪師　潭州石霜山節誠禪師
　　蘄州五祖山師戒禪師法嗣（九人見錄）
　蘄州三角山懷澄禪師　筠州洞山自寶禪師
　蘄州十王懷楚禪師　蘄州義臺子祥禪師
　舒州海會顯同禪師
　廬江西禪文岫禪師（已上四人機緣語句不收
　　蘄州廣教懷志禪師法嗣一人
<pb n="410"/>
　蘄州興化友清禪師（機緣語句不收）
　　復州崇勝光祚禪師法嗣（三人見錄）
　襄州延慶山子榮禪師
　蘇州洞庭翠峰沖顯禪師
　黃州護國崇壽禪師（機緣語句不收）
　　峨嵋山黑水寺承璟禪師法嗣（一人見錄）
　峨嵋山黑水寺義欽禪師
　　鼎州德山紹晏禪師法嗣（一人見錄）
　鼎州德山志先禪師
天聖廣燈錄卷第二十四
吉州清源山行思禪師第七世
　　洛京靈泉院歸仁禪師法嗣（二人見錄）
　郢州大陽山堅禪師　襄州石門山遵禪師
吉州清源山行思禪師第八世
　　襄州廣德山第二世延禪師法嗣（一人見錄）
　荊門軍上泉院吉禪師
　　鼎州梁山緣觀禪師法嗣（六人見錄）
　鼎州梁山第二世巖禪師
　潭州雲巖山清眺禪師　澧州藥山利昱禪師
　鼎州羅紋得珍山主　夾山大哥和尚
　襄州石門山惠徹禪師
　　襄州石門山惠徹禪師法嗣（一十二人見錄）
　襄州廣德山智端禪師　潭州北禪寺顯禪師
　滋州桃園山雲嶼禪師　潭州北禪寺懷感禪師
　舒州四面山寶津禪師　襄州廣德山重智禪師
　鳳翔府青峯山義誠禪師
　永康軍景德院真禪師
　興元府廣教院紹榮禪師
　嘉州承天院義懃禪師　同州饒益寺法華禪師
　襄州石門山師筠首座
　　郢州大陽山堅禪師法嗣（一人見錄）
　潭州北禪寺契念禪師
吉州清源山行思禪師第七世
　　鼎州梁山巖禪師法嗣（一人見錄）
　鼎州梁山第三世善冀禪師
　　襄州谷隱山契儼禪師法嗣（五人見錄）
　襄州谷隱山契崇禪師　襄州谷隱山法誨禪師
　襄州開解山重慜禪師　襄州鷲嶺院懷堅禪師
　蘄州懷令禪師（機緣語句不收）
　　襄州谷隱山紹遠禪師法嗣（一人見錄）
　鄧州廣濟院守方禪師　隋州護國院崇寶禪師
　懷安軍雲頂鑒禪師　潭州道吾山契詮禪師
　襄州廣德山慧遠禪師　澧州層山善來禪師
天聖廣燈錄卷第二十五
吉州清源山行思禪師第九世
　　郢州大陽山警延明安禪師法嗣（九人見錄）
　蘄州四祖山惠海禪師　郢州興陽山清剖禪師
　復州乾明禪院機聦禪師
　襄州白馬山歸喜禪師　衡州崇勝院智聦禪師
　南岳福嚴院審承禪師　南嶽大廣禪院隆禪師
　廣州羅浮山顯如禪師　蘄州靈泉院處仁禪師
吉州清源山行思禪師第十世
　　南康軍歸宗詮禪師法嗣（一人見錄）
　相州天平山第四代契愚禪師
南嶽山懷讓禪師第七世
　　郢州芭蕉山惠清禪師法嗣（一十二人見錄）
　郢州芭蕉山遇禪師　郢州芭蕉山圓禪師
　郢州興陽山法深禪師　郢州子陵行齊禪師
　彭州承天院辭確禪師　桂州壽寧院善義禪師
　郢州林谿山徹禪師　興元府牛頭山精禪師
　益州覺城院信禪師　郢州芭蕉山閑禪師
　郢州芭蕉山迴遵禪師
　郢州子陵山超禪師（機緣語不收）
<pb n="411"/>
天聖廣燈錄卷第二十六
南嶽山懷讓禪師第八世
　　彭州承天院辭確禪師法嗣（二人見錄）
　益州□慶禪院海淵禪師
　潤州羅漢院繼宗禪師
吉州清源山行思禪師第七世
　　鼎州大龍山洪濟禪師法嗣（一人見錄）
　澧州欽山如靜禪師
吉州清源山行思禪師第八世
　　安州白兆山通慧禪院懷楚禪師法嗣（一人見錄）
　江陵府承天禪院寶昭正覺禪師
吉州清源山行思禪師第九世
　　江陵府承天禪院寶昭正覺禪師法嗣（十一人見錄）
　果州青居山靈泉皓昇禪師
　郢州林溪山興教居祐禪師
　江陵府開福寶賢禪師　袁州崇勝志圭禪師
　鄂州黃龍山思卿禪師　澧州夾山省宗禪師
　江陵府彰法悟顯禪師　澧州藥山用和禪師
　澧州夾山仁秀禪師　澧州靈泉用淳禪師
　鄂州嘉魚法珍禪師
吉州清源山行思禪師第十世
　　彰州羅漢禪院仁禪師法嗣（一人見錄）
　唐州龍潭從曉禪師
　　廬山歸宗寺柔禪師法嗣（六人見錄）
　南康軍羅漢院行林禪師
　明州天童山新禪師　杭州功臣山覺軻禪師
　溫州西山護國禪院法端禪師
　湖州八聖寺清簡禪師
　明州雪竇山資聖清禪師
天聖廣燈錄卷第二十七
吉州清源山行思禪師第十世
　　台州天台山德韶國師法嗣（五人見錄）
　杭州九由院慶祥禪師　杭州興教寺洪壽禪師
　蘇州承天永安院道原禪師
　杭州龍山開化寺行明禪師
　杭州西山奉諲山主
　　洪州百丈山道常禪師法嗣（三人見錄）
　廬州棲賢澄諟禪師
　蘇州萬壽禪院德興禪師
　越州雲門雍熈院永禪師
天聖廣燈錄卷第二十八
吉州清源山行思禪師第十世
　　福州支提山雍熈寺了悟禪師法嗣（三人見錄）
　杭州靈隱山玄本禪師　杭州靈隱山玄順庵主
　福州支提山雍熈寺文翰禪師
　　漳州西明山錫禪師法嗣（四人見錄）
　臺州天台山般若寺從進禪師
　越州清化山寶壽院志超禪師
　漳州法濟禪院海蟾禪師
　漳州淨眾傳先禪師
　　撫州崇壽禪院稠禪師法嗣（四人見錄）
　泉州靈臺山令岑禪師
　杭州南山資國圓進山主
　杭州臨安淨土院惟素禪師
　明州天童山子凝禪師（已上二人語句不收
吉州清源山行思禪師第十一世
　　廬山承天羅漢禪院祖師行林禪師法嗣（九人見錄）
　湖州何山宣化院曉禪師
　袁州仰山太平興國院擇和禪師
　洪州龍沙章江院昭達禪師
　臨江軍建山惠力院紹珍禪師
　福州古田靈峰道誠禪師
　洪州大寧院慶璁禪師　興國軍延壽院惠禪師
<pb n="412"/>
　漳州報恩院傳進禪師　袁州崇勝院楚齊禪師
　　漳州淨眾禪院智然禪師法嗣（一人見錄）
　漳州隆福禪院紹珍禪師
天聖廣燈錄卷第二十九
吉州清源山行思禪師第十一世
　　南康軍雲居山真如禪院道齊禪師法嗣（二十
　　人見錄）
　南康軍雲居山契瑰禪師
　杭州靈隱山南院慈濟文勝禪師
　臺州瑞岩院義海禪師　杭州龍華山悟乘禪師
　明州廣惠禪院志全禪師
　明州大梅山居煦禪師
　處州南明山仁壽院惟宿禪師
　杭州龍華山寶乘寺有忠寶月禪師
　湖州報本禪院義鳥禪師
　南康軍雲居山惠震禪師
　潤州甘露禪院真禪師　廬州惠日院達禪師
　明州大梅山保福居素禪師
　越州清化山寶壽子昌禪師
　衢州顯聖寺居曜禪師　潭州興化寺善能禪師
　荊門軍清溪山清禪師
　潭州北禪崇勝寺覺寧禪師
　筠州東禪院清顯禪師（機緣語句不收）
　杭州南山省堂主
天聖廣燈錄卷第三十
吉州清源山行思禪師第十一世
　　廬山栖賢寶覺禪師澄諟禪師法嗣（三人見錄）
　杭州南山興教寺惟一禪師
　真州定山惟素山主
　明州雪竇山惟則禪師（機緣語句不錄）
　　杭州功臣山覺軻禪師法嗣（三人見錄）
　蘇州西山堯峯院顥暹禪師
　蘇州吳江聖壽院志昇禪師
　杭州臨江縣功臣山開化禪院如禪師
吉州清源山行思禪師第十二世
　　杭州靈隱山文勝禪師法嗣（五人見錄）
　杭州景德靈隱寺惠明禪師延珊
　常州薦福院歸則禪師
　湖州何山宣化院惠忠禪師
　溫州西山護國院崇禪師
　湖州景清院智榮禪師（已上二人語句不收
　　杭州龍華山悟乘禪師法嗣（二人見錄）
　杭州靈鳳山太平禪院惠端禪師
　岳州乾明院閑禪師（機緣語句不錄）
　　臺州瑞岩義海禪師法嗣（二人見錄）
　湖州海會禪院岳禪師
　明州瑞岩山開善院普禪師
　東京景德寺僧志言（附錄）
天聖廣燈錄都帙目錄

<talk>No. 1553-A
 御製天聖廣燈錄序　　　<bz>〔宋實〕</bz></talk>

惟大雄之闡教也。以清淨為宗。慈悲救世。解煩惱之
苦縛。啟方便之化門。安住雪山。始階於西域。飛行漢
殿。遂通於東旦。彼土得道。何可勝言。此方承流。於是
乎在。雖陰魔時有於侮伐。或示神通。而帝釋常加於
護持。無虧實相。自法眼受記。毱多印心。佛衣不傳。逮
六祖而頓悟。牛頭析派。續千燈而罔窮。繇茲惠炬益
繁。法雲滋蔭。旁行梵學。轉譯華音。叩寂禪關。指迷覺
路。了達者至乎離妄。超登者于以忘筌。為無所不通
之明。處不可思議之首。歷代
聖帝
<pb n="413"/>
明王。且有為之信嚮者矣。
我大祖之乘籙也。正法延乎住世。
我太宗之握紀也。妙供滿乎諸天。
真宗皇帝。密契
菩提之心。深研
善逝之旨。
能仁之化。一雨溥霑。
外護之恩。一纓喜捨。朕嗣膺
景祚。子育群黎。將以歐富壽之民。居常奉
調御之本。丕冐
基構。雖祗席於
蘿圖。導引津梁。每欽惟於竺氎。此乃遵前王之道也。
其可忽諸。天聖廣燈錄者。鎮國軍節度使駙馬都尉
李遵勗之所編次也。遵勗承榮外館。受律齋壇。靡恃
貴而驕矜。頗澡心於恬曠。竭積順之素志。趨求福之
本因。灑六根之情塵。別三乘之歸趣。蹟其祖錄。廣彼
宗風。釆開士之迅機。集叢林之雅對。粗裨於理。咸屬
之篇。甞貢紺編。來聞扆坐。且有勤請。求錫於文。朕既
喜乃誠。重違其意。載念
縛伽之旨。諒有庇於生靈。近戚之家。又不嬰於我慢。
良亦可尚。因賜之題。豈徒然哉。亦王者溥濟萬物之
源也。其錄三十卷。時景祐三年四月日賜序。

No. 1553
<sarticle>天聖廣燈錄卷第一</sarticle>

鎮國軍節度使駙馬都尉臣　李遵勗　編
金僊以大法眼藏。謂之教外別行。故有授記然燈。付
囑迦葉。而賢劫次第。前有六佛。景德傳燈錄中。先已
具載。今之編次。從因地以至傳法來歷。繼自釋迦佛
以降。
<other>天竺釋迦牟尼佛</other>
佛在舍衛城竹林精舍。阿難白言。如來往昔供養幾
佛求於菩提。復於何佛最初種諸善根。佛告阿難。我
念過去無量劫中。閻浮提有一剎利王。名降魔冤。住
蓮華大城。十善化世。時有佛出世。號然燈。其王聞佛
功德。躬迎供養。時雪山南有一大姓婆羅門之子雲
童。為五百婆羅門子上首。年十六。諸珍寶仙人受學
毗陀等論。卒業辭還。仙曰。我法教中。弟子學道得成。
應須厚報。雲童曰。未審何物堪酬訓道。仙曰。當須金
寶缾鉢。杖蓋革屣。悉用金裝。雲童答曰。我今唯此一
身。仙若聽我丐求。即來奉上。乃辭行。至輸羅波奢大
城之中。有一婆羅門名祭祀德。家世富饒。正設般遮
于瑟。（無遮齋也）最後一日。雲童至會。眾久已欽名。歡喜逢
迎。推為上座。受第一供養。雲童收噠嚫已。持奉仙師。
行至蓮華大城。見嚴麗有若諸天集會。即問城人。欲
何所作。答曰。汝不聞然燈如來出世。今降冤王請佛
入城。故斯嚴潔。雲童即自念。我今應往起居。酬仙未
晚。又念。佛法唯重以法供養最為殊勝。我未具法。可
贖華以奉供。時王裒市香華奉佛。不許私賣。雲童求
買。了不能得。忽於里巷見一青衣。名為賢者。密持七
莖優鉢羅華藏於缾內。雲童見已歡喜。乃出金錢買
之。賢者曰。王禁私鬻華者。雲童曰。願潛輟五枚。誓不
相忘。賢者曰。欲將何用。雲童曰。我適聞然燈如來出
世。志買妙華以為供養。賢者曰。若仁者能與我作未
來因。長為夫婦。及出家得道。願同修梵行。為汝弟子
者。即與汝華。雲童曰。善。我若行菩薩道。捨國城．妻子．
頭目．髓腦等。時卿能不作障礙者。即隨汝願。賢者曰。
隨喜所作。我無悋惜。即收金錢。付華五枚。并寄餘華
同奉予佛。雲童持華。隨王献佛。生希有心而發願言。
若我身得同佛身不謬者。是華住於空中。變大華蓋。
纔發願已。其華成蓋。住虗空中。覆佛頂上。是時。天人
各脫上妙寶衣。敷地供養。雲童唯有所著鹿皮。亦以
<pb n="414"/>
布地。眾人罵辱。擲之遠處。時雲童悵然涕淚。自念孤
窮。佛知其心。即變前途忽為泥濘。眾皆避之。雲童遽
往泥中。敷鹿皮衣。仆面布髮。願言。佛及人天皆當踐
過。若如來不與我受菩提記。我終不起。時然燈佛與
諸大眾。徐步而來。先踐其髮。次履其身。顧大眾曰。汝
等不得輙踐摩那婆身髮。唯除如來。無可蹈者。復告
雲童曰。汝能發此廣大誓願。荷負如來。不惜身命。此
是第二阿僧祗劫最初發菩提心之因地。自今已後。
淨修三業。行諸波羅蜜門。心不放逸。如救頭然。三十
七品具足八萬聖行。憐愍眾生。護持正法。三昧正受。
觀法無我。入甚深義。澤趣正覺。中無退屈。汝若能辦
是事。即自唱言。我能。時雲童聞佛教誨。悲喜兼盈。三
唱是言。我能。然灯如來始告曰。摩那婆。（此云善男子也）却後
無數劫當得作佛。號釋迦牟尼。具足十號。如我無異。
既獲授記。身意輕安。忽升虗空。高七多羅樹。向佛作
禮。佛告雲童曰。汝觀東方。即見河沙諸佛為雲童授
澤定記。如是四維上下皆然。雲童即禮佛足。願求出
家。然燈即為授具。十億諸天。共持一髮。歸天供養。佛
告阿難。爾時雲童者。即我身是也。我從然燈佛所。第
二發菩提心已來。常供養河沙諸佛。行菩薩道。以至
成等正覺。餘如本行經說。釋迦自迦葉佛所。正念往
生兜率陀天。位當補處。名護明菩薩。化知足天。即現
五種衰相。二十八天俱來悲感。護明為說法要。斷除
攀緣。乃告金團天子。令選生處。有剎利灌頂甘蔗釋
種淨飯王。劫初已來。輪王不斷。堪為一生菩薩作其
父王。其家具六十種功德。母亦具三十二勝相。（即天臂城
釋種。名善覺。女摩耶夫人也。摩耶此云淨行也）護明菩薩下生。兜率諸天勸
請。護明止曰。我常為汝等說一切有處皆是無常。如
芭蕉堅。如借物用。會必別離。無有究竟。汝等沉醉。聞
已旋忘。今更為汝說一百八法門。與汝憶念。（法門如經）護
明乃一心正念。捨天壽命。時摩耶夫人於夜初分。遂白
王曰。我從今夜。請受八關齋戒。玄除五欲娛樂。王即
許之。摩耶夫人是夜夢菩薩乘六牙白象從空而來。
入於右脅而住。（當<bz>〔北士〕</bz>姬周第五主昭王二十三年癸丑之歲七月十五日夜矣。後
及誕月。夫人游於園中。攀波羅叉樹。菩薩從右脅而
降生。（即昭王二十四年甲寅歲四月八日）周行七步。目顧四方。分手指
天地言。天上天下。唯我獨尊。相者曰。太子具三十二
相。有二種報。在家為轉輪聖王。治四天下。出家成阿
耨菩提。化三千界。以瑞異故。立名悉達多。（此云一切利成）復
有阿私陀仙人。知佛出世。自天而來。至于王所。王命
太子見之。仙人拱立而謂王曰。我及一切人天。應當
作禮。菩薩若返禮者。頭破七分。王曰。國之相師說有
二種果報。未知決定是非耶。私陀曰。彼人妄說。今我
誠言。此子出家。成正覺道。為人天師。轉妙法輪。願王
善保聖子。福祐無疆。太子既生七日。摩耶遂薨。王選
姨母摩訶波闍波提。令其傅育。年十九。王每慮太子
捨家。為造三時殿。多方以娛之。時淨居天知時已至。
於虗空中告曰。昔菩薩在兜率天時。發大誓願。願度
眾生。今久處王宮。時已至矣。勿貪世樂。即說偈曰。
 世間事無常  猶如雲出電  尊者今時至 
 應捨家出家 
太子深厭紛華。始有四門游觀。次第見生．老．病．死。屢
咨父母。堅求出家。慈愛所鍾。莫從其欲。太子是夜感
五夢。始席此大地。枕以須彌。撮四大海水。置於手足。
次則有草一枝。名為建立。自臍輪而至阿迦膩吒天。
復見雜色四鳥。各從方來。至於足下。皆變白色。又有
一獸。黧首白身。䑛太子足。最後見一糞壤。高峻如山。
在上游行。不為潰染。淨居天子復來告曰。諸天八部。
徧滿虗空。贊助法王。不宜久住。是夜三更。踰城而去。
遂至迦藍氏大仙所。仙人問曰。仁者發心。欲求何事。
太子曰。我見世間生．老．病．死。三界愛纏。不能出離。我
要成佛。度於未度。仙曰。善哉。貪愛者是世間大惡蛟
龍。居眾生心水。失一切善利。仁者頓能感寤。是大智
<pb n="415"/>
人。即說偈曰。
 一切法勝唯有行  清淨寂定不過心 
 染著恩愛最冤家  諸有恐怖是老死 
太子問曰。諸根不定。云何調伏。仙曰。凡眾生者。有其
二義。一者本性。二者變化。本性者。謂地．水．火．風．空．我
及無相。變化者。謂諸根境界。手足語言。動轉去來。及
以心識。若能分別此之二義。不生愛染。名為解脫。又
復眾生不了四種煩惱。貪著世間。一者無信。二者著
我。三者有疑。四者無定。復說偈曰。
 山羊被殺因作聲  飛蛾投燈由火色 
 水魚懸鈎為吞餌  世人趣死以境牽 
復曰。若能離諸有相。即獲無相。既若不生。即名非想。
悉達聞已。默而識之。蓋非究竟之法。安令我得至涅
槃。說偈辭去。
 本無生老病死過  并及地火水風空 
 湛然三世無師教  常淨自然證解脫 
次至優陀羅二仙所。白言。大仙所行之法如何。大仙
言。凡所於相及於非相。此是大患大痴。若正意思惟。
獨有微妙體性。寂定殊勝。至非想非非想處。命壽遐
永。仙聖所居。悉達就彼二仙五年修學。知非究竟。即
詣雪山。六年苦行。成等正覺。（今槩舉也）受大梵天王請。至
鹿野苑中。始以四諦法度五仙人。憍陳如等。為劣解
者。令出三界火難。說四諦法。而證聲聞。如兔渡河。乘
號羊車。為中根者。令觀生死根本。因起無明。如是十
二攀緣。輪迴不息。使順逆推究。滅無明根。證緣覺果。
如馬渡河。乘名鹿車。為大根者。頓開實相。直示菩提。
即色即空。一則一切。修波羅蜜行。不住三輪。入薩婆
若城。無虧四攝。次登十地。漸斷三愚。等妙圓明。成大
菩薩。如香象渡河。乘白牛車。如來經行至多子墖前。
命摩訶迦葉分座令座。遂告云。吾以微妙正法眼藏
密付於汝。汝當保護。傳付將來。無令斷絕。此大法眼
藏。自爾為初。人囑一人。不擇凡聖。爾時。如來復為迦
葉說是偈曰。
 法本法無法  無法法亦法  今付無法時 
 法法何曾法 
又曰。吾今以僧伽梨衣用付於汝。汝當護持。為吾傳
授慈氏如來。乃往拘尸那城娑羅雙林示入涅槃。（娑羅
樹。行列四雙。佛將圓寂。俄合為二。因名雙樹。色白如練。故名[鴳-女+隹]樹）復告純陀曰。諸佛
境界。皆悉無常。諸行性相。亦復如是。如來既以種種
法要示教菩薩．緣覺．聲聞。化諸天仙．外道。最後度須
䟦陀羅。遺教後代。即廣現神變已。右脅累足。北首而
臥。入大寂滅定。應盡還源。是時大迦葉在外。最後而
至。佛從金棺中出現雙足。迦葉作禮已。人天眾奉梅
檀薪。終不能然。迦葉乃請如來三昧火自闍維之。即
時金棺從七寶牀外舉。遶俱尸那城七帀。却還本處。
化火光三昧而自焚之。阿泥盧豆等收舍利八斛四
斗。貯以金壜。阿闍世王與八國諸王。各嚴兵護。散分
起塔。人天供養。

天聖廣燈錄卷第一

<sarticle>天聖廣燈錄卷第二　　　<bz>〔宋實〕</bz></sarticle>

<other>第一祖摩訶迦葉尊者</other>摩竭陀國人也。姓婆羅門。父
名飲澤。母香志。昔毗婆尸佛世。為鍛金師。莊嚴彼佛
像。時有貧女得一金錢。覩如來相。發希有意。持詣金
師。請飾佛像。既而共發願。永劫為清淨夫婦。由是因
緣。九十一劫身皆金色。後生梵天。次生摩竭陀國。始
名迦葉波。此云飲光勝。身有殊妙光明。亦名金勝。盖
以金色為號也。復名婆耆子。聞如來出世。志求出家。
冀度諸有。佛言。善來比丘。鬚髮自落。袈裟著體。持頭
陀行。佛常稱讚。如來在靈山說法。諸天献華。世尊持
華示眾。迦葉微笑。世尊告眾曰。吾有正法眼藏。涅槃
<pb n="416"/>
妙心。付囑摩訶迦葉。流布將來。勿令斷絕。仍以金縷
僧伽梨衣付迦葉。以俟慈氏。世尊涅槃時。迦葉不在
眾會。時迦葉方自外還。如來於金棺出現雙足以示
之。迦葉作禮訖。世尊化三昧火闍維之。迦葉乃造眾
曰。如來雙林示滅。我等宜興後事。可共結集。宣傳法
教。于是集諸大眾。所傳聲曰。
 如來弟子  且莫涅槃  得神通者  當赴結集 
是時。偈聲周徧沙界。證阿羅漢者。悉集賓鉢羅窟。（此云
七業巖也）時阿難諸漏未盡。大迦葉不令會集。阿難自念。
我事如來。曾無缺犯。何期有漏。不預聖倫。坐盤陀石。
經三晝夜。證無漏果。即還眾會。擊其石門。迦葉曰。汝
未解脫。何須再來。阿難曰。我已證無漏。迦葉曰。可現
神通。以遣眾疑。阿難即入自戶鑰中。會眾生疑。迦葉
白槌。請第一座阿難尊者說法。阿難即升法座云。如
是我聞。大迦葉結集三藏已。作是思惟。持如來傳受
僧伽梨衣。當隱雞足山中。以俟龍華三會。遂告阿難
曰。汝今當知。婆伽婆未圓寂時。多子塔前以正法眼
藏付囑於我。我今將隱雞峰。以此正法傳付於汝。汝
善護持。流通將來。無令斷絕。汝受吾教。聽吾偈曰。
 法法本來法  無法無非法  何於一法中 
 有法有不法 
阿難受教已。迦葉遂茲隱焉。
<other>第二祖阿難尊者</other>王舍城人也。姓剎帝利。父斛飯王。
世尊以為總持第一。常所讚歎。加以宿世有大功德。
受持法藏。如水傳器。佛乃命為侍者。則與世尊為堂
兄弟。既而結集之後。阿難復念。如來以大法眼付大
迦葉。迦葉既隱而付於我。我今將滅。遂處常河中曰。
先所度脫者。應當來集。須臾。五百羅漢從空而至。眾
中名商那和修者。阿難夙知法器。遂告曰。如來以大
法眼藏囑累迦葉。既當入寂。密付於我。我今將滅。用
傳於汝。汝善護持。流通後世。無令斷絕。汝受吾教。聽
吾偈曰。
 本來付有法  付了言無法  各各須自悟 
 悟了無無法 
偈已。告商那和修曰。汝善行化。繼我弘揚。汝後有嗣。
大化五天。度人如天人師。唯無相好。石室盈籌。阿難
作一十八變。入奮迅三昧。化火焚身。人天共分舍利。
各建塔廟。當厲王朝也。
<other>第三祖商那和修尊者</other>摩突羅國人也。姓毗舍離。父
名林勝。母名憍奢耶。和修處胎六年始生。梵云商諾
迦。（此云自然服也）即西域九枝秀草名也。若羅漢聖人降生。
此草出焉。和修生時。瑞草斯應。如來行化至摩突國。
見一青林茂盛。語阿難曰。此林地名優留荼。吾滅後
一百年。有比丘名商那和修。於此地轉妙法輪。後百
歲果誕和修。出家證道。受慶喜尊者法眼。及止此林。
有大火龍歸順法教。因施其地。以建仁祠。尊者於吒
利國得優波毱多以為給侍。因問曰。汝年幾耶。答曰。
我年十七。師曰。汝身十七。性十七耶。曰。師髮已白。為
髮白耶。心白耶。師曰。我但髮白。非心白耳。毱多曰。我
身十七。非性十七也。和修知是法器。遂為落髮受具。
乃告曰。昔如來以正法眼藏付囑迦葉。展轉相授而
至於我。我今付汝。汝善護持。流布將來。勿令斷絕。汝
受吾教。聽吾偈曰。
 非法亦非心  無心亦無法  說是心法時 
 是法非心法 
付囑已。即隱於罽賓國南象白山中。後見毱多有五
百徒眾。常多懈慢。尊者乃往彼以調伏之。而說偈
曰。
 通達非彼此  至聖無長短  汝除輕慢意 
 疾得阿羅漢 
五百比丘聞偈已。依教奉行。皆獲無漏。尊者乃作十
八變。化火光三昧。用焚其身。毱多收舍利。葬於梵伽
羅山。乃宣王朝也。
<pb n="417"/>
<other>第四祖優波毱多尊者</other>吒利國人。（亦名優波崛多。亦名鄔波毱多）姓
首陀。父名善意。十七出家。二十證果。至摩突羅國。四
眾雲集。由是震動魔宮。波旬愁怖。遂竭其魔力。密持
華鬘。縻之于頸。終無其便。而返觀人．狗．蛇三屍。為鬘
在己之頸。蟲䏣穢壞。不能除去。波旬乃升六欲天。告
諸天主。求其解免。各言。十力弟子所作神變。孰能去
之。波旬曰。然則奈何。諸天主曰。汝可歸心尊者。即能
除斷。乃為說偈曰。
 若因地倒  還因地起  離地求起  終無其理 
波旬受教。即下天宮。作禮尊者。襄露懺悔。毱多曰。汝
自今去。於如來正法更不作嬈難否。波旬曰。我誓迴
向佛道。永斷不善。毱多曰。若然者。汝自唱言。歸依三
寶。魔王奉教。華鬘悉除。踊躍禮謝尊者。而說偈曰。
 稽首三昧尊  十力聖弟子  我今願迴向 
 勿令有劣弱 
尊者在世。化導最多。每化一人。以一籌置於石室。充
滿其間。最後。有一長者子名香眾。來禮尊者。志求出
家。尊者曰。汝身出家。心出家。答曰。我來出家。非為身
心。尊者曰。不為身心。復誰出家。答曰。夫出家者。無我
我故。心不生滅。即是常道。既是常道。諸佛無常。心無
形相。其體亦然。師曰。汝當明悟。心自通達。紹隆聖種。
即與出家受具。乃告之曰。如來以正法眼藏付囑迦
葉。次第傳授以至於吾。吾今付汝。善自護持。流布將
來。無令斷絕。汝受吾教。聽吾偈曰。
 心自本來心  本心非有法  有法有本心 
 非心非本法 
復告香眾曰。汝父□夢金日而生於汝。可名提多迦。
（此云通真量也）尊者乃騰身虗空。呈十八變。然復本座。跏趺
而逝。提多迦以室內籌。用焚其軀。收舍利。起墖供養。
當平王朝也。
<other>第五祖提多迦尊者</other>摩竭陀國人也。初生之時。父夢
金日自屋而出。照曜天地。前有大山。諸寶嚴飾。山頂
泉涌。滂沲四流。後遇毱多尊者。為解之曰。寶山者。吾
身也。泉涌者。法無盡也。日從屋出者。汝今入道之相
也。照曜天地者。汝智慧超遠也。尊者本名香眾。因易
今名焉。乃說偈贊曰。
 巍巍七寶山  常出智慧泉  迴為真法味 
 能度諸有緣 
毱多尊者說偈答曰。
 我法傳於汝  當現大智慧  金日從屋出 
 照曜於天地 
提多迦聞師妙偈。設禮奉持。後至中印土。彼國有八
千大仙。彌遮迦為首。聞尊者至。率眾瞻禮。而謂尊者
曰。昔與師同生梵天。我遇阿私陀仙人授我仙法。師
逢十力弟子修習禪那。自此報分殊途。已經六劫。尊
者曰。汝可捨邪。入於佛慧。彌遮迦曰。昔阿私陀仙授
我記云。却後六劫。當遇同學。獲無漏果。今也相遇。非
宿緣耶。願師大慈。令我解脫。尊者即為出家受具。餘
仙眾始生我慢。尊者示大神通。於是俱發菩提心。一
時出家。乃告彌遮迦曰。如來以正法眼藏付于迦葉。
展轉囑果而至於吾。吾今付汝。汝善護持。演化當來。
無令斷絕。汝受吾教。聽吾偈曰。
 通達本法心  無法無非法  悟了同未悟 
 無心亦無法 
偈已。踊身虗空。現十八變。化火光三昧。自焚其軀。彌
遮迦與八千比丘同收舍利。於班茶山中起塔供養。
即莊王朝也。
<other>第六祖彌遮迦尊者</other>中印土人也。既傳法已。遊化至
北天竺國。見雉堞之上。有金色祥雲。嘆曰。茲大乘氣
也。必誕奇人。為吾法嗣。乃入城。於闤闠。聞有一人手
持酒器。逆而問曰。師阿方而來。欲往何處。師曰。從心
而來。欲往無處。曰。識我手中物否。師曰。此是觸器而
負淨者。曰。師識我否。師曰。我即不識。識即非我。又謂
<pb n="418"/>
曰。汝試自稱名氏。吾當後示本因。彼人說偈曰。
 我從無量劫  至于生此國  本姓頗羅墮 
 名字婆須密 
師云。我師提多迦說。世尊昔遊北印土。語阿難曰。此
國中。吾滅後三百年。有一聖人。姓頗羅墮。名婆須蜜。
而於祖師。次當第七。世尊記汝。汝應出家。彼乃置器
禮師而言曰。我思往劫。常作檀那。献一如來寶座。佛
記我云。於賢劫釋迦法中。宣傳正法。今符師說。願加
度脫。師即披剃受具。遂告之曰。如來以正法眼藏密
付迦葉。如是展轉以至於我。我今付汝。汝善護持。傳
化將來。勿令斷絕。汝受吾教。聽吾偈曰。
 無心無可得  說得不名法  若了心非心 
 始解心心法 
偈已。入師子奮迅三昧。踊身虗空。化火光三昧。周焚
其身。婆須蜜收舍利起塔。即襄王朝也。
<other>第七祖婆須蜜尊者</other>北天竺國人也。姓頗羅墮。常執
酒器。遊行里閭。遇彌遮迦尊者。宣如來往誌。自省前
緣。投器出家。授法行化。至迦摩國。於法座前。忽有一
智者自稱。我名佛陀難提。與師論義。師曰。仁者。論即
不義。義即不論。若擬論義。終非義論。難提知師義勝。
心即欽伏。曰。冀師大慈。賜垂攝受。尊者遂與剃度受
具。復告之曰。如來以正法眼藏囑累迦葉。次第傳授
而至於我。我今付汝。汝善護持。流布將來。無令斷絕。
汝受吾教。聽吾偈曰。
 心同虗空界  示等虗空法  證得虗空時 
 無是無非法 
偈已。入慈心三昧。經于七日。人天俱來作禮。而說偈
曰。
 賢劫眾聖祖  而當第七位  尊者哀念我 
 請為宣佛地 
尊者從三昧起。而說偈曰。
 我所得法  而非有故  若識佛地  離有無故 
說此偈已。還入三昧示寂。佛陀難提即就本座起寶
塔。以閟全身。即定王朝也。
<other>第八祖佛陀難提尊者</other>迦摩羅國人也。姓瞿曇氏。頂
有肉髻。辯博無礙。遇婆須蜜尊者。出家授教。既而行
化至提伽國毗舍羅家。見舍上有白光。師曰。此家當
有聖人。言訖。長者出致禮。問。何所須。尊者曰。汝之一
子。名伏䭾蜜多者。年已五十。口未曾言。足未曾屐。當
紹法寶。可令出家。父母感尊者慈攝。既而祇諾。伏䭾
聞之。遽起設禮。而說偈曰。
 父母非我親  誰是最親者  諸佛非我道 
 誰是最道者 
尊者以偈答曰。
 汝言與心親  父母非可比  汝行與道合 
 諸佛心即是  外求有相佛  與汝不相似 
 欲識汝本心  非合亦非離 
伏䭾蜜多聞師妙偈。即請出家。尊者即為度脫受具。
乃告之曰。如來以正法眼藏傳付迦葉。展轉以至於
吾。吾今囑累於汝。汝善護持。流布將來。勿令斷絕。汝
受吾教。聽吾偈曰。
 虗空無內外  心法亦如是  若了虗空界 
 是達真如理 
伏䭾蜜多承師付囑。說偈贊曰。
 我師諸祖中  當繼第八位  法化眾無量 
 悉獲阿羅漢 
爾時。尊者即現神通。而趣圓寂。就本座起塔。以奉全
身。即景王朝也。

天聖廣燈錄卷第二

<sarticle>天聖廣燈錄卷第三　　　<bz>〔宋實〕</bz></sarticle>

<pb n="419"/>
<other>第九祖伏䭾蜜多尊者</other>提伽國人也。姓毗舍羅。處胎
六年。因號難生。遇佛陀難提尊者行化至其家。謂此
子非凡。當為法器。仍為說于宿緣。五十年中。口未甞
言。復不履步。蓋有所表。足不進止。法無去住。口不言
說。理顯空寂。父聞妙誨。遂許出家。尊者即與披剃受
具。自此服勤左右。表則威儀。既而告之曰。如來以大
法眼藏付授迦葉。展轉相付而至於吾。吾今付汝。汝
善護持。流布將來。勿令斷絕。汝受吾教。聽吾偈曰。
 真理本無名  圖名顯真理  受得真實法 
 非真亦非偽 
付法已。即入滅盡三昧。眾以香薪闍維之。收舍利。建
塔於那蘭陀寺。即敬王朝也。
<other>第十祖脅尊者</other>中印土人也。本名難生。初尊者將誕。
父夢一白象。背有寶座。座上安一明珠。從門而入。光
照四眾。既覺。遂生。後值伏䭾尊者。執侍巾缾。未甞眠
睡。謂其脅不至席。遂號脇尊者焉。至華氏國。有長者
名寶身。而生七子。一名富那般多。二名富那金子。三
名富那月光。四名富那勝童。五名富那波豆。六名富
那吉丹。七名富那夜奢。其第一子性慕仙道。第二子
勤行善業。第三子兇險狂率。第四子信重三寶。第五
子好殺嗜酒。第六子五欲自恣。第七子每云。我心是
佛。願值達人。當評是事。時脅尊者憩一樹下。以手指
地。而告眾曰。此地變金色。當有聖人入會。言訖。即變
金色。時富那夜奢前詣而立。尊者問。汝從何來。夜奢
曰。我心非往。尊者曰。汝當何止。曰。我心非止。尊者曰。
汝不定耶。曰。諸佛亦然。尊者曰。汝非諸佛。曰。諸佛亦
非。尊者即說偈曰。
 此地變金色  預知於聖至  當座菩提樹 
 覺華而成已 
夜奢復說偈曰。
 師座金色地  常說真實義  迴光而照我 
 令入三摩諦 
尊者即與出家受具。乃告之曰。如來以大法眼藏密
傳迦葉。如是展轉已至於我。我今付汝。汝當奉持。流
布將來。無令斷絕。汝受吾教。聽吾偈曰。
 真體自然真  因真說有理  領得真真法 
 無行亦無止 
付法已。即現十八變。化火自焚。眾以舍利隨處起塔
而供養之。即（御名）王朝也。
<other>第十一祖富那夜奢尊者</other>華氏國人也。姓瞿曇氏。有
六兄。各有所尚。夜奢自幼頴異。詣波羅奈國。有馬鳴
大士迎而作禮。謂眾曰。識此人否。吾甞夢大海。當坐
一隅。譯水注海。謗流四方。又佛記云。却後六百年。當
有賢者馬鳴。在波羅奈國摧伏異道。發正信心。造起
信論。即其人也。馬鳴致問云。我欲識佛。何者即是。尊
者曰。汝欲識佛。不識者是。曰。佛既不識。爭知是佛。尊
者曰。既不識佛。爭知不是。曰。此是鋸義。尊者曰。彼是
木義。復問曰。鋸義者何。曰。共師平出。又問。木義者何。
尊者曰。汝被解之。馬鳴知尊者義勝。遂請出家。尊者
即為披剃受具。尊者曰。汝憶往事否。者為毗舍離國
王。彼國人民有三等。最上者。身有光明。衣食隨念。申
等人。身無光明。自謀衣食。下一類人。如馬裸露。汝為
毗舍離王。多興慈愍。宿有神力。分身為蟲。食其桑柘。
自成繭[殼-一]。國中馬人取繭為衣。汝後身沒。生中印土。
馬人感戀悲號。因號馬鳴。汝當時為馬人說偈曰。
 我昔生梵天  梵天壽命盡  下生毗離國 
 與汝同憂苦  我見汝無衣  心生憐愍故 
 分身為窠圍  令汝無憂苦 
尊者乃告之曰。如來以大法眼藏親授迦葉。次第囑
累而至於吾。吾今付汝。汝善護持。流布將來。無令斷
絕。汝受吾教。聽吾偈曰。
 迷悟如隱顯  明暗不相離  令付隱顯法 
 非一亦非二 
<pb n="420"/>
付法已。即現神力而趣寂滅。眾興寶塔。用閟全身。即
安王朝矣。
<other>第十二祖馬鳴尊者</other>波羅奈國人也。亦名功勝。以有
作無作諸功德最為殊勝。故名焉。既受法於夜奢尊
者。後於華氏國。忽有老人。座前法地。尊者曰。此非庸
流。當有異相。言訖不見。俄從地踊出一金色人。復化
為女。右手指師而說偈曰。
 稽首長老尊  當受如來記  今於此地上 
 宣通第一義 
說是偈已。遂而不見。馬鳴尊者曰。當有魔來。與吾校
論。有頃。風雨暴至。天地晦冥。尊者曰。魔之來信矣。我
當除之。即指空中。現大金龍。奮發神威。震動山岳。魔
事隨滅。又經七日。有一小蟲。如蟭螟類。潛形座下。尊
者寘之手中。示眾曰。斯乃魔之所變。盜聽吾法爾。乃
於之令去。魔不能動。尊者告之曰。歸依三寶。即得神
通。遂復本形。作禮懺罪。尊者問曰。汝名誰耶。眷屬多
少。曰。我名迦毗摩羅。有三千眷屬。尊者曰。汝盡神力。
變化若何。曰。我化大海。不足為難。尊者曰。汝化性海
得否。曰。何謂性海。我未甞知。尊者即為說性海。云。山
河大地。皆依建立。三昧六通。由茲發現。迦毗摩羅遂
發信心。學徒俱求度脫。尊者即與披剃受具。遂告毗
摩羅曰。如來以大法眼藏親授迦葉。次第囑累而至
於吾。吾今付汝。汝善護持。轉化當來。無令斷絕。汝受
吾教。聽吾偈曰。
 隱顯即本法  明暗元不二  今付悟了法 
 非取亦非離 
付法已。即入龍奮迅三昧。挺身空中。如日輪相。然後
示滅。四眾以真儀藏之龍龕。即顯王朝也。
<other>第十三祖迦毗摩羅尊者</other>華氏國人也。初為外道。有
徒三千。通諸異論。領眾至西印土。彼有太子。名雲自
在。知尊者名。延於宮中。以伸崇禮。尊者曰。如來有教。
沙門不得親近國王．大臣．形勢之家。太子曰。我國城
有大山焉。山中有一石窟。師可止此否。尊者即詣之。
行數里。有一大蟒來逆尊者。盤遶其身。尊者因與受
三歸依。蟒聽訖而去。尊者將至石窟。復有一老人。素
服而出。合掌問訊。尊者曰。汝何所止。答曰。我昔甞為
比丘。居止山林。多樂寂靜。初學比丘數來請益。而我
煩於應答。而生嗔恨。命終墮為蟒身。住是窟中。今已
千歲。適遇尊者。護聞戒法。尊者問曰。此山更有何人
居止。曰。北去十里。有一大樹。蔭覆五百大龍。其樹王
名龍樹。常為龍眾說法。我聽受爾。尊者詣彼。龍樹出
迎尊者曰。深山孤寂。龍蟒所居。大德至尊。何枉神足。
尊者曰。吾非至尊。來訪賢者。龍樹將欲歸依。心生疑
慮曰。此師得澤定性明道眼否。是大聖繼真乘否。尊
者曰。汝雖心語。我已意知。但辦出家。何慮不聖。龍樹
聞已。悔謝。尊者即與披剃受具。遂告之曰。如來以正
法眼藏付于迦葉。如是展轉乃至於我。我今付汝。汝
可護持。流布將來。無令斷絕。汝受吾教。聽吾偈曰。
 非隱非顯法  說是真實際  悟此隱顯法 
 非愚亦非智 
付法已。即現神變。化火焚身。龍樹收舍利起塔。即赧
王朝也。
<other>第十四祖龍樹尊者</other>西天竺國人也。亦名龍勝。始於
毗羅尊者得法。後至南印土。彼國之人。多信福業。無
智慧性。龍樹為說教法。信受甚稀。聞尊者至。互相謂
曰。人有福業。世間第一。徒言佛性。誰人覩之。尊者曰。
汝欲見佛性。先須除我慢。彼曰。佛性大小。尊者曰。非
廣非狹。無量無則。無福無報。不死不生。彼聞理勝。悉
乃迴心。尊者復於座上。身現圓月相。唯聞說法音。眾
中有長者名迦那提婆。謂曰。識此相否。眾曰。目所未
覩。焉能辨識。提婆曰。此是尊者現佛性相。以示我等。
言訖。輪相即隱。還居本座。而說偈曰。
 身現圓月相  以表諸佛體  說法無其戒 
<pb n="421"/>
 用辨非色聲 
眾聞偈已。咸願出家。龍樹即為披剃受具。其國先有
外道五千人。作大幻術。眾所宗仰。王返以佛乘呼為
外道。龍樹至王殿前。王遂問曰。汝是何人。龍樹曰。我
是智人。要化愚者。王曰。自稱其智。量是智人。龍樹曰。
未知之事。但請問之。王曰。今日諸天當何所務。龍樹
曰。帝釋與阿修羅王今正交戰。王曰。何以為驗。龍樹
曰。且待須臾。言訖。投戈斷肢。自空而下。王見是事。遂
發信心。悉為化之。歸向三寶。龍樹知王及眾正信。復
造大智度論．中論．十二門論。垂之於世。後告迦那提
婆曰。如來以大法眼藏囑累迦葉。展轉相付而至於
吾。吾今付汝。汝善護持。流布將來。無令斷絕。汝受吾
教。聽吾偈曰。
 為明隱顯法  方說解脫理  於法心不證 
 無瞋亦無喜 
付法已。入月輪三昧。廣現神變。復就本座疑寂。迦那
提婆與諸四眾共起寶塔以葬焉。即始皇帝朝也。
<other>第十五祖迦那提婆尊者</other>南天竺國人也。姓毗舍羅。
初求福業。兼好辨論。聞龍樹名。謁之。將及其門。龍樹
知是智人。先遣侍者以滿鉢水呈之。尊者覩之。即以
一針投之而進。忻然契會。後至迦毗羅國。彼有長者。
曰梵摩淨德。財極富饒。而有二子。一名羅睺羅琰。二
名羅睺羅多。長者園樹生大耳如菌。味甚香美。唯長
者與羅睺羅多取而食之。取已復生。自餘親屬。皆不
能見。時羅睺羅多乃說偈曰。
 此樹生奇耳  食以不枯槁  智者解此因 
 當師其至道 
時迦那提婆曰。如來記。却後第二五百年。有大菩薩
因耳解脫。即至淨德舍。忽見尊者。心生珍敬。求聞樹
耳之緣。尊者曰。汝向來甞飯一比丘否。長者曰。有一
沙門。久曾勤供。近已滅度。墳塔仍存。尊者謂羅睺羅
多曰。豈非能供侍彼比丘者乎。曰。誠如所論。尊者曰。
汝與此子。心同勤敬。汝家親屬。甞蘊慢心。不能得食。
彼比丘雖持戒多聞。真理未達。壽命既盡。來償宿因。
彼之比丘生為樹耳。父子得食。故當醻報。尊者問長
者曰。汝年多少。曰。我今七十九。提婆即以偈曰。
 入道不通理  覆身還信施  汝年八十一 
 此樹不生耳 
長者聞偈。彌加歎伏。曰。我今衰老。不克事師。願捨次
子。依師出家。尊者曰。惟符佛記。今是其人。即與披剃
受具。隨侍。遊化。至巴連弗城。聞諸外道欲障佛法。尊
者入彼眾中。外道問曰。汝何不前。尊者曰。汝何不後
彼曰。汝似賤人。尊者曰。汝似良人。彼曰。汝解何法。尊
者曰。我百不解。彼曰。我欲得佛。尊者曰。何者是佛。彼
曰。我合得佛。尊者曰。既道我得。汝實不得。彼曰。我既
不得。汝云何得。尊者曰。汝有我故。所以不得。我無我
故。所以言得。彼詞既屈。乃問尊者曰。汝名何等。尊者
曰。我名迦那提婆。既而夙聞尊者之名。悔遏致謝。尊
者乃告羅睺羅多曰。如來以大法眼藏密付迦葉。展
轉囑累而至於吾。吾今付汝。汝善護持。流演將來。無
令斷絕。汝受吾教。聽吾偈曰。
 本對傳法人  為說解脫理  於法實無證 
 無終亦無始 
偈已。入奮迅三昧。身放大光。而歸寂滅。眾起寶塔而
供類之。即前漢文帝朝也。

天聖廣燈錄卷第三

<sarticle>天聖廣燈錄卷第四　　　<bz>〔宋實〕</bz></sarticle>

<other>第十六祖羅睺羅多尊者</other>迦毗羅國人也。行化至室
羅筏城。有河名曰金水。見五佛影。乃曰。此河之源。凡
五百里。僧伽難提居於彼處。如來誌一千秊後。當紹
<pb n="422"/>
聖位。語已。泝流而上。至一大山石窟中。僧伽難提安
然在定。尊者伺之。曰。汝身定邪。心定邪。難提曰。身心
俱定。尊者曰。身心俱定。何有出入。曰。雖有出入。不失
定相。如金在井。如金出井。世相去來。金體常寂。尊者
曰。水金在井。若金出井。金無動靜。何物出入。曰。言金
動靜。何物出入。言金出入。金非動靜。尊者曰。若金在
井。出者何金。若金出井。在者何物。曰。金若出井。在者
非金。金若在井。出者非物。尊者曰。此義不然。曰。彼理
非著。尊者曰。此義當墮。曰。彼義不成。尊者曰。彼義不
成。我義成矣。曰。我義雖成。法非我故。尊者曰。我義已
成。我無我故。曰。我無我故。復成何義。尊者曰。我無我
故。成於汝義。曰。仁者師於何聖。得是無我。尊者曰。我
師迦那提婆。證是無我。難提偈曰。
 稽首提婆尊  而出於仁者  仁者無我故 
 我欲師仁者 
羅睺羅多以偈答曰。
 我已無我故  汝須見我我  汝若師我故 
 知我非我我 
難提心意豁然。願師度脫。胡跪而說偈曰。
 三界一明燈  迴光而照我  十方悉開朗 
 如日虗空住  我得遇大聖  願依師解脫 
 志誠頭面禮  唯垂賜納受 
尊者曰。汝心解脫。自性清淨。語已。即以右手持金鉢。
舉至梵宮。取彼香飯。將齋大眾。而大眾慮金飯少。心
各生厭。不得就食。尊者曰。非我之咎。即命僧伽難提
分坐同食。眾復訝之。尊者曰。汝不得食。由心不了故。
當知與吾分座同餐者。即過去婆羅樹王如來也。愍
物降蹟。汝輩亦莊嚴劫中已至三果。未證無漏者也。
眾曰。我師神力斯可信矣。彼云過去佛者。即切疑焉。
僧伽難提知眾生慢。乃曰。自雙林示滅八百餘年。人
無至信。正念輕微。不敬真如。唯愛神力。言訖。以右手
漸展入地。至金剛輪際。取甘露水。以瑠璃器持至會
所。大眾即時欽慕。作禮悔過。於是尊者告僧伽難提
曰。如來以正法眼藏付囑迦葉。次第傳授而至於吾。
吾今付汝。汝可護持。流布將來。無令斷絕。偈曰。
 於法實無證  不取亦不離  法非有無相 
 內外云何起 
僧伽難提聞已。即於座前以偈讚曰。
 善哉大聖者  心明如日月  一光照世界 
 暗魔無不滅 
付法已。安座示滅。眾奉全身起塔。即前漢武帝朝也。
<other>第十七祖僧伽難提尊者</other>室羅筏城寶莊嚴王子也。
生而能言。常讚佛事。七歲即厭世樂。以偈告於父母
曰。
 稽首大慈父  和南骨血母  我今欲出家 
 幸願哀愍故 
父母聞偈。固止之。遂誓曰。我今不食。自取命終。乃聽
宮內出家。命沙門禪利多就宮傳導。經十九年。尊者
每自念曰。身居王宮。胡為出家。一夕。天光下燭。見一
大路坦平。徐行數里。至一大山。下有石窟焉。乃宴寂
于中。父既失子。即擯禪利多訪尋之。不知所在。尊者
後遊摩提國。忽有微風襲眾。清涼休適。眾不知其然。
尊者曰。此道德之風也。當有聖者出世。嗣續祖燈乎。
言訖。以神力攝諸大眾。登一高峰。名寶落迦。尊者曰。
此山頂有紫雲如蓋。聖人居此矣。尊者見一童子持
圓鑑直造尊者前。尊者問。汝幾歲耶。曰。我當百歲。尊
者曰。汝年尚幼。何言百歲。曰。我不會理。正當百歲。尊
者曰。汝善機耶。曰。佛言。
 若人生百歲  不解諸佛機  未若生一日 
 而得決了之 
師曰。汝持鏡者。意何所明。答曰。
 諸佛大圓鏡  內外無瑕翳  兩人同得見 
 心眼皆相似 
<pb n="423"/>
父母奇之。捨令出家。尊者即與披剃受具。名伽耶舍
多。時風吹銅鳴聲。尊者問曰。鈴鳴耶。風鳴耶。伽耶曰。
非風鈴鳴。我心鈴耳。尊者曰。非風鈴鳴。我心誰爾。伽
耶曰。俱寂靜故。非三昧也。尊者曰。善哉。繼吾嗣者。非
子而誰。即告曰。如來以大法眼藏付囑迦葉。如是展
轉以至於吾。吾今付汝。汝善護持。流布將來。勿令斷
絕。汝受吾教。聽吾偈曰。
 心地本無生  因地從緣起  緣種不相妨 
 花果亦復爾 
付法已。攀樹而化。眾議曰。尊者樹下歸寂。其垂蔭後
裔乎。將奉全身葬子高原。而眾力不能舉。即就樹起
塔。當前漢昭帝朝矣。
<other>第十八祖伽耶舍多尊者</other>摩提國人也。姓[鬱-山+止]頭藍。父
天蓋。母方聖。夢大神持鑑。因而有娠。凡七日而誕。體
瑩如瑠璃。未甞洗沐。自然香潔。幼好閑靜。語非常童。
持鑑出遊。遇難提尊者。至大月氏國。見一婆羅門舍
有異氣。尊者將入彼舍。舍主鳩摩羅多問曰。是何從
眾。曰。佛弟子。彼聞佛號。心神竦然。即時閉戶。尊者有
頃自扣其扉。羅多曰。此舍無人。尊者曰。答無者誰。羅
多聞語。知是異人。遽開關延接。尊者曰。者如來記。吾
滅後千年。有大士出現於月氏國。紹隆玄化。今汝值
吾。應斯嘉運。於是鳩摩羅多發宿命智。投滅出家。披
剃受具訖。乃告之曰。如來以正法眼藏付囑迦葉。次
第傳授而至於吾。吾今付汝。汝善護持。流布將來。無
令斷絕。汝受吾教。聽吾偈曰。
 有種有心地  因緣能發萌  於緣不相礙 
 當生生不生 
尊者付法已。踊身虗空。現十八變。自焚其軀。以舍利
起塔。即成帝朝也。
<other>第十九祖鳩摩羅多尊者</other>大月氏國婆羅門之子也。
昔為自在天人。見菩薩瓔珞。忽起愛心。墮生忉利。聞
帝釋說法。復生梵天。以根利故。善談法要。諸天尊為
導師。遂降月氏。後至中天竺國。有大士名闍夜多。問
曰。我家父母素重三寶。而甞嬰疾瘵。凡所營作。皆不
如意。而我隣家久為旃陀羅行。而身常勇健。所作和
合。彼何幸。而我何辜。尊者曰。何足疑乎。且善惡之報。
有三世焉。凡人但見仁夭暴壽。逆吉義凶。便為亡因
果。虗罪福。殊不知影響相隨。毫釐靡忒。縱經百千萬
劫。亦不磨滅。時闍耶多聞是語已。頓釋所疑。尊者曰。
汝雖已信三業。而未明業從惑生。惑從識有。識依不
覺。不覺依心。心本清淨。無生滅．無造作．無報應．無勝
負．寂寂然．靈靈然。汝若入此法門。可與諸佛同矣。一
切善惡．有為無為。皆如夢幻。闍夜多承言領旨。即發
宿慧。懇求出家。既受具。尊者告曰。吾今寂滅時至。如
來以正法眼藏囑授迦葉。展轉相付而至於吾。吾今
付汝。汝善護持。流布將來。無令斷絕。汝受吾教。聽吾
偈曰。
 性上本無生  為對求人說  於法既無得 
 何懷決不決 
師曰。此是妙音如來見性清淨之句。汝宜傳布。言訖。
即於座上放大光明。照曜四眾。而入寂滅。闍夜多起
塔崇奉。即王莽時也。
<other>第二十祖闍夜多尊者</other>北天竺國人也。智慧淵沖。化
導無量。後至羅閱城。數揚頓教。彼有學眾。唯尚辯論。
為之首者。名婆修槃頭。常一食不臥。六時禮佛。清淨
無欲。為眾所歸。尊者將欲度之。先問彼眾曰。此徧行
頭陀能修梵行。可得佛道乎。眾曰。道由行證。必獲聖
果。尊者曰。今此頭陀與道遠矣。不久當墮。眾曰。尊者
有何德行而譏我師。尊者曰。我不求道。亦不顛倒。我
不禮拜。亦不輕慢。我不長坐。亦不懈怠。我不一食。亦
不雜食。我不知足。亦不貪欲。心無所希。名之曰道。時
徧行聞已。發無漏智。歡喜讚歎尊者。而說偈曰。
 稽首三昧尊  不求於佛道  不禮亦不慢 
<pb n="424"/>
 心不生顛倒  不坐不懈怠  但食無所好 
 雖慢而不遲  雖急而不躁  今我遇尊者 
 和南依師教 
尊者謂眾曰。會吾語否。吾所以然者。為其求道心切。
夫絃急即斷。故吾不贊。令其住安樂地。入于佛慧。復
告徧行頭陀曰。吾適對眾抑挫仁者。得無惱於衷乎。
曰。我憶念過去劫前。生安樂國。師於智者月淨。記我
當證斯陀含。時有大光明菩薩出世。我以老故。䇿杖
禮謁。師叱我曰。重子輕父。一何鄙哉。時我自謂無過。
請師示之。師曰。汝禮大光明菩薩。以杖倚壁[書-曰+(且-二+人)]佛面。
以此過慢。退失二果。我悔咎以來。聞諸惡言。如風如
響。惟願尊者大慈。以妙法垂誨。尊者曰。汝久殖德本。
當繼吾宗。如來以大法眼藏密傳迦葉。次第囑授而
至於吾。吾今付汝。汝善護持。流布將來。勿令斷絕。汝
受吾教。聽吾偈曰。
 言下合無生  同於法界性  若能如是解 
 通達事理竟 
尊者付法已。不起于座。奄然歸寂。闍維。收舍利起塔。
即漢明帝朝也。
<other>第二十一祖婆修槃頭尊者</other>羅閱城人也。姓毗舍佉。
父光蓋。母字嚴一。家富而無子。父母禱于佛塔而求
嗣焉。一夕。母夢吞明昧二珠。覺而有孕。經七日。有一
羅漢名為賢眾。至其家。問曰。
 我行四國土  尋光到於此  汝是誰居舍 
 而感生聖子 
光蓋設禮。賢眾端坐受之。嚴一出拜。賢眾避席。光蓋
罔測其由。遂取一寶珠跪献。賢眾既受之。殊無遜謝。
光蓋不能忍。問曰。我是丈夫。致禮不顧。我妻何德。尊
者避之。賢眾曰。我受禮納珠。貴福汝爾。汝婦懷聖子。
生當為世明燈。故吾避之。非重女人也。賢眾又曰。汝
婦當生二子。一名婆修槃頭。則吾所尊者也。二名芻
尼。（此云野鵲子）昔如來在雪山修道。芻尼巢於頂上。佛既
成道。芻尼受報為那提國王。佛記曰。汝至第二五百
年。生羅閱城。毗舍佉家。與聖同胞。今無爽矣。既生二
子。尊者婆修槃頭年至十五。禮光度羅漢出家。感毗
婆訶菩薩與之受具。至那提國。彼王名常自在。有二
子。一名摩訶羅。次名摩拏羅。王問尊者曰。羅閱城土
風與此何異。尊者曰。彼土曾三佛出世。今王國有二
師化導。曰。二師者誰。尊者曰。佛記第二五百年。有一
神力大士出家繼聖。即王之次子也。吾雖德薄。當預
其誌。王曰。誠如尊者所言。當捨此子作沙門。尊者曰。
善哉大王。能遵佛旨。後告之曰。如來以大法眼藏密
傳迦葉。如是次第展轉以至吾。吾今付汝。汝善護持。
流化將來。無令斷絕。汝受吾教。聽吾偈曰。
 泡幻同無礙  如何不了悟  達法在其中 
 非今亦非古 
尊者付法已。凝然示寂。眾奉香大師焚其身。収舍利
建塔。即煬帝朝也。
<other>第二十二祖摩拏羅尊者</other>那提國常自在王之子也。
年三十。遇婆修尊者。至西印土。彼國王名得度。即瞿
曇族姓。歸依佛乘。勤行精進。一日。於行道處現一小
塔。欲取供養。眾莫能舉。王即大會梵行．禪觀．呪術等
三眾。皆莫能辦。尊者即為王廣說塔之所因。今之所
現。王福力之所致也。（阿育王塔。此不繁錄）王聞是說。乃曰。至聖
難逢。世樂非久。即傳位太子。投祖出家。遂證四果。尊
者深加慰誨曰。汝居此國。善自度人。今異域有大法
器。吾當化之。曰。師應迹十方。舉念當至。寧勞往耶。尊
者曰。然。時[鴳-女+隹]勒那為彼國王寶印說修多羅偈。忽曰。
祖師摩拏羅將至。時王與[鴳-女+隹]勒那俱遙作禮。尊者即
辭得度比丘。往月氏國。受王與[鴳-女+隹]勒那供養。後[鴳-女+隹]勒
那問尊者曰。我止林間。已經九白。（印土以一年為一白）有弟子
龍子者。幼而聦慧。我於三世推窮。莫知其本。尊者曰。
此子於往劫中。生妙善國婆羅門家。曾以梅檀施於
<pb n="425"/>
佛宇。作槌橦鐘。受執聦敏。為眾欽仰。尊者曰。我有無
上法寶。汝當聽受。乃曰。如來以正法眼藏傳授迦葉。
展轉次第以至於吾。吾當授汝。汝善護持。流布將來。
無令斷絕。汝受吾教。聽吾偈曰。
 心隨萬境轉  轉處實能幽  隨流認得性 
 無喜復無憂 
摩拏羅付法已。即從座踊身虗空。呈十八種變。還本
座跏趺而逝。[鴳-女+隹]勒那與寶印王等。共奉香木茶毗。収
舍利起塔。即桓帝朝也。

天聖廣燈錄卷第四

<sarticle>天聖廣燈錄卷第五　　　<bz>〔宋實〕</bz></sarticle>

<other>第二十三祖[鴳-女+隹]勒那尊者</other>月氏國人也。姓婆羅門。父
千勝。母金光。其家富而無子。乃禱于七佛金幢。既而
金光夢神童手持金環而謂曰。吾來矣。覺而有孕。一
日。有沙門至其舍。曰。汝所懷子。德業非世所知。能仁
遺記。當隆佛事。可淨心保護。洎降誕日。天雨異花。地
現金寶。其王聞之。嚴駕往視。因持子還宮而育之。嬪
御千人皆願傅養。付與未決。尊者化千子各置嬪懷。
相貌無殊。王深歎異。乃說偈曰。
 我今無太子  欲收於汝故  汝現神通者 
 令我心不定  汝有神通者  當現本來身 
 汝無神通者  常作宮千子 
偈已。所化千子變白光而沒。其婆羅門之子已在其
家矣。七歲。遊行聚落。覩民間淫祀。乃入廟叱之曰。汝
妄興禍福。幻惑於人。歲廢牲牢。傷害斯甚。言訖。廟貌
忽然而壞。由是鄉黨謂之聖子。年二十二。出家受具。
三十遇摩拏羅尊者。行化至中印土。彼國王名無畏
海。崇信三寶。尊者為說正法次。王忽見二人緋素服
拜尊者。王問曰。此何人也。師曰。此是日月天子。吾昔
曾為說法。故來禮耳。有頃不見。唯聞異香。王曰。日月
國土總有多少。尊者曰。千釋迦佛所化世界。各有百
億彌盧日月。我若廣說。即不能盡。王聞忻然。時尊者
以上足龍子早夭。有兄師子事婆羅門。厥兄既逝。弟
復云亡。乃歸依於尊者。而問曰。我欲求道。當何用心。
尊者曰。汝欲求道。無所用心。曰。既無用心。爭作佛事。
尊者曰。汝若有用。即非功德。汝若無作。即是佛事。以
佛有言。我所作功德。而無我所故。師子聞是言已。即
入佛慧。時尊者忽指東北問云。是何氣象。師子曰。我
見氣如白虹。貫乎天地。復有黑氣五道。橫亘其中。尊
者曰。其兆如何。曰。莫知矣。尊者曰。吾滅後五十年。北
天竺國當有難起。嬰在汝身。吾將滅矣。今以如來正
法眼藏。自迦葉相傳而至於我。我今付汝。汝善護持。
流布將來。無令斷絕。汝受吾教。聽吾偈曰。
 認得心性時  可說不思議  了了無可得 
 得時不說知 
尊者現十八變而歸寂。闍維畢。分舍利。各欲興塔。尊
者復現空中。而說偈曰。
 一法一切法  一切一法攝  吾身非有無 
 何分一切塔 
眾聞偈。就䭾都之場而建塔焉。
<other>第二十四祖師子比丘尊者</other>中印土人也。姓婆羅門。
幼而聦悟。遊罽賓國。有波利迦者。本習禪觀。故有禪
定．知見．執相．捨相．不語之五眾。尊者詰而化之。四眾
皆心服。唯禪定師達磨達者。聞四眾被責。憤悱而來。
尊者曰。仁者習定。何當來此。既至于此。胡云習定。曰。
我雖來此。心亦不亂。定隨人習。豈在處所。尊者曰。仁
者既來。其習亦至。既無處所。豈在人習。曰。定習人故。
非人習定。我雖來此。其定常習。尊者曰。人非習定。定
習人故。當自來時。其定誰習。彼曰。如淨明珠。內外無
翳。定若通達。必當如此。尊者曰。定若通達。一似明珠。
<pb n="426"/>
今見仁者。非珠之徒。彼曰。其珠明徹。內外悉定。我心
不亂。猶若此淨。尊者曰。其珠無內外。仁者何能定。穢
物非動搖。此定不是淨。達磨達蒙尊者開示。心地渙
然。尊者既攝五眾。名聞遐邇。方求法嗣。遇一長者引
其子問尊者曰。此子名斯多。當生便拳左手。今既長
矣。而終未能舒。願尊者示其宿因。尊者覩之。即以手
接曰。可還我珠。童子遽開手奉珠。眾皆驚異。尊者曰。
吾前報為僧。有童子名婆舍。吾甞赴西海齋。受嚫珠。
付之。今還吾珠。理固然矣。長者遂捨其子出家。尊者
即與受具。以前因緣故。名婆舍斯多。尊者即謂之曰。
吾師[鴳-女+隹]勒密有懸記。罹難非久。以如來正法眼藏。自
摩訶迦葉展轉相授而至於我。我付於汝。汝應保護。
流布將來。并僧伽梨衣亦同授汝。令正法眼永永不
斷。汝受吾教。聽吾偈曰。
 正說知見時  知見俱定心  當心即知見 
 知見即于今 
尊者偈已。俾之佗國。斯多受教。直抵南天。尊者以難
不可以苟免。獨留罽賓。時本國有外道二人。一名摩
目多。二名都落遮。學諸幻法。欲共謀亂。乃盜為釋子
形象。潛入王宮。且曰。不成即罪歸佛子。妖既自作。禍
亦旋踵。事既敗。王果怒曰。吾素歸心三寶。何乃搆害
一至于斯。即命破毀伽藍。祛除釋眾。又自秉劒。至尊
者所。問曰。師得蘊空否。尊者曰。已得蘊空。曰。既得蘊
空。可施我頭。尊者曰。身非我有。何恡於頭。王即揮刃
斷尊者首。涌白乳高數尺。王之右臂。旋亦墮地。七日
而終。太子光首嘆曰。我父何故。自取其禍。時有象白
山仙人者。深明因果。即為光首廣宣宿因。云。汝之父
遠劫中設般遮于瑟。（此云無遮齋）師子尊者當作居士。好
談名理。盛率其徒。躋于會場。因與之論。而居士誠有
愧色。潛毒其食而餉之。父遂遇害。今王是矣。而居士
即師子尊者也。因緣會遇。毫髮無差。遂以師子尊者
報體而建塔焉。師子尊者付婆舍斯多心法．信衣為
正嗣外。傍出達磨達四世二十二人。
<other>第二十五祖婆舍斯多尊者</other>罽賓國人也。姓婆羅門。
父寂行。母常安。初。母夢得神劒。因而有孕。既誕。拳左
手。遇師子尊者。顯發宿因。密授心印。後適南天。至中
印土。彼國王名迦勝。設禮供養。時有外道。號無我尊。
先為王禮重。嫉祖之至。欲與論義。幸而勝之。以固其
事。乃於王前謂祖曰。我解論義。不假言說。祖曰。若不
言說。爭為論義。外道曰。但取其義。祖曰。以何為義。曰。
無心為義。祖曰。汝既無心。焉得義乎。曰。我說無心。當
名我義。祖曰。汝說無心。當名非義。我說非心。當名非
義。曰。當義非名。誰能辨義。祖曰。汝名非義。此名何名。
曰。為辨非義。是名無名。祖曰。名既非名。義亦非義。辨
者是誰。當辨何物。如是往返。外道杜口信伏。于時。祖
忽面北。合掌而立曰。我師師子尊者今日遇難。即辭
王南邁。達于南天。潛隱山谷。彼國王名天德。迎請供
養。王有二子。一兇暴而色力充盛。一和柔而常嬰疾
苦。祖乃為陳因果。即頓釋所疑。又有呪術師。忌祖之
道。乃潛置藥于飯食中。祖食之。彼返受禍。遂投祖出
家。即與受具。後太子得勝即位。復信外道。致難於祖。
太子名不如蜜多。進諫被囚。玉遽問祖曰。我國素絕
妖訛。師所傳者。當是何宗。祖曰。王國昔來。實無邪法。
我所得者。即是佛宗。王曰。佛滅既久。師從誰得。祖曰。
飲光大士親受佛印。展轉至二十四世師子尊者。我
從彼得。王曰。我聞師子比丘不能免於刑戮。何能傳
法後人。祖曰。我師難未起時。密授我信衣．法偈。以顯
師承。王曰。其衣何在。祖即於囊中出衣示王。王命焚
之。五色相鮮。薪盡如故。王即追悔。致禮師子。真嗣既
明。乃赦太子。太子遂求出家。祖問太子曰。汝欲出家。
當為何事。曰。我所出家。不為別事。祖曰。不為別事。當
為何事。曰。當為佛事。祖歎曰。太子智慧天至。必諸聖
降迹。即許出家。受具時大地震動。居多靈異。祖乃命
<pb n="427"/>
之曰。吾已衰朽。安可久留。今以如來正法眼藏傳付
於汝。汝善護持。流布將來。無令斷絕。汝受吾教。聽吾
偈曰。
 聖人說知見  當境無非是  我今悟真性 
 無道亦無理 
蜜多聞偈。再啟祖曰。信衣宜可傳授。祖曰。此衣為難
故。假以證明。汝後無難。何假其衣。化被十方。人自信
向。祖遂現十八變。放大光明。化三昧火自焚。王及臣
民收舍利。起塔供養。
<other>第二十六祖不如蜜多尊者</other>南印土德勝王之太子
也。既受度得法。至東印土。彼王名堅固。奉外道師長
爪梵志。暨尊者將至。王與梵志。同覩白氣。貫于上下。
王曰。斯何瑞也。梵志預知尊者入境。恐王遷善。乃曰。
此是魔之眾兆爾。何瑞之有。即鳩諸徒眾議曰。不如
蜜多將入都城。誰能挫之。弟子曰。我等各有呪術。可
以動天地。入水火。何患哉。尊者至。先見宮牆有黑氣。
乃曰。小難耳。直詣王所。王曰。師來何為。師曰。當度眾
生。王曰。以何法度。師曰。剛彊眾生剛彊化。柔軟眾生
柔軟調。時梵志聞言。不勝其怒。即以幻法化大山在
尊者頂上。尊者覩之。返在彼眾頂上。梵志等怖懼。投
尊者。尊者愍其愚惑。化山遽滅。乃為王演說法要。俾
趣真乘。又謂王曰。此國當有聖人而繼於我。時有婆
羅門子。年已二十。幼失父母。不知名氏。或自言瓔珞。
故人謂之瓔珞童子。遊行閭里。丐求度日。若常不輕
之類。人問。汝行何急。答曰。汝行何慢。或問。何姓。答曰。
與汝同姓。王與尊者同車出見。瓔珞童子稽首於前。
尊者曰。汝憶往事否。曰。我念遠劫中。與師同居。師演
摩訶般若。我轉甚深修多羅。今日之事。蓋契昔因。尊
者又謂王曰。此童子非他。即大勢至菩薩是也。此聖
之後。復出二人。一人化南印土。一人緣在震旦。四五
年內。却返此方。遂以昔因。故名般若多羅。遂告曰。如
來以正法眼藏付于迦葉。如是展轉以至於吾。吾今
付汝。汝善護持。流布將來。無令斷絕。汝受吾教。聽吾
偈曰。
 真性心地藏  無頭亦無尾  應緣而化物 
 方便呼為智 
尊者付法已。即辭王曰。吾化緣已畢。當歸寂滅。願王
於最上乘。無忘外護。即還本座。跏趺而逝。化三昧火
自焚。收舍利。塔而瘞之。即東晉武帝朝也。
<other>第二十七祖般若多羅尊者</other>東印土人也。既得法已。
行化至南印土。彼王名香至。崇奉佛眾。施一無價寶
珠。王有三子。其季開士也。尊者欲試其所得。乃以所
施珠問三王子曰。此珠圓明。有能及否。第一子月淨
多羅．第二子功德多羅皆曰。此珠七寶中尊。固無踰
也。非尊者道力。孰能受之。第三子菩提多羅曰。此是
世寶。未足為上。於諸寶中。法寶為上。此是世光。未足
為上。於法光中。智光為上。此是世明。未足為上。於諸
明中。心明為上。此珠光明。不能自照。要假智光。光辨
於此。既辨此已。即知是珠。既却是珠。即明其寶。若明
其寶。寶不自寶。若辨其珠。珠不自珠。要假智珠而辨
世珠。寶不自寶。要假智寶以明法寶。然則。師有其道。
法寶即現。眾生若悟。心珠自明。尊者歎其辨慧。乃復
問曰。於諸物中。何物無相。曰。於諸物中。不起無相。又
問。於諸物中。何物最高。曰。於諸物中。人我最高。又問。
於諸物中。何物最大。曰。於諸物中。法性最大。尊者知
是聖人。以時未至。默而待之。及香至王厭世。眾皆號
絕。唯第三子菩提多羅乃求出家。遂投尊者。尊者即
與披剃受具。既觀時適至。尊者告之曰。如來以正法
眼藏囑累迦葉。如是展轉而至於我。我今付汝。汝善
護持。流布將來。無令斷絕。汝受吾教。聽吾偈曰。
 心地生諸種  因事復生理  果滿菩提圓 
 華開世界起 
尊者付法已。即於座上放大光明。踊身虗空。化火自
<pb n="428"/>
焚。眾收舍利起塔。即宋武帝朝也。

天聖廣燈錄卷第五

<sarticle>天聖廣燈錄卷第六　　　<bz>〔宋實〕</bz></sarticle>

<other>第二十八祖菩提達磨者</other>南天竺國香至王第三子
也。姓剎利帝。本名菩提多羅。遇二十七祖般若多羅
至本國受王供養。因試令與兄辨所施寶珠。發明心
地。既而尊者謂曰。汝於諸法已得通量。夫達磨者。通
大之義也。宜名達磨。因改號菩提達磨。乃告尊者曰。
我當行何國。願垂開示。尊者曰。未可遠遊。且止南天。
六十七載。當往震旦。慎勿速行。哀於日下。達磨曰。彼
有大士。堪為法器否。千歲之內。有留難否。尊者曰。吾
滅後六十餘年。彼國有難。水中文布。自善降之。汝往
南方勿住。為彼唯好有為功業。不明佛理。汝縱至彼。
亦不可久留。聽吾讖曰。
 路行跨水復逢羊  獨自栖栖暗渡江 
 日下可怜雙象馬  二株嫰桂久昌昌 
又問曰。此後更有何事。尊者曰。從是已去一百五十
年而有小難。聽吾讖曰。
 心中雖吉外頭凶  川下僧房名不中 
 為遇毒龍生武子  忽逢小鼠寂無窮 
又問曰。此後更有何事。尊者曰。從是已去一百六十
年末有一小難。子父相繼。亦當不久。作一二三五歲。
當此過已。有見其意。聽吾讖曰。
 路上忽逢深處水  等閑見虎又逢猪 
 小小牛兒雖有角  清溪龍出總須輸 
又問。此後如何。曰。却後二百二十年。林下見一人。當
得道果。聽吾讖曰。
 震旦雖闊無別路  要假姪孫脚上行 
 金鷄解銜一顆米  供養十方羅漢僧 
又問。於此後更有何事。曰。却後三百八十年。有一比
丘暗學明用。吾以三讖。而當誌之。
 八月商尊飛有聲  巨福來祥鳥不驚 
 懷抱一鷄重起會  手把龍蛇在兩楹 
 寄公席帽權時脫  蚊子之蟲足去形 
 東海象歸披石脹  二處蒙恩總不輕 
 日月並行若不動  即無冠子上山行 
 更惠一峰添翠岫  玉教人識知始名 
尊者曰。大器當現。逢雲即登。吾道無淪。汝心有寄。達
磨又問。此後如何。曰。却後四百六十年。遇一無衣人。
欲作魔難。聽吾讖曰。
 高嶺無人又脫衣  小蛇雖毒不能為 
 可中井底着天近  小小沙彌善大機 
尊者曰。此之小難。黑衣童子而釋之。又問。此後如何。
曰。却後六百年。不生之樹。為作障難。雖作其難。二人
出現。當自寧靜。聽吾讖曰。
 大浪雖高不足知  百年凡木長乾枝 
 一鳥南飛却歸北  二人東往復還西 
尊者曰。白衣和尚說法無量。若解此記。皈而不向。又
問。此後如何。曰。却後八百年。當有四龍共作一難。聽
吾讖曰。
 可憐明月獨當天  四箇龍兒各自迁 
 東西南北奔波去  日頭平上照無邊 
尊者曰。
 吾此記詞  腰長脚短  合掌向天  迴頭失伴 
 身著紅衣  又如素絹  立在目前  還如不見 
 好好思量  水清月現 
又問。此後如何。曰。却後三千歲間。總有一十三難。其
中大難有九。餘四小難。聽吾讖曰。
 鳥來上高堂欲驚  白雲入地色還青 
 天上金龍日月明  東陽海水清不清 
<pb n="429"/>
 手捧珠輪重復輕  雖無心眼轉醒醒 
 不具耳目善觀聽  身體元無空有形 
 不說姓字但籤名  意尋書卷錯看經 
 口說恩幸心無情  或去或來身不停 
尊者曰。却後多難悉在此一十句中。我雖廣印。汝亦
不見。師恭稟教諭。服勤左右。垂四十年。迨尊者須世。
有䟦陀三藏。達磨亦甞致訊。䟦陀有弟子郍連邪舍
者。與優婆塞萬天懿多談教典。懿因問邪舍曰。西域
聖眾弘揚次第。可得聞乎。耶舍曰。諸祖師自迦葉宜
傳。其二十七祖般若多羅弟子達磨。當魏明帝朝至
雒陽。止少林寺。懿曰。北師滅後。何人繼嗣。耶舍答曰。
 尊勝今藏古  無肱又有肱  龍來方授寶 
 奉物伏嫌名 
懿曰。於此師後。踵襲者誰。耶舍曰。
 起自求不礙  師言我沒繩  路上逢僧禮 
 足下六枝分 
懿復問之。耶舍曰。
 三四全無我  隔水受心燈  尊號過諸量 
 從瞋不起增 
懿復問之。耶舍曰。
 奉物可曾物  言勤又不勤  唯書四句偈 
 為對瑞田人 
懿復問之。耶舍曰。
 心裏能藏事  說向漢江濵  湖波探水月 
 將照二三人 
懿復問之。耶舍曰。
 領得彌勒語  離鄉日日敷  來梁移近路 
 餘筭脚天途 
懿復問之。耶舍曰。
 艮地生玄旨  通尊媚亦尊  比肩三吼族 
 足下一毛生 
又曰。
 靈集媿天恩  生芽二六人  法中無氣味 
 石上有功勳 
又曰。
 本是大蟲男  翻成師子談  官家封馬嶺 
 同相三十三 
又曰。
 九女出人倫  八箇絕婚姻  朽將添六足 
 心祖眾中尊 
又曰。
 走戊與潮隣  鵝烏子出身  二天雖有感 
 三化寂無塵 
又曰。
 說少何曾少  言流又不流  草若除其首 
 三四繼門修 
耶舍曰。吾此讖以誌將來。却後二百八十年中。有大
國王善崇三寶。君唱臣和。海晏河清。前記諸懷耳。是
時。首因一師興隆多聖。萬天懿仰承聖記。佩服無斁。
編之簡冊矣。後耶舍三藏廬山順寂。梁簡文遣使傳
此讖文。編于續法傳。時菩提達磨演化本國。有佛大
勝多者。小乘學也。分途而為六宗。各封己解。別展化
源。第一有相宗。第二無相宗。第三定慧宗。第四戒行
宗。第五無得宗。第六寂靜宗。達磨曰。今此六宗永纏
邪見。言已。至第一有相宗所而問曰。一切諸法。何名
實相。眾中有一尊長名薩婆羅答曰。於諸相中。不互
諸相。是名實相。師曰。一切諸相。而不互者。若明實相。
當何定耶。彼曰。於諸相中。實無有定。若定諸相。何名
為實。師曰。諸相不定。便名實相。汝今不定。當何得之。
彼曰。我言不定。不說諸相。當說諸相。其義亦然。師曰。
汝言不定。當為實相。定不定故。即非實相。彼曰。定既
不定。即非實相。知我非故。不定不變。師曰。汝今不變。
何名實相。已變已往。其義亦然。彼曰。不變當在。在不
<pb n="430"/>
在故。故變實相。以定其義。師曰。實相不變。變即非實。
於有無中。何名實相。薩婆羅心知師聖。懸解潛達。即
以手指虗空曰。此是世間有相。亦能空故。當我此身
得似否。師曰。若解實相。即見非相。若了非相。其色亦
然。當於色中。不生色體。於非相中。不礙有故。若能是
解。此名實相。彼眾聞已。心意朗然。欽禮信受。至第二
無相宗所而問曰。汝言無相。當何證之。彼眾中有智
者名波羅提答曰。我明無相。心不現故。師曰。汝心不
現。當何明之。彼曰。我明無相。心不敢捨。當於明時。亦
無當者。師曰。於諸有無。心不取捨。又無當者。誰明無
故。彼曰。入佛三昧。尚無所得。何況無相。而欲知之。師
曰。相既不知。誰云有無。尚無所得。何名三昧。彼曰。我
說不證。證無所證。非三昧故。我說三昧。師曰。非三昧
者。何當名之。汝既不證。非證何證。波羅提聞師辨析。
即悟本心。禮謝於師。懺悔往謬。師記曰。汝當得果。不
久證之。此國有魔。非久降之。言已。至第三定慧宗所
而問曰。汝學定慧。為一為二。彼眾有一婆蘭陀者答
曰。我此定慧。非一非二。師曰。既非一二。何名定慧。彼
曰。在定非定。處慧非慧。一即非一。二即不二。師曰。當
一不一。當二不二。既非定慧。約何定慧。彼曰。不一不
二。定慧能知。非定非慧。亦復然矣。師曰。慧非定故。然
何知哉。不一不二。誰定誰慧。婆蘭陀聞之。疑心氷釋
至第四戒行宗所而問曰。何者名戒。云何名行。當此
戒行。為一為二。彼眾中有一賢者答曰。一二二一。皆
彼所生。依教無染。此名戒行。師曰。汝言依教。即染有
染。一二俱破。何言依教。此二違背。不及於行。內外非
明。何名為戒。彼曰。我有內外。彼已知竟。既得通達。便
是戒行。若說違背。俱是俱非。言及清淨。即戒即行。師
曰。俱是俱非。何言清淨。既得通故。何談內外。賢者聞
之。即自慚伏。至第五無得宗所。問曰。汝云無得。無得
何得。既無所得。亦無得得。彼眾中有寶淨者答曰。我
說無得。非得無得。當說得得。無得是得。師曰。得既不
得。得亦非得。既云得得。得得何得。彼曰。見得非得。非
得是得。若見不得。名為得得。師曰。得既非得。非得無
得。既無所得。當何得得。寶淨聞之。頓除疑誤。至第六
寂靜宗所。問曰。何名寂靜。於此法中。誰靜誰寂。彼有
長者答曰。此心不動。是名為寂。於法無染。名之為靜。
師曰。本心不寂。要假寂靜。本來寂故。何用寂靜。彼曰。
諸法本空。以空空故。於彼空空。故名寂靜。師曰。空空
已空。諸法亦爾。寂靜無相。何靜何寂。彼聞旨海。豁如
氷釋。既而六眾咸誓歸依。異見王立。輕毀三寶。每云。
我之祖宗皆信佛道。復云。我身是佛。何更外求。善惡
報應。皆由多智之者妄搆其說。國內耆舊。前王之所
尊禮者。並從廢棄。達磨知已。即念無相宗中二首領。
其一波羅提者。與王有緣。其二宗勝者。非不聰辨。而
無宿因。時六宗徒眾亦各念言。佛法有難。言已。各至
達磨所作禮問訊。宗勝曰。自惟淺薄。敢憚請行。達磨
曰。汝雖辨慧。道力未全。宗勝疑云。此師恐我見王。作
大佛事。名譽顯達。映奪尊威。縱彼福慧為王。我是沙
門。受佛教旨。豈難制焉。既而讚至王所。廣說法要。世
界苦樂。人天善惡。王與之往返詢詰。王曰。汝今所解。
其法何在。宗勝曰。如王治化。當合其道。王所有道。其
道何在。王曰。我所有道。將除邪法。汝所有法。當伏何
人。達磨知宗勝欲墮處。告波羅提曰。宗勝不稟吾教。
潛化於王。須臾理屈。汝可速行。波羅提承稟旨命。乃
至殿前。默然而住。時王方詰問宗勝。忽見波羅提前
至。王問曰。是邪是正。答曰。我非邪正。而來正邪。王心
若正。我無邪正。宗勝即從擯逐。波羅提曰。王若有道。
何擯沙門。我雖無解。願王致問。王怒問曰。何者是佛。
答曰。見性是佛。王曰。師見性否。答曰。我見佛性。王曰。
性在何處。答曰。性在作用。王曰。是何作用。今不見之。
答曰。今見作用。王自不見。王曰。於我有否。答曰。王若
作用。眾諸皆是。王若不用。體亦難見。王曰。若當用時。
<pb n="431"/>
遣處出現。答曰。若出現時。當有其八。王曰。願為我說。
波羅提遂說偈曰。
 在胎為身  處世名人  在眼曰見  有耳曰聞 
 在鼻辨香  在口談論  在手執捉  在足運奔 
 徧現俱該沙界  收接在一微塵 
 識者知是佛性  不識喚作精魂 
王聞偈已。悔謝前非。宗勝既被斥逐。念曰。我今百歲。
八十為非。不能禦歎。生亦奚顏。言訖。自投崖谷。俄有
一神人捧承之。寘於巖石。神人說偈告宗勝曰。
 師壽於百歲  八十而造次  為近至尊故 
 熏修而入道  雖具少智慧  而多有彼我 
 所見諸賢等  未甞生珍敬  四五修功德 
 其心未恬靜  聰明輕慢故  而獲致於此 
 得王不敬者  當感果知是  自今不踈怠 
 不久成其智  諸聖悉在心  如來亦復爾 
宗勝聞偈忻然。即於巖間安坐。時異見王復問波羅
提曰。仁者智辨。當師何人。答曰。我所出家師者。即是
王叔菩提達磨。王聞師名。驚駭久之。遂勑近臣。特加
迎請。達磨隨使至宮。為王懺悔。尋詔宗勝還歸本國。
大臣奏曰。宗勝被謫。身殞高崖。師曰。宗勝甚健。宴息
巖間。但遣使召。王即稟教。遣使入山。果見宗勝端居
禪寂。曰。深媿王意。誓處巖泉。達磨王叔。六眾之師。願
王敬仰。以福皇基。師謂王曰。汝如宗勝來否。王曰。未
知。師曰。再命可已。有頃。使還。果如師語。師遂辭王曰。
汝善修德。不乃疾興。經七日。遂乃得疾。國醫診治。有
如無瘳。亟發使告師曰。王之疾甚。殆至彌留。願叔慈
悲。遠來軫救。師至王所。慰問其疾。時宗勝再承王召。
即別巖間。波羅提久受國恩。亦來問疾。波羅提曰。此
王今至大漸。當生何道。達磨曰。若人臨終。頭冷足暖
者。當墮地獄。頭足俱冷．心[(曷-曰)/月]偏暖者。生於人道。眼暖
餘冷者。當生天上。唯腹間暖．餘處冷者。生鬼趣中。此
名候五蘊法。汝宜誌之。今此王身。頂冷暖足。決入泥
犂。波羅提曰。當何施為。令免苦報。師即令太子為王
宥罪施恩。崇奉三寶。復為懺悔云。願罪消滅。如是三
說。王即有間。師念震旦緣熟。至王所慰而勉之曰。當
勤修白業。護持三寶。吾去非晚。一九即迴。王聞師言。
涕淚交集。曰。此國何罪。彼土何祥。叔既赴緣。非我所
止。惟願不忘父母之國。象駕早還。王即具大舟。躬率
臣僚。送至海壖。既達南海。廣州刺史蕭昂表奏。武帝
即遣使詔赴京師。十月一日。至金陵。車駕為之出郊。
遂延居別殿。寺誌公修高座寺。謂寺主靈觀曰。名靈
觀否。答曰。凡情不測。誌公曰。從西有大乘菩薩今入
國中。非久而出。聽吾讖曰。
 仰覩兩扇  低腰捻鈎  九鳥射盡  唯有一頭 
 至即不至  要假須刀  逢龍不住  遇水即逃 
靈觀聞已。默而誌之。達摩在王宮。帝問。自即位以來。
造寺．寫經．度僧。不可勝紀。有何功德。師曰。並無功德。
帝曰。何無功德。師曰。此但人天小果。有漏之因。雖有
非實。帝曰。如何是真功德。答曰。淨智妙圓。體自空寂。
如是功德。不以世求。帝又曰。如何是聖諦第一義。答
曰。廓然無聖。帝曰。對朕者誰。答曰。不識。帝不領悟。師
知機不契。潛過江北。屆于洛陽。寓止于嵩山少林寺。
面壁而坐。未甞輙語。人莫之測。時有僧神光者。曠達
之士也。久居伊洛。博覽群書。善談玄理。每歎曰。孔．老
之教。禮術風規。莊．易之書。未盡妙理。近聞達磨大士
住止少林。至人不遙。當造玄境。乃晨夕參承。師甞端
座面壁。莫聞誨勵。光自惟曰。昔人求道。敲骨取髓。布
髮淹泥。古尚若此。我何人哉。其年十二月九日夜。光
至階前。時天大雨雪。堅立不動。積雪齊腰。師憫而問。
汝久立雪中。當求何事。光涕曰。願示慈悲。師曰。無上
妙道。曠劫精勤。難行能行。非忍而忍。豈以小智。輕心
慢心。欲冀真乘。徒勞勤苦。光聞師誨勵。潛取利刀。自
斷左臂。置于師前。師知是法器。乃曰。諸佛最初求道。
<pb n="432"/>
為法亡形。汝今斷臂吾前。求亦可在。師遂因與易名
曰惠可。光曰。諸佛法印。可得聞乎。師曰。諸佛法印。匪
從人得。光曰。我心未寧。乞師與安。師曰。將心來。與汝
安。光曰。覓心了不可得。師曰。與汝安心竟。後孝明帝
聞師異蹟。遣使賷詔伸請。前後三至。師不下少林。帝
彌加欽尚。就賜摩納袈裟二條．金鉢一口．銀淨缾．繒
帛等。自爾。經九年。欲返天竺。乃命門人曰。時將至矣。
汝等盍各言乎。尼總持出禮拜。據某甲所見。四大本
空。五陰非有。正當恁麼時。無一法可當情。師曰。汝得
吾皮。道育出禮拜。據某甲所見。如慶喜觀阿閦佛國。
一見更不再見。師曰。汝得吾肉。二祖出禮三拜。依位
而立。師云。汝得吾髓。乃告之曰。如來以正法眼藏付
于大迦葉。展轉屬累而至於我。我今付汝。汝善護持。
流布將來。勿令斷絕。并授袈裟。以為法信。師曰。由傳
法印。以契證心。外付袈裟。以定宗旨。後代澆薄。疑慮
競生。云吾西天之人。汝生此土。憑何得法。以何證之。
汝今授此衣法。却後難生。俱出此衣并吾法偈。用以
表明其化無礙。吾至滅後二百年。衣止不傳。法周沙
界。明道者多。行道者少。說理者多。通理者少。潛符密
證。千萬有餘。汝當闡揚。勿輕未悟。一念迴機。便同本
得。聽吾偈曰。
 吾本來茲土  傳法救迷情  一華開五葉 
 結果自然成 
師又曰。吾自到此。凡五中毒。我常自出而試之。置石
石裂。緣吾本離南印。來此東土。見有大乘氣象。遂踰
海越漠。付法求人。際會未諧。如愚若訥。今得汝傳授。
吾意已終。言已。即與徒眾至禹門千聖寺。止三日。有
期城太守楊衒之。早慕佛乘。問師曰。西天五印。師承
為祖。其道如何。師曰。明佛心宗。等無差悞。行解相應。
名之曰祖。又問。此外如何。師曰。須明自心。知其今古。
不厭有無。於法無取。不賢不愚。無迷無悟。若能是解。
故稱為祖。又曰。弟子歸依三寶。亦有年矣。而智慧昏
蒙。尚迷真理。適聽師言。罔知收措。願師慈愍。開示宗
旨。師知懇禱。即說偈曰。
 亦不覩惡而生嫌  亦不觀善而勤措 
 亦不捨智而近愚  亦不拋迷而就悟 
 達大道兮過量  通佛心兮出度 
 不與凡聖同躔  超然名之曰祖 
衒之聞偈。悲喜交并。曰願師久住世間。化導群有。師
曰。吾即逝矣。不可久留。振此萬差。多逢患難。衒之曰。
未審何人。願垂姓字。弟子為師除得。師曰。吾以傳佛
祕密。利益迷徒。害彼自安。必無此理。衒之曰。師若不
言。何表通變觀照之力。乃為讖曰。
 江槎分玉浪  管炬開金鎖  二三相共行 
 九十無彼我 
衒之聞已。莫究其端。默記于懷。禮辭而去。魏朝順世。
丙辰歲葬熊耳山。後三歲。魏宋雲奉使西域。迴遇師
於葱嶺。見手擕隻履。翩然獨逝。雲曰。何往。達磨曰。西
天去。又謂雲曰。汝主已厭世。雲聞之茫然。別師東邁。
暨復命。明帝已登遐矣。迨孝莊即位。雲具奏其事。帝
令啟壙。唯空棺。一隻革履存焉。舉國為之驚歎。奉詔
取遺履。出於少林寺供養。至唐開元中。為信道者盜
於五臺山華嚴寺。今不知所在。初。梁武遇師。因緣末
契。誌公甞有言曰。帝遇而不遇也。此是傳佛心印。即
觀音身也。帝復聞宋雲事。乃御撰師[石*((白-日+田)/廾)]焉。代宗諡圓
覺大師。塔曰空觀。

天聖廣燈錄卷第六

<sarticle>天聖廣燈錄卷第七　　　<bz>〔宋實〕</bz></sarticle>

<other>第二十九祖惠可大師者</other>武牢人也。姓姬氏。父寂。未
有子時。甞自念。我家崇善。豈無令子。禱之既久。一夕。
<pb n="433"/>
感異光照室。其母因而懷姙。及長。遂以照室之瑞。名
之曰光。自幼志氣不群。愽涉詩書。尤精佛學。不事家
產。好遊山水。即抵雒陽龍門香山寺。依寶靜禪師出
家受具。復遊講肆。徧探大小乘義。年三十二。却返香
山。忽有一神人謂曰。將欲受果。何滯此耶。大道非遙。
汝其南矣。光知神助。因改名神光。翌日。覺頭痛如刺。
其師欲治之。空中有聲曰。此乃換骨。非常痛也。光遂
以事具白于師。今視其頂骨。即如五峯秀出矣。乃曰。
汝相吉祥。當有所證。神令汝南者。斯則少林達磨大
士即汝之師也。光受教。造于少室。其得法．轉衣變跡。
達磨章具之矣。自少林託化西歸。大師既闡真風。是
求法嗣。至北齊天平年中。有一居士。不言名氏。聿來
設禮。而問師曰。弟子身纏風恙。請為懺罪　師曰。將
罪來。與汝懺　居士云。覓罪了不可得　師曰。與汝
懺罪竟　居士即投師出家受具。宜名僧璨。自茲疾
已。經三年。師乃告之曰。菩提達磨遠自竺乾以正法
眼藏密付於吾。吾今授汝。并達磨信衣。汝當守護。無
令斷絕。聽吾偈曰。
 本來緣有地  因地種華生  本來無有種 
 華亦不能生 
大師付衣法已。又曰。汝受吾教。宜處深山。未可行化。
當逢國難　璨曰。師既預知。願垂示誨　師曰。茲乃
傳般若多羅懸記云。心中雖吉外頭凶是也。吾校年
代。正在於汝。當諦思前言。勿罹世難。然吾亦有宿累。
今要酬之。善去善行。俟時傳付。言已。即往鄴都。韜光
混跡。變易儀相　人或問之。何故如是　師曰。我自
調心。何關汝事。又於管城寺談法。聽者林會。時有辨
和法師者。於寺門講涅槃經。學徒聞師闡法。稍稍引
出。辨和不勝其憤。興謗于邑宰翟仲侃。仲侃惑其邪
說。加師以非法。師怡然委順。識真者。謂之償債。時年
一百七歲。即隋文帝開皇年中也。後葬于磁州滏陽
懸東北七十里　唐德宗諡大祖禪師。釋法琳撰[石*((白-日+田)/廾)]
云。翟仲侃生前為牛。御者恚其喘而斃之。牛。今邑宰
也。昔御者。師焉。宿報當酬爾。
<other>第三十祖僧璨大師者</other>不知何許人也。初以白衣謁
二祖。既受度傳法。隱于舒州皖公山。屬後周武帝破
滅佛法。至隨開皇中。有沙彌道信。始年十四。來禮師
曰。願和尚慈悲。賜與解脫法門　師曰。誰縛汝　曰。
無人縛　師曰。既無人縛。即是解脫。何須更求解脫
　信於言下大悟。服勤九載。披剃受具。師知其緣熟。
乃付衣法。遂告之曰。如來以正法眼藏囑累迦葉。次
第傳授而至於我。我今付汝。并達磨袈裟。用為法信。
流通將來。無令斷絕。聽吾偈曰。
 華種雖因地  從地種華生  若無人下種 
 華地盡無生 
師又曰。可大師付吾法。後往鄴都。三十餘年方終。今
吾得汝。何滯此乎。即適羅浮山。經于三載。却旋舊址。
一日。士民奔趨。大設檀供訖。於大樹下立化。即煬帝
大業中十月十五日也。眾奉全身起塔焉　唐玄宗
諡鑒智禪師。塔曰覺寂。吏部尚書門下三品房琯撰
[石*((白-日+田)/廾)]。初唐河南尹李常。素仰祖風。深探玄理。天寶中。遇
荷澤神會。問曰。三祖大師葬於何處。或聞入羅浮不
迴。或說終於山谷。未知孰是。會曰。璨大師自羅浮歸
山谷。得月餘方示滅。今舒州見存三祖墓。常未之信
也。會謫為舒州別駕。因詢山谷寺眾僧曰。聞寺後有
三祖墓。是否。時上座惠觀對曰。有之。常忻然與官寮
同往瞻禮。又啟壙取真儀闍維之。得舍利無數。以一
分建塔焉。一分寄荷澤神會以質前言。餘即隨身。後
於洛中私第設齋以慶之。時有西域三藏犍那等在
會中。常問三藏。天竺祖師多少。犍那答曰。自迦葉以
至般若多羅有二十七祖。若序師子尊者。總有四十
九祖。若從七佛至此。不括橫枝。凡三十七世。常又問
會中耆德曰。甞見祖圖。或引五十餘祖。至於枝派差
<pb n="434"/>
殊。宗族不定。或但有空名者。以何為驗。時有智本禪
師者。六祖門人也。答曰。斯乃後魏初。佛法淪替。有沙
門曇曜。於紛紜中以素絹單錄諸祖名字。或忘失次
第。藏衣領中。隱于巖穴。經三十五載。至文成帝即位。
法門中興。曇曜名行俱崇。遂為僧統。乃集諸沙門。再
議結集。目為付法藏傳。其間小有差互。良由當時怖
懼所致。又經一十三年。勅國子愽士黃元真與北天
三藏佛陀扇多．吉弗煙等。甄別宗旨。次敘師承。得無
紕繆也。
<other>第三十一祖道信大師者</other>姓司馬氏。世居河內。後從
於蘄州之廣濟縣。師生而超異。幼慕空宗。隋大業十
三年。遊吉州。值群盜圍城。七旬不解。萬眾憂迫。師憫
之。教令念摩訶衍。時賊眾望雉堞間若有神兵。乃相
謂曰。城內必有大異人。不可攻也。稍稍引去。唐武德
中。師却返蘄春。住破頭山。一日。往黃梅縣。路逢一小
兒。骨相奇秀。異乎常童　師問曰。子何姓　答曰。姓
即有。是常姓　師曰。是何姓　答曰。是佛性　師曰。
汝無姓耶　答曰。性空故　師默識其法器。即令一
僧至其家。於父母所。諭令出家。父母殊無難色。曰。願
垂接受。師遂與落髮受具。既而乃告之曰。如來以正
法眼藏付傳迦葉。次第囑授而至於我。我今付汝。并
達磨袈裟。以為法信。汝善護持。流布將來。無令斷絕。
聽吾偈曰。
 華種有生性  因地華生生  大緣與性合 
 當生生不生 
付衣法已。告眾曰。吾武德中。遊廬山登絕頂。望破頭
山。紫氣如蓋。下有白氣。橫分六道。汝等會否。眾皆默
然　忍曰。得非和尚他後橫出一枝佛法否　師曰。
善。後。貞觀中。太宗嚮師道味。欲瞻風釆。詔赴京師。上
表遜謝。前後三返。竟以疾辭。又命使曰。如果不起。即
取首來。使至山諭旨。師乃引頸就刃。神色儼然。使異
之。迴以狀聞。帝彌如欽慕。就賜珍繒。以遂其志。迄高
宗永徽中。忽垂誡曰。一切諸法悉皆解脫。汝等各自
護念。流化未來。言訖。端坐而逝。壽七十有二。塔于本
山双峯。明年四月八日。塔戶無故自開。儀相如生。爾
後不敢復閉　代宗諡大醫禪師慈雲之塔。
<other>第三十二祖弘忍大師者</other>蘄州黃梅人也。姓周氏。生
而岐嶷。童遊時。逢一智者嘆曰。此子闕七種相。不逮
如來。後寫於破頭山。咸亨中。有一居士。姓廬名惠能。
自新州來參謁　師問曰。汝自何來　曰。嶺南　師
曰。欲須何事　能曰。惟求作佛　曰。嶺南人無佛性。
若為得佛　能曰。人即有南北。佛性豈然　師知是
其器。乃呵曰。著槽𣚿去　能作禮而退。便入碓坊。服
勞於杵臼之間。晝夜不息。師知付授將至。遂告眾曰。
正法難解。不可徒記吾言。持為己任。汝等可各隨意
述一偈章。若語意冥符。即衣法偕付。是時會下七百
餘僧。上座神秀者。乃於廊壁書偈。曰。
 身是菩提樹  心如明鏡臺  時時勤拂拭 
 莫遣惹塵埃 
師經行次。見斯偈。知是神秀所述。嘆曰。依此修行。亦
得人天之果。能在碓坊。忽聆諷偈。乃問同學。是何章
句。曰。爾不知和尚求法嗣。令各述心偈。此則秀上座
所述。能即自述四句偈。至夜。密令人寫於秀偈之側。
云。
 菩提本無樹  明鏡亦非臺  本來無一物 
 何處有塵埃 
本師見此偈云。此是誰作。亦未見性。遂脫屣摩去其
字。由是眾不之顧。逮夜。師密詣自碓坊曰。米白也否。
能曰。白也。未有篩。師於碓。以杖三擊之。能即以三鼓
入室。師告曰。佛之出世。為一大事。付于迦葉。展轉相
授。至菩提達磨屆于此土。得可大師承襲。以至於吾。
今以法寶及所傳袈裟用付於汝。汝當善自保護。流
布將來。無令斷絕。汝受吾教。聽吾偈曰。
<pb n="435"/>
 有情來下種  因地果還生  無情既無種 
 無性亦無生 
能居士受衣法。啟曰。法則既受。衣付何人。師曰。昔達
磨初至。人未之信。故傳衣以明得法。今信心已熟。衣
乃爭端。止於汝身。不復傳。爾且當遠引。俟時行化。所
謂受衣之人。命如懸絲。復云。一花開五葉。結果自然
成。又云。果滿菩提圓。華開世界起。能曰。當居何所。師
曰。逢懷即止。遇會且藏。能禮辭已。捧衣潛出。是夜南
邁。大眾莫知。翌日。眾心疑訝。師曰。吾道行矣。何更詢
之。復問。衣法誰得耶。師曰。能者得。於是眾議。盧行者
名能。尋訪既失。潛知彼得。時僧惠明奔逐至大庾嶺
頭。能見明來。隱於莽中。但以衣置地。明舉之莫動。明
即呼云。我來求法。不求其衣。能遂出曰。不得思惡。不
得思善。正當恁麼時。還我明上座本來面目。明於是
大悟。能曰。汝須速迴。遇蒙即止。逢袁當住。明即禮謝
而返。逮至嶺下。遇眾追之。明紿之曰。自嶺而來。杳無
所見。眾艮踆焉。明後易名道明。蓋避師名之上一字
也。止袁州蒙山。師忽告眾曰。吾今事畢。時可行矣。即
入室。安座而逝。壽七十有四。唐高宗上元二年壬申
歲二月十五。建塔于黃梅之東山。代宗諡大滿禪師
法雨之塔。
<other>第三十三祖惠能大師者</other>俗姓盧氏。其先范陽人。父
行瑫。武德中。左宦于南海之新州。遂占籍焉。三歲喪
父。其母守志鞠養。及長。家尤貧窶。師樵釆以給。一日。
負薪至市。聞客讀金剛經。至應無所住而生其心。有
所感寤而問曰。此何法也。得於何人。客曰。此名金剛
經。得於黃梅。師遽告其母以為法尋師之意。直抵韶
州。遇高行士劉志略。結為交友。尼無盡藏者。即志略
之姑也。常讀涅槃經。師暫聽之。即為解說其義。尼遂
執卷問字。師曰。字即不識。義即請問。尼曰。字尚不識。
焉能會義。師曰。諸佛妙理。非關文字。尼驚異之。告鄉
人云。能是有道之人。宜請瞻禮。近有寶林古寺舊地。
可完緝。延師居之。四眾霧集。俄成寶坊。師一日自念
曰。我求大法。豈可中道而止。遂至昌樂縣西山石室
間。遇智遠禪師。今遂請益。遠曰。觀子神機爽[托-七+友]。殆非
常人。吾聞西域菩提達磨傳心印于黃梅。汝當往彼
參決。師辭去。造黃梅之東山。即唐咸亨年中也。忍大
師一見。默而識之。後傳衣法。令隱于懷集．四會之間。
至儀鳳元年丙子正月八日。屆南海。遇印宗法師於
法性寺講涅槃經。師見二法師爭風幡。一人言風動。
一人言幡動。能召曰。不是風動。不是幡動。仁者心動。
二人言下大悟。曰。莫是盧行者否。是即速說。師曰。我
即惠能也。二法師曰。我等乃西天令來於此土。與汝
披剃受具。仍法性寺有智光律師戒壇。即宋朝求那
跋陀三藏之所置也。記云。後有肉身菩薩在此壇受
戒。又梁末真諦三藏於壇之側。手植二菩提樹。記曰。
却後一百二十年。有大士受具於此樹下。宛如宿契。
二法師曰。我為汝落髮之師。汝為我得法之師矣。蓋
以感悟風幡之言也。明年二月八日。受具已。曰。吾不
願居此。後師至寶林寺。韶州刺史韋據請居大梵寺。
中宗神龍元年。降詔云。朕請安．秀二師宮中供養。萬
機之暇。每究一乘。二師並推讓云。南方有能禪師。密
受忍大師衣法。可就彼問。今遣內侍薛簡馳詔迎請。
願師慈念。速赴上京。師上表辭疾。願終林麓。薛簡曰。
京城禪德皆云。欲得會道。必須坐禪習定。若不因禪
定而得解脫者。未之有也。未審師所說法如何。師曰。
道由心悟。豈在坐也。經云。若言如來若坐若臥。是行
邪道。何故。無所從來。亦無所去。究竟無證。豈況坐耶。
簡曰。弟子之迴。主上必問。願師慈悲。指示心要。師曰。
道無明暗。明暗是代謝之義。明暗無盡。亦是有盡。相
待立名。故經云。法無有比。無相待故。簡曰。明喻智慧。
暗況煩惱。修道之人儻不以智慧照破煩惱。無始生
死憑何出離。師曰。煩惱即是菩提。無二無別。若以智
<pb n="436"/>
慧照煩惱者。此是二乘小見．羊鹿等機。大智上根悉
不如是。簡曰。如何是大乘人見。師曰。明與無明。凡夫
見。智者了達。其性無二。無二之性。即是實性。實性者。
處凡遇而不減。在賢聖而不增。住煩惱而不亂。居禪
定而不寂。不斷不常。不來不去。不在中間。及其內外。
不生不滅。性相如今。常住不遷。名時道。簡曰。師說不
生不滅。何異外道所談。師曰。外道所談不生不滅者。
將滅止生。以生顯滅。今猶不滅。生亦無生。我說不生
不滅者。本自無生。今亦無滅。所以不同外道。外道者。
但以文字句義所說。欲知心要。善惡都莫思量。自然
得入。妙用河沙。簡于是言下大悟。曰。弟子始知本性
不遙。涅槃寂靜。無餘有法。一切現前。言已。禮辭歸闕。
表奏師語。有詔謝師。并賜摩衲袈裟．寶鉢．繒帛。十二
月十九日。勅改古寶林為中興寺。三年十一月十八
日。又勅韶州重加修飾大師寫經坊。賜額為法泉寺。
師新州舊居為國恩寺。一日。師謂眾曰。諸善知識。汝
等靜心。聽吾說法。汝等諸人。自心是佛。更莫狐疑。外
無一物而能建立。所以心生種種法生。心滅種今法
滅。若欲成就種智。須達一相三昧．一行三昧。若於一
切處而不住相。於彼相中不生憎愛。亦無取捨。不念
利益成壞等事。安閑恬靜。虗融澹泊。此名一相三昧。
若於一切處行住座臥。純一真心。不動道場。真成淨
土。此名一行三昧。若人具此三昧。如地有種。含藏長
養。成熟其實。一相一行。亦復如是。我今說法。猶如時
雨。普潤大地。汝等佛性。譬諸種子。遇茲霑洽。悉得發
生。承吾旨者。澤獲菩提。依吾行者。定證妙果。先天元
年。告眾曰。吾受忍大師衣法。今為汝等說法。不付其
衣。蓋汝等信根純熟。澤定不疑。堪任大事。聽吾偈曰。
 心地含諸種  普雨悉皆生  頓悟華情已 
 菩提果自成 
復曰。其法無二。其心亦然。其道清淨。亦無諸相。汝等
慎勿觀淨。及空其心。此心本淨。無可取捨。各自努力。
隨緣好去。師說法化世。經四十載。其年七月六日。命
弟子往新州國恩寺建報恩塔。先天二年七月一日。
謂眾曰。吾欲歸新州。速理舟楫。眾曰。師從此去。早晚
却迴。師曰。葉落歸根。來時無口。又問。師之法藏。何人
傳受。師曰。有道者得。無心者通。又問。後莫有難否。曰。
吾滅後五六年。當有一人來取吾首。聽吾記云。
 頭上養親  口裏須餐  遇滿之難  楊柳為官 
又云。吾去七十年。有二菩薩從東方來。一在家一出
家。同時興化。建立吾宗。締緝伽藍。昌隆法嗣。言訖。往
新州國恩寺。跏趺示寂。即其年八月三日也。時韶．新
兩郡各修塔廟。僧俗莫決所之。兩刺史共焚香祝云。
香煙引處。即師之欲歸焉。時鑪香騰涌。直貫曹谿。以十
一月十三日入塔。壽七十六。前韶州刺史韋據撰[石*((白-日+田)/廾)]。
會人憶取首之記。遂走以鉄葉漆布固護師頸。開元
十年八月三日夜。忽聞塔中鏗然有聲。僧眾驚起。見
一人裹白巾從塔中出。踰垣而遁。尋周視什器。一無
所失。俄見師頸有傷。具以賊事聞州。縣令楊侃。刺史
柳無忝。切加檎捕。五日。於石角村獲賊人。送韶州鞫
問。云。姓張。名行滿。汝州梁縣人。於洪州開元寺受新
羅僧金。令取六祖大師首。歸東海供養。柳守聞狀。未
即加刑。乃躬至曹溪。問師上足令[啗-口+王]曰。如何處斷。[啗-口+王]
曰。若以國法論理。固當宜然。但以佛教慈悲。冤親平
等。況彼欲求供養。罪可恕之。柳守嘆嘉。始知佛門廣
大。遂赦之。上元元年。肅宗遣使就請師衣鉢。歸內供
養。至永泰元年五月五日。代宗夢六祖大師請衣鉢。
七日。勅刺史楊瑊云。朕夢感能禪師請傳法袈裟。却
歸曹谿。今遣鎮國大將軍劉崇景頂戴而送。朕為之
國寶。卿可於本寺如法安奉。專令僧眾嚴加守護。勿
令遺墜。或為人偷竊。皆不遠而獲。憲宗諡大鑑禪師。塔
曰元和靈照。南越記云。晉初。海內崩裂。各據兵權。署
曹叔良為鎮南將軍。知平南總管事。晉剋復之後。以
<pb n="437"/>
王爵封叔良。本山双峯間。叔良有別墅。捨其地為双
峰曹溪。曹溪由是名著。寶林寺者。梁天監中。有僧經
始之刻石。曰。却後一百七十年。有大權菩薩說法度
人。傳化四方。學徒霧集。宜以寶林題之。州將具奏。仍
御書其額。至儀鳳二年。大師駐錫。皆符先記。後改額。
神龍中曰中興．曰法泉。後三年曰廣果。開元九年曰
建興。肅宗曰國寧寺。宣宗曰南華。迄今無燕⿱少隹棲止。
有達磨祖師所傳袈裟一條。西域屈眴布。緝本綿花
心織成。有云絲布者。非也。其衣青黑色。後人以碧絹
為裏。中宗賜摩衲．寶鉢．方辨塑真．道具等。生塔者尸
之。開元中。廣州觀察使宋璟作禮於塔。見上足令瑫
問曰。云何名無生法忍。瑫曰。知生既如。一切皆爾。是
名無生。於生自在。是名法忍。知滅不滅。是名無生。善
法不忘。是名法忍。發菩提心。是名無生。諸結不起。是
名法忍。對境不瞋。是名無生。不惱他人。是名法忍。內
無妄念。是名無生。外無染汙。是名法忍。般若無住。是
名無生。智慧觀照。是名法忍。璟聞。頂受之。遂佛弟子
禮。
皇朝開寶初。王師平南海劉氏。殘兵作梗。師之塔廟
鞠為煨燼。而真身一無所損。尋有制興修。功未竟。會
太宗即位。留心禪門。頗增壯麗焉。
今上踐祚。
明肅太後助政。奉慈聽斷。天下治平。上獨留心於禪
法。蓋天啟其衷也。甞遣使迎請衣鉢入宮中。久留申
供。彌加寶飾。冀永殊跡。大師自唐先天二年癸丑入
滅。至今景祐三年丙子歲。凡三百二十五年矣。

天聖廣燈錄卷第七

<sarticle>天聖廣燈錄卷第八　　　<bz>〔宋實〕</bz></sarticle>

洪州百丈山大智禪師下法嗣。
筠州黃檗鷲峰山斷際禪師。
<other>南岳大惠禪師</other>諱懷讓。金州人也。俗姓杜。唐儀鳳二
年四月八日降誕。感白氣應於玄象。在安康之分。太
史瞻見。奏聞　高宗皇帝。帝問。是何祥瑞。太史對曰。
國之法器。不染世榮。帝勅金州太守韓偕親往存慰。
家有三子。師居其小。年始三歲。炳然殊異。性多恩讓。
父乃安名懷讓。至年十歲。惟樂佛書。時有三藏玄靜
過金。見而奇之。告其父母曰。此子若出家。必獲上乘。
廣度眾生。垂拱三年。方十五歲。辭親往荊州玉泉寺。
依弘景律師出家。通天二年受戒。後習毗尼藏。一日。
自歎曰。夫出家者。為無為法。天上人間。無有勝者。時
有同學坦然。知師志氣高邁。勸師同謁嵩山安禪師。
安啟發之。不契。乃直詣曹溪禮六祖。祖問。什麼處來。
師云。嵩山安禪師處來。祖云。什麼物與麼來。師無語。
經于八載。忽然有省。乃白祖云。某甲有箇會處。祖云。
作麼生。師云。說似一物即不中。祖云。還假修證也無。
師云。修證即不無。不敢污染。祖云。秖此不污染。是諸
佛之諸念。吾亦如是。汝亦如是。西天二十七祖般若
多羅讖汝曰。
 震旦雖闊無別路  要假兒孫脚上行 
 金雞解㘅一粒米  供養什邡羅漢僧 
（又讖傳道一法）。
 心裏能藏事  說向漢江濵  湖波探水月 
 將照二三人 
六祖又云。吾先師有言。從吾向後。勿傳此衣。但以法
傳。若傳此衣。命如懸⿰糸系。即道化示。莫損於汝。聽吾偈
曰。
 心地含諸種  普雨悉皆萠  頓悟花情已 
 菩提果自成 
汝向後出一馬駒。踏殺天下人。師侍奉一十五載。先
天二年。始往南嶽。居般若寺。示徒云。一切萬法皆從
<pb n="438"/>
心生。心本無生。法亦無住。若達心地。所作無礙。非遇
上根。宜慎言哉。
僧問。如鏡鑄像。像成後。光歸何處　師云。如大德未
出家時相狀向什麼處去。云。成後為什麼不鑑照
　師云。雖然不鑑照。謾他一點也不得。馬祖於南岳
傳法院後。獨處一庵。唯習坐禪。凡有來訪者都不顧。
師往彼亦不顧。師觀其神宇有異。憶六祖讖記。乃多
方誘導。一日。將甎於庵前磨。祖亦不顧　時既久。乃
問曰。作什麼　師云。磨甎作鏡　祖云。磨甎豈得成
鏡　師云。磨甎既不成鏡。坐禪豈得成佛　祖乃離
座云。如何即是　師云。譬牛駕車。車若不行。打牛即
是。打車即是。又云。汝學坐禪。為學坐佛。若學坐禪。師
非坐臥。若學坐佛。佛非定相。於無住法。不應取捨。汝
若坐佛。即是殺佛。若執坐相。非達其理　祖聞斯示
誨。豁然開悟。禮拜問云。如何用心。即合無相三昧
　師云。汝學心地法門。如下種子。我說法要。譬彼天澤。
汝緣合故。當見其道　祖云。道非色相。云何能見
　師云。心地法眼能見道。無相三昧亦復然矣　祖云。
有成壞否　師云。若以成壞聚散而見道者。非也。聽
吾偈曰。
 心地含諸種  遇澤悉皆萠  三昧花無相 
 何壞復何成 
祖既蒙開悟。侍奉十秋。日益玄奧。師入寶弟子六人。
各印可曰。汝等六人同證吾身。各契其一。一人得吾
眉。善威儀（常浩）。一人得吾眼。善顧盼（智達）。一人得吾
耳。善聽理（坦然）。一人得吾鼻。善知氣（神照）。一人得吾
舌。善談說（嚴峻）。一人得吾心。善吾今（道一）。馬祖闡化
江西開元寺。師問眾曰。道一為眾說法否　眾曰。已
為眾說法　師云。未見通箇消息來。遂遣一僧去。待
伊上堂時。但問作麼生。記取答話來　僧如教。迴舉
似師　祖云。自從胡亂後。三十年來不曾少鹽醬。
　師然之　師天寶三年八月十一日示寂於南嶽。勅
諡大惠禪師最勝輪之塔。吏部侍郎歸登撰塔記。
<other>江西馬祖大寂禪師</other>師諱道一。漢州什邡縣人也。俗
姓馬。本邑羅漢寺出家。師容貌奇異。虎視牛行。引舌
過鼻。足下有二輪文。幼歲依資州唐和尚落髮。受具
於渝州圓律師。開元中。習禪定于衡岳傳法院。密受
大惠心印。天竺般若多羅讖行化偈曰。
 領得彌勒語  離鄉日日敷  東梁移近路 
 餘氣脚天徒 
師始自建陽佛蹟嶺遷臨川。次南康龔公山。大曆中。
隷名於鍾陵開元寺。時連師路嗣恭聆風景慕。親授
密旨。由是四方學者雲集座下。厥後法嗣盛布於天
下。時號江西馬祖焉。
師謂眾曰。汝等諸人。各信自心是佛。此心即是佛心。
達磨大師從南天竺國躬至中華。傳上乘一心之法。
令汝等開悟。又引楞伽經文。以印眾生心地。恐汝顛
倒。不肯自信此一心之法。各各有之。故楞伽經云。佛
語心為宗。無門為法門。夫求法者。應無所求。心外無
別佛。佛外無別心。不取善。不捨惡。淨穢兩邊俱不依
怙。達罪性空。念念不可得。無自性故。故三界唯心。森
羅萬像。一法所印。凡所見色。皆是見心。心不自心。因
色故有。汝但隨時言說。即事即理。都無所礙。菩提道
果。亦復如是。於心所生。即名為色。知色空故。生即不
生。若了此意。乃可隨時著衣喫飯。長養聖胎。任運過
時。更有何事。汝受吾教。聽吾偈曰。
 心地隨時說  菩提亦秖寧  事理俱無礙 
 當生即不生 
問。如何是修道　師云。道不屬修。即言修得。修成還
壞。即同聲聞。若言不修。即同凡夫。云。作何見解。即
得達道　師云。自性本來具足。但於善惡事上不滯。
喚作修道人。取善捨惡。觀空入定。即屬造作。更若向
外馳求。轉踈轉遠。但盡三界心量。一念妄想。即是三
<pb n="439"/>
界生死根本。但無一念。即除生死根本。即得法王無
上珍寶。無量劫來。凡夫妄想。謟曲邪偽。我慢貢高。合
為一體。故經云。但以眾法合成此身。起時唯法起。滅
時唯法滅。此法起時不言我起。滅時不言我滅。前念．
後念．中念。念念不相待。念念寂滅。喚作海印三昧。接一
切法。如百千異流同歸大海。都名海水。住於一味。即接
眾味。住於大海。即混諸流。如人在大海水中浴。即用
一切水。所以聲聞悟迷。凡夫迷悟。聲聞不知聖心本
無地位．因果．階級。心量妄想修因證果。住其空定八
萬劫．二萬劫。雖即已悟。却迷。諸菩薩觀如地獄苦。沉
空滯寂。又見佛性。若是上根眾生。忽遇善知識指示。
言下領會。更不歷於階級．地位。頓悟本性。故經云。凡
夫有返覆心。而聲聞無也。對迷說悟。本既無迷。悟亦
不立。一切眾生。從無量劫來。不出法性三昧。長在法
性三昧中。著衣喫飯。言談祗對。六根運用。一切施為。
盡是法性。不解返源。隨名逐相。迷情妄起。造種種業。
若能一念返照。全體聖心。汝等諸人。各達自心。莫記
吾語。縱饒說得河沙道理。其心亦不增。總說不得。其
心亦不減。說得亦是汝心。說不得亦是汝心。乃至今
身放光。現十八變。不如還我死來。淋過死無力。
喻聲聞妄修因證果。未淋過死有力。喻菩薩道業
純熟。諸惡不染。若說如來權教三藏。河沙劫說不可
盡。猶如鈎鏁。亦不斷絕。若悟聖心。總無餘事。久立。珍
重。
上堂。龐居士問。不與萬法為侶是什麼人　師云。待
汝一口吸盡西江水即向汝道　又問。不昧本來人。
請師高著眼　師直下[覤-儿+丘]　士云。一等勿絃琴。唯師
彈得妙。師直上[覤-儿+丘]　士禮拜　師歸方丈　居士隨
後云。適來弄巧成拙　問。如何是佛　師云。即心是
佛　問。離四句。絕百非。請師直指西來意　師云。我
今日無心情。汝去西堂問取智藏。僧至西堂問。西堂
以手指頭云。我今日頭痛。不能為汝說得。汝去問海
兄。僧去問海兄。海兄云。我到者裏却不會。僧回。舉似
師。師云。藏頭白。海頭黑。
師採藤次。見水老便作放勢。水老近前接。師便踏倒。
水老起來。呵呵大笑云。無量妙義。百千三昧。盡在一
毛頭上。識得根源去。鄧隱峯辭師　師云。什麼處去
　峰云。石頭去　師云。石頭路滑　峰云。竿本隨身。
逢場作戲。遂到石頭。繞禪床一帀。振錫而立。云。是何
宗旨　石頭云。蒼天。蒼天　峰無語。回。舉似師　師
云。更去問。待他有答。汝便作噓噓聲。峯又去。依前
問　石頭作噓噓聲　峰又無語。回。舉似師　師云。
向汝道石頭路滑。
師令僧馳書與徑山欽和尚。書中畫一圓相。徑山纔
開見。索筆於中著一点。後有僧舉似忠國師。國師云。
欽師猶被馬師惑。有僧於師前作四畫。上一畫長。下
三畫短。云。不得道一畫長。三畫短。離四句。絕百非。請
和尚答某甲。師畫一畫。云。不得道長短。答汝了也。後
有僧舉似忠國師。國師云。何不問我。
師問僧。什麼處來　云。湖南來　師云。東湖水滿
也未　云。未　師云。許多時雨水尚未滿（道吾云。滿也。雲岩云。
湛湛地。洞山云。什麼劫中曾欠少）
百丈問。如何是佛旨趣　師云。正是汝放身命處
　師示眾云。道不用修。但莫污染。何為污染。但有生死
心。造作趣向。皆是染污。若欲直會其道。平常心是道。
何謂平常心。無造作．無是非．無取捨。無斷常．無凡聖。
故經云。非凡夫行．非聖賢行。是菩薩行。秖如今行住
坐臥。應機接物盡是道。今即是法界。乃至河沙妙用。
不出法界。若不然者。云何言心地法門。云何言無盡
灯。一切法皆是心法。一切名皆是心名。萬法皆從心
生。心為萬法之根本。故經云。識心達本源。故號為沙
門。名等．義等。一切法皆等。純一無雜。若於教門中得
隨時自在。建立法界。盡是法界。若立真如。盡是真如。
<pb n="440"/>
若立理。一切法盡是理。若立事。一切法盡是變。舉一
千從。事理無差。盡是妙用。更無別理。皆由心之回轉。
譬如月影有若干。真月無若干。諸源水有若干。水性
無若干。森羅萬像有若干。虗空無若干。說道理有若
干。無礙慧無若干。種種成立。皆由一心也。建立亦得。
掃蕩亦得。盡是妙用。妙用盡是自家。非離真而有立
處。立處即真。盡是自家體。若不然者。更是何人。一切
法皆是佛法。諸法即是解脫。解脫者即是真如。諸法
不出於真如。行住坐臥悉是不思議用。不待時節。經
云。在在處處則為有佛。佛是能仁。有智慧。善機情。能
破一切眾生疑網。出離有無等縛。凡聖情盡。人法俱
空。轉無等輪。超於數量。所作無礙。事理雙通。如天起
雲。忽有還無。不留蹤跡。猶如畫水成文。不生不滅。是
大寂滅。在纏名如來藏。出纏號淨法身。體無增減。能
大能小。能方能圓。應物現形。如水中月。滔滔運用。不
立根苗。木盡有為。不住無為。有為是無為之用。無為
是有為之依。不住於依。故云。如空無所依。心生滅義。
心真如義。心真如者。喻如明鏡照像。鏡喻於心。像喻
於法。若心取法。即涉外因。即是生滅義。不取於法。即
是真如義。聲聞耳聞佛性。菩薩眼見佛性。了達無二。
名平等性。性無有異。用則不同。在迷為識。在悟為智。
順理為悟。順事為迷。迷則迷自本心。悟則悟自本性。
一悟永悟。不復更迷。如日出時。不與暗對。智慧日出。
不與煩惱暗俱。了心境界。妄想即除。妄想既除。即是
無生法性。本有之性。不假修成。禪不屬坐。坐即有著。
若見此理。真正合道。隨緣度日。戒行增熏。積於淨業。
但能如是。何慮不通。久立。珍重。
師於貞元四年正月登建昌石門山。於林中經行。見
洞壑平坦。峰巒秀[托-七+友]。謂侍者曰。茲吉祥所。乃吾終焉
之地矣。既而示疾。院主問。和尚近日尊候如何。師云。
日面佛．月面佛。至二月一日。沐浴加趺而化。享年八
十。僧臘六十。元和中　德宗皇帝追諡大寂禪師。塔
曰大中莊嚴。
<other>洪州百丈山大智禪師</other>師諱懷海。福州長樂人也。俗
姓王。丱歲離塵。三學該練。屬大寂闡化江西。乃傾心
依附。與西堂智藏．南泉普願同號入室三大士焉。一
夕。三大士隨侍馬祖翫月次。祖問。正當與麼時如何。
西堂云。正好供養。師云。正好修行。南泉拂袖便去。祖
云。經入藏。禪歸海。唯有普願獨超物外。
師為馬祖侍者。一日。隨侍馬祖路行次。聞野鴨聲。
　祖云。什麼聲　師云。野鴨聲　良久。祖云。適來聲向
什麼處去　師云。飛過去　祖迴頭。將師鼻使扭。
　師作痛聲　祖云。又道飛過去　師於言下有省
　明日。祖昇堂纔坐　師出來卷却簟　祖便下座。
　師隨至方丈　祖云。適來要舉轉因緣。你為什麼卷
却簟　師云。為某甲鼻頭痛　祖云。你什麼處去來
　師云。昨日偶有出入。不及參隨　祖喝一喝　師
便出去。
馬祖一日上堂。眾集。以手点拂柄三下。便下座。師默
有省。三日後。舉似祖。祖上堂。告眾曰。吾何憂矣。自有
大默在。是汝諸人之師也。
馬祖一日問師。什麼處來　師云。山後來　祖云。還
逢著一人麼　師云。不逢著　祖云。為什麼不逢著
　師云。若逢著。即舉似和尚　祖云。什麼處得者个
消息來　師云。某甲罪過　祖云。却是老僧罪過
　師再參馬祖。祖竪起拂子　師云。即此用。離此用。
　祖掛拂子於舊處　良久。祖云。你已後開兩片皮。將
何示人　師遂取拂子竪起　祖云。即此用。離此用
　師亦掛拂子於舊處　祖便喝　師直得三日耳
聾。方乃大悟。
有一僧哭入法堂　師云。作什麼　僧云。父母俱喪。
請師揀日　師云。明日一時埋却　問。如何是奇特
事　師云。獨坐大雄山　僧禮拜　師便打。西堂
<pb n="441"/>
問師。儞向後作麼生開示於人。師以手卷舒兩邊。堂
云。更作麼生。師以手點頭三下。
上堂云。靈光獨耀。逈脫根塵。體露真常。不拘文字。心
性無染。本自圓成。但離妄緣。即如如佛。問。依經解
義。三世佛冤。離經一字。如同魔說是如何　師云。固
守動靜。三世佛冤。此外別求。還同魔說。馬祖令人
馳書。并醬三甕。與師。師令挑向法堂前。乃上堂。眾纔
集。師以拄杖。指醬甕云。道得。即不打破。道不得。即打
破。眾無語　師便打破。歸方丈。
上堂。眾纔集。師以拄杖趂下。却召大眾。眾迴頭。師云。
是什麼。
黃檗到師處。一日。辭云。欲禮拜馬祖去　師云。馬祖
已遷化也　檗云。未審有何言句　師遂舉再參馬
祖竪拂因緣　檗聞舉。不覺吐舌　師云。子已後莫
承嗣馬祖去麼　檗云。不然。今日因師舉。得見馬祖
大機之用。然且不識馬祖。若嗣馬祖。已後喪我兒孫
　師云。見與師齊。減師半德。見過於師。方堪傳授。子
甚有超師之見。後溈山問仰山。百丈再參馬祖竪拂
因緣。此二尊宿意旨如何　仰山云。此是顯大機之
用　溈山云。馬祖出八十四人善知識。幾人得大機。
幾人得大用　仰山云。百丈得大機。黃檗得大用。餘
者盡是喝道之師　溈山云。如是。如是。
師因普請開田。迴問。運闍梨。開田不易　檗云。眾僧
作務　師云。有煩道用　檗云。爭敢辭勞　師云。開
得多少田　檗作鋤田勢　師便喝　檗掩耳而出
師問黃檗。甚處來。檗云。山下採菌子來　師云。山
下有一虎子。汝還見麼　檗便作虎聲　師於腰下
取斧作斫勢　檗約住便掌師。
師晚參上堂。云。大眾。山下有一虎子。汝等諸人出入
好看。老僧今朝親遭一口。後溈山問仰山云。黃檗虎
話作麼生　仰山云。和尚如何　溈山云。百丈當時
便合一斧斫殺。因什麼到如此　仰山云。不然　溈
山云。子又作麼生　仰山云。不唯騎虎頭。亦解把虎
尾　溈山云。寂子甚有險崖之句。
師每上堂。常有一老人聽法。罷皆隨眾散去。一日。留
身不去　師問。立者何人　老人曰。某甲於過去迦
葉佛時曾住此山　有學人問。大修行底人還落因
果也無　對云。不落因果。墮在野狐身。今請和尚代
一轉語　師云。汝但問　老人便問。大修行底人還
落因果也無　師云。不昧因果　老人於言下大悟。
告辭　師云。某甲已免野狐身。住在山後。乞依亡僧
燒送。師令維那白槌告眾。齋後普請送亡僧。眾皆愕
然。齋後。眾去山後。岩中果見一死野狐。積薪燒訖
　師至晚上堂。舉前因緣次。黃檗便問。古人錯對一轉
語。墮在野狐身。今人轉轉不錯。又且如何　師云。近
前來。向汝道　檗近前打師一掌　師云。將謂胡鬚
赤。更有赤鬚胡　時溈山在會下作典座。司馬頭陀
舉野狐語問典座。作麼生　典座以手撼門扇三下
　司馬云。大麤生　典座云。佛法不是者箇道理
　後溈山舉黃檗問野狐話問仰山　山云。黃檗常用
此機　溈山云。汝道天生得。從人得　仰山云。亦是
稟受師承。亦是自宗通　溈山云。如是。如是　黃檗
問。從上古人以何法示人。師良久　黃檗云。後代兒
孫將何傳授　師云。將謂儞者漢是箇人。便歸方丈。
溈山一夜方丈中侍立。既久　師令撥爐中看有火
麼　山撥云。無火　師自起。撥得一星火。挾示。云汝
道無火。者箇是什麼。山因此有省　後一日。作務次。
師問溈山云。還有火麼　溈山云。有　師云。在什麼
　處。溈山把一堇柴吹度與師　師云。如蟲蝕木
　因普請鋤地次。有僧聞鼓聲。舉起鋤頭。呵呵大笑而
歸　師云。俊哉。從觀音門而入　後喚其僧。問云。儞
適來見什麼道理　僧云。某甲肚飢。聞皷聲。歸喫飯
　師呵呵大笑。
<pb n="442"/>
問。如何是佛　師云。汝是阿誰　云。某甲　師云。汝
識某甲否　云。分明箇　師乃竪起拂子問。汝見拂
子否　云。見　師不顧。
師令僧。去章敬處。見伊上堂說法。儞便展開座具。禮
拜起。將一隻鞋。以袖拂却上塵。倒頭覆下。其僧到章
敬處。一依師旨。章敬云。老僧罪過。
上堂云。併却咽喉唇吻。速道將來　溈山云。某甲道
不得。請和尚道　師云。不辭向儞道。他後喪我兒孫
　五峰云。和尚亦須併却　師云。無人處斫額望汝
　雲岩云。某甲有道處。請和尚舉　師云。併却咽喉
唇吻。速道將來　岩云。師今有也　師云。喪兒孫
　上堂云。我要一人去傳語西堂和尚。阿誰去得　五
峯云。某甲去得　師云。儞作麼生傳語　峰云。待見
西堂即道　師云。道什麼　峰云。却來舉似和尚
　師童年之時。隨母入寺拜佛。指尊像問母。此是何物
　母云。是佛　童云。形容似人。我後亦當作焉。
師凡作務執勞。必先於眾。眾不忍其勞。密收作具而
請息之。師云。吾無德矣。爭合勞人。既徧求作具不獲。
而亦不食。故有一日不作。一日不食之言流播寰宇
矣　師於元和九年正月十七日示寂。春秋九十五。
長慶元年。勅諡大智禪師。塔曰大勝寶輪。
<other>筠州黃檗鷲峰山斷際禪師者</other>閩中人也。幼於本州
黃檗山出家。眉間隆起如珠。音詞暢潤。志意沖澹。後
遊天台。逢一僧。如舊識。乃同行。屬㵎水瀑漲。師倚杖
而止。其僧率師同過。師云。請兄先過。其僧却浮笠於
水上便過。師云。我却共箇梢子行。悔不一棒打殺
　有僧辭歸宗　宗云。往甚處去　云。諸方學五味禪
去　宗云。諸方有五味禪。我者裏秖是一味禪　僧
云。如何是一味禪　宗便打　僧云。會也。會也　宗
云。道。道。僧擬開口　宗又打。其僧後到師處。師問。什
麼處來　云。歸宗來　師云。歸宗有何言句。僧遂舉
前話。師乃上堂。舉此因緣云。馬大師出八十四人善
知識。問著箇箇屙漉漉地。秖有皈宗較些子。
師在鹽官會裏。大中帝為沙彌。師於佛殿禮佛　沙
彌云。不著佛。求不著法求。不著眾求。長老禮拜。當何
所求　師云。不著佛。求不著法求。不著眾求。常禮如
是事　沙彌云。用禮何為　師便掌　沙彌云。太麤
生。　師云。者裏是什麼所在。說麤說細。隨後又掌。
　沙彌便走。
師行脚時。到南泉。一日齋時。捧鉢向南泉位上坐。南
泉下來。見便問。長老什麼年中行道　師云。威音王
已前　南泉云。猶是王老師孫在。師便移下座　師
一日出次。南泉云。如許大身材。戴箇些子大笠　師
云。三千大千世界總在裏許　南泉云。王老師𡁠。師
戴笠便行　師一日在茶堂內坐　南泉下來問。定
慧等學。明見佛性。此理如何　師云。十二時中不依
倚一物　泉云。莫便是長老見處麼　師云。不敢
　泉云。漿水錢且置。草鞋錢教什麼人還　師便休
　溈山後舉此因緣問仰山。莫是黃檗構他南泉不得
麼　仰山云。不然。須知黃檗有陷虎之機　溈山云。
子見處得與麼長。
一日普請　南泉問。什麼處去　師云。擇菜去　泉
云。將什麼擇　師竪起刀子　泉云。秖解作賓。不解
作主　師扣刀三下。
一日。五人新到。同時相看。四人禮拜。一人不禮拜。以
手[書-曰+(且-二+人)]一圓相而立　師云。還知道好隻獵犬麼　云。
尋羚羊氣來　師云。羚什無氣。汝向什麼處尋　云。
尋羚羊蹤來　師云。羚羊無蹤。汝向什麼處尋　云。
與麼則死羚羊也。師便休。
來曰昇座。退。問昨日尋羚羊僧出來　其僧便出
　師云。老僧昨日後頭未有語在。作麼生　其僧無語
　師云。將謂本色衲僧。元來秖是義學沙門。
師曾散眾。在洪州開元寺。裴相公一日入寺行次。見
<pb n="443"/>
壁[書-曰+(且-二+人)]。乃問寺主。者[書-曰+(且-二+人)]者是什麼　寺主云。[書-曰+(且-二+人)]高僧。相
　公云。形影在者裏。高僧在什麼處　寺主無對
　相公云。此間莫有禪僧麼　寺主云。有一人　相公
遂請師相見。乃舉前話問師　師召云。裴休　休應嗒
師云。在什麼處　相公於言下有省。乃再請師開堂。
上堂云。汝等諸人盡是噇酒糟漢。與麼行脚。笑殺他
人。總似與麼容易。何處更有今日。汝還知大唐國裏
無禪師麼　時有僧問。秖如諸方匡徒領眾。為什麼
却道無禪師　師云。不道無禪。秖道無師　後溈山
舉此因緣問仰山云。意作麼生　仰山云。鵝王擇乳。
素非鴨類　溈山云。此實難辨。
裴相一日托一尊佛於師前。䠒跪云。請師安名　師
召云。裴休　休應喏　師云。與汝安名竟　相公便
禮拜。
相公一日上詩一章　師接得便坐却。乃問。會麼
　相公云。不會　師云。與麼不會。猶較些子。若形紙墨。
何有吾宗。詩曰。
 自從大士傳心印  額有圓珠七尺身 
 掛錫十年棲蜀水  浮杯今日渡漳濵 
 一千龍象隨高步  萬里香華結勝因 
 願欲事師為弟子  不知將法付何人 
師答曰。
 心如大海無邊際  口吐紅蓮養病身 
 雖有一雙無事手  不曾祗接等閑人 
夫學道者。先須併却雜學諸緣。決定不求。決定不著。
聞甚深法。恰似清風屆耳。瞥然而過。更不追尋。是為
甚深。入如來禪。離生禪想。從上祖師。唯傳一心。更無
異法。指心是佛。頓超等妙二覺之表。決定不流至第
二念。始似入我宗門。如斯之法。汝取次人到者裏。擬
作麼生學。所以道。擬心時。被擬心魔縛。非擬心時。又
被非擬心魔縛。非非擬心時。又被非非擬心魔縛。魔
非外來。出自儞心。唯有無神通菩薩足跡不可尋。若
於一切時中。心有常見。即是常見外道。若觀一切法
空作空見。即是斷見外道。所以三界唯心。萬法唯識。
此猶是對外道邪見人說。若說法身以為極果。此對
三賢十聖人言。故佛地斷二愚。一者微細所知愚。二
者極微細所知愚。佛既如是。更說什麼等妙二覺所
知。一切人但欲向明。不欲向暗。但欲求悟。不愛煩惱。
便道佛是覺。眾生是妄。若作如是見解。百劫千生輪
迴六道。更無斷絕。何以故。為謗諸佛本源自性故。他
分明向儞道。佛且不明。眾生且不暗。法無明暗故。佛
且不強。眾生且不弱。法無強弱故。佛且不智。眾生且
不愚。法無愚智故。是你出頭總道解禪。開著口便病
發。不說本。秖說末。不說迷。秖說悟。不曾說體。秖說用。
總無儞話論處。他一切法且本不有。今亦不無。緣起
不有。緣滅不無。本亦不有。本非本故。心亦不心。心非
心故。相亦非相。相非相故。所以道。無法無本心。始解
心心法。法即非法。非法即法。無法無非法故。是心心
法。忽然瞥起一念。了知如幻如化。即流入過去佛。過
去佛且不有。未來佛且不無。又且不喚作未來佛。現
在念念不住。不喚作現在佛。佛若起時。即不擬他是
覺是迷。是善是惡。輙不得執滯他。斷絕他。如一念瞥
起。千重關鏁鏁不得。萬丈繩索。繫他不住。既若如是。
爭合便擬滅他止他。分明向儞道爾𦦨識。儞作麼生
擬斷他。喻如陽𦦨。儞道近。十方世界求不可得。始道
遠。看時秖在目前。儞擬趂他。他又轉遠去。儞始避他。
他又來逐。儞取又不得。捨又不得。既若如此。故知一
切法性自爾。即不用愁他慮他。如言前念是凡。後念
是聖。如手翻覆一般。此是三乘教之極也。據我宗門
中。前念且不是凡。後念且不是聖。前念不是佛。後念
不是眾生。所以一切色是佛色。一切聲是佛聲。舉著
一理。一切理皆然。見一事。見一切事。見一心。見一切
心。見一道。見一切道。一切處無不是道。見一塵。十方
<pb n="444"/>
世界山河大地皆然。見一滴水。即見十方世界。一切
性水。又見一切法。即見一切心。一切法本空。心即不
無。不無即妙有。有亦不有。不有即有。即真空妙有。既
若如是。十方虗空世界。不出我之一心。一切微塵國
土。不出我之一念。若然。說什麼內之與外。如蜜性甜。
一切蜜皆然。不可者箇蜜甜。餘底苦也。何處有與麼
事。所以道。虗空無內外。法性自爾。虗空無中間。法性
自爾。故眾生即佛。佛即眾生。眾生與佛。元同一體。生
死涅槃。有為無為。元同一體。世間出世間。乃至六道
四生。山河大地。有性無性。亦同一體。言同者。名相亦
空。有亦空。無亦空。盡恒沙世界元是一空。既若如此。
何處有佛度眾生。何處有眾生受佛度。何故如此。萬
法之性自爾故。若作自然見。即落自然外道。若作無
我．無我所見。墮在三賢十聖位中。儞如今云何將一
尺一寸。便擬度量虗空。他分明向汝道。法法不相到。
法自寂故。當處自住。當處自真。以身空故名法空。以
心空故名性空。身心總空。故名法性空。乃至千途異
說。皆不離儞之本心。如今說菩提涅槃。真如佛性．二
乘菩薩者。皆指葉為黃金．拳掌之說。若也展手之時。
一切大眾。若天若人。皆見掌中都無一物。所以道。本
來無一物。何處有塵埃。本既無物。三際亦無所有。故
學道人單刀直入。須見者箇意始得。故達磨大師從
西天來至此土。經多少國土。秖覓得可大師一人。密
傳心印。印儞本心。以心印法。以法印心。心心不異。心
既如此。法亦如此。同真際。等法性。法性空中。誰是授
記人。誰是成佛人。誰是得法人。他分明向儞道。菩提
者。不可以身得。身無相故。不可以心得。心無相故。不
可以性得。性即便是本源自性天真佛故。不可以佛
更得佛。不可以無相更得無相。不可以空更得空。不
可以道更得道。本無所得。無得亦不可得。所以道。無
一法可得。秖教儞了取本心。當下了時。不得了相。無
了無不了相亦不可得。如此之法。得者即得。得者。不
自覺知。不得者。亦不自覺知。如此之法。從上已來。有
幾人得知。所以道。天下忘己者有幾人。如今於一機
一境。一經一教。一世一時。一名一字。六根門前領得。
與機關木人何別。忽有一人出來。不於一名一相上
作解者。我說此人盡十方世界覓者箇人不可得。以
無第二人故。繼於祖位。亦云釋種。無雜純一故。言王
若成佛時。王子亦隨出家。此意大難知。秖教儞。莫覓。
覓便失却。如癡人。山中呌一聲。響從谷出。便走下山。
趂及乎覓不得。又呌一聲。山上響。又應。亦走上。山上
趂。如是千生萬劫。秖是尋聲逐響人。虗生浪死漢。汝
若無聲。亦無其響。涅槃者。無聞．無知．無聲．絕跡．絕蹤。
若得如是。稍與祖師隣房也。
問。如王庫藏內。都無如是刀。伏願誨示　師云。王庫
藏者。即虗空性也。能攝十方虗空世界。皆總不出儞
心。亦謂之虗空菩薩。儞若道是有是無．非有非無。總
成羖羊角。羖羊角者。即儞求覓者也　問。王庫藏中
有真刀否　師云。此亦是羖羊角　云。若王庫藏中
本無真刀。何故云。王子持王庫中真刀出至異國。何
得言無　師云。持刀出者。此喻如來使者。儞若言王
子持王庫中真刀出去者。庫中應空去也。本源虗空
性。不可被異人將去。是什麼語。設儞有者。皆名羖羊
角　問。迦葉受佛心印。得為傳語入否　師云。是
　云。若是傳語人。應不離得羖羊角　師云。迦葉自領
得本心。所以不是羖羊角。若以領得如來心。見如來
意。見如來色相者。即屬如來使。為傳語人。所以阿難
為侍者二十年。但見如來色相。所以被佛呵云。唯觀
救世者。不能離得羖羊角。
問。執劒於瞿曇前者。如何　師云。五百菩薩得宿命
智。見過去生業障。五百者。即儞五陰身是。以見此宿
障故。求佛求菩提涅槃。所以文殊將智解劒。害此有
見佛心故。故言儞當善害　云。何者是劒　師云。解
<pb n="445"/>
心是劒　云。解心既是劒。斷此有見佛心。秖如能斷
見心。何能除得　師云。還將儞無分別智。斷此有見
分別心　云。如作有見。有求佛心。將無分別智劒斷。
爭奈有智劒在何　師云。若無分別智。害有見無見。
無分別智亦不可得　云。不可以智更斷智。不可以
劒更斷劒　師云。劒自害劒。劒劒相害。即劒亦不可
得。智自害智。智智相害。即智亦不可得。母子俱喪。亦
復如是。
問。如何是見性　師云。性即是見。見即是性。不可以
性更見性。聞即是性。不可以性更聞性。秖儞作性見。
能聞能見性。便有一異法生。他分明道。所可見者。不
可更見。儞云何頭上更著頭。他分明道。如盤中散珠。
大者大圓。小者小圓。各各不相知。各各不相礙。起時
不言我起。滅時不言我滅。所以四生六道。未有不如
時。且眾生不見佛。佛不見眾生。四果不見四向。四向
不見四果。三賢十聖不見等妙二覺。等妙二覺不見
三賢十聖。乃至水不見火。火不見水。地不見風。風不
見地。眾生不入法界。佛不出法界。所以法性無去來。
無能所見。既如此。因什麼道我見我聞。於善知識處
得契悟。善知識與我說法。諸佛出世與眾生說法。迦
旃延祗為以生滅心傳實相法。被淨名呵責。分明道。
一切法本來無縛。何用解。他本來不染。何用淨。他故
云。實相如是。豈可說乎。汝今秖成是非心．染淨心。學
得一知一解。繞天下行。見人便擬定當取。誰有心眼。
誰強誰弱。若也如此。天地懸殊。更說什麼見性。
問。既言性即見。見即性。秖如性。自無障礙。無齊限。云
何隔物即不見。又於虗空中。近即見。遠即不見者。如
何　師云。此是儞妄生異見。若言隔物不見。無物言
見。便謂性有隔礙者。全無交涉。性且非見非不見。法
亦非見非不見。若見性人。何處不是我之本性。所以
六道四生．山河大地。總是我之性淨明體。故云。見色
便見心。色心不異故。秖為取相作見聞覺知。去却前
物。始擬得見者。即墮二乘人中依通見解也。虗空中。
近則見。遠則不見。此是外道中收。分明道。非內亦非
外。非近亦非遠。近而不可見者。萬物之性也。近尚不
可見。更道遠而不可見。有什麼意智。
問。學人不會。和尚如何指示　師云。我無一物。從來
不曾將一物與人。儞無始已來。秖為被人指示。覓契
覓會。此可不是弟子與師俱陷王難。儞但知一念不
受。即是無受身。一念不想。即是無想身。決定不遷流
造作。即是無行身。莫思量卜度分別。即是無識身。儞
如今纔瞥起一念。即入十二因緣。無明緣行。亦因亦
果。乃至老死。亦因亦果。故善財童子一百一十處求
善知識。秖向十二因緣中求。最後見彌勒。彌勒却指
見文殊。文殊者。即汝本地無明。若心心別異。向外求
善知識者。一念纔生即滅。纔滅又生。所以汝等比丘。
亦生亦老。亦病亦死。酬因答果已來。即五聚之生滅。
五聚者。五陰也。一念不起。即十八界空。即身便是菩
提華果。即心便是靈智。亦云靈臺。若有所住著。即身
為死屍。亦云守死屍鬼。
問。淨名默然。文殊讚歎云。是真入不二法門。如何
　師云。不二法門。即儞本心也。說與不說。即有起滅。無
言說時。無所顯示。故文殊讚歎。云。淨名不說時。聲有
斷滅否　師云。語即默。默即語。語默不二。故云聲之
實性亦無斷滅。文殊本聞亦不斷滅。所以如來常說。
未曾有不說時。如來說即是法。法即是說。法說不二
故。乃至報化二身。菩薩聲聞。山河大地。水鳥樹林。一
時說法。所以語亦說。默亦說。終日說而未甞說。既若
如是。但以默為本。
問。聲聞人藏形於三界。不能藏於菩提者。如何　師
云。形者。質也。聲聞人但能斷三界見修。已離煩惱。不
能藏於菩提。故還被魔王。於菩提中捉得。於林中宴
坐。還成微細見菩提心也。菩薩人已於三界菩提決
<pb n="446"/>
定不捨不取。不取故。七大中覓他不得。不捨故。外魔
亦覓他不得。儞但擬著一法。印子早成也。印著有。即
六道四生文出。印著空。即無相文現。如今但知決定
不印一切物。此印為虗空。不一不二。空本不空。印本
不有。十方虗空世界。諸佛出世。如見電光一般。觀一
切蠢動含靈。如響一般。見十方微塵國土。恰似海中
一滴水相似。聞一切甚深法。如幻如化。心心不異。法
法不異。乃至千經萬論。秖為儞之一心。若能不取一
切相。故言如是一心中。方便勤莊嚴。
問。如我昔為歌利王割截身體。如何　師云。仙人者。
即是儞心。歌利王者。好求也。不守王位。謂之貪利。如
今學人。積功累德。見者便擬學。與歌利王何別。如見
色時。壞却仙人眼。聞聲時。壞却仙人耳。乃至覺知時。
亦復如是。喚作節節支解　云。秖如仙人忍時。不合
更有節節支解。不可一心忍。一心不忍也　師云。儞
作無生見．忍辱解．無求解。總是傷損　云。仙人被割
時。還知痛否　師云。痛　云。此中無受者。是誰受痛
師云。儞既不痛。出頭來覓箇什麼。
問。然燈佛授記。為在五百歲中。五百歲外　師云。五
百歲中不得授記。所言授記者。儞本心決定不忘不
失。有為中不取菩提。但以了世非世。亦不出五百歲
外別得授記。亦不於五百歲中得授記　云。了世非
世三際相可得已否　師云。無一法可得　云。何故
言頻經五百世。前後極時長　師云。五百世長遠。當
知猶是仙人。故然燈授記時。實無少法可得。
問。教中云。銷我億劫顛倒想。不歷僧秖獲法身者。如
何　師云。若以三無數劫修行。有所證得者。盡恒沙
劫不得。若於一剎那中獲得法身。直了見性者。猶是
三乘教之極談也。何以故。以見法身可獲故。皆屬不
了義教中收。
問。見法頓了者。見祖師意否　師云。祖師心。出虗空
外　云。有限劑否　師云。有無限劑。此皆數量對待
之法。祖師心。且非有限量。非無限量。亦非非有無限
量。以絕對故。儞如今學者。未能出得三乘教外。爭喚
作禪師。分明向儞道。一等學禪。莫取次妄生異見。如
人飲水。冷暖自知。一行一住。一剎那間。念念不異。若
不如是。不免輪迴。
問。佛身無為。不墮諸數。何故佛身舍利八斛四斗
　師云。儞作如是見。祗見假舍利。不見真舍利　云。舍
利為是本有。為復功勳　師云。非是本有。亦非功勳
　云。若非本有。又非功勳。何故如來舍利。唯鍊唯精。
金骨常存　師乃呵云。儞作如此見解。爭喚作學禪
人。儞見虗空。曾有骨否。諸佛心同太虗。覓什麼骨
　云。如今既有舍利。此是何法　師云。此從儞妄想心
生。即見舍利　云。和尚還有舍利否。請將出來看
　師云。真舍利難見。儞但以十指撮盡妙高峯為微塵。
即見真舍利。夫參禪學道。須得一切處不生心。秖論
忘機即佛道隆。分別即魔軍盛。畢竟無毛頭許少法
可得。
問。祖師傳法。付與何人　師云。無法與人　云。何故
二祖請師安心　師云。儞若道有。二祖即合覓得心。
覓心不可得故。所以道。與儞安心竟。若有所得。全歸
生滅。
問。佛窮得無明否即　師云。無明即是一切諸佛得
道之處。所以緣起是道場。所見一塵一色。便合無邊
理性。舉足下足不離道場。道場者。無所得也。我向儞
道。秖為無所得。名為坐道場　云。無明者。為明為暗
　師云。非明非暗。明暗是代謝之法。無明且不明亦
不暗。不明祇是本明。不明不暗。秖是本明。不明不暗。
秖者一句子。亂却天下人眼。所以道。假使滿世間。皆
如舍利弗。盡思共度量。不能測佛智。其無礙慧出過
虗空。無儞語論處。釋迦量等三千大千世界。忽有一
菩薩出來一跨。跨却。三千大千世界。不出普賢一毛
<pb n="447"/>
孔。儞如今把什麼本領擬學他　云。既是學不得。為
什麼道歸源性無二。方便有多門。如之何　師云。歸
智。其無礙惠。出過虗空。無儞語論處。釋迦量等三千
大千世界。忽有一菩薩出來一跨。跨却三千大千世
界。不出普賢一毛孔。儞如今把什麼本領擬學他
　云。既是學不得。為什麼道歸源性無二。方便有多門。
如之何　師云。歸源性無二者。無明實性即諸佛性。
方便有多門者。聲聞人見無明生。亦見無明滅。緣覺
人但見無明滅。不見無明生。念念證寂滅。諸佛見眾
生。終日生而無生。終日滅而無滅。無生無滅。即大乘
果。所以道。果滿菩提圓。花開世界起。舉足即佛。下足
即眾生。諸佛兩足尊者。即理足．變足．眾生足．生死涅
槃一切等足。足故不求。是儞如今念念學佛。即嫌著
眾生。若嫌著眾生。即是謗他十方諸佛。所以佛出世
來。執除糞器。蠲除戲論之糞。秖教儞除却從來學心．
見心。除得盡。即不隨戲論。亦云般糞出。秖教儞不生
心。心若不生。自然成大智。大智者。決定不分別佛與
眾生。一切盡不分別。始得入我曹溪門下。故自古先
聖云。少人行我此法門。所以無行為法門。秖是一心
門。一切人到者裏盡不敢入。不道全無。秖是少人得。
今者即是佛。珍重　師於大中年中終于本山　唐
宣宗勅斷際禪師。塔曰廣業。
天聖廣燈錄卷第八

<sarticle>天聖廣燈錄卷第九　　　<bz>〔宋實〕</bz></sarticle>

<other>洪州大雄山百丈懷海禪師</other>夫語須辨緇素。須識總
別語。須識了義．不了義教語。了義教辨清。不了義教
辨濁。說穢法邊垢揀凡。說清法邊垢揀聖。從九部教
說。向前眾生無眼。須人雕琢。若於聾俗人前說。直須
教渠出家持戒。修禪學惠。若是過量俗人。亦不得向
佗恁麼說。如維摩詰．傅大士等類。若於沙門前說。佗
沙門已受白四羯磨訖。具足全是戒定慧力。更向佗
恁麼說。名非時語。說不應時。亦名綺語。若是沙門。須
說淨法邊垢。須說離有無等法。離一切修證。亦離於
離。若於沙門中。剝除習染。沙門除貪瞋病不去。亦名
聾俗。亦須教渠修禪學惠。若是二乘僧。佗歇貪瞋病
去盡。依在無貪將為是。今無色界。是障佛光明。是出
佛身血。亦須教渠修禪學惠。須辨清濁語。濁法者。貪．
瞋．愛．取等多名。但於清濁兩流。凡聖等法。色聲香味
觸法。世間出世間法。都不得有纖毫愛取。歸不愛取。
依住不愛取將為是。今初善。是住調伏心。是聲聞人。
是戀筏不捨人。是二乘道。是禪那果。歸不愛取。亦莫
依住不愛取。是中善。是半字教。猶是無色界。免墮二
乘道。免墮魔民道。猶是禪那病。是菩薩縛。歸不依住
不愛取。亦不作不依住知解。是後善。是滿字教。免墮
無色界。免墮禪那執。免墮菩薩乘。免墮魔王位。為智
障．地障．行障故。見自己佛性。如夜見色。如云佛地斷
二愚。一微細所知愚。二極微細所知愚。故云有大智
人破塵出經卷。若透三句得遇。不被三段管。教家舉
喻。如鹿得三跳出網。喚作纏外佛。無物拘繫得渠。是
屬然燈後佛。是最上乘。最上上智。是佛道上立。此人
是佛。有佛性。是導師。是使得無所礙風。是無礙惠。於
後能使得因果福智自由。是作車運載因果。處於生。
不被生之所留。處於死。不被死之所礙。處於五陰。如
門開不被五陰礙。去住自由。出入無難。若能漝麼。不
論階梯勝劣。乃至蟻子之身。但能漝麼。盡是淨妙國
土。不可思議。此猶是解縛語。彼自無瘡。勿傷之也。佛
瘡．菩薩等瘡。但說有無等法。盡是傷也。有無管一切
法。十地是濁流河。眾作清流。說豎清相。說濁過患。向
前十大弟子。舍利弗．富樓那．正信阿難．邪信善星等。
箇箇有牓樣。箇箇有則候。一一被導師說破。不是四
禪八定阿羅漢等。住定八萬劫。他是依執所行。被淨
<pb n="448"/>
法酒醉。故云聲聞人聞佛法。不能發無上道心。所以
斷善根人無佛性。教云。喚作解脫深坑可畏之處。一
念心退轉。墮地獄猶如箭射。亦不得一向說退。亦不
得一向說不退。秖如文殊．觀音．勢至等。却來須陀洹
地。同類誘引。不得言他退。當漝麼時。秖喚作須陀洹
人。秖如今鑑覺。但不被一切有無諸法管。透三句及
一切逆順境得過。聞百千萬億佛出世間。如不聞相
似。亦不依住不聞。亦不作不依住知解。說他者箇人
退。不得量數。管他不著。是佛常住世間而不染世間
法。說佛轉法輪退。是謗佛法僧。說佛不轉法輪不退。
亦是謗佛法僧。肇云。菩提之道。不可圖度。高而無上。
廣不可極。淵而無下。深不可測。語也垛生招箭。言鑒
覺猶不是。從濁辨清。許說如今鑒覺是外別有。盡是
魔說。若守住如今鑒覺。亦同魔說。亦名自然外道說。
如今鑒覺是自己佛。是尺寸語。是圖度語。似野干鳴。
猶屬黐膠門。本來不認自知自覺是自己佛。向外馳
求覓佛。假善知識說出自知自覺作藥。治箇向外□
馳求病。歸不向外馳求。病瘥須除藥。若執住自知自
覺。是禪那病。是轍底聲聞。如水成氷。全氷是水。救渴
難望。亦云。必死之病。世醫拱手。無始不是佛。莫作佛
解。佛是眾生邊藥。無病不要喫藥。藥病俱消。喻如清
水。佛似甘草和水。亦似密和水。極是甘美。若同清水
邊數即不著。不是無。是本有。亦云此理是諸人本有。
諸佛菩薩喚作示珠人。從來不是箇物。不用知渠解
渠。不用是渠非渠。但割斷兩頭句。割斷有句不有句。
割斷無句不無句。兩頭跡不現。兩頭捉汝不著。量數
管汝不得。不是欠少。不是具足。非凡非聖。非明非暗。
不是有知。不是無知。不是繫縛。不是解脫。不是一切
名目。何以不是實語。若為雕琢虗空。作得佛相貌。若
為說道虗空是青．黃．赤．白作得。如云法無有比。無可
喻故。法身無為。不墮諸數。故云。聖體無名。不可說如
實理。空門難湊。喻如大末蟲處處能泊。唯不能泊於
火𦦨之上。眾生亦爾。處處能緣。唯不能緣於般若之
上。參善知識。求覓一知一解。是善知識魔。生語見故。
若發四弘誓願。今度一切眾生盡。然後我始成佛。是
菩薩法智魔。誓願不相捨故。若持齋戒。修禪學慧。是
有漏善根。縱然座道場。示現成等正覺。度恒沙數人
盡。證辟支佛果。是善根魔。起貪著故。若於諸法都無
貪染。神理獨存。住甚深禪定。更不昇進。是三昧魔。久
躭翫故。至上涅槃。離欲寂靜。是魔業。若智慧脫若干
魔網不去。縱解百本圍陀經。盡是地獄滓。若覓如佛
相似。無有是處。如今聞說不著一切善惡有無等法。
即為墮空。不知棄本逐末。却是墮空也。求佛求菩提。
及一切有無等法。是棄本逐末。秖如今麤食甃命。補
破遮寒。渴即掬水喫。餘外但是一切有無等法都無
纖毫繫念。此人漸有輕明分。善知識不執有。不執無。
脫得十句魔語出。語不繫縛人。所有言說。不自稱師。
說如谷響。言滿天下無口過。堪依止。若道我能說能
解。說我是和尚。汝是弟子者。箇同於魔說。無端說道。
目擊道存。是佛不是佛。是菩提．涅槃．解脫等。無端說
一知一解。見舉一手。豎一指。云是禪是道者。箇語繫
縛人。未有住時。秖是重增比丘繩索。縱然不說。亦有
口過。寧作心師。不師於心。不了義教。有人天師。有導
師。了義教中。不為人天師。不師於法。未能依得玄鑒。
且依得了義教。猶有相親分。若是不了義教。秖合聾
俗人前說。秖如今但不依住一切有無諸法。亦不住
無依。住亦不作不依住知解。是名大善知識。亦云唯
佛一人是大善知識。為無兩人。餘者盡名外道。亦名
魔說。如今秖是說破兩頭句。一切有無等法。但莫貪
染及解縛之事。無別語句教人。若道別有語句教人。
別有法與人者。比名外道。亦名魔說。須識了義教．不
了義教語。須識遮語．不遮語。須識生死語。須識藥病
語。須識逆順喻語。須識總別語。說道修行得佛。有修
<pb n="449"/>
有證。是心是佛。即心即佛。是佛說。是不了義教語。是
不遮語。是總語。是升合擔語。是揀穢法邊語。是順喻
語。是死語。是凡夫前語。不許修行得佛。無修無證。非
心非佛。亦是佛說。是了義教語。是遮語。是別語。是百
石擔語。是三乘教外語。是逆喻語。是揀淨法邊語。是
生語。是地位人前語。從須陀洹向上直至十地。但有
語句。盡屬法塵垢。但有語句。盡屬煩惱邊收。但有語
句。盡屬不了義教。了義教是持。不了義教是犯。佛地
無持犯。了義不了義教盡不許也。從苗辨地。從濁辨
清。秖如今鑒覺。若從清邊數。鑒覺亦不是清。不鑒覺
亦不是清。亦不是不清。亦不是。聖亦不是不聖。亦不
是。見水濁。說水濁過患。水若清。都無可說。今却濁他
水。若有無問之問。亦有無說之說。佛不為佛說法。平
等真如法界無佛。不受眾生。佛不住佛。名真福田。須
辨主客語。貪染一切有無境法。被一切有無境惑亂。
自心是魔王。照用屬魔民。秖如金鑒覺。但不依住一
切有無諸法。世間出世間法。亦不作不依住知解。亦
不依住無依住知解。自心是佛。照用屬菩薩。心心是
主宰。照用屬客塵。如波說水。照萬像以無功。若能寂
照。不自玄旨。自然貫穿古今。如云神無照功。至功常
存。能一切處為導師。眾生性識。他為未曾蹋佛階梯。
是黐膠性。多時黏著有無諸法。乍喫玄旨藥不得。乍
聞格外語。他信不及。所以菩提樹下三七日默然思
惟。智惠冥[朦-卄+((並-(前-刖))-一)]難說。無可比喻。說眾生有佛性。亦謗佛
法僧。說眾生無佛性。亦謗佛法僧。若言有佛性。名執
著謗。若言無佛性。名虗妄謗。如云說佛性有。則增益
謗。說佛性無。則損減謗。說佛性亦有亦無。則相違謗。
說佛性非有非無。則戲論謗。始欲不說。眾生無解脫
之期。始欲說之。眾生又隨語生解。益少損多。故云我
寧不說法。疾入於涅槃。向後返尋。過去諸佛皆說三
乘法。向後假說假立名字。本不是佛。向渠說是佛。本
不是菩提。向渠說是菩提．涅槃．解脫等。知渠檐百石
檐不起。且與渠一升一合檐。知渠難信了義教。且與
渠說不了義教。且得善法流行。亦勝於惡法。善果限
滿。惡果便到。得佛。則有眾生到。得涅槃。則有生死到。
得明。則有暗到。但是有漏因果翻覆。無有不相酬者。
若欲免見翻覆之事。但割斷兩頭句。量數管不著。不
佛不眾生。不親不踈。不高不下。不平不等。不去不來。
但不著文字。隔渠兩頭。捉汝不得。免苦樂相形。免明
暗相酬。實理真實亦不真實。虗妄亦不虗妄。不是量
數物。喻如虗空不可修治。若心有少許作解。即被量
數管著。亦如卦兆。被金木水火土管。亦如黐膠。五處
俱黏。魔王捉得。自在還家。夫教語皆三句相連。初．中．
後善。初。直須教渠發善心。中。破善心。後。始明好善。菩
薩即非菩薩。是名菩薩。法非法非今法。總與磨也。若
秖說一句。令眾生入地獄。若三句一時說。渠自入地
獄。不于教主事。說道如今鑑覺是自己佛。是初善。不
守住如今鑒覺。是中善。亦不作不守住知解。是後善。
如前屬然燈後佛。秖是不凡亦不聖。莫錯說佛今非
凡非聖。此土初祖云。無能無聖為佛聖。若言佛聖者。
秖如九品精靈．龍畜之類。及釋梵等。皆能通變。上品
精靈。亦知今古百劫時事。豈得是佛。如阿脩羅王身
極長大。敵兩倍須彌山。與帝釋戰時。知力不如。領百
萬兵眾入藕絲孔裏藏。通變辨才不少。他且不是佛
教語。節級奢緩。陞降不同。未悟未解時名貪瞋。悟了
喚作佛慧。故云不異舊時人。秖異舊時行履處。
問。斬草伐木。掘地墾土。為有罪報相否　師云。不得
定言有罪。亦不得定言無罪。有罪無罪。事在當人。若
貪染一切有無等法。有取捨心在。透三句不過。此人
定言有罪。若透三句外。心如虗空。亦莫作虗空想。此
人定言無罪。又云。罪若作了。道不見有罪。無有是處。
若不作罪。道有罪。亦無有是處。如律中。本迷教人。及
轉相殺。尚不得殺罪。何況禪宗下相承。心如虗空。不
<pb n="450"/>
停留一物。亦無虗空相。將罪何處安著。亦名禪道不
用修。但莫污染。亦云但融冶表裡心盡即得。亦云但
約照境。秖如今照一切有無等法。都無貪取。亦莫取
著。亦云。合與磨學。今似浣垢衣。今是本有。垢是外來。
聞說一切有無聲色。如似垢膩。都莫將心湊泊。菩提
樹下。三十二相八十種好屬色。十二分教屬聲。秖如
今截斷一切有無聲色流過。心如虗空相似。合與磨
學。如救頭然始得。臨命終時。尋舊熟路。行尚不徹。到
與磨時。新調始學。如何了得。臨終之際。所有習念。盡
為勝境現前。隨心所愛。重處先受。秖如今不作惡事。
當此之時。亦無惡境。縱有惡境。亦變成好境。若怕臨
終之時。慞狂不得自由。即須如今便自由始得。秖如
今於一一境法。都無愛染。亦莫依住知解。便是自由
人。如今是因。臨終是果。果業已現。如何怕得。怕是古
今。古若有今。今亦有古。古若有佛。今亦有佛。如今若
得。直至未來際得。秖如今一念一念不被一切有無
等法管。自古自今。佛秖是人。人秖是佛。亦是三昧定。
不用將定入定。不用將禪想禪。不用將佛覓佛。如云
法不求法。法不得法。法不行法。法不見法。自然得法。
不以得更得。所以菩薩應如是正念諸法。罄然獨存。
亦無知獨存之法。智性自如如。非因所置。亦名體結。
亦名體集。不是智知。不是識識。絕思量處。凝寂體盡。
忖度永亡。如海大流盡。波浪不復生。亦云如大海水。
無風帀帀之波。忽知帀帀之波。此是細中之麤。亡知
於知。還如細中之細。是佛境界。從此初知。名三昧之
頂。亦名三昧王。亦名爾焰智。出生一切諸三昧。灌一
切諸法王子頂。於一切色聲香味觸法剎土成等正
覺。內外通達。悉無有礙。一色一塵。一佛一色。一切佛
一切色。一切塵一切佛。一切色聲香味觸法亦復如
是。一一徧滿一切剎土。此是細中之麤。是善境界。是
一切上流知覺聞見。亦是一切上流出生入死。度一
切有無等法。是上流所說。亦是上流涅槃。是無上道。
是無等等呪。是第一之說。於諸說中最為甚深。無人
能到。諸佛護念。猶如清波。能說一切水清濁．深流．廣
大之用。諸佛護念。行住坐臥。若能如是。我時為現清
淨光明身。又云。如汝自等．語等。我亦如然。一佛剎聲。
一佛剎香。一佛剎味。一佛剎觸。一佛剎事。悉皆如是。
從此上至蓮華藏世界。縱廣總皆如是。若守初知為
解。名頂結。亦名墮頂結。是一切塵勞之根本。自生知
見。無繩自縛。所知故繫世有二十五。又散一切諸煩
惱門縛著於他。此初知。二乘見之。名為爾𦦨識。亦名
微細煩惱。便即斷除。既得斷已。名為迴神住空窟。亦
名三昧酒所醉。亦名解脫魔所縛。世界成壞。定力所
持。漏向別國土都不覺知。亦名解脫深坑可畏之處。
菩薩悉皆遠離。夫讀經看教。語言皆須宛轉。歸就自
己。但是一切言教。秖明如今鑑覺自性。但不被一切
有無諸境轉。是汝導師。能照破一切有無諸境。是金
剛惠。即有自由獨立分。若不能與磨會得。縱然誦得
十二圍陀典。秖成箇增上慢。却是謗佛。不是修行。但
離一切聲色。亦不住於離。亦不住於知解。是修行。讀
經看教。若準世間。是好事。若向明理人邊數。此是壅
塞人。十地之人脫不去。流入生死河。但是三乘教。皆
治貪瞋等病。秖如今念念若有貪瞋等病。先須治之。
不用覔義句知解。知解屬貪。今却變成病。秖如今但
離一切有無諸法。亦離於離。透過三句外。自然與佛
無差。既自是佛。何慮佛不解語。秖恐不是佛。被有無
諸法縛。不得自由。是以理未立。先有福智。被福智載。
如賤如貴。不如先立理。後有福智。若要福智。臨時作
得。撮金成土。撮土為金。變海水為酥酪。碎須彌為微
塵。攝四大海水入一毛孔。於一義作無量義。於無量
義作一義。亦云失脚作轉輪王。令四天下人一日行
十善。此福智猶不能筭。自己鑑覺名王。緣念着有無
諸法。名轉輪王。秖如今於藏腑中都不納一切有無
<pb n="451"/>
等法。離四句外名空今。名不死藥。為喚前王名不死
藥。雖云不死藥。與王共服。亦非二物。亦非一物。若作
一二解。亦名轉輪王。秖如今有人以福智四事。供養
四百萬億阿僧祇世界六趣四生。隨其所欲。滿八十
年。已後作是念。然此眾生皆已衰老。我當以佛法而
訓導之。令得須陀洹果。乃至阿羅漢道。如是施主。但
施眾生一切樂具。功德尚自無量。何況令得須陀洹
果。乃至阿羅漢道功德無量無邊。猶不如第五十人
聞經隨喜功德。報恩經云。摩耶夫人生五百太子。盡
得辟支佛果。而皆滅度。各各起塔供養。一一禮拜。歎
言。不如生於一子。得無上菩提。省我心力。秖如今於
百千萬眾中。有一人得者。價直三千大千世界。所以
常勸眾人。須玄解自理。自理若玄。使得福智。如貴使
賤。亦如無住車。若守此作解。名髻中珠。亦名有價寶
珠。亦名運糞人。若不守此為解。如王髻中明珠與之。
亦名無價大寶。亦名運糞出。佛直是纏外人。却來纏
內。與磨作佛。直是生死那邊人。直是玄絕那邊人。却
來向者岸。與磨作佛。人及獼猴。俱不能行。人喻十地
菩薩。獼猴喻於凡夫。讀經看教。求一切知解。不是一
向不許。解得三乘教。善得瓔珞莊嚴具。得三十二相
窟宅。覔佛即不得。教云躭著小乘三藏學者。猶不許
親近。何況自為。是破戒比丘．名字羅漢。涅槃經中被
配入十六惡律儀中。同於畋獵漁捕。為利養故殺害。
大乘方等。猶如甘露。亦如毒藥。銷得去。如甘露。銷不
去。如毒藥。讀經看教。若不解他生死語。決定透他義
句不過。莫讀最第一。亦云須看教。亦須參善知識。第
一須自有眼。須辨他生死語始得。若辨白不得。決定
透不過。秖是重增比丘繩索。所以教學玄旨人。不遣
讀文字。如云說體不說相。說義不說文。如是說者。名
真說。若說文字。皆是誹謗。是名邪說。菩薩若說。當如
法說。亦名真說。當令眾生持心不持事。持行不持法。
說人不說字。說義不說文。說道欲界無禪。亦是帶一
隻眼人語。既云欲界無禪。憑何得至色界。先因地上
習二種定。然後得至初禪．有想定．無想定。有想定。生
色界四禪等天。無想定。生無色界四空等天。欲界灼
然無禪。禪是色界。
問。如今說此土有禪。如何　師云。不動不禪是如來
禪。離生禪想。
問。如何是有情無佛性。無情有佛性　師云。從人至
佛。是聖情執。從人至地獄。是凡情執。秖如今但於凡
聖二境有染愛心。是名有情無佛性。秖如今但於凡
聖二境。及一切有無諸法。都無取捨心。亦無今取捨
知解。是名無情有佛性。秖是無其情繫。故名無情。不
同木石太虗。黃花翠竹之無情。將為有佛性。若言有
者。何故經中不見受記而得成佛者。秖如今鑑覺。但
不破有情改變。喻如翠竹。無不應機。無不知時。喻如
黃花。又云。若踏佛階梯。無情有佛性。若未踏佛階梯。
有情無佛性。
問。大通智勝佛。十劫座道場。佛法不現前。不得成佛
道。如何　師云。劫者。滯也。亦二住也。住一善。滯於十
善。西國云佛。此土云覺。自己鑑覺。滯着於善。善根人
無佛性。故云佛法不現前。不得成佛道。觸惡住惡。名
眾生覺。觸善住善。名聲聞覺。不住善惡二邊。不依住
將為是者。名二乘覺。亦名辟支佛覺。歸不依住善惡
二邊。亦不作不依住知解。名菩薩覺。既不依住。亦不
作無依住知解。始得名為佛覺。如云。佛不住佛。名真
福田。若於千萬人中。忽有一人得者。名無價寶。能於
一切處為導師。無佛處云是佛。無法處云是法。無僧
處云是僧。名轉大法輪。
問。從上祖宗。皆有密語遞相傳授。如何　師云。無有
密語。如來無有秘密藏。秖如今鑑覺。語言分明。覓形
相了不可得。是密語。從須陀洹向上直至十地。但有
語句。盡屬法之塵垢。但有語句。盡屬煩惱邊收。但有
<pb n="452"/>
語句。盡屬不了義教。但有語句。盡不許也。了義教俱
非也。更討什麼密語。
問。空生大覺中。如海一漚發。如何　師云。空喻於漚。
海喻於性。自己靈覺之性。過於虗空。故云空生大覺
中。如海一漚發。
問。伐林莫伐樹。如何　師云。林者喻於心。樹者喻於
身。因說林故生怖。故云伐林莫伐樹。
問。語也垛生招箭。言歸垛生。不得無患。今累既同。緇
素何辨　師云。但却發箭。途中相拄。如其相差。必有
所傷。谷中尋響。累劫無形。響在口邊。得失在於來問。
却問所歸。還被於箭。亦如知幻不是幻。三祖云。不識
玄旨。徒勞念靜。亦云認物為見。如持瓦礫。用將何為。
若言不見。木石何殊。是故見與不見。二俱有失。舉一
例諸　問。無煩惱。今有三十二相。如何　師云。是佛
邊事。本有煩惱。今有三十二相。秖如今凡情是。問。不
見如來頂相。如何　師云。為作有邊見．無邊見。所以
不見如來頂相。秖如今都無一切有無等見。亦無無
見。是名頂相現。
問。如今沙門盡言我依佛教。學一經一論。一禪一律。
一知一解。合受檀越四事供養。為銷得否　師云。但
約如今照用。一聲一色。一香一味。於一切有無諸法。
一一境上都無纖塵取染。亦不依住無取染。亦無不
依住知解。者箇人日食萬兩黃金亦能銷得。秖如今
照一切有無等法。於六根門頭刮削併當貪愛。有纖
毫治不去。乃至乞施主一粒米．一縷線。箇箇披毛戴
角。牽犂負重。一一須償他始得。為不依佛。佛是無着
人．無求人．無依人。如今波波貪覓佛。盡皆背也。故云。
久親近於佛。不識於佛性。唯觀救世者。輪迴六趣中。
久乃見佛者。為說佛難值。文殊是七佛祖師。亦云。是
娑婆世界第一主首菩薩。無端作見佛想。聞法想。被
佛威神力故。猶降二鐵圍山。他不是不解。特與諸學
人作標則。令諸後學人莫作與麼見聞。但無一切有
無等法。有無等見。一一箇箇透過三句外。是名如意
寶。是名寶華承足。若作佛見法見。但是一切有無等
見。名眼翳。見所見故。亦名見纏。亦名見蓋。亦名見孽。
秖如今念念及一切見聞覺知。及一切塵垢祛得盡。
但是一塵一色總是一佛。但起一念。總是二佛。三世
五陰。念念誰知其數。是名佛𨵩塞虗空。是名分身佛。
是名寶塔現。是以常歎言。嗟見今日所依之命。依一
顆米．一莖菜。餉時不得食飢死。不得水渴死。不得火
寒死。欠一日不生。欠一日不死。被四大把定。不如先
達者。入火不燒。入水不溺。儻要燒便燒。要溺便溺。要
生即生。要死即死。去住自由。者箇人有自由分。心若
不亂。不用求佛．求菩提涅槃。若著佛求。屬貪。貪變成
病。故云佛病最難治。謗佛謗法乃可取食。食者。是自
己靈覺性無漏飯．解脫食。此語治十地菩薩病。是從
初至十地也。秖如今但有一切求心。盡名破戒比丘．
名字羅漢。盡名野干。灼然銷他供養不得。秖如今聞
聲如響等。齅香如風等。離一切有無等法。亦不住於
離。亦無不依住知解。此人一切罪垢不能相累。為求
無上菩提涅槃。故名出家。猶是邪願。況乎世間諍論
覓勝負。說我能我解。貪一門徒。愛一弟子。戀一住處。
結一檀越。一衣一食。一名一利。又言我得一切無礙。
秖是自誑。秖如今能於自己五陰不為其主。被人割
截。節節支解。都無怨恡之心。亦不煩惱。乃至自己弟
子被人鞭打。從頭至足。如上一一等事。都無一念生
彼我心。猶依住無一念將為是。此名法塵垢。十地之
人脫不去。流入生死河。所以常勸眾人。須懼法塵煩
惱如懼三塗。乃有獨立分。假使有一法過於涅槃者。
亦無少許生珍重想。此人步步是佛。不假脚踏蓮華。
分身百僚。秖如今於一切有無等法。有纖毫愛染心。
縱然脚踏蓮華。亦同魔作。若執本清淨．本解脫．自是
佛．自是禪道解者。即屬自然外道。若執因緣修成證
<pb n="453"/>
得者。即屬因緣外道。執有。即屬常見外道。執無。即屬
斷見外道。執亦有亦無。即屬邊見外道。執非有非無。
即屬空見外道。亦云愚癡外道。秖如今但莫作佛見．
涅槃等見。都無一切有無等見。亦無無見。名正見。無
一切聞。亦無無聞。名正聞。是名摧伏外道。無凡夫魔
來。是大神呪。無二乘魔來。是大明呪。無菩薩魔來。是
無上呪。乃至亦無佛魔來。是無等等呪。一變眾生諂
曲修羅。二變二乘諂曲修羅。三變菩薩諂曲脩羅。是
三變淨土。但是一切有無凡聖等法。喻如金鑛。自己
如理。喻如於金。金與鑛各相去離。真金露現。忽有人
覓錢覓寶。變金為錢與他。亦如麫體真正。無諸沙鹵。
有人乞䭔。變麫為䭔與他。亦如智臣善解王意。王若
行時索仙陀婆。即便奉馬。食時索仙陀婆。即便奉鹽。
此等喻學玄旨人。善能通達。應機不失。亦云六絕師
子。誌公云。隨人造作百變。十地菩薩不飢不飽。入水
不溺。入火不燒。儻要燒。且不可得燒。他被量數管定。
佛則不與麼。入火不燒。儻要燒便燒。要溺便溺。他使
得四大風水自由。一切色是佛色。一切聲是佛聲。自
己滓穢諂曲心盡。透過三句外。得說此語。菩薩清淨。
弟子明白。所有言說。不執無有。一切照用。不拘清濁。
有病不喫藥。是愚人。無病喫藥。是聲聞人。定執一法。
名定性聲聞。一向多聞。名增上慢聲聞。知他。名有學
聲聞。沉空滯寂及自知。名無學聲聞。貪瞋癡等是毒。
十二分教是藥。毒未銷。藥不得除。無病喫藥。藥變成
病。病去藥不銷。不生不滅。是無常義。涅槃經云。有三
惡欲。一欲得四眾圍繞。二欲得一切人為我門徒。三
欲得一切人知我是聖人及阿羅漢。又迦葉經云。一
欲求見未來佛。二欲求轉輪王。三欲求剎利大姓。四
欲得婆羅門大姓。乃至厭生死。求涅槃。如是惡欲。先
須斷之。秖如今但有取染心動念。盡名惡欲。盡屬六
欲天。總被波旬管。
問。二十年中常令除糞。如何　師云。但息一切有無
知見。但息一切貪求。箇箇透過三句外。是名除糞。秖
如今求佛求菩提。求一切有無等法。是名運糞入。不
名運糞出。秖如今作佛見。作佛解。但有所見．所求．所
著。盡名戲論之糞。亦名麤言。亦名死語。如云大海不
宿死屍。等閑說話不名戲論。說辨清濁名戲論。教文
都總有二十一般空。淘擇眾生塵累。沙門持齋持戒。
忍辱柔和。慈悲喜捨。尋常是僧家法則。會與麼。宛然
依佛教。秖是不許貪着依執。若希望得佛．得菩提等
法者。似手觸火。文殊云。若起佛見．法見。應當害己。所
以文殊執劍於瞿曇。鴦掘持刀於釋氏。如云菩薩行
五無間。而不入無間地獄。他是玄通無間。不同眾生
五逆無間。從波旬直至佛。盡是垢膩。都無纖毫依執。
如是名二乘道。況乎諍論覓勝負。說我能我解。秖名
諍論僧。不名無為僧。秖如今但不貪染一切有無諸
法。是名無生。是名正信。信著一切法。名信不具。亦名
信不圓。亦名偏信不具。故名一闡提。如今欲得驀直
悟解。但人法俱泯。人法俱絕。人法俱空。透三句外。是
名不墮諸數。人者是信。法者是戒施聞慧等。菩薩忍
不成佛。忍不作眾生。忍不持戒。忍不破戒。故云不持
不犯。智濁照清。慧清識濁。在佛名照慧。在菩薩名智。
在二乘及眾生邊名識。亦名煩惱。在佛名果中說因。
在眾生名因中說果。在佛名轉法輪。在眾生名法輪
轉。在菩薩名瓔珞莊嚴具。在眾生名五陰叢林。在佛
名本地無明。是無明明。故云無明為道體。不同眾生
暗蔽無明。彼是所。此是能。彼是所聞。此是能聞。不一
不異。不斷不常。不來不去。是生語句。是出轍語句。不
明不暗。不佛不眾生。總與麼也。來去斷常。佛與眾生
是死語。徧不徧．同異．斷常等是外道義。般若波羅蜜
是自己佛性。亦云摩訶衍。摩訶是大義。衍是乘義。若
守住自己知覺。又成自然外道。不用守。如今鑑覺。不
用別求佛。若更別求。又屬因緣外道。此土初祖云。心
<pb n="454"/>
有所是。必有所非。若貴一物。則被一物惑。若重一物。
則被一物惑。信被信惑。不信又成謗。莫貴莫不貴。莫
信莫不信。佛亦不是無為。雖不是無為。又不是冥寞。
猶如虗空。佛是大心眾生。鑑覺多。鑑覺雖多。他鑑覺
清淨。貪瞋鬼捉他不著。佛是纏外人。無纖毫愛取。亦
無無愛取知解。是名具足六度萬行。若要莊嚴具。種
種皆有。如不要。他不用亦不失。他使得因果福智自
由。是修行。非是執勞負重。喚作修行。却不與麼。三身
一體。三身。一者法身實相佛。法身佛不明不暗。明暗
屬幻化。實相由對虗得名。本無一切名目。如云佛身
無為。不墮諸數。成佛獻蓋等。是升合擔語。要從濁辨
清得名。故云實相法身佛。是名清淨法身。毗盧遮那
佛。亦名虗空法身佛。亦名大圓鏡智。亦名第八識。亦
名性宗。亦名空宗。亦名佛居不淨不穢土。亦名在窟
師子。亦名金剛後得智。亦名無垢檀。亦名第一義空。
亦名玄旨。三祖云。不識玄旨。徒勞念靜。二報身佛。菩
提樹下佛。亦名幻化佛。亦名相好佛。亦名應身佛。是
名圓滿報身盧舍那佛。亦名平等性智。亦名第七識。
亦名酬因答果佛。同五十二禪那數。同阿羅漢．辟支
佛。同一切菩薩等。同受生滅等苦。不同眾生繫業等
苦。三化身佛。秖如今於一切有無諸法都無貪染。亦
無無染。離四句外。所有言說辨才名化身佛。是名千
百億化身釋迦牟尼佛。亦名大神變。亦名遊戲神通。
亦名妙觀察智。亦名第六識。供養者。淨三業。前際無
煩惱可斷。中際無自性可守。後際無佛可成。是三際
斷。是三業清淨。是三輪空。是三檀空。云何比丘給侍
於佛。所謂不漏六根者。亦名莊嚴。空無諸漏林樹莊
嚴。空無諸染花果莊嚴。空無佛眼約修行人法眼辨
清濁。亦不作辨清濁知解。是名乃至無眼。寶積經云。
法身不可以見聞覺知求。非肉眼所見。以無色故。非
天眼所見。以無妄故。非慧眼所見。以離相故。非法眼
所見。以離諸行故。非佛眼所見。以離諸識故。若不作
如是見。是名佛見。同色非形色。名真色。同空非太虗。
名真空。色空亦是藥病相治語。法界觀云。不可言即
色不即色。亦不可言即空不即空。眼．耳．鼻．舌．身．意。不
納一切有無諸法。名轉入第七地。七地菩薩不退。七
地向上三地菩薩。心地明白易染。說火即燒。從色界
向上。布施是病。慳貪是藥。從色界向下。慳貪是病。布
施是藥。有作戒者。割斷世間法。但不身手作無過。無
作戒。亦云無表戒。亦云無漏戒。但有舉心動念。盡名
破戒。秖如今但不被一切有無諸境惑亂。亦不依住
不惑亂。亦無不依住知解。是名徧學。是名勤護念。是
名廣流布。未悟未解時名母。悟了名子。亦無無悟解
知解。是名母子俱喪。無善纏。無惡纏。無佛纏。無眾生
纏。量數亦然。乃至都無一切量數纏。故云。佛是出纏
過量人。貪愛知解義句。如母愛子。唯多與兒酥喫。消
與不消。都總不知。此語喻十地受人天尊貴煩惱。生
色界．無色界禪定福樂煩惱。不得自在神通。飛騰隱
顯。徧至十方諸佛淨土。聽法之煩惱。學慈悲喜捨。因
緣煩惱。學空．平等．中道煩惱。學三明六通．四無礙煩
惱。學大乘心。發四弘誓願煩惱。初地．二地．三地．四地。
明解煩惱。五地．六地．七地。諸知見煩惱。八地．九地．十
地菩薩。雙照二諦煩惱。乃至學佛果。百萬阿僧祇諸
行煩惱。唯貪義句知解。不知却是繫縛煩。故云見河
能漂香象。問。見否　答曰。見　又問。見後如何
　答曰。見無二。既云見無二。不以見見於見。若見更見。
為前見是。為後見是。如云見見之時。見非是見。見猶
離見。見不能及。所以不行見法。不行聞法。不行覺法。
諸佛疾與授記。難曰。見既不是授記之言。復何用
記　師云。先悟宗人。不被一切有無諸法相拘。如浣
垢衣。故云離相名佛。虗實盡不存。中旨獨玄。玄達一
路同道。後進契其階。故云授記耳。無明為父。貪愛為
母。自己是病。還醫自己是藥。自己是刀。還殺自己無
<pb n="455"/>
明貪愛父母。故云。殺父害母。一語類破一切法。喫非
時食者。亦復如何。秖如今但是一切有無等法。盡是
喫非時食也。亦名惡食。是穢食置於寶器。是破戒。是
妄語。是雜食。佛是無求人。如今貪求一切有無諸法。
但是所有所作皆背也。却是謗佛。但有貪染。盡名授
手。秖如今但不貪染。亦不依住不貪染。亦無不依住
知解。是名般若火。是燒手指。是不惜軀命。是節節支
解。是出世間。是掌世界於他方。秖如今若於十二分
教及一切有無諸法。於藏腑中。有纖毫停留。是不出
網。但有所求所得。但有生心動念。盡名野干。秖如今
於藏腑中都無所求。都無所得。此人是大施主。是師
子吼。亦不依住無所得。亦無不依住知解。是名六絕
師子。人我不生。諸惡不起。是納須彌於芥子中。不起
一切貪瞋八風等。是悉能吸四大海水入口中。不受
一切虗妄語言。是不入耳中。不令身起一切惡於人。
是納一切火於腹中。秖如今於一一境不惑不亂。不
瞋不喜。於自己六根門頭。刮削併當。得淨潔。是無事
人。勝一切知解。頭陀精進。是名天眼。亦名了照為眼。
是名法界性。是作車載因果。佛出世度眾生。則得前
念不生。後念莫續。前念業謝。名度眾生。前念若瞋。即
將喜藥治之。即名為有佛度眾生。但是一切言教。秖
是治病。為病不同。藥亦不同。所以有時說有佛。有時
說無佛。實語治病。病若得瘥。箇箇是實語治。病若不
瘥。箇箇是虗妄語。實語是虗妄語。生見故。虗妄是實
語。斷眾生顛倒故。為病是虗妄。秖有虗妄藥相治。佛
出世度眾生。是九部教語。是不了義教語。瞋及喜。病
及藥。總是自己。更無兩人。何處有佛出世。何處有眾
生可度。如經云。實無眾生得滅度者。亦云。不愛佛菩
提。不貪染有無諸法。名為度他。亦不守住自己。名為
自度。為病不同。藥亦不同。處方不同。不得一向。固執
依佛依菩提等法。盡是依方。故云至於智者。不得一
向。教中所辨。喻如黃葉。亦如空拳誑小兒。若人不知
此理。名同無明。云行般若菩薩。不得取我語。及依教
勑。瞋如石頭。愛如河水。秖如今但無瞋無愛。是透山
河石壁。直為治聾俗病。多聞辯說治眼病。從人至佛
是得。從人至地獄是失。是非亦然。三祖云。得失是非。
一時放却。不執住一切有無諸法。是名不住有緣。亦
不依住不依住。是名不住空忍。執自己是佛。自己是
禪道解者。名內見。執因緣修證而成者。名外見。誌公
云。內見．外見俱錯。眼耳鼻舌各各不貪染一切有無
諸法。是名受持四句偈。亦名四果。六入無迹。亦名六
通。秖如今但不被一切有無諸法礙。亦無不依住知
解。是名神通。不守此神通。是名無神通。如云無神通
菩薩足跡不可尋。是佛向上人最不可思議。人是自
己。天是智照。讚即喜。喜者屬境。境是天。讚是人。人天
交接。兩得相見。亦云淨智為天。正智為人。本不是佛。
向渠說是佛。名體結。秖如今但莫作佛知解。亦無無
不依住知解。是名滅結。亦名真如。亦名體如。求佛求
菩提。名現身意。秖如今但有一切求心。盡名現身意。
如云。求菩提。雖是勝求。重增塵累。求佛是佛眾。求一
切有無諸法是眾生眾。秖如今鑑覺。但不依住一切
有無諸法。是不入眾數。秖如今於一一聲．香．味．觸．法
等不愛。於一一境不貪。但無十句濁心。是了因成佛。
學文句覓解者。名緣因成佛。見佛知佛。則得說佛。有
知有見。却是謗佛。若云佛知．佛見．佛聞．佛說即得。見
火即得。火見即不得。如刀割物即得。物割刀即不得。
知佛人．見佛人．聞佛人．說佛人。如恒河沙。是佛知。是
佛見。是佛聞。是佛說。萬中無一。秖為自無眼。依他作
眼。教中喚作比量智。秖如今貪佛知解。亦是比量智。
世間譬喻是順喻。不了義教．了義教。是順喻．是逆喻。
捨頭目髓腦是逆喻。如今不愛佛菩提等法是逆喻。
難捨喻於頭目髓腦。如照著一切有無境法名頭。被
一切有無境法相撓著名手。都未照前境時名髓腦。
<pb n="456"/>
聖地習凡因。佛入眾生中。同類誘引化導。同渠餓鬼
肢節火然。與渠說般若波羅蜜。令渠發心。若一向在
聖地。憑何得至彼共渠語。佛入諸類。與眾生作船筏。
同渠受苦。無限勞極。佛入苦處亦同眾生受苦。佛秖
是去住自由。不同眾生。佛不是虗空。受苦何得不苦。
若說不苦。此語違負。等閑莫說。錯說佛神通自在不
自在。具慙愧人。不敢說佛是有為是無為。不敢說佛
自由不自由。除讚藥方外。不欲得露現兩頭醜陋。教
云。若人安佛菩提。置有所是邊。其人得大罪。亦云。如
不識佛人前。向渠與麼說無過。如無漏牛乳。能治有
漏病。其牛者。不在高原。不居下隰。此牛乳堪作藥。高
原喻於佛。下隰喻於眾生。如云。如來實智法身。又無
此病。辨才無礙。昇騰自在。不生不滅。是名生老病死。
疼痛㿇㿇。是暗喫菌羹。患痢疾而終。是暗為藏明頭
迹。明暗都遣。莫取無取。亦無無取。他不明不暗。王宮
生。納耶輸陀羅。八相成道。聲聞外道。妄想所計。如云
非雜食身。純陀云。我知如來決定不受不食。第一須
具兩隻眼。照破兩頭事。莫秖帶一雙眼向一邊行。即
有那箇邊到。功德天．黑暗女相隨。有智主人。二俱不
受。秖如今心如虗空相似。學始有所成。西國高祖云。
雲山喻大涅槃。此土初祖云。心心如木石。三祖云。兀
爾忘緣。曹溪云。善惡都莫思量。先師云。如迷人不辨
方所。肇公云。閉智塞聦。獨覺冥冥者矣。文殊云。心同
虗空故。敬禮無所觀。甚深修多羅。不聞不受持。秖如
今但是一切有無諸法都不見不聞。六根杜塞。若能
與麼學。與麼持經。始有修行分。者箇語逆耳苦口。可
中與麼作得。至第二第三生。能向無佛處坐大道場。
示現成等正覺。變惡為善。變善為惡。使惡法教化十
地菩薩。使善法教化地獄餓鬼。能向明處解明縛。能
向暗處解暗縛。撮金成土。撮土成金。百般作得。變弄
自由。於恒沙世界外有求救者。婆伽婆即披三十二
相。見其人前。同渠語音。與渠說法。隨機感化。應物殊
形。變現諸趣。離我我所。猶屬彼邊事。猶是小用。亦是
佛事門中收。大用者。大身隱於無形。大音匿於希聲。
如木中之火。如鍾鼓之聲。因緣未具時。不可言其有
無。傍報生天。棄之如涕唾。菩薩六度萬行。如乘死屍
過岸。如在牢獄。廁孔得出。佛披三十二相。喚作垢膩
之衣。亦云。若說佛一向不受五陰。無有是處。佛不是
虗空。何得一向不受。佛秖是去住自由。不同眾生。從
一天界至一天界。從一佛剎至一佛剎。諸佛常法。又
云。若據三乘教。受他信施供養。他在地獄中。菩薩行
慈悲。同類化導報恩。不可常在涅槃。又云。如火見火。
但莫手觸。火不燒人。秖如今但無十句濁心。貪心．愛
心．染心．瞋心．執心．住心．依心．著心．取心．戀心。但是一
句各有三句。箇箇透過三句外。但是一切照用。任聽
縱橫。但是一切舉動施為。語默啼笑。盡是佛慧。

天聖廣燈錄卷第九

<sarticle>天聖廣燈錄卷第十　　　<bz>〔宋實〕</bz></sarticle>

<other>鎮州臨濟院義玄惠照禪師</other>曹州南華人也。俗姓邢。
幼而頴異。及落髮受具。志慕禪宗。師在黃檗會中三
年。行業純一。首座歎曰。然是後生。與眾有異　首座
問。上座在此多少時也　師云。三年也　首座云。曾
參問也無　師云。不曾參問。不知問箇什麼　首座
云。汝何不去問堂頭。如何是佛法的的大意　師便
去問。問聲未絕。黃檗便打　師下來　首座云。問話
作麼生　師云。某甲問聲未絕。和尚便打。某甲不會
　首座云。但更去問　師又去問　黃檗又打。如是
三致問。三打之　師來白首座云。幸蒙慈悲。令某甲
問訊和尚。三度發問。三度喫棒。自恨障緣。不領深旨。
今且辭去　首座云。汝若去。須是辭和尚了去　師
<pb n="457"/>
禮拜退　首座先到和尚處云。問話底後生甚是如
法。若來辭和尚時。方便接伊。已後穿鑿一株大樹。與
天下人作陰涼去在　師便上去辭　黃檗云。不得
往別處去。汝向高安灘頭大愚處去。必為汝說。
師到大愚。大愚問。從什麼處來　師云。黃檗處來
　愚云。黃檗有何言句　師云。某甲三度問佛法的的
大意。三度喫棒。不知某甲有過無過　愚云。黃檗恁
麼老婆。為汝得徹困。更來者裡。問有過無過　師於
言下大悟。云。元來黃檗佛法無多子　大愚掫住云。
者尿牀子。適來言道有過無過。如今却道黃檗佛法
無多子。你見什麼道理。速道。速道　師於大愚脅下
築三築　大愚拓開云。你師黃檗。非干吾事。
師辭大愚。却迴黃檗。黃檗見來。便問。者漢來來去去。
有什麼了期　師云。秖為老婆心切。便人事了。侍立
　檗問。什麼處來　師云。昨日奉和尚慈悲。今參大
愚去來　檗云。大愚有何言句　師舉。大愚問某甲。
黃檗有何言句。某甲遂舉前話。問他有過無過。大愚
道。黃檗恁麼老婆。為汝得徹困。更道有過無過。某甲
於言大悟　檗云。作麼生。得者漢來。痛與一頓　師
云。說什麼待來。即今便喫。隨後便掌　檗云。者風顛
漢來者裡捋虎鬚　師便喝　檗云。侍者。引者風顛
漢參堂去。溈山舉前因緣問仰山。臨濟當時得大
愚力。黃檗力　仰山云。非但捋虎鬚。亦解騎虎頭
　師又因栽松次。檗問。深山裡栽許多松作什麼　師
云。一與山門作景致。二與後人作標牓。道了。將钁頭
打地一兩下　檗云。雖然如是。子已喫吾三十棒了
也　師又以钁頭打地兩下。噓。噓　檗云。吾宗到汝。
大興於世。溈山舉前因緣問仰山。黃檗當時祇囑
臨濟一人。更有人在　仰云。有。秖是年代深遠。不欲
舉似和尚　溈云。雖然如是。吾且要知。汝但舉看。
　仰山云。一人指南。吳越令行。遇大風即止（讖風穴）
師因普請次。見黃檗來。拄钁而立　檗云。者漢困也
那　師云。钁也來舉。困箇什麼　檗便打　師接棒。
一送送倒　檗喚維那。維那。扶我起　維那近前云。
和尚爭容得者風顛漢無禮　檗起。便打維那　師
钁地云。諸方火葬。我者裡一時活埋　溈山問仰山。
黃檗打維那。意作麼生　仰山云。正賊走却。羅蹤人
喫棒。
師一日在僧堂前坐。見黃檗來。閉却目　檗見。乃作
怖勢。便歸方丈　師隨後上方丈禮謝。首座在檗處
侍立　檗云。此僧雖是後生。却知有此事　首座云。
老和尚却證據箇後生　檗自於口上摑　首座云。
知即得。知即得。
師在堂內睡　檗下來見。以拄杖打板頭一下　師
舉頭。見是黃檗。却睡　檗又打牀一下。往上問見首
座坐禪　檗云。下間後生却坐禪。汝者裡妄想作什
麼　首座云。者風顛漢作什麼　檗打板頭一下。便
出去。溈山問仰山云。黃檗意作麼生　仰云。兩彩
一賽。
師一日與黃檗同赴普請。師在後行。檗回頭見師空
手　檗問。钁在什麼處　師云。已有人將去也　檗
云。近前來。共汝商量箇事　師便近前　檗竪起钁
頭云。祇者箇。天下人拈掇不起　師就手掣得。竪起
云。為什麼在某甲手裡　檗云。今日自有人普請。便
歸院。
後溈山舉此話問仰山。钁在黃檗手裡。為什麼却被
臨濟奪却　仰山云。賊是小人。智過君子。
黃檗因入厨。見飯頭。問。作什麼　飯頭云。揀眾僧米
　檗云。日喫多少。頭云。兩石五　檗云。莫太多　頭
云。猶恐少在　檗便打。飯頭却舉似師　師云。我
與汝勘者老漢去。纔到檗處。侍立次　檗便舉前因
緣　師云。飯頭不會。請和尚代一轉語。師便問。莫太
多　檗云。何不道來日更喫一頓　師云。說什麼來
<pb n="458"/>
日。即今便喫。道了便掌　檗云。者風顛漢又來者裡
將虎鬚　師便喝。出去。
後溈山舉問仰山。此二尊宿意作麼生　仰云。和尚
意作麼生　溈山。養子方知父慈　仰云。不然　溈
云。子又作麼生　仰云。大似勾賊破家。
師為黃檗馳書去溈山。仰山作知客。接得書便問。者
箇是黃檗底。那箇是上坐底　師便掌　仰山約住
云。老兄知是一般事便休。同去參溈山。溈便問。黃檗
師兄多少眾　師云。七百眾　溈云。什麼人為導首
　師云。適來已達書了　師却問溈山。和尚此間多
少眾　溈云。一千五百眾　師云。太多生　溈云。黃
檗師兄亦不少。
解辭溈山。仰山相送云。汝向北去。有箇住處　師云。
豈有恁麼事　仰山云。但去。有一人佐輔汝。此人有
頭無尾。有始無終。
師到鎮州。普化在彼。師住後贊佐於師。師正化旺。普
化全身脫去。
師辭黃檗。檗問。什麼處去　師云。不是河南。便是河
北。檗便打　師約住。與師一掌　檗大咲。喚侍者。將
百丈先師禪板．几案來　師云。侍者。將火來　黃檗
云。雖然如是。汝但將去。已後坐却天下人舌頭去在
　後溈山舉此話問仰山。臨濟莫辜負他黃檗也無。
仰山云。不然。溈山云。子又作麼生。仰山云。知恩方解
報恩。溈山云。從上古人還用相似底也無。仰山云。有。
秖是年代深遠。不欲舉似和尚。溈山云。雖然如是。吾
且不知。子但舉看。仰山云。秖如楞嚴會上。阿難讚佛
云。將此深心奉塵剎。是則名為報佛恩。豈不是報恩
之事。溈山云。如是。如是。見與師齊。減師半德。見過於
師。方堪傳授。
上堂云。赤肉團上有一無位真人。常從汝等諸人面
門出入。未證據者看看。時有僧出問。如何是無位真
人　師下禪牀把住云。道。道　僧擬議　師拓開云。
無位真人是什麼乾屎橛。便歸方丈。
師問僧。什麼處來　僧便喝　師便揖坐　僧擬議
　師便打　師見僧來。便竪起拂子　僧禮拜　師
便打　又見僧來。亦竪起拂子　僧不顧　師亦打。
上堂。有僧出禮拜　師便喝　僧云。老和尚。莫探頭
好　師云。你道落在什麼處　僧便喝　又僧問。如
何是佛法大意　師便喝　僧禮拜　師云。儞道好
喝也無　僧云。草賊大敗　師云。過在什麼處　僧
云。再犯不容　師云。大眾要會臨濟賓主句。問取堂
中二禪客。便下座。
師一日同普化赴施主家齋次。師問普化。毛吞巨海。
芥納須彌。為是神通妙用。本體如然　普化踏倒飯
牀　師云。太麤生　普化云。者裡是什麼所在。說麤
說細。師來日又同普化赴齋　師云。今日供養何
似昨日　普化依前踏倒飯牀　師云。得即得。太麤
生　普化云。瞎漢。佛法說什麼麤細　師乃吐舌
　師一日與河陽．木塔長老同在僧堂地爐內坐。因說。
普化每日在街市掣風掣顛。知他是凡是聖。言猶未
了。普化入來　師便問。汝是凡是聖　普化云。汝且
道我是凡是聖　師便喝　普化以手指云。河陽新
婦子。木塔老婆禪。臨濟小廝兒。却具一隻眼　師云。
者賊　普化云。賊。賊。便出去。
一日。普化在僧堂前喫生菜　師見云。大似一頭驢
　普化便作驢鳴　師云。者賊　普化云。賊。賊。因
普化常於街市中搖鈴云。明頭來。明頭打。暗頭來。暗
頭打。四方八面來。旋風打。虗空來。連架打　師令侍
者去。纔見如是道。便把住云。總不與麼來時如何。侍
者如教　普化拓開云。來日大悲院裡有齋。侍者迴。
舉似師　師云。我從來疑著者漢。
普化一日於街市中就人乞直裰。人皆與之。普化俱
不要。師令院主買棺一具。普化歸來　師云。我與汝
<pb n="459"/>
做得箇直裰了也　普化便擔出繞街市。呌云。臨濟
與我做直裰了也。我往東門遷化去。市人競隨看之
　普化云。我今日未。來日往南門遷化去。如是三日。
人已不信。至第四日。無人隨看。獨出城外。自入棺內。
倩路行人釘之。即時傳布。市人競往。開棺。乃見全身
脫去也。
有一老宿參師。未曾人事。便問。禮即是。不禮即是。
　師便喝　老宿便禮拜　師云。好箇草賊　老宿云。
賊。賊。便出去　師云。莫道無事好。
首座侍立次。師云。還有過也無　首座云。有　師云。
賓家有過。主家有過　首座云。二俱有過　師云。過
在什麼處　首座便出去　師云。莫道無事好。後
有僧舉似南泉　南泉云。官馬相踏。
晚參示眾云。有時奪人不奪境。有時奪境不奪人。有
時人境俱奪。有時人境俱不奪　時有僧問。如何是
奪人不奪境　師云。煦日發生鋪地錦。孾孩垂髮白
如絲　云。如何是奪境不奪人　師云。王令已行天
下徧。將軍塞外絕烟塵　云。如何是人境兩俱奪
　師云。并汾絕信。獨處一方　云。如何是人境俱不奪
　師云。王登寶殿。野老謳歌。
師因入軍營赴齋。門首見員僚。師指露柱問。是凡是
聖。員僚無語。師打露柱云。直饒道得。也秖是箇木橛。
便入去。
師問院主。什麼處來　主云。州中糶黃米去來　師
云。糶得盡麼　主云。糶得盡　師以拄杖面前畫一
畫云。還糶得者箇麼　主便喝　師便打。典座至
　師舉前話　典座云。院主不會和尚意　師云。儞
作麼生　典座便禮拜　師亦打。
有座主來相看　師問座主。講何經論　主云。某甲
荒虗。粗習百法論　師云。有一人於三乘十二分教
明得。有一人於三乘十二分教明不得。此二人是同
是別　主云。明得即同。明不得即別。樂普為侍者。在
師後立。云。座主。者裡是什麼所在。說同說別　師迴
首問侍者。汝又作麼生　侍者便喝　師送座主迴
來。遂問侍者。適來是汝喝老僧　侍者云。是　師便
打。
師聞第二代德山垂示云。道得也三十棒。道不得也
三十棒。師令樂普去問。道得為什麼也三十棒。待伊
打。汝接住棒。送一送。看他作麼生　樂普到彼。如教
而問　聽山便打　普接住。送一送　德山便歸方
丈　普迴。舉似師　師云。我從來疑著者漢。雖然如
是。汝還見德山麼　普擬議　師便打。
師因到河陽府。府主王常侍請師昇座。時麻浴出問。
大悲千手眼。那箇是正眼　師云。大悲千手眼。那箇
是正眼。速道。速道　麻浴拽師下座。麻浴却座　師
近前云。不審　麻浴擬議　師亦拽麻浴下座。師却
座　麻浴便出去　師便下座。
常侍一日訪師。同師於僧堂內。乃問。者一堂僧還看
經麼　師云。不看經　侍云。還學禪麼　師云。不學
禪　侍云。經又不看。禪又不學。畢竟作箇什麼　師
云。總教伊成佛作祖去　侍云。金屑雖貴。落眼成翳。
又作麼生　師云。將為儞是箇俗漢。
常侍又與諸官請師昇座　師昇座云。山僧今日事
不獲已。曲順人情。方登此座。若約祖宗門下稱揚大
事。直是開口不得。無儞措足處。山僧此日以常侍堅
請。那隱綱宗。還有作家戰將。直下展陣開旗。對眾證
據看　持有僧問。如何是佛法大意　師便喝　僧
禮拜　師云。者箇師僧。却堪持論。
問。師唱誰家曲。宗風嗣阿誰　師云。我在黃檗處。三
度發問。三度被打　僧擬議　師便喝　隨後打云。
不可向虗空裡釘橛去也。
有座主問。三乘十二分教豈不是明佛性　師云。荒
草不曾鋤　主云。佛豈賺人　師云。佛在什麼處。
<pb n="460"/>
　主無語　師云。對常侍前。擬謾老僧。速退。速退。妨他
別人請問。復云。此日法筵為一大事故。更有問話者
麼。速致問來。儞纔開口。早勿交涉也。何以如此。不見
釋尊云。法離文字。不屬因。不在緣故。為儞信不及。所
以今日葛藤。恐滯常侍與諸官員。昧他佛性。不如且
退。少信根人。終無了日。喝一喝。便下座。
師到初祖塔頭　塔主云。長老先禮佛。先禮祖　師
云。佛祖俱不禮　塔主云。佛祖與長老是什麼冤家
　師便拂袖而出。
上堂。僧問。如何是佛法大意　師竪起拂子　僧便
喝　師便打。又僧問。如何是佛法大意　師亦竪
起拂子　僧便喝　師亦喝　僧擬議　師便打
　上堂云。我二十年在黃檗先師處。三度問佛法的的
大意。三度蒙他賜杖。如蒿杖拂箸相似。如今更思得
一頓。誰人為我行得。時有僧出眾云。某甲行得　師
拈棒與僧　其僧擬接　師便打。
問。如何是劒刃上事　師云。禍事。禍事　僧擬議。
　師便打　問。秖如石室行者踏碓。志却移脚。向什麼
處去　師云。沒溺深泉。
師到杏山。問。如何是露地白牛　山云。呌呌　師云。
啞那　山云。長老作麼生　師云。者畜生。
趙州行脚時參師。遇師洗脚次。州便問。如何是祖師
西來意　師云。恰值老僧洗脚　州近前作聽勢
　師云。更要第二杓惡水潑在　州便下去。
龍牙問。如何是西來意　師云。與我過禪版來　牙
便過禪版與師　師接得便打　牙云。打即任打。要
且無祖師意。龍牙後到翠微。問。如何是西來意　微
云。與我過蒲團來　牙便過蒲團與翠微　翠微接
得便打　牙云。打即任打。要且無祖師意。牙住院後。
有僧入室請益云。和尚行脚時參二尊宿因緣。還肯
他無　牙云。肯即深肯。要且無祖師意。
徑山有五百眾。少人參請。黃檗令師去徑山　檗謂
師曰。汝到彼作麼生　師云。某甲自有方便。師到徑
山。裝腰上法堂見徑山。徑山方舉頭　師便喝　徑
山擬開口　師拂袖便行。尋有僧問徑山。者僧適來
有什麼言句便喝和尚　徑山云。者僧從黃檗會裡
來。儞要知。自去問取他。徑山五百眾太半奔趂。
上堂云。但有來者。不虧欠伊。總識伊來處。與麼來。恰
似失却。不與麼來。無繩自縛。一切時中莫亂斟酌。會
與不會都來是錯。分明與麼道。一任天下人貶剝。久
立。珍重。
上堂云。一人在孤峯頂上。無出身之路。一人在十字
街頭。亦無向背。那箇在前。那箇在後。不作維摩詰。不
作傅大士。久立。珍重。
上堂云。有一人。論却在途中。不離家舍。有一人離家
舍。不在途中。那箇合受人天供養。便下座。
師見僧來。展開兩手　僧無語　師云。會麼　云。不
會　師云。渾崙擘不開。與儞兩文錢。
師臨遷化時。上堂云。吾滅後。不得滅却吾正法眼藏
　三聖出云。爭敢滅却和尚正法眼藏　師云。已後
有人問儞。向佗道什麼　三聖便喝　師云。誰知吾
正法眼藏向者瞎驢邊滅却。乃有頌曰。
 㳂流不止問如何  真照無偏說自他 
 離相離名人不稟  吹毛用了急還磨 
言訖。於法座上端然示寂。時咸通七年丙戌四月初
十日　勅諡慧照禪師。塔號澄靈。

天聖廣燈錄卷第十

<sarticle>天聖廣燈錄卷第十一　　　<bz>〔宋勒〕</bz></sarticle>

鎮州臨濟院義玄慧照禪師師示眾云。今時學佛法
者。且要求真正見解。若得真正見解。生死不染。去住
<pb n="461"/>
自由。不要求殊勝。殊勝自至。道流。秖如自古先德。皆
有出人底路。如山僧指示人處。秖是要儞不受人惑。
要用便用。更莫遲疑。如今學者不得。病在甚處。病在
不自信處。儞若自信不及。即便忙忙地徇一切境縛。
被他萬境迴換。不得自由。儞若能歇得念念馳求心。
便與祖佛不別。儞欲得識祖麼。秖儞面前聽法底。是
學人信不及。便向外馳求。設求得者。皆是文字名相。
終不得他活祖意。莫錯。禪德。此時不遇。萬劫千生。輪
迴三界。徇好境掇去。驢牛肚裏生。道流。約山僧見處
與釋迦不別。每日多般用處。欠少什麼。六道神光未
曾間歇。若能如是見得。秖是一生無事人。大德。三界
無安。猶如火宅。此不是儞久停住處。無常殺鬼一剎
那間不揀貴賤老少。儞要與祖佛不別。但莫外求。一
念心上清淨光。是儞屋裏法身佛。儞一念心上無分
別光。是儞屋裏報身佛。儞一念心上無差別光。是儞
屋裏化身佛。此三種身。是儞今目前聽法底人。秖為
不向外馳求。有此功用。據經論家。取三種身為極則。
約山僧見處不然。此三種身是名言。亦是三種衣。古
人云。身依義立。土據體論。法性身．法性土。明知是光
影。大德。儞且識取弄光影底人是諸佛之本源。一切
處是道流歸舍處。是儞四大色身不解說法聽法。脾
胃肝膽不解說法聽法。虗空不解說法聽法。是什麼
解說法聽法。是儞目前歷歷底物。一段孤明。是者箇
解說法聽法。若如是見得。便與祖佛不別。但一切時
中更莫間斷。觸目皆是。秖為情生智隔。想變體殊。所
以輪迴三界。受種種苦。約山僧見處。無不甚深。無不
解脫。道流。心法無形。通貫十方。在眼曰見。在耳曰聞。
在鼻齅香。在口談論。在手執捉。在足雲奔。本是一精
明。分為六和合。一心既無。隨處解脫。山僧恁麼說。意
在什麼處。秖為道流一切馳求心不能歇。上他古人
閑機境。道流。取山僧見處。坐斷報化佛頭。十地滿心。
猶如客作兒。等妙二覺。檐枷負鎻漢。羅漢辟支。猶如
廁穢。菩提涅槃。如繫驢橛。何以如此。秖為道流不達
三祇劫空。所以有此障礙。若是真正道人。終不如是。
但能隨緣消舊業。任運著衣裳。要行即行。要坐即坐。
無一念心希求佛果。緣何如此。古人云。若欲作業求
佛。佛是生死大兆。大德。時光可惜。秖擬傍家波波地
學禪學道。認名認句。求佛求祖。求善知識。意度莫錯。
道流。儞秖有一箇父母。更求何物。儞自返照看。古人
云。演若達多失却頭。求心歇處即無事。大德。且要平
常。莫作模樣。有一般不識好惡秀兵。便即見神見鬼。
指東畫西。好晴好雨。如是之流。盡須抵債。向閻老前
吞熱鐵丸有日。好人家男女被者一般野狐精魅所
著。便即揑怪。瞎屢生。索飯錢有日在。師又云。道流。切
要求取真正見解。向天下橫行。免被者一般精魅惑
亂。無事是貴人。更莫造作。秖是平常。儞擬向外傍家
求過。覔脚手。錯了也。秖擬求佛。佛是名句。儞還識馳
求底麼。三世十方佛祖出來也。秖為求法。如今參學
道流。也秖為求法。得法始了。未得依前輪迴吾道。云
何是法。法者。是心法。心法無形。通貫十方。目前現用。
人信不及。便乃認名認句。向文字中求。意度佛法。天
地懸殊。道流。山僧說法。說什麼法。說心地法。便能入
凡入聖。入淨入穢。入真入俗。要且不是儞真俗凡聖。
能與一切真俗凡聖安著名字。真俗凡聖與此人安
著名字不得。道流。把得便用。更不著名字。號之為玄
旨。山僧說法與天下人別。秖如有箇文殊．普賢出來
目前。各現一身問法。纔道咨和尚。我早辨了也。老僧
穩坐。更有道流來相見時。我盡辨了也。何以如此。秖
為我見處別。外不取凡聖。內不住根本。見徹本法。更
不疑謬。
師又云。佛法無用功處。秖是平常無事。屙屎送尿。著
衣喫飯。困來即臥。愚人笑我。智乃知焉。古人云。向外
作功夫。總是癡頑漢。儞且隨處作主。立處皆真。境來
<pb n="462"/>
迴換不得。縱有從來習氣。五無間業。自為解脫大海。
今時學者總不識法。猶如觸鼻羊。逢著物安任口裏。
奴即不辨。賓主不分。如是之流。邪心入道。閙處即入。
不得名為真出家人。正是真俗家人。夫出家者。須辨
得平常真正見解。辨佛辨魔。辨真辨偽。辨凡辨聖。若
如是辨得。名真出家。若魔佛不辨。正是出一家入一
家。喚作造業眾生。未得名為真出家。秖如今有一箇
佛魔。同體不分。如水乳合。鵝王喫乳。如明眼道流。魔
佛俱打。儞若愛聖憎凡。生死海裏浮沈。
問。如何是佛魔。師云。儞一念心疑處是佛魔。儞若達
得萬法無生。心如幻化。更無一塵一法。處處清淨是
佛。然佛與魔是染淨二境。約山僧見處。無佛無眾生。
無古無今。得者便得。不歷時節。無修無證。無得無失。
一切時中。更無別法。設有一法過此者。我說如夢如
化。山僧所說。皆是道流即今目前孤明歷歷地聽者。
此人處處不滯。通貫十方三界。自在入一切境差別。
不能迴換。一剎那間透入法界。逢佛說佛。逢祖說祖。
逢羅漢說羅漢。逢餓鬼說餓鬼。向一切處。遊履國土。
教化眾生。未曾離一念。隨處清淨。光透十方。萬法一
如。道流。大丈夫兒。今日方知本來無事。秖為儞信不
及。念念馳求。捨頭覔頭。自不能歇。如圓頓菩薩入法
界。現身向淨土中。厭凡忻聖。如此之流。取捨未忘。染
淨心在。如禪宗見解。又且不然。直是見今更無時節。
山僧說處。皆是一期藥病相治。總無實法。若如是見
得。是真出家。日銷萬兩黃金。道流。莫取次。被諸方老
師印破面門。道我解禪解道。辨似懸河。皆是造地獄
業。若是真正學道人。不求世間過。切急要求真正見
解。若達真正見解圓明。方始了畢。
問。如何是真正見解。師云。儞但一切入凡入聖。入染
入淨。入諸佛國土。入彌勒樓閣。入毗盧遮那法界。處
處皆現國土成住壞空。佛出于世。轉大法輪。即入涅
槃。不見有去來相貌。求其生死了不可得。便入無生
法界。處處遊履國土。入華藏世界。盡見諸法空相。皆
無實法。唯有聽法無依道人是諸佛之母。所以佛從
無依生。若悟無依。佛亦無得。若如是見得者。是真正
見解。學人不了。為執名句。被他凡聖名礙。所以障其
道眼。不得分明。秖如十二分教皆是表顯之說。學者
不會。便向表顯名句上生解。皆是依倚。落在因果。未
免三界生死。儞若欲得生死去住脫著自由。即今識
取聽法底人。無形無相。無根無本。無住處。活撥撥地。
應是萬種施設用處。秖是無處。所覔著轉遠。求之轉
乖。號之為祕密。道流。儞莫認著箇夢幻伴子。遲晚中
間便歸無常。儞向此世界中覔箇什麼物作解脫。覔
取一口飯喫。補毳過時。且要訪尋知識。莫因循逐樂
過時。光陰可惜。念念無常。⿱夕鹿則被地水火風。細則被
生住異滅四相所逼。道流。今時且要識取四種無相
境。免被境擺撲。
問。如何是四種無相境。師云。儞一念心疑。被地來礙。
儞一念心愛。被水來溺。儞一念心瞋。被火來燒。儞一
念心喜。被風來飃。若能如是辨得。不被境轉。處處用
境。東涌西沒。南涌北沒。中涌邊沒。邊涌中沒。履水如
地。履地如水。緣何如此。為達四大如夢如幻故。道流。
儞祇今聽法者。不是儞四大。能用儞四大。若能如是
見得。便乃去住自由。約山僧見處。勿嫌底法。儞若愛
聖憎凡。被聖凡境縛。有一般學人向五臺山裏求文
殊。早錯了也。五臺山無文殊。儞欲識文殊麼。秖儞目
前用處。始終不異。處處不疑。此箇是活文殊。儞一念
心無差別光。處處總是真普賢。儞一念心。自能解縛。
隨處解脫。此是觀音三昧法。互為主伴。出則一時出。
一即三。三即一。如是解得。始得看教。
師又云。如今學道人且要自信。莫向外覔。總上他閑
塵境。都不辨邪正。秖如有祖有佛。皆是教迹中事。有
人拈起一句子語。或隱顯中出。便即疑生。照天照地。
<pb n="463"/>
傍家尋問。也大忙然。大丈夫兒。莫秖麼論王論賊。論
是論非。論色論財。閑話過日。山僧此間不論僧俗。但
有來者。盡識得伊。任伊向甚處出來。但有聲名文句。
皆是夢幻。却見乘境底人是諸佛之玄旨。佛境不能
自稱我是佛境。還是者箇無依道人乘境出來。若有
人出來問我求佛。我即應清淨境出。有人問我菩薩。
我即應慈悲境出。有人問我菩提。我即應淨妙境出。
有人問我涅槃。我即應寂靜境出。境即萬般差別。人
即不別。所以應物現形。如水中月。道流。儞若欲得如
法。直須是大丈夫兒始得。若萎萎隨隨地。則不得也。
夫如㽄（音西）嗄（所嫁切）之器。不堪貯醍醐。如大器者。直要
不受人惑。隨處作主。立處皆真。但有來者。皆不得受。
儞一念疑。即魔入心。如菩薩疑時。生死魔得便。但能
息念。更莫外求。物來即照。儞但信現今用底一箇事
也無。儞一念心生三界。隨緣被境分為六塵。儞如今
應用處欠少什麼。一剎那間便入淨入穢。入彌勒樓
閣。又入三眼國土。處處遊履。唯見空名。
問。如何是三眼國土。師云。我共汝入淨妙國土中。著
清淨衣。說法身佛。又入無差別國土中。著無差別衣。
說報身佛。又入解脫國土中。著光明衣。說化身佛。此
三眼國土皆是依變。約經論家。取法身為根本。報化
二身為用。山僧見處。法身即不解說法。所以古人云。
身依義立。土據體論。法性身．法性土。明知是建立之
法。依通國土。空拳黃葉。用誑小兒。蒺藜菱刺枯骨上。
覔什麼汁。心外無法。內亦不可得。求什麼物。儞諸方
言道有修有證。莫錯。設有修得者。皆是生死業。儞言
六度萬行齊修。我見皆是造業。求佛求法。即是造地
獄業。求菩薩。亦是造業。看經看教。亦是造業。佛與祖
師是無事人。所以有漏有為．無漏無為。為清淨業。有
一般瞎禿子。飽喫飯了。便坐禪觀行。把捉念漏。不令
放起。厭喧求靜。是外道法。祖師云。儞若住心看靜。舉
心外照。攝心內澄。凝心入定。如是之流。皆是造作。是
儞如今與麼聽法底人。作麼生擬修他．證他．莊嚴他。
渠且不是修底物。不具莊嚴得底物。若教他莊嚴。儞
一切物即莊嚴得。儞且莫錯。道流。儞取者一般老師
口裏語為是真道。是善知識不思議。我是凡夫心。不
敢測度他老宿。瞎屢生。儞一生秖作者箇見解。辜負
者一雙眼。冷噤噤地如凍凌上驢馰相似。我不敢毀
善知識。怕生口業。道流。夫大善知識。始敢毀佛毀祖。
是非天下。排斥三藏教。罵辱諸小兒。向逆順中覔人。
所以我於十二年中求一箇業性如芥子許不可得。
若似新婦子禪師。便即怕趂出院。不與飯喫。不安不
樂。自古先輩。到處人不信。被遞出。始知是貴。若到處
人盡肯。堪作什麼。所以師子一吼。野干腦裂。道流。諸
方說有道可修。有法可證。儞說證何法。修何道。儞令
用處欠少什麼物。修補何處。後生小阿師不會。便即
信者般野狐精魅。許他說事。繫縛他人言道。理行相
應。護惜三業。始得成佛。如此說者。如春細雨。古人云。
路逢達道人。第一莫向道。所以言。若人修道道不行。
萬般邪境競頭生。智劒出來無一物。明頭未顯暗頭
明。所以古人云。平常心是道。大德。覔什麼物。現今目
前聽法無依道人。歷歷地分別。未曾欠少。儞若欲得
與祖佛不別。但如是見。不用疑誤。儞心心不異。名之
活祖心。若有異。則性相別。心不異故。即性與相不別。
問。如何是心心不異處。師云。儞擬問。早異了也。性相
各分。道流莫錯。世出世諸法。皆無自性。亦無生性。但
有空名。名字亦空。儞秖麼認他閑名為實。大錯了也。
設有。皆是依變之境。有箇菩提依．涅槃依．解脫依．三
身依．境智依．菩薩依．佛依。儞向依變國土中覔什麼
物。乃至三乘十二分教。皆是拭不淨故紙。佛是幻化
身。祖是老比丘。儞還是娘生否。儞若求佛。即被佛魔
攝。儞若求祖。即被祖縛。儞若有求皆苦。不如無事休
歇去。有一般禿比丘。向學人道。佛是究竟。於三大阿
<pb n="464"/>
僧祇劫修行果滿。方始成道。道流。儞若道佛是究竟。
緣什麼八十年後向拘尸羅城雙林樹間側臥死去。
佛令何在。明知與我生死不別。儞言三十二相八十
種好是佛。轉輪聖王應是如來。明知是幻化。古人云。
如來舉身相。為順世間情。恐人生斷見。權且立虗名。
假言三十二。八十也空聲。有身非覺體。無相乃真形。
儞道佛有六通。是不可思議。一切諸天．神仙．阿修羅．
大力鬼。亦有神通。應是佛否。道流莫錯。秖如阿修羅
與天帝釋戰。戰敗。領八萬四千眷屬入藕絲孔中藏。
莫是聖否。如山僧所舉。皆是業通依通。夫如佛六通
者不然。入色界。不被色惑。入聲界。不被聲惑。入香界。
不被香惑。入味界。不被味惑。入觸界。不被觸惑。入法
界。不被法惑。所以達六種色聲香味觸法皆是空相。
不能繫縛。此無依道人。雖是五蘊漏質。便是地行神
通。道流。真佛無形。真法無相。儞秖麼幻化上頭。作模
作樣。設求得者。皆是野狐精魅。並不是真佛。是外道
見解。夫如真學道人。並不取佛。不取菩薩羅漢。不取
三界殊勝。逈然獨脫。不與物拘。乾坤倒覆。我更不疑。
十方諸佛現前。無一念心喜。三塗地獄頓現。無一念
心怖。緣何如此。我見諸法空相。變即有。不變師無。三
界唯心。萬法唯識。所以夢幻空花。何勞把捉。唯有道
流目前現令聽法底人。入火不燒。入水不溺。入三塗
地獄如遊園觀。入餓鬼畜生而不受報。緣何如此。無
嫌底法。儞若愛聖憎凡。生死海裏浮沉。煩惱由心故
有。無心。煩惱何拘。不勞分別取相。自然得道須臾。儞
擬傍家波波地學得。於三祇劫中終歸生死。不如無
事向叢林中。牀角頭交脚坐。
道流。如諸方有學人來。主客相見了。便有一句子語
辨前頭。善知識被學人拈出箇機權語路。向善知識
口角頭攛過。看。儞識不識。儞若識得是境。把得便拋
向坑子裏。學人便即尋常。然後便索善知識語。依前
奪之。學人云。上智哉。是大善知識。即云。儞大不識好
惡。如善知識把出箇境塊子。向學人面前弄。前人辨
得下作主。不受境惑。善知識便即現半身。學人便喝。
善知識又入一切差別語路中擺撲。學人云。不識好
惡老禿丘。善知識歎曰。真正道流。
如諸方善知識不辨邪正。學人來問菩提涅槃。三身
境智。瞎老師便與他解說。被他學人罵著。便把棒打
他。言無禮度。自是儞善知識無眼。不得瞋他。有一般
不識好惡禿奴。即指東劃西。好晴好雨。好燈籠露柱。
儞看眉毛有幾莖。者箇具機緣。學人不會。便即心狂。
如是之流。總是野狐精魅魍魎。被他好學人嗌嗌微
笑言。瞎老禿丘。惑亂他天下人。
道流。出家兒且要學道。秖如山僧往日曾向毗尼中
留心數十年。亦曾於經論尋討。後方知是濟世藥方。
表顯之說。遂乃一時拋却。即訪道參禪。後遇大善知
識。方乃道眼分明。始識天下老和尚。知其邪正。不是
娘生下便會。還是體究鍊磨。一朝自省。道流。儞欲得
如法見解。但莫受人惑。向裏向外。逢著便殺。逢佛殺
佛。逢祖殺祖。逢羅漢殺羅漢。逢父母殺父母。逢親眷
殺親眷。始得解脫。不與物拘。透脫自在。如諸方學道
流。未有不依物出來底。山僧向此間。從頭打。手上出
來手上打。口裏出來口裏打。眼裏出來眼裏打。未見
有一箇獨脫出來底。皆是上他古人閑機境。山僧無
一法與人。秖是治病解縛。儞諸方道流。試不依物出
來。我要共儞商量。十年五載。並無一人。皆是依草附
葉竹木精靈。野孤精魅。向一切糞塊上亂咬瞎漢。枉
消他十方信施。道我是出家兒。作如是見解。向儞道
無佛無法。無修無證。秖與麼傍家擬求什麼物。瞎漢。
頭上安頭。是儞欠少箇什麼。道流。是儞目前用底。與
祖佛不別。秖麼不信。更向外求。莫錯。向外無法。內亦
不可得。儞取山僧口裏語。不如歇業無事去。已起者
莫續。未起者不要放起。便勝儞十年行脚。約山僧見
<pb n="465"/>
處。無如許多般。秖是平常著衣喫飯。無事過時。儞諸
方來者。皆是有心求佛．求法．求解脫．求出離三界。癡
人。儞要出什麼處去三界。佛祖是賞繫底名句。儞欲
識三界麼。不離儞令聽法底心地。儞一念心貪是欲
界。儞一念心嗔是色界。儞一念心癡。是無色界。是儞
屋裏家具子。三界不自道我是三界。還是道流目前
靈靈地照燭萬般酌度世界底人與三界安名。大德。
四大色身是無常。乃至脾胃肝膽。髮毛爪齒。唯見諸
法空相。儞一念心歇得處。喚儞菩提樹。儞一念心不
能歇得處。喚作無明樹。無明無住處。無明無始終。儞
若念念心歇不得。便上他無明樹。便入六道四生。披
毛戴角。儞若歇得。便是清淨身界。儞一念不生。便是
上菩提樹。三界神通變化。意生化身。法喜禪悅。身光
自照。思衣羅綺千重。思食百味具足。更無橫病。菩提
無住處。是故無得者。道流。大丈夫漢更疑箇什麼。目
前用處。更是阿誰。把得便用。莫著名字。號為玄旨。旨
與見得勿嫌底法。古人云。心隨萬境轉。轉處實能幽。
隨流認得性。無喜亦無憂。道流。如禪宗見解。死活循
然。參學之人。大須子細。如主客相見。便有言論往來。
或應現形。或全體作用。或把機權喜怒。或現半身。或
乘師子。或乘象王。如有真正覺人便喝。先拈出一箇
膠盆子。善知識不辨是境。便上他境上作模作樣。學
人便喝。前人不肯放。此是膏肓之病。不堪醫。喚作客
看主。或是善知識不拈出物。隨學人問處即奪。學人
被奪。抵死不放。此是主看客。或有學人應一箇清淨
境。出善知識前。善知識辨得是境。把得拋向坑裏。學
人言。大好。善知識即云。咄哉。不識好惡。學人便禮拜。
此喚作主看主。或有學人披枷帶鏁。出善知識前。善
知識更為安一重枷鏁。學人歡喜。彼此不辨。呼為客
看客。大德。山僧如是所舉。皆是辨魔揀異。知其邪正。
道流。實情大難。佛法幽玄。解得可可地。山僧竟日與
他說破。學者總不在意。千徧萬徧。脚底蹋過。黑沒𡨧
地。無一箇形段。歷歷孤明。學人信不及。便向名句上
生解。年登半百。秖管傍家負死屍行。擔却擔子天下
走。索草鞋錢有日在。大德。山僧說向外無法。學人不
會。便即向裏作解。便即倚壁座。舌拄上齶。湛然不動。
取此為是祖門佛法也。大錯。是儞若取不動清淨境
為是。儞即認他無明為即主。古人云。湛湛黑暗深坑。
實可怖畏。此之是也。儞若認他動者。是一切草木皆
解動。應可是道。所以動者是風大。不動者是地大。動
與不動。俱無自性。儞若向動處捉他。他向不動處立。
儞若向不動處捉他。他向動處立。譬如潛泉魚。鼓波
而自躍。大德。動與不動是二種境。還是無依道人用
動用不動。如諸方學人來。山僧此間作三種根器斷。
如中下根器來。我便奪其境。而不除其法。或中上根
器來。我便境法但奪。如上上根器來。我便境法人俱
奪。如有出格見解人來。山僧此間便全體作用。不歷
根器。大德。到者裏。學人著力處不通風。石火電光即
過了也。學人若眼定動。即沒交涉。擬心即差。動念即
乖。有人解者。不離目前。大德。儞擔鉢囊屎擔子傍家
走。求佛求法。即今與麼馳求底。儞還識渠麼。活撥撥
地。秖是勿根株。擁不聚。撥不散。求著即轉遠。不求還
在目前。靈音囑耳。若人不信。徒勞百年。道流。一剎那
間便入華藏世界。入毗盧遮那國土。入解脫國土。入
神通國土。入清淨國土。入法界。入穢入淨。入凡入聖。
入餓鬼畜生。處處討覔尋。皆不見有生有死。唯有空
名。幻化空花。不勞把捉。得失是非。一時放却。道流。山
僧佛法。的的相承。從麻浴和尚．丹霞和尚．東土道一
和尚．廬山踏石頭。一路行徧天下。無人信得。盡皆起
謗。如道一和尚用處。純一無雜。學人三百五百。盡皆
不見和尚意。如廬山和尚一旦真正順逆用處。學人
不測涯際。悉皆忙然。如丹霞和尚。翫珠隱顯。學人來
者。皆悉被罵。如麻浴用處。苦如黃檗。近皆不得。如石
<pb n="466"/>
鞏用處。向箭頭上覔人。來者皆懼。如山僧今日用處。
真正成壞。玩弄神變。入一切境。隨處無事。境不能換。
但有來求者。我即便出看渠。渠不識我。我便著數般
衣。學人生解。一向入我言句。苦哉。瞎禿子無眼人把
我著底衣。認青黃赤白。我脫却。入清淨境中。學人一
見便生忻欲。我又脫却。學人失心。忙然狂走。言我無
衣。我即向渠道。儞識我著衣底人否。忽爾迴頭。認我
了也。大德。儞莫認衣。衣不能動。人能著衣。有箇清淨
衣。有箇無生衣．菩提衣．涅槃衣．有祖衣．有佛衣。大德。
但有聲名文句。皆悉是衣變。從臍輪氣海中鼓激。牙
齒敲磕。成其句義。明知是幻化。大德。外發聲語業。內
表心所法。以思有念。皆悉是衣。儞秖麼認他著底衣
為實解。縱經塵劫。秖是衣通。三界循還。輪迴生死。不
如無事。相逢不相識。共語不知名。令時學人不得。蓋
為認名字為解。大䇿子上抄死老漢語。三重五重複
子裏。不教人見。道是玄旨。以為保重。大錯。瞎屢生。儞
向枯骨上覔什麼汁。有一般不識好惡。向教中取意
度商量。成於句義。如把屎塊子向口裏含了。吐過與
別人。猶如俗人打傳口令相似。一生虗過也。道我出
家。被他問著佛法。便即杜口無詞。眼似漆突。口如楄
檐。如此之類。逢彌勒出世。移寄他方世界。寄地獄受
苦。大德。儞波波地往諸方覔什麼物。踏儞脚版闊。無
佛可求。無道可成。無法可得。外求有相佛。與汝不相
似。欲識汝本心。非合亦非離。道流。真佛無形。真道無
體。真法無相。三法混融。和合一處。辨既不得。喚作忙
忙業識眾生。
問。如何是真佛．真法．真道。乞師開示。師云。佛者。心清
淨是。法者。心光明是。道者。處處無礙淨光是。三即一。
皆是空名而無實有。如志公作道人。念念心不間斷。
自達磨大師從西土來。秖是覔箇不受人惑底人。後
遇二祖。一言便了。始知從前虗用功夫。山僧今日見
處與祖佛不別。若第一句中得。與祖佛為師。若第二
句中得。與人天為師。若第三句中得。自救不了。
問。如何是西來意。師云。若有意。自救不了。云既無意。
云何二祖得法。師云。得者是不得。云既若不得。云何
是不得底意。師云。為儞向一切處馳求。心不能歇。所
以祖師言。咄哉丈夫。將頭覔頭。儞言下便自迴光返
照。更不別求。知身心與祖佛不別。當下無事。方名得
法。大德。山僧今時事不獲已。話度說出許多不才淨。
儞且莫錯。據我見處。實無許多般道理。要用便用。不
用便休。秖如諸方說六度萬行以為佛法。我道是莊
嚴門．佛事門。非是佛法。乃至持齋持戒。擎油不灩。道
眼不明。盡須抵債。索飯錢有日在。何故如此。入道不
通理。復身還信施。長者八十一。其樹不生耳。乃至孤
峯獨宿。一食卯齋。長坐不臥。六時行道。皆是造業底
人。乃至頭目髓腦。國城妻子。象馬七珍。盡皆捨施。如
是等見。皆是苦身心故。還招惡果。不如無事。純一無
雜。乃至十地滿心菩薩皆求此。道流。蹤跡了不可得。
所以諸天歡喜。地神捧足。十方諸佛無不稱歎。緣何
如此。為今聽法道人用處無蹤跡。
問。大通智勝佛。十劫坐道場。佛法不現前。不得成佛
道。未審此意如何。乞師指示。師云。大通者。是自己。於
處處達其萬法無性無相。名為大通。智勝者。於一切
處不疑。不得一法。名為智勝。佛者。心清淨光明。透徹
法界。得名為佛。十劫坐道場者。十波羅蜜是。佛法不
現前者。佛本不生。法本不滅。云何更有現前。不得成
佛道者。佛不應更作佛。古人云。佛常在世間。而不染
世間法。道流。儞欲得作佛。莫隨境緣分別。所以心生
種種法生。心滅種種法滅。一心不生。萬法無咎。世與
出世。無佛無法。亦不現前。亦不曾失。設有者。皆是名
言章句。接引小兒。施設藥病。表顯名句。且名句不自
名句。還是儞目前昭昭靈靈鑒覺聞知照燭底安一
切名句。大德。造五無間業。方得解脫。
<pb n="467"/>
問。如何是五無間業。師云。殺父．害母．出佛身血．破和
合僧．焚燒經像等。此是五無間業。云如何是父。師云。
無明是父。儞一念心求起滅處不得。如響應空。隨處
無事。名為殺父。云如何是母。師云。貪愛為母。儞一念
心入欲界中。求其貪愛。唯見諸法空相。處處無著。名
為害母。云如何是出佛身血。師云。儞向清淨法界中。
無一念心生解。便處處不分別。是出佛身血。云。如何
是破和合僧。師云。儞一念心正達煩惱結使。如空無
所依。是破和合僧。云。如何是焚燒經像。師云。見因緣
空．心空．法空。一念決定。逈然無事。便是焚燒經像。大
德。若如是達得。免被他凡聖名礙。為儞秖向空拳指
上生實解。根境法中虗捏怪。自輕而退屈。言我是凡
夫。他是聖人。禿屢生。有甚死急。披他師子皮。却作野
干鳴。大丈夫漢不作丈夫氣息。自家屋裏物不肯信。
秖麼向外覔。上他古人閑名句。倚陰愽陽。不能持達。
逢境便緣。逢塵便執。觸處惑起。自無準定。道流。莫取
山僧說處。何故。說無憑據。一期間塗盡虗空。如彩[書-曰+(且-二+人)]
像等喻。道流。莫將佛為究竟。我見猶如廁孔。菩薩羅
漢盡是枷鏁縛人底物。所以文殊仗劒殺於瞿曇。鴦
掘持刀害於釋氏。道流。無佛可得。乃至三乘五性。圓
頓教迹。皆是一期藥病相治。並無實法。設有。皆是相
似表顯路布文字。差排且如是說。道流。有一般禿子
便向裏許著功。擬求出世之法。錯了也。若人求佛。是
人失佛。若人求道。是人失道。若人求祖。是人失祖。大
德。莫錯。我且不取儞解經論。我亦不取儞國王大臣。
我亦不取儞辨似懸河。我亦不取儞聦明智慧。唯要
儞真正見解。道流。設解得百本經論。不如一箇無事
底阿師。儞解得。即輕篾他人。勝負修羅。人我無明。長
地獄業。如善星比丘解十二分教。生身陷地獄。大地
不容。不如無事休歇去。飢來喫飯。睡來合眼。愚人笑
我。智乃知焉。道流。莫向文字中求。心動疲勞。吸冷氣
無益。不如一念緣起無生。超出三乘。權學菩薩。大德。
莫因循過日。山僧往日未有見處時。黑漫漫地。光陰
不可空過。腹熱心忙。奔波訪道。後還得力始到。今日
共道流如是話度。勸諸道流。莫為衣食。看世界易過。
善知識難過。如優曇華時一現耳。儞諸方聞道。有箇
臨濟老漢出來。便擬問難。教諸不得。被山僧全體作
用。學人空開得眼。口總動不得。懵然不知以何答我。
我向伊道。龍象蹴踏。非驢所堪。儞諸處秖指[(曷-曰)/月]點助。
道我解禪解道。三箇兩箇。到者裏不柰何。咄哉。儞將
者箇身心。到處簸兩片皮。誑謼閭閻。喫鐵棒有日在。
非出家兒。盡向阿脩羅界攝。夫如至理之道。非諍論
而求。激揚鏗鏘以摧外道。至於佛祖相承。更無別意。
設有言教。落在化儀。三乘五性。人天因果。如圓頓之
教。又且不然。童子善財皆不求過。大德。莫錯用心。如
大海不停死屍。秖麼擔却。擬天下走。自起見障。以礙
於心。日上無雲。麗天普照。眼中無翳。空裏無花。道流。
儞欲得如法。但莫生疑。展則彌綸法界。収則絲髮不
立。歷歷孤明。未曾欠少。眼不見。耳不聞。喚作什麼物。
古人云。說似一物則不中。儞但自家看。更有什麼。說
亦無盡。各自著力。珍重。
師行脚時到龍光。光上堂　師出問。不展鋒𨦵。如何
得勝　光據座　師云。大善知識豈無方便　光瞪
目云。嗄　師以手指云。者老漢今日敗闕也。
到三峯　平和尚問。什麼處來　師云。黃檗來　平
云。黃檗有何言句　師云。金牛昨夜遭塗炭。直至如
今不見蹤　平云。金風吹玉管。那箇是知音　師云。
直透萬重關。不住青霄內　平云。子者一問太高生
　師云。龍生金鳳子。衝破碧波流　平云。且坐喫茶
　又問。近離甚處　師云。龍光　平云。龍光近日如
何　師便出去。
到大慈。慈在方丈內坐　師問。端居丈室時如何
　慈云。寒松一色千年別。野老枯花萬萬春　師云。今
<pb n="468"/>
古永超國智體。三山鏁斷萬重關　慈便喝　師亦
喝　慈云。作什麼　師拂袖便出。
到襄州華嚴。嚴倚拄杖作睡勢　師云。老和尚瞌睡
作麼　嚴云。作家禪客。宛爾不同　師云。侍者。點茶
來與和尚喫　嚴乃喚維那。第三位安排者上座
　師問一尼。善來。惡來　尼便喝　師枯棒云。更道。更
道　尼又喝　師便打。
到翠峯。峯問。甚處來　師云。黃檗來　峯云。黃檗有
何言句指示於人　師云。黃檗無言句　峯云。為什
麼無　師云。設有。無舉處　峯云。但舉看　師云。一
箭過西天。
到象田。師問。不凡不聖。請師速道　田云。老僧秖與
麼　師便喝云。許多禿子在者裏。覔什麼椀。
到明化。化問。來來去去作什麼　師云。秖徒踏破草
鞋　化云。畢竟作麼生　師云。老漢話頭也不識
　到鳳林。路逢一婆。婆問。甚處去　師云。鳳林去　婆
云。恰值鳳林不在　師云。甚處去　婆便行　師乃
喚婆　婆迴頭　師便行。
到鳳林。林問。有事相借問。得麼　師云。何得剜肉作
瘡　林云。海月澄無影。遊魚獨自迷　師云。海月既
無影。遊魚何得迷　林云。觀風看浪起。翫水野帆飄
　師云。孤輪獨照江山靜。自笑一聲天地驚　林云。
任將三寸輝天地。一句臨機試道看　師云。路逢劒
客須呈劒。不是詩人莫獻詩　林便休。師乃有頌。
 大道絕同  任向西東  石火莫及  電光枉通 
溈山問仰山。石火莫及。電光枉通。從上諸聖。將什麼
為人　仰山云。和尚意作麼生　溈山云。但有言說。
都無實義　仰山云。不然　溈山云。子又作麼生
　仰山云。官不容針。私通車馬。
到金牛。牛見師來。橫按拄杖。當門踞坐　師以手敲
拄杖三下。却歸堂中第一位座　牛下來見。乃問。夫
賓主相見。各具威儀。上座從何而來。太無禮生　師
云。老和尚道什麼　牛擬開口　師便打　牛作倒
勢　師又打　牛云。今日不著便。
溈山問仰山。此二尊宿還有勝負也無　仰山云。勝
即總勝。負即總負。

天聖廣燈錄卷第十一

<sarticle>天聖廣燈錄卷第十二　　　<bz>〔宋勒〕</bz></sarticle>

<other>魏府大覺禪師</other>參見臨濟和尚　濟纔見。豎起拂子
　師乃展座具　濟擲下拂子　師收座具。參眾去。
其時。僧眾云。此僧莫是和尚親故。又不喫棒。又不
禮拜　濟聞說。乃令侍者喚適來新到上來　師隨
侍者到臨濟處　濟云。師僧道。儞來參長老。又不禮
拜。又不喫棒。莫是老僧親故　師乃珍重下去。僧
問。如何是本來身　師云。頭枕衡山。脚踏北嶽　問。
如何是佛法大意　師云。良馬不窺鞭。側耳知人意。
問。如何是鎮國寶　師云。穿耳賣不售。問。如何
是毗盧師．法身主　師云。不因天雨下。爭得面師顏。
問。香草未生時如何。師云。齅著腦裂　進云。生
後如何　師云。腦裂。問。如何是祖師西來意　師
云。十字街頭望空啟告。問。如何是大覺　師云。惡
覺　進云。乖極　師便打。問。學人仗鏌鎁劒擬取
師頭時如何　師便引頸　學云。斬　師便打。問。
久在沉淪。如何出得　師云。金鷄冠不露。僧問。軍
期急速時如何　師云。日料半斤餐。問。一飽忘百
饑時如何　師云。縱遇臨岐食。隨分喫些些。
<other>鎮州寶壽沼禪師</other>胡釘鉸來參　師云。莫是胡釘鉸
麼　鉸云。不敢　師云。還釘得虗空麼　鉸云。請和
尚打破將來　師便打　鉸不肯。到罵於師　師云。
已後有多口阿師與汝說去。鉸後參趙州　趙州
<pb n="469"/>
云。莫是胡釘鉸麼　鉸云。不敢　趙州云。還釘得虗
空麼　鉸云。請和尚打破將來　趙州云。且釘者一
縫　鉸於言下省悟。遂舉寶壽行棒因緣　趙州云。
我恁麼道。與寶壽千里萬里。師問新到。近離什麼
處　僧云。崔禪　師云。還將得崔禪喝來麼　僧云。
不將得來　師云。恁麼即不從崔禪來　僧便喝。
　師拈棒　僧擬議　師便打。師又問新到。近離什
麼處　僧云。西山　師云。還見獼猴麼　僧云。見
　師云。作箇什麼伎倆　僧云。見某甲。一箇伎倆作不
得　師便打。問。一物不將來時如何　師云。放下
著。問。如何是祖師西來意　師云。面黑眼精白。
問。三教之中。那教最精　師云。無過喫粥後。閴寂無
人處。
一日。萬壽和尚來訪師　師坐不起　萬壽展座具
　師下繩牀　萬壽却坐　師便歸方丈。閉却門。
　萬壽坐不起　知事見坐不起。云。請和尚庫下喫茶
　萬壽便歸院去。師至來日却去復禮　萬壽坐
不起　師展座具　萬壽下繩牀　師却坐　萬壽
歸方丈。閉却門　師於侍者寮內取。圍却方丈門。
便歸院去　萬壽遂開門。見云。我不恁麼。佗却恁麼。
僧問。萬境來侵時如何　師云。莫管他　僧便禮
拜　師云。莫動著。動著即打折汝腰。問。萬里無雲
時如何　師云。青天也須喫棒　學云。未審青天有
什麼過　師便打。
<other>鎮州三聖院然禪師</other>師參德山。纔展座具　德山云。
闍梨。不用展炊巾。者裏無殘羹餿飯　師云。賴遇無。
設有。向什麼處著　德山擬議　師下參眾。堂中踢
天太為　首座。問云。夫行脚人。須具本道公驗。作麼
生是本道公驗　師云。嗄　首座再問　師以座具
便打云。者漆桶。前後觸忤多少覽良　首座自後更
不勘僧。
師到仰山。仰山問。汝名什麼　師云。慧寂　仰云。者
箇是我名　師云。我名慧然　仰山笑之。師在仰
山會裏。舉有僧問茱萸和尚。如何是沙門行　萸云。
行即不無。人覺即乖　僧便休。後到洞山。洞山問。
近離什麼處　僧云。茱萸　洞云。茱萸近日有何言
句　僧舉前話　洞山聞之。云。少進語在　僧云。如
何進語　洞云。何不問未審是什麼行　僧却往彼
進語　萸云。佛行。佛行。僧歸。舉似洞山　洞山云。
我從來疑者漢。汝問我。我與儞道　僧便問。如何是
沙門行　洞云。頭長三尺。項長二寸。洞山令侍者
持此語問師　師於侍者手上掐一掐　侍者迴。舉
似洞山。洞山肯之。
一日。有官人來看仰山　仰山問。官居何位　官云。
惟官　仰云。試推老僧看　官人無語。仰山却令
大眾下語　眾皆不契　師不安。在涅槃堂將息。
　仰山令侍者去問　師云。和尚今日有事　侍者迴。
舉似仰山　仰山再令侍者去問。未審有什麼事
　師云。再犯不容。仰山晚間上堂。舉此話。有主也。莫
道堂中無人。
師辭仰山。仰山將拂子與師　師云。某甲有師在
　仰山云。是誰　師云。河北臨濟和尚　仰山云。老僧
罪過。少留一兩日。備茶筵相送。
師離仰山。到洞山。上一頌。
 何代隱荒丘  茆堂獨[寢-(宋-木)+穴]幽  隨緣三事衲 
 頓覺萬緣休  貌古因持戒  身貧為少求 
 吾師登鳥量  物外絕追遊 
洞山却答一頌。
 詩詠人問事  空門何不刪  探珠宜靜浪 
 動水取應難  名利心須剪  非朋不用攀 
 捨邪歸正道  何慮不閑閑 
師乃將笠子揮三轉便出。
師到道吾　道吾以緋袜額。持袖杖　師見。乃云。逐
<pb n="470"/>
便祇候　道吾應喏　師參堂了。再上堂頭人事。
　道吾却具威儀方丈內坐　師纔近前　道吾云。有
事相借問。得麼　師云。也是適來野狐精。便出去
　師又到香嚴　香嚴問云。甚處來　師云。臨濟來
　嚴云。還將得臨濟喝來麼　師以座具驀口打。
師上堂云。我逢人即出。出即不為人。便下座。僧問。如
何是祖師西來意　師云。臭肉來蠅。問僧。近離什
麼處　僧便喝　師亦喝　僧又喝　師便打。臨
濟和尚問僧。什麼處來　僧云。定州來　臨濟拈棒
　僧擬議　濟便打　僧不肯　濟云。已後遇明眼
人去在。其僧後參師。乃舉前參臨濟因緣　師聞舉。
遂拈棒　僧擬議　師便打。
<other>齊聳禪師</other>上堂。有僧問。師喝誰家曲。宗風嗣阿誰
　師云。橫山截壠人皆訝。水出离宮盡點頭。問。如何
是佛　師云。老僧並不知　進云。和尚是大善知識。
為什麼却不知　師云。老僧不曾接下機。問。如何
是道　師云。往來無障礙　進云。恁麼則學人自在
去也　師云。忽遇大海。作麼生過　僧擬議　師便
打。問。還丹一顆。點鐵成金。至理一言。轉凡成聖。學
人上來請師點　師云。點　進云。點後如何　師云。
皓然無隱的。三際不彰名　進云。為什麼不彰名
　師云。恐煩紙墨。問。心法雙亡時如何　師云。鳳凰
不當座。野鷂且權時。師出世多有語句。今不盡錄。
<other>定州崔禪禪師</other>王令公請師於衙內說法　師纔升
座。拈起拄杖云。出來打。出來打　僧云。崔禪[妳-女+口]　師
擲下拄杖云。久立令公。伏惟珍重。問。如何是祖師
西來意　師云。定州礠器似鍾鳴　學人不會意旨
如何　師云。口口分明勿喎鈄。
<other>鎮州萬壽禪師</other>師升座。僧問。如何是丈六金身　師
云。袖上打領。腋下剜襟。問。如何是祖師西來意
　師云。拈河覔魚蹤。斬新過來處。問。如何是迦葉上
行衣　師云。[鴳-女+隹]飛千點雪。雲嶺萬重山。問。僧家究
竟事如何　師云。貸來祇是吹法。却向壇頭脫却
衣。問。欲求真性去。猶被真妄纏。去此之途。如何即
是　師云。抹眉裹帽耳齊肩。
<other>𣵠州秀禪師</other>開堂日。郡牧并諸官僚集。有僧出問。人
王與法王相見時如何　師云。僧俗各異　進云。恁
麼即不相見也　師云。總在者裏　學云。大好各異
　師云。許闍梨一隻眼。問。如何是祖師西來意
　師云。過海泛舶船　學人不會意旨如何　師云。隻
履歸西土。問。欲行千里。一步為初。如何是最初一
步　師云。登高人遠望。何須緊繫鞋　進云。便恁麼
會去時如何　師云。千里途程在即今。師臨示寂
時。沐浴了。喚侍者點茶來。師喫茶了。侍者接盞。師縮
却手云。汝還知吾去處麼。侍者云。某甲不知。師便度
盞云。去。汝不知吾去處。侍者送盞迴來。見師端然而
化。
<other>魏府興化存獎禪師</other>行脚往南方。迴在三聖會裏為
首座。常垂語云。我南方行脚一帀。拄杖不曾撥著一
箇會佛法底人　三聖聞得。問云。汝具箇什麼眼。便恁
麼道　師便喝　三聖云。須是儞始得　師便休。
　三聖亦休。
後大覺聞舉。遂云。作麼生得風吹到大覺門裏來
　師後到大覺為院主。依前恁麼道。一日。大覺喚。院主。
我聞儞道。向南方行脚一帀。拄杖不曾撥著一箇會
佛法底人。儞具箇什麼眼。便漝麼道　師便喝　大
覺拈棒　師擬議　大覺便打　師又喝　覺又打
　兩家便休。
師來日從法堂下過　大覺遂喚。院主　師乃上來
　覺云。我直下不疑儞昨日兩喝。儞為我說來　師
云。某甲於三聖師兄處。學得箇賓主句。總被師兄折
倒了也。與某甲箇安樂法門　覺云。者瞎漢。來者裏
納敗闕。脫下衲衣。痛打一頓　師於棒下薦得臨濟
<pb n="471"/>
先師於黃檗處。喫棒道理。
師後開堂。拈香云。此一炷香。本分為三聖師兄。三聖
於我太孤。本分為大覺師兄。大覺於我大賖。不如供
養臨濟先師。時有僧問。多子塔前。共談何事　師
云。一人傳虗。萬人傳實。
師一日喚僧　僧應喏　師云。到時不點　又召一
僧　僧云。作什麼　師云。點時不到。
問。四方八面來時如何　師云。打　僧禮拜　師云。
大眾。興化昨日赴。箇村齋。迴到半路。遇卒風暴雨。去
神廟裏避得。
師舉。三聖僧問。如何是祖師西來意　三聖云。臭肉
來蠅　師云。興化即不然。破脊驢上足蒼蠅。
師上堂云。我聞三聖道。我逢人即出。出即不為人。興
化即不然。我逢人即不出。出即為人。便下座。
師上堂云。今日不用如何若何。直須單刀直入。興化
與儞證據。時有閩德長老出禮拜。起便喝　師亦喝
　閩德又喝　師又喝　閩德禮拜便歸眾　師云。
適來若是別人。三十棒一棒也較不得。為他閩德會
一喝不作一一用。便下座。
師入僧堂。見首座坐禪。師云。我見儞了也　首座便
喝　師打露柱一下便出去　首座隨後上去。云。莫
怪適來觸悞和尚。師又打地一下。
師巡堂次。垂語云。我有一隻聖箭。遇作家即分付。至
下間。有一道者云。便請　師云。儞喚什麼作聖箭。
　道者把衲衣便拂　師接住云。祇者箇。別更有在。
　道者擬議　師便打。
師上堂。示眾云。我聞前廊也喝。後廊也喝。儞莫胡喝
亂喝。直饒儞喝得興化。向虗空裏撲下來。一點氣也
無。待我蘇息起來。向儞道未在。何以如此。未曾向紫
羅帳裏撒真珠與汝諸人。
師到雲居。問。權借一問以為影草時如何　雲居道
不得　師三度舉話頭　雲居無語　師云。情知和
尚道不得。且禮三拜。
雲居一日上堂。云。我二十年前興化問。當我時機思
遲鈍。道不得。為他致得問頭奇持。不敢辜他。如今秖
消一箇何必。後有僧舉似師　師云。二十年秖道
得箇何必。興化即不然。不消一箇不必。後三聖拈
云。二十年道得底是雲居。如今商量。猶較興化半月
程。
有同參來禮拜師　師纔見上法堂來便喝　同參
亦喝。却行三兩步　師又喝　同參亦喝。相次近前
　師拈棒　同參又喝　師云。儞看者瞎漢猶作主
在　同參擬議　師便打。
師見僧來云。儞未恁麼來。山僧早行了也　僧便喝
　師云。據全而行　僧又喝　師云。作家　僧又喝
　師便打。
師謂克賓維那曰。儞不久為喝道之師也　克賓云。
我不入儞保社　師云。儞會了不入。不會了不入
　克賓云。總不恁麼　師便拈棒　賓擬議　師便打。
師白眾云。克賓維那適來法戰不勝。罰錢五貫文。設
供一堂。至來日齋時。師白槌云。克賓維那昨日法
戰不勝。罰錢五貫文。設供一堂。不得喫飯。便令出院。
問。王程有限時如何　師云。日馳五百。
同光帝駕幸河北。迴至魏府行宮。帝坐朝。僧錄名員
來朝後　帝遂問左右。此間莫有德人否　近臣奏
曰。適來僧錄名員皆是德人　帝曰。此是名利之德。
莫有道德之人否　近臣奏曰。此間有興化長老。甚
是德人　帝乃召之　師來朝見　帝賜座。茶湯畢
　帝遂問。朕收下中原。獲得一寶。未曾有人酬價
　師云。如何是陛下中原之寶　帝以手舒幞頭脚
　師云。君王之寶。誰敢酬價　聖顏大悅。賜紫衣．師號
　師皆不受。宣馬一疋與師乘。騎馬忽驚。師遂墜
傷足　帝聞。宣藥救療。師喚院主　院主至。侍立
<pb n="472"/>
次　師云。與我作箇本柺子　院主做了將來　師
接得。遶院行。問僧云。汝等還識老僧麼　僧云。和尚
爭得不識　師云。癘脚法師說得行不得。又至法
堂上。令維那聲鍾上堂。師如前乘示。眾皆無對。師擲
下柺子。端然而逝。
<other>浙西善權山徹禪師</other>入州赴齋。有僧問。此日一會。是
僧是俗總具法身也無　師云。具　進云。如何是法
身　師云。百鳥迷巢徑。魚行入混流　進云。為什麼
却如此　師云。坐對斜陽日又晡。問。祖意教意。是
同是別　師云。冬寒夏熱　進云。冬寒夏熱。此理如
何　師云。炎天宜散袒。冬後更深藏。問。貧兒思舊
債時如何　師云。熟處難忘　僧云。恁麼即得遇家
珍也　師云。棒不打衲僧。問。如何是衲僧關　師
云。執手點頭思不出　進云。思得出後如何　師云。
撒手那邊別商量　僧禮拜　師云。衲僧關破也。
問。擬心即差。動念即乖。不動不念。猶落二途。去此外。
請師直指　師云。竿長丈二。鈎長八尺　進云。未審
意旨如何　師云。兩手拽不住　進云。為什麼拽不
住　師云。橫出海門東。
師住後。常居一室。長坐不臥。受一施主供給。年深。師
將示化。詣施主家。廳上坐。施主不在。如是三日坐不
起。後施主歸　師云。持來報汝　主云。和尚。未審將
什麼報弟子　師云。四人舁不起。汝還識麼　主云。
弟子不識　師云。汝問眷屬。必有識底　主問眷屬。
皆言不識　師云。汝既不識。直須收拾。善自保愛。師
言訖。端坐示寂。
<other>幽州談空禪師</other>鎮州牧有姑為尼。行脚迴。欲開堂為
人。牧云。乞師勘過　師問云。見說汝欲開堂為人。是
否　尼云。是　師云。尼是五障之身。汝作麼生為人
　尼云。龍女八歲。南方無垢世界成等正覺。又作麼
生　師云。儞現一變看。尼云。設便變得。也秖是一
箇野狐精　師便打　州主聞舉。云。和尚棒折也。
僧問。德山棒。臨濟喝。未審那箇最親　師云。已前在
眾裏。老僧也曾商量來　僧便喝　師云。却是汝會
　僧云。錯　師便打。
師一日上堂。眾集。有僧問。擬問不問時如何　師云。
嗄　僧便喝　師云。㘞　僧又喝　師拈拄杖　僧
云。瞎　師拋下柱杖云。今日失利　僧云。草賊大敗。
便歸眾　師以手向空點一點云。大眾。還有人辨得
麼。若有辨得者。出來對眾道看。師良久云。頂門上眼
也鑒不破。便下座。

天聖廣燈錄卷第十二

<sarticle>天聖廣燈錄卷第十三　　　<bz>〔宋勒〕</bz></sarticle>

<other>雲山禪師</other>開堂。升座。有僧問。師唱誰家曲。宗風嗣阿
誰　師云。乾山來不絕。坎水出坤流　進云。恁麼即
赤脚披衣去也　師云。三峯鎻夜月。獨照一輪燈。
師見僧來。便作起勢　僧便出去　師云。得恁麼伶
利　僧便喝云。作者箇眼目。承嗣臨濟也大屈哉
　師云。且望闍梨善傳　僧迴首　師喝云。作者箇眼
目。錯判諸方名言。隨後便打　問。不在內。不在外。不
在中間。未審在什麼處　師云。北邙山下　進云。未
審如何辨白　師云。千丘萬丘　學云。恁麼即辨得
也　師云。辨得底事作麼生　僧便喝　師云。瞎。
<other>襄州歷村禪師</other>因一日煎茶次。有僧問。如何是祖師
西來意　師舉起茶匙　僧云。莫秖者箇便是否。
　師擲向火中。問。如何是觀其音聲而得解脫　師
將火筯敲柴。云。汝還聞麼　僧云。聞　師云。誰不解
脫。問。如何是襄陽境　師云。漢高廟在主山頭
　進云。如何是境中人　師云。口飲漢江水。脚踏鳳林
關　問。句絕百非時如何　師云。開口合不得　進
<pb n="473"/>
云。者箇還當得也無　師云。合口開不得。
<other>金沙禪師</other>開堂日。州主并在城。官僚集。時有僧問。昔
日梵王親請佛。迦葉白槌事若何　師云。從古至今
　進云。恁麼即徧天徧地也　師云。收。問。斬釘截
鐵時如何　師云。猶是鈍漢　學人禮拜　師便打。
問。如何是祖師西來意　師云聽　進云。恁麼即大
眾側聆　師云。十萬八千。問。如何是無縫塔　師
云。來者皆瞻敬　進云。瞻敬後如何　師云。峯山不
露頂。問。久思示誨。明暗難分。得妙稱揚。乞師一接
　師云。得妙稱揚事作麼生　僧便喝　師云。却有
些氣息　僧云。再犯不容。問。蓮華未出水時如何
　師云。探頭覻不見　進云。出水後如何　師云。長
三尺餘。問。久負不逢時如何　師云。舁到北林東
　進云。逢後如何　師云。胡僧笑點頭。師俗壽八
十二。夏臘七十五。於七月十六日解夏。至脕上堂。眾
集。拈起柱杖云。大眾看看。眾皆競視。師擲下拄杖。於
法座上端然而化矣。
<other>鄂州灌谿志閑禪師</other>魏府舘陶人。俗姓史氏。弱冠依
臨濟出家。受具畢。一日。臨濟見來。遂掫住　師云。領
也　濟便拓開云。且放汝一頓。師離臨濟至末山
　末山見來。便問。近離什麼處　師云。近離路口
　山云。何不蓋却了來　師無語。師却問云。如何是
末山　山云。不露頂　師云。如何是山中人　山云。
非男女等相　師云。何不變去　山云。不是野狐精。
變箇什麼　師禮拜。
師住後。上堂。示眾云。我在臨濟爺爺處得半杓。末山
孃孃處得半杓。共成一杓喫了。直至如今飽餉餉。
僧問。請師不借借　師云。滿口道不得。問。如何是
祖師西來旨　師云。鉢裡盛飯。鐼裡盛羹　進云。學
人不會　師云。飢即喫。飽即休。
師上堂。示眾云。十方無壁落。四畔亦無門。露裸裸。赤
躧躧。無可把。便下座。師會下有僧去參石霜。石霜
問。從什麼處來　僧云。灌谿來　霜云。我南山不如
佗北山　僧無語。僧迴。舉似師。師云。何不道。灌谿
修涅槃堂了也。僧問。久響灌谿。到來秖見一箇漚
麻池　師云。汝秖見漚麻池。且不見灌谿　進云。如
何是灌谿　師云。激箭急。
師上堂云。不生想念。本來無體。大用現前。不說時節。
無事。珍重。師於唐乾寧二年乙卯歲五月二十九
日問侍者云。坐去是誰。侍者云。僧伽　師云。立去是
誰。侍者云。僧會。師乃行七步。垂手而逝。
<other>滄州米倉禪師</other>因州牧請師與寶壽二人長老入衙
供養。牧主令人傳語。請長老談論佛法　寶壽乃云。
請長老師兄答話　師便喝　壽云。某甲話也未曾
問。喝作麼　師云。猶嫌少在　壽却喝。問。如何是
米倉境　師云。千秋倉在北門西　進云。如何是境
中人　師云。州主近來令稍難　進云。恁麼即權握
在手　師云。七棒對十三。問。如何是道　師云。夏
天多雨水。秋後滿田黃　學云。不問者箇道　師云。
汝問什麼道　學云。問大道　師云。大道縱橫笑點
頭。僧問。承古有言。閉門造車。出門合轍。如何是末
後一楔　師云。寸釘纔入木。萬代秖傳名。問。如何
是祖師西來意　師云。兩手扶牀脚　進云。未審此
理云何　師云。寒天懶舉頭。
<other>新羅國智異山禪師</other>僧問。師唱誰家曲。宗風嗣阿誰
　師云。小年曾歷他門戶。員至如今飽不飢　進云。
恁麼即鎮陽格調。今日全施也　師云。盲龜值木且
藏身。問。欲掏真性去。未免業纏牽。未審如何免得
　師云。放下著　進云。放後如何　師云。臨崖看虎
眼。特地一場愁。問。如何是和尚家風　師云。瑠璃
盌內水。符刀喝起行　進云。忽遇客來。將何祇待
　師云。三巡茶後室中煙。問。如何是鎮國寶　師云。
華表柱頭。思天念地　進云。既是鎮國寶。為什麼却
<pb n="474"/>
如此　師云。非公境界。問。如何是菩提路　師云。
三門前　進云。便恁麼去時如何　師云。看。師上
堂云。冬不寒。臘後看。便下座。
<other>允誠禪師</other>僧問。承教有言。大通智勝佛。十劫坐道場。
佛法不現前。不得成佛道。既是十劫坐道場。為什麼
不得成佛道　師云。門前鍾擊響。側耳誦經聲　進
云。未審向上還更有事也無　師云。有　進云。如何
是向上事　師云。地踊峯巒轉更多　學人禮拜
　師云。噓。噓。問。達磨未來時如何　師云。風停浪息
　進云。來後如何　師云。撞頭搕額。問。如何是佛
　師云。人人盡瞻禮　進云。瞻禮後如何　師云。天
下獨稱尊。問。一無所有時如何　師云。三冬瑞雪
滿乾坤　進云。正當恁麼時。還可迴避也無　師云。
錯　進云。不迴避時又如何　師云。錯。師問新到。
近離什麼處　僧云。允誠　師云。允誠事作麼生。
　僧便喝　師云。好好借問。亂喝作什麼　僧又喝。
　師拈棒　僧近前約住云。作什麼　師云。明眼人難
瞞。便托開　僧云。者賊。
<other>𣵠州剋符道者</other>僧問。如何是賓中賓　師云。倚門傍
戶猶如醉。出言吐氣不慚惶　學云。如何是賓中主
　師云。口念彌陀雙柱杖。目瞽瞳人不出頭　學云。
如何是主中賓　師云。高提祖印當機用。利物須知
語帶悲　學云。如何是主中主　師云。橫按鏌鎁全
正令。太平寰宇斬癡頑　學云。既是太平寰宇。為什
麼却斬癡頑　師云。不許夜行剛把火。却須當道與
人看。
臨濟上堂。垂示四種料揀語。云。有時奪人不奪境。有
時奪境不奪人。有時人境俱奪。有時人境俱不奪。師
便出　問。如何是奪人不奪境　濟云。煦日發生鋪
地錦。嬰兒垂髮白如⿰糸系　進云。如何是奪境不奪人
　濟云。王令已行天下徧。將軍塞外絕煙塵　進云。
如何是人境俱奪　濟云。并汾絕信。獨處一方　進
云。如何是人境俱不奪　濟云。王登寶殿。野老謳謌
　師乃有頌。
 奪人不奪境  緣自帶譊訛  擬欲求玄旨 
 思量返責麼  驪珠光璨爛  蟾桂葉婆婆 
 覿體無差互  還應滯網羅 
 奪境不奪人  尋言何處真  問禪禪是妄 
 究理理非親  日照寒光澹  山搖翠色新 
 直饒玄會得  恬似眼中塵 
 人境兩俱奪  從來正令行  不論佛與祖 
 那說聖凡情  擬犯吹毛劒  退傷值木盲 
 進前求妙會  特地打精靈 
 人境俱不奪  思量意不偏  主賓言不異 
 問答理俱全  踏破澄潭月  穿開碧落天 
 不能明妙用  淪溺在無緣 
<other>師頌三十八首</other>
<other>初祖熊耳峰</other>
 閑佩毗盧印  人天末位尊  寶航橫鳳浦 
 金錫挂龍門  去後梁王感  來光魏主恩 
 葱山擕隻履  半偈動乾坤 
<other>二祖漳川鳳</other>
 別嗣神州祖  聯燈又一迴  密傳三祖印 
 還夢五侯街  玄字乾坤太  慈天日月開 
 逆流漳浦上  天感泣雲雷 
<other>三祖山谷麟</other>
 北齊傳得印  獨步出人間  祖地江河闊 
 隨天日月閑  妙音流四海  瑞氣溢三山 
 一句南來信  清風撼雪關 
<other>四祖雙峯松</other>
 翠合雞山樹  峩峩祖岫松  凝霜分五葉 
 含雪振雙峯  月逈金河內  珠添玉鏡中 
 颼[颱-台+(?/田)]傳細離  天下播真宗 
<pb n="475"/>
<other>五祖東山月</other>
 東山分祖印  空際月成輪  碧眼風光翠 
 黃梅樹色春  九枝添瑞[鴳-女+隹]  一葉拂祥麟 
 別得金僊記  曹谿第五人 
<other>六祖曹谿寶</other>
 南得黃梅意  曹谿記法泉  三衣兼祖印 
 一鉢盡師傳  慈月光千海  玄河注百川 
 神洲十二代  法眼繼相傳 
<other>毗盧印</other>
 天中慈月三峯逈  指外懸河萬派深 
 仙舸獨遊華藏海  無邊川澤喜歸心 
<other>熊耳巖</other>
 熊耳宗師葬洛陽  龍城天子位千行 
 迴擔隻履葱山上  驚殺梁王與魏王 
<other>馬祖麟</other>
 麟眠法苑分千葉  馬踏曹谿迸萬泉 
 古佛傳中親授記  月轉碾破海中天 
<other>百丈松</other>
 百丈和霜嶺上松  蛇盤[鴳-女+隹]性瘦如龍 
 下堂索著稱名字  不會師心一萬重 
<other>臨濟龍</other>
 龍控懸河海月秋  煙霞風雨一時収 
 波濤急急人難會  截斷千江水不流 
<other>龍潭月</other>
 祖派波瀾半偈玄  曹谿舟棹接風煙 
 一轉海底龍潭月  碾破雞山雪嶺前 
<other>雙林桂</other>
 身受龍華三會主  搥開鳳閣九重城 
 梁王築倒金剛佛  更門如何不講經 
<other>藥山刀</other>
 藥岫龍泉照瞻清  乾坤宗匠盡流行 
 格高一句難分出  驀就雲巖谷口明 
<other>丹霞日</other>
 一片丹霞見石頭  麒麟雙鳳況難傳 
 鋒𨦵欲說宗門印  哽得師心掩耳休 
<other>鳥窠柏樹居</other>
 白鳳烟霞控鳥窠  驪龍珠耀祖山河 
 當初捻起布毛意  體用毗盧些子多 
<other>石鞏弓</other>
 龍劒雕弓祖佛威  霜鋒雷電急難追 
 當初金鏃胷前過  由未重玄多許為 
<other>歸宗石</other>
 雪彩霜威馬祖風  虎降高格氣如龍 
 誰人會得歸宗路  一鏃三關海內通 
<other>大梅霜</other>
 虎見烟蘿透洞門  心中古佛震乾坤 
 龍泉截斷麒麟角  撼得毗盧海月昏 
<other>灌谿水</other>
 一派曹源與灌谿  龍行風雨動雲霓 
 後機箭筈波瀾急  撼得毗盧海岳低 
<other>天皇竹</other>
 龍吟鳳彩震乾坤  熊耳雞山海內聞 
 一片雪霜三島外  虎心半偈灑風雲 
<other>牛頭雪</other>
 六葉牛頭枡別栽  五天熊耳縱雲雷 
 須知四祖垂機接  百鳥銜華更不來 
<other>五泄泉</other>
 發意當初問石頭  江河心濆渺分流 
 喚迴指出毗盧印  便得如山萬事休 
<other>魯祖巖</other>
 虎徑龍泉遶行巖  鳳棲霜倚[鴳-女+隹]和杉 
 誰人會得宗師意  紐轉乾坤好不參 
<other>汾州玉</other>
<pb n="476"/>
 龍宮鹿苑百川通  八藏三乘在掌中 
 却是江西逢馬祖  迴頭踏轉大虗空 
<other>踈山松</other>
 踈嶺松蘿五葉雲  毗盧天外別為秦 
 驪龍踏落虗空月  木馬重嘶雨露新 
<other>關南皷</other>
 錫撼風霜虎豹愁  楚王城裡倒騎牛 
 騰騰盡喝關南皷  聲壓雲雷動九疇 
<other>韻山壁</other>
 熊耳雞山五印玄  蛇盤鳳口九瓟泉 
 紫霄峯上一輪月  照破曹谿半夜圓 
<other>南嶽讓禪師鳳</other>
 別沐曹谿水  棲衡嶽萬重  有心傳五葉 
 無意據千峯  洞[鴳-女+隹]爭藏翼  巖雞息瘦容 
 一聲乾象外  海內繼真風 
<other>吉州鯉</other>
 五天慈雨細  師得潤禪林  碧眼千燈印 
 清源一派心  有涯來敻遠  無底更深沉 
 別嗣曹谿後  眾人仰德音 
<other>南泉竹</other>
 根蔕欲何尋  孤奇逈眾林  鳳來敲節目 
 龍去曉知音  撼雪精神別  吟風體物深 
 平常烟靄裡  動轉振虗心 
<other>石頭松</other>
 出石雄委逈  樛林況莫同  翠含烟靄外 
 閏布雪霜中  影撼千谿月  聲聯五葉風 
 妙音傳藥嶠  天下定真宗 
<other>夾山雷</other>
 澧水風濤急  參差海嶽摧  浪中澄得月 
 天外振驚雷  龍領珠難取  谿巖寶易栽 
 接人機路險  寰海更誰偕 
<other>洞山泉</other>
 深沉分派異  方外一輪孤  海底清天鏡 
 潭中碧眼珠  千重排雪岸  半偈徹氷壺 
 遞印宗門後  人天作楷模 
<other>趙州關</other>
 孤峻南泉派  師機已得閑  三衣傳祖域 
 一句動人眾  幽谷珠光異  藍田玉彩班 
 未明根下蔕  難過趙州關 
<other>雲居月</other>
 素容空界外  廓落逈無邊  玉鏡同千域 
 金輪帀五天  霜凝熊耳印  冰浩鷲峯玄 
 不是龍居月  難光洞上泉 
<other>都頌</other>
 儂家住處實堪隈  吞炭藏身幾萬迴 
 不觸波瀾招慶月  動人雲雨皷山雷 
<other>桐峯庵主</other>師在庵中坐。僧到庵前便去　師云。闍梨
　僧迴首便喝　師良久　僧云。死却者漢也　師
便打　僧無語　師呵呵大笑。僧見師。問。桐峯庵
主在什麼處　師便打　僧云。者箇師僧得恁麼造
次　師云。適問箇什麼　僧垂手立　師云。者箇却
是闍梨造次　僧喝。便出去　師云。汝恁麼。迷却一
切人在。僧問庵主。在者裡忽遇大蟲來時作麼生
　師便作大蟲吼　僧作怕勢　師呵呵大笑　僧
云。者賊　師云。爭奈我何。僧上山參師　師見云。
作箇什麼　僧云。特來相訪　師便打　僧把住云。
且莫行麤　師拓開。便歸庵　僧云。者山鬼　師云。
什麼處得者師僧　僧云。爭奈公案何　師便打。
　僧大笑而去。僧上來。被庵主捉住云。殺人。殺人
　僧拓開云。呌作什麼　師云。誰　僧便喝　師便打
　僧云。且待。且待　師大笑。
師作草鞋次。僧後面來。作大蟲吼　師便喝　僧云。
且不妨作草鞋　師云。闍梨[妳-女+口]　僧喝　師云。山僧
<pb n="477"/>
招得。
有一老人入山參師　師云。住在什麼處　老人不
語　師云。善能對機　老人地上拈一枝草示師。
　師便喝　老人禮拜　師便歸庵　老人云。與麼疑
殺一切人在。
僧看庵主。（元是同參）問師。還記得昔時行脚事麼　師云。
不記得　僧云。自從分襟後。住來多少時也　師云。
也是昔時事　僧云。何不道。住持事煩　師云。昔時
猶在　僧云。比來相訪。珍重便去　師云。從來疑著。
僧見庵主便喝　師云。驚殺人　僧云。大蟲耶　師
便喝　僧便走　師將棒趁　僧作亞槍勢　師拄
棒而立　僧云。敗也　師云。放儞二十。
僧見庵主。云。特來相訪　師不顧　僧近前相看。
　師便打　僧云。大陣當前。乞師善巧　師又打　僧
云。罕逢作者　師云。汝從什麼處來　僧云。特來相
訪　師云。罕遇知音。
<other>杉洋庵主</other>師在庵內坐。有僧到庵前。叉手而立　師
云。阿誰　僧云。杉洋庵主　師云。我是　僧便喝
　師云。噓。噓　僧云。猶要棒喫在　師便打。有僧問
云。久響杉洋。到來為什麼不見　師云。黑似漆　僧
以手指　師云。親到杉洋。有僧來庵前共師[利-禾+荎]坐
　僧云。庵主得箇什麼道理。便住此山　師云。也欲
通消息。恐遭人撿點　僧大笑而出　師云。今日大
賺。
師在庵前坐禪。有僧近前。便打師一掌　師便歸庵
　其僧却坐　師却出來　僧云。猛虎當前。誰人敢
敵　師便打　僧云。苦。苦。僧問庵主。境界當前。如
何支遣　師喝云。者妖怪　僧云。今日被迷一上。不
同小小　師云。賴是深山無人見　僧云。知即得。
　師呵呵大笑。
<other>虎谿庵主</other>師見僧入門。師便喝　僧默然　師便打
　僧又喝　師云。好箇草賊。僧問。庵主在者裏多
少年也　師云。秖見冬凋夏長。年代總不記得　僧
云。大妙記不得　師云。汝道我在者裏得多少年也
　僧云。冬凋夏長　師云。閙市裏虎。僧問。莫是虎
谿庵主麼　師云。不是　僧云。為什麼不是　師云。
對面不相識　僧云。聯殺人　師云。適來問箇什麼
　僧喝。有僧來相看　師見總不顧　僧云。知道
庵主有此機鋒　師彈指一下　僧云。是何宗旨。
　師便打　僧云。知道今日落他便宜　師云。猶要棒
喫在。僧問。庵主是什麼處人　師云。隴西人　僧
云。承聞隴西出鸚鵡。是否　師作鸚聲　僧云。好箇
鸚鵡　師便打。僧來訪師　師見云。何處來　僧
便喝　師云。作家　僧良久　師云。死却者漢也。
　僧便出去　師云。猶動在。僧見師坐　僧近前云。
不審庵主　師云。是誰　僧便喝　師云。得恁麼無
賓主　僧云。猶要第二喝在　師便喝。
<other>覆盆庵主</other>師在庵內坐。有僧從山下哭上來。師閑却
門　僧於壁上畫一圓相了。門外而立　師從後門
出。却從山下哭上來　僧喝云。猶作者箇去就在
　師搥[(曷-曰)/月]云。可惜先師一場埋沒　僧云。苦。苦　師云。
庵主被謾。師問僧。什麼處來　僧云。覆盆山下來
　師云。還見庵主麼　僧喝　師便打　僧云。作什
麼　師住棒　僧擬議　師又打。僧問。久響覆盆。
山阿那箇是　師便指　僧隨手看　師打一掌
　僧云。作家　師良久　僧打師一掌　師近前捉。
　僧便走　師拍手大笑。
<other>定上座</other>師到臨濟。問。如何是祖師西來意　濟下禪
牀掫住　師擬議　濟便掌。師因此大悟。師離臨
濟。向南行脚。路上逢著巖頭．雪峯．欽山三人。巖頭便
問。上座什麼處來　師云。臨濟來　巖云。和尚萬福
　師云。和尚順世也　巖云。某甲三人特去禮拜。自
恨福薄不見得他。望上座慈悲。和尚因緣舉一兩則
<pb n="478"/>
　師舉。臨濟上堂垂示。赤肉團上有無位真人。常從
汝等諸人面門出入。未證據者看　時有僧問。如何
是無位真人　濟下禪牀把住　僧擬議　濟云。無
位真人是什麼乾屎橛。拓開。便歸方丈。欽山云。何
不道。赤肉團上非無位真人　師便摛住云。無位真
人與非無住真人。相去多少。速道。速道　欽山被摛。
面青面黃。語之不得　巖頭．雪峯云。者箇新戒不識
好惡。觸悞上座。且望慈悲　師云。不是者兩箇老凍
齈。𡎺殺者尿牀子。師在鎮府齋。迴到橋上。逢三人
座主。一人問。如何是禪河深處須窮底　師摛住。擬
拋向橋下　二座主近前云。莫怪觸悞上座。且望慈
悲　師云。不是看者兩箇座主。從教窮底。
<other>奯上座</other>師離臨濟。南行參見德山　德山纔見。作
抽坐具勢　師云。者箇即且置。心境一如底人來。共
他說箇什麼即得免被諸方撿責　德云。猶教昔日
三步。別作箇主人翁來　師便喝　德山不語　師
云。塞却者老野狐咽喉。鴻山聞舉。云。奯上座雖得
便宜。爭奈掩耳偷鈴。師到百丈。百丈云。有事相借
問。得麼　師云。幸自非言。何須[劄-合+今][劄-合+至]　百丈云。收得
安南。又憂塞北　師擘開[(曷-曰)/月]云。與麼不與麼　丈云。
要且難構。要且難構　師云。知即得。知即得。仰山
聞舉。云。若有人知得此二人落處。不好奇特。若辨不
得。大似日中迷路。

天聖廣燈錄卷第十三

<sarticle>天聖廣燈錄卷第十四　　　<bz>〔宋勒〕</bz></sarticle>

<other>廬州大覺禪師</other>上堂。時有僧問。牛頭未見四祖時如
何　師云。有恁麼盍生無所知　進云。見後如何
　師云。無恁麼盍生有所知。問。覺人久處沉迷。請師
一接　師云。接　僧禮拜　師便打。問。四眾圍遶
時如何　師云。不聞梵音聲　進云。聞後如何　師
云。往來不障礙。問。目下無雲時如何　師云。摸
　進云。却被雲遮時又如何　師便喝　僧亦喝　師
拈棒　僧擬議　師便打。
<other>廬州澄心閩德禪師</other>上堂。有僧問。如何是澄心　師
云。我不作者活計　進云。未審作麼生　師便喝
　進云。大好不作活計　師便打。問。如何是道　師
云。老僧久住澄心院　進云。如何是道中人　師云。
破衲長披經歲年。問。露地不通風時如何　師云。
漆。問。既是澄心。為什麼出來入去　師云。鼻孔上
著炙　僧禮拜　師便打。
<other>荊南府竹園山禪師</other>上堂。有僧問。久響和尚會禪。是
否　師云。是　學云。蒼天。蒼天　師近前。以手掩僧
口云。低聲。低聲　僧便打一掌　師拓開云。山僧招
得　僧拂袖出去　師笑云。早知如是。悔不如是。
問。既是竹園。還生笋也無　師云。千株萬株　進云。
恁麼即學人有分也　師云。汝作麼生　僧擬議。
　師便打。
<other>宋州法華院禪師</other>初開堂日。有僧問。如何是佛　師
云。獨坐五峯前。問。如何是初生月　師云。不高不
低　進云。還許學人瞻敬也無　師云。三日後看。
問。如何是法華家風　師云。寒時寒殺。熱時熱殺
　進云。如何是寒時寒殺　師云。三三兩兩抱頭行
　進云。如何是熱時熱殺　師云。南北東西見者嗤。
問。學人手持白刃。真進化問時如何　師云。儞試用
看　僧便喝　師擒住　僧隨手打一掌　師便拓
開云。老僧今日失利　僧作舞出去　師云。賊首頭
犯。
<other>汝州西院思明禪師</other>初參寶壽。問。踏破化城來時如
何　壽云。不斬死漢　師云。斬　壽便打　師連道
斬　壽又隨聲打　壽却迴來。遂云。適來者箇僧。將
<pb n="479"/>
赤肉抵佗乾棒。有甚死急。後有僧啟和尚。問話底
僧在大覺處來。兩人同在者裡。見解總恁麼。問話底
僧已後委悉和尚法道。須是趁出二人同參。若不趁
出。已後難得人承嗣。壽便趁出報事僧。問。學人有
一問在和尚處時如何　師云。設有。斬為三段　僧
禮拜　師便休。
會下有僧在臨濟處。來見此僧問話。乃於下面相逢。
遂云。堂頭和尚道即大殺道。未在　問話僧便拽其
僧到堂頭。云。者僧不肯和尚　師云。上座不肯老僧
耶　僧云。某甲不曾說　師一時喝下去　僧行到
法堂上。又云。說什麼道即大殺道。直下未在　問話
僧又拽上去　師又問。上座是不肯老僧　僧云。莫
信者僧。今日三度見伊風發也　師總令下去。
問。如何是臨濟一喝　師云。千鈞之弩。不為鼷鼠發
機　進云。忽遇大殺活人來時如何　師便打。
有從[漪-大+(立-一)]上座在師會下。常道。莫道要會佛法。覔箇舉
話人也難得　師聞舉。一日上堂頭來。師遙見。喚云。
從[漪-大+(立-一)]　[漪-大+(立-一)]舉頭　師云。錯　[漪-大+(立-一)]又行一兩步　師又
云。錯　[漪-大+(立-一)]近前　師云。適來兩錯。是思明老漢錯。是
上座錯　[漪-大+(立-一)]云。是從[漪-大+(立-一)]錯　師云。錯。師遂云。上座
且在者裡過夏。共儞商量者三錯　從[漪-大+(立-一)]上座不肯。
便去。
後住天平山。上堂。舉此話示眾云。我當初行脚時。被
風吹到汝州風穴。有思明長老勘我兩錯。更待留我
過夏。共我商量者兩錯。某甲不說恁時錯。我當初發
足向南方行脚時。早知道錯了也。
師未住時。在許州聞汝州南院和尚。住元是同參。特
往看。人事了。啟和尚。某甲別無人事。買得江西剃刀
獻上和尚　南院便問。汝從許州來。甚處得江西剃
刀　師把南院手掐　院喚侍者。收。收　師以衣衲
拂一拂。院云。阿莿莿。阿莿莿。
問。如何是清淨伽藍　師云。荊棘叢林　進云。如何
是伽藍中人　師云。獾兒．狢子　問。如何是不變易
底物　師云。打帛石。
<other>第二代寶壽禪師</other>在先寶壽處為供養主。得數年。一
日。寶壽問云。供養主。父母未生時。還我本來面目來
　師道不得。三兩日後。却來下供養主　寶壽云。汝
不用下。後經月十日間。因在街坊見二人買賣不和
相打。師見。忽然大悟。歸院。舉似寶壽　寶壽云。儞悟
也。不用道。寶壽臨遷化時。付囑三聖。請師開堂。師
開堂日。三聖為請主。纔升座。三聖便推出一僧。師便
打　三聖云。總似恁麼為人。不但瞎却者僧眼。兼瞎
却鎮州一城人眼去在。師便下堂。
問。萬里無雲時如何　師云。青天也須喫棒　進云。
青天有甚麼遇　師便打。問。八面旋機時如何
　師云。打　僧云。打誰　師云。不干汝事　僧禮拜。
　師便打。問。不占閫閾。請師不謗　師云。莫　又云。
不得。又搖手　又云。野狐精。
問。種種華嚴。慇懃獻奉時如何　師便唾　又云。惡
　又云。滅　又云。老胡者裡不是草店　又云。莫汙
我心田　又云。九尾野狐精。
師欲順世。謂眾云。汝等諸人還知吾行履處麼　眾
云。知和尚一生長不臥。師又令近前來。眾人近前。
　師喝云。汝非吾眷屬。言訖。端然而化。
<other>鎮州大悲禪師</other>上堂。時有僧問。除上去下。請師別道
　師云。開口即錯　進云。真是學人師　師云。今日
向弟子手中死。問。如何是和尚密作用　師拈棒
　僧轉身受棒　師拋下棒云。不打者死漢。問。如
何是諦實之言　師云。舌拄上齶　僧云。為什麼如
此　師便打。問。不著聖凡。請師答話　師云。好。
　僧擬議　師便喝。問。如何是大悲境　師云。千眼
都來一隻收　進云。如何是境中人　師云。手忙脚
亂　問。如何是真如佛性　師云。執手共談生死路。
<pb n="480"/>
前頭莫問往來人。
<other>鎮州談空禪師</other>上堂。有僧問。如何是佛　師云。麻纏
紙裡。問。如何是古佛心　師云。有耳未曾聞　僧
便喝　師云。瞎。問。百了千當時如何　師云。和聲
打。問。一飽忘百饑時如何　師云。貧兒遇餿飯。
問。如何是談空禪。師云。塵埃滿面上。雨打轉新鮮。
問。格外之談。請師舉唱　師云。隘路不通風　進
云。莫秖者便是也無　師云。噓。噓。
<other>濟上座</other>師行脚到路京南禪安下。有朱行軍設齋。入
僧堂內顧視上下云。直下是又作麼生。行香次。口不
住道。至下間。師便問。直下是箇什麼　行軍便喝
　師云。行軍幸是會佛法底人。又惡發作什麼　軍
云。喚作惡發即不得　師便喝　軍云。鉤在不疑之
地　師又喝。行軍齋起。令客司請下喝底上座來。
師便至行軍處。並不顧諸人　僧錄云。啟行軍。適來
爭容得者僧恁麼無禮　行軍云。若是儞諸人喝。某
甲有劒　僧錄云。某甲諸人不會。是他暺長老始得
　師云。若是南禪長老。也未多見。問。如何是佛法
的的大意　師云。龍騰滄海。魚躍深潭　進云。畢竟
如何體悉　師云。夜聞祭鬼皷。朝聽上灘謌。問。如
何是上座家風　師云。三脚蝦蟇背大象。問。如何
是玄中玄　師云。壁上倒行船　進云。如何是玄中
旨的　師云。失脚到崖州。迴來無處覔　進云。未審
向上更有事也無　師云。有　進云。如何是向上事
　師云。兩手攀枝面向南。
<other>汝州寶應禪院顒禪師</other>初開堂。纔升座。有僧問。師喝
誰家曲。宗風嗣阿誰　師云。寧塔戴鵰冠。口中更河
海。問。如何是佛法大意　師云。沒量大病源　學
云。請師醫　師云。世醫拱手。問。如何是佛　師云。
如何不是佛　僧擬進話　師便打。問。薄地無龍。
如何識辨　師云。有什麼難辨　僧云。請師辨　師
云。瘦眼生盲毛格磔　進云。如何醫治　師云。氣針
扶舌上。雷電震雲間　進云。忽遇葉公時又如何
　師云。見假不知驚著否。瞻之猶自眼翻天。問。迴旋
空中時如何　師云。四面連枷打　問。龍獸相交時
如何　師云。狗脊坡頭。問。丹霄獨步時如何　師
云。日馳五百。問。金牓題名。請師印可　師云。日下
拽脚。問。凡聖同居時如何　師云。兩箇貓兒一箇
獰。問。日出扶桑時如何　師云。閻浮樹下過　問。
栴檀[鬱-山+止]密時如何　師云。獨柳樹下坐。問。大震虹
電。請師引驗　師云。日下三刻。問。黃巢過時。向什
麼處迴避　師云。六纛旗下　進云。或遇捉著時如
何　師云。賊首頭犯。問。寶劍未出匣時如何　師
云。尼乾失蕩　進云。出匣後如何　師云。天魔暢快。
問。十方通暢時如何　師云。八極連問禍。
師上堂。示眾云。赤肉團上。壁立千仞　有僧出問。赤
肉團上。壁立千仞。豈不是和尚恁麼道　師云。是。
　僧便掀禪牀　師云。儞看者瞎漢亂做　僧擬議。
　師便打。問。楊朱泣路時如何　師云。白狗臨刑莫
怨天。問。人逢碧眼時如何　師云。鬼爭漆桶　問。
龍躍江湖時如何　師云。瞥瞋瞥喜　學云。頎湫倒
嶽時如何　師云。老鵶沒觜。問。如何是解脫漿
　師云。苞茆滲酹。簋物不多。問。如何是乾坤主　師
云。周人遺粟。心剜九竅。問。大擬爭權時如何　師
云。光漆郊社　學云。將何奉獻　師云。切與生芻。祭
遺驢糞。問。近不得時如何　師云。冤象難解脫。
問。萬仞龍門透過時如何　師云。全存霹靂聲　學
云。恁麼即全承布雨　師云。泥人眼赤。問。獨遊滄
海時如何　師云。雷震青空。畜生燒尾。問。運足不
知路時如何　師云。鳥道盲人過。問。中間不會時
如何　師云。靜處裸了打。問。投機不遇時如何
　師云。足下全身去。問。大用不逢時如何　師云。鷄
鵝舞道。引入千峯。問。金銷斷時如何　師云。失
<pb n="481"/>
　學云。金銷斷。為什麼却失　師云。崖州路上問行人。
　問。然灯前後即不問。如何是正然燈　師云。滅。
　僧從東邊過西邊立　師云。野狐精。問。萬里無雲
時如何　師云。寸步不可過。問。從上古人見不盡
處。師還見否　師云。握髮吐餐人不識。滿朝盡道好
用公　學云。口上打　師云。首者大殺瞎　學云。有
恁麼瞎老漢　師便打。問。從上諸聖向什麼處去
　師云。不上天堂。即入地獄　學云。和尚作麼生
　師云。你還知寶應老落處麼　僧擬議　師打一拂。
云你還知喫拂子道理麼　僧云。不會　師云。令却
是你行。隨後又打一拂。問。如何是第一句　師云。
汝誠道看　僧便喝　師拍手云。大眾。好喝　僧又
喝　師拈棒　僧擬議　師便打。
師上堂示眾云。諸方秖具啐啄同時句。不具啐啄同
時用　時有僧問。如何是啐啄同時用　師云。作家
不啐啄。啐啄同時失　進云。猶未是學人問處　師
云。汝問處又作麼生　僧云。失　師便打。其僧不
肯。後到雲門會裡。因聞舉前因緣不肯底道理。時有
一僧云。當初南院棒折作什麼。問話僧於此言下大
悟。方見得南院答處。却來汝州省覲南院。南院已示
寂。風穴出世。到彼禮拜　風穴認得。便問。上座莫是
當時問南院啐啄底麼　僧云。是　穴云。還會世未
　僧云。專甲會也　穴云。汝當時作麼生　僧云。某
甲當時如燈影裡　穴云。汝會也。師一日問風穴
云。南方一棒作麼生商量　穴云。作奇特語商量
　風穴却問師。和尚此間一棒作麼生商量。師拽柱杖
云。棒下無生忍。臨機不見師。
問。獨步青霄時如何　師云。四家圍遶過　學云。四
眾圍遶時如何　師云。梵音絕處打　問。寂寂無聲
時如何　師云。打了拋聲勢。問。鳳飛不到時如何
　師云。忽聞庭樹撲殺鴟梟。問。如何是歸宗事理
絕　師云。納如處錯。問。如何是日輪正當午　師
云。事理分明打。問。如何是獨步四山頂　師云。深
深海底行。問。久在貧中。如何得濟　師云。滿掬摩
尼親自棒　學云。教人眼瞎　師云。眼裡無筯一世
貧　學云。挑筯了瞎　師便打。問。如何是自在師
子　師云。金條勒咽嗉。白棒擁前行。問。奔流度刃。
疾焰過鋒時如何　師云。住　僧云。住即瞎　師打
禪牀一下　僧便喝　師便打　僧接住棒云。老和
尚。莫縛猱好。奪棒却打著和尚。莫言不道　師云。今
日被者瞎漢鈍致寶應老　僧云。敗了掃箒撲。問。
截鐵鏌鎁猶是鈍。當鋒齧鏃事如何　師云。截即死
　僧便喝　師以手拍膝一下　僧便喝　師招棒
　學云。和尚。莫盲枷瞎棒。却奪棒打著和尚。莫言不
道　師云。今日被者黃面浙子鈍致寶應老一場
　僧云。和尚。莫縛猱好　問。匹馬單槍時如何　師云。
且待老僧斫棒。
師上堂云。是汝諸人盡曾諸方去來。不是不知不見。
還知得老僧諱麼。時有僧問。便請和尚諱　師云。推
筭決疑。問。無相涅槃。請師證照　師云。前三點。後
三點。又問。如何是無相涅槃　師云。三點前。三點
後。問。萬里無雲時如何　師云。餓虎投崖。問。古
殿重興時如何　師云。明堂瓦插簷　僧云。恁麼即
莊嚴畢備　師云。斬草蛇頭落。問。二王相見時如
何　師云。十字路頭吹尺八。問。如何是無相道場
　師云。斫破鬼神村。問。如何是薝蔔林　師云。鬼
厭箭。問。如何是不動尊　師云。邂逅到崖州　問。
擬驀要律時如何　師云。糞堆。問。凌閣圖形。請
師憐念　師云。纓拂面塵。問。如何是金剛不壞身
　師云。老僧在汝脚底　僧便喝　師云。未在　僧
又喝　師便棒。問。如何是南宗北祖　師云。大瘦
嶺頭雲。太行山下賊　學云。如何明會　師云。幽燕
平劫殺。吳越笑呵呵　學云。畢竟又如何　師云。莫
<pb n="482"/>
言無法用。最苦是新夢。問。不施寸刃。便登九五時
如何　師云。單杖控天街。太白遏後望。問。悉宗乘。
護三業。如何道　師云。多見什麼。問。上上根器人
來。師還接也無　師云。接　學云。便請和尚接　師
云。且喜平交。問。如何是道　師云。雁過長空無一
物。
師上堂云。過去祖德盡皆恁麼道。時有僧問。道什麼
　師云。大哉。問。祖意教意。是同是別　師云。王尚
書．李僕射　學云。不會意旨如何　師云。牛頭南。馬
頭北。問。如何是寶應劒　師云。天下老和尚答了
也　學云。用者如何　師便打。問。如何是祖師西
來意　師云。五男二女　問。擬伸一問。師意如何
　師云。是何公案　僧云。喏　師云。放汝二十棒。
師上堂。示眾云。有解問話底出來。便有僧出禮拜
　師云。是老漢罪過。便下座。問。萬代留名時如何
　師云。光漆郊社。問。如何是和尚家風　師云。秋收
冬藏。問。學人有一問在和尚處時如何　師云。汝
問道什麼　僧便喝　師便休。
至明月。上堂。眾集　師云。昨日問話僧在什麼處。其
僧便出　師便打。問。如何是寶應正主　師云。杓
大盌小。問。如何是寶應水　師云。了　學云。飲者
如何　師云。了。問。牛頭未見四祖時如何　師云。
今日不答話。
師上堂云。你諸方盡是把虵頭歇公案。待第二頭答
話。本色衲僧更莫共語。良久。云。作麼生是本色衲僧。
眾無對　師云。有嬴即有輸。師一日把住僧問。會
麼　僧云。不會　師云。牛頭南。馬頭北。師又見僧
來。竪起拂子　僧云。敗闕　師却放下拂子　僧云。
猶有箇在　師便打。師一日問園頭。瓠子開華也
未　頭云。開華久矣　師云。還結子也未　頭云。昨
夜遭霜了　師云。大眾喫箇什麼　頭擬議　師便
打。師見一僧。便問。名什麼　僧云。普參　師云。忽
遇木橛。又作麼生　僧不審　師便打。防禦使問。
大善知識還具見聞覺知否　師便掌　使不肯。來
到風穴處。再問云。大善知識還具見聞覺知否　穴
云。荊棘荒榛。棄來久矣　進云。妙用又如何　穴云。
王子帶刀全意氣。貧人擒倒語聲𧬜　使深肯之。遂
却舉先問南院答底語　穴云。南院深是相為　使
方似委悉。師問僧。近離什麼處　僧云。襄州　師
云。來作什麼　僧云。特來禮拜和尚　師云。恰遇寶
應老不在　僧便喝　師云。向汝道不在。又喝作什
麼　僧又喝　師便打　僧禮拜　師云。者棒本分
是你打我。我且打你。要此話行。瞎漢。參堂去。問僧。
近離什麼處　僧云。龍興　師云。發足莫過葉縣也
無　僧便喝　師云。好好問你。又惡發作麼　僧云。
喚作惡發即不得　師却喝云。你既惡發。我也惡發。
近前來。我也沒量罪過。你也沒量罪過。瞎漢。參堂去。
問僧。近離什麼處　僧云。五臺　師云。文殊還說老
僧麼。僧云。不說　師云。今日遇作家。問僧。近離
什麼處　僧云。長水　師云。東流。西流　僧云。總不
恁麼　師云。作麼生　僧便珍重　師便打。問僧。
近離什麼處　僧云。襄州　師云。是什麼物恁麼來
　僧云。和尚試道看　師云。適來禮拜底　僧云。錯
　師云。禮拜底錯箇什麼　僧云。再犯不容　師云。
三十年弄馬騎。今日被驢撲。瞎漢。參堂去。師見僧
纔入門。便把住云。是什麼　僧無語　師推出云。三
十年弄馬騎。今日被驢撲。又召云。莫道是閑處道底
語　師問座主。講何經論　主云。講維摩經　師遂
指繩牀云。會麼　主云。不會　師云。侍者。點茶來。
<other>淄州水陸禪師</other>師上堂。有僧問。如何是學人用心處
　師云。用心即錯　僧云。不起一念時如何　師云。沒
用處漢　僧云。此事如何保任　師云。切忌。問。狹
路相逢時如何　師便欄胷拓　問。如何是大機成
<pb n="483"/>
辨去　師云。普天布雲雨。雷電不銷多。問。如何是
最初一句　師便喝　僧禮拜　師以拂子點云。且
放。
<other>大行山禪房院克賓禪師</other>初開堂。纔升座。有僧問。如
何是祖師西來意　師云。庭前看綠竹　進云。畢竟
如何　師云。兩林松柏青　問。如何是學人自己
　師云。或在市纏。或在曠野　進云。如何是或在市纏
　師云。千人不相識　進云。為什麼不相識　師云。
語笑自分明　進云。如何是或在曠野　師云。獨坐
獨臥　進云。為什麼却如此　師云。八風吹不動。
問。大用現前。請師辨白　師云。點頭不吐舌　進云。
恁麼即難為親近　師云。竹韻謌聲　問。狹路相逢
時如何　師云。老僧罪過　僧便喝　師云。好喝。
　僧又喝　師乃近前掫住云。你看。者瞎漢猶作主在
　僧擬議　師便打。
<other>魏府天鉢禪師</other>初開堂。升座。時有僧問。師喝誰家曲。
宗風嗣阿誰　師云。雲綻家家月　僧云。恁麼即徧
天徧地　師云。一任鑽龜打瓦。問。如何是祖師西
來意　師云。冬天日短。問。如何是學人親切處
　師云。來無蹤。去無蹟　問。如何是道　師云。衫長袴
短　僧云。如何是道中人　師云。仰面大家笑。
<other>守廓上座</other>師行脚到襄州華嚴和尚會下。華嚴一日
上堂。云今日賜鄉無畏。若是臨濟．德山．高亭．大愚．鳥
窠．船子兒孫。不用如何若何。真須單刀直入。華嚴與
汝證據　師出禮拜。起便喝　嚴亦喝　師又喝。
　嚴亦喝　師便禮拜。起云。大眾。看者瞎漢一場敗闕。
便喝。拍手歸眾　嚴下座歸方丈。風穴時為維那。
上去問訊　嚴云。維那。你來也。叵耐。守廓適來把老
僧細揑一上。待集眾打一頓。趂出　穴云。趂他遲也。
況和尚言過。他是臨濟下兒孫。本分恁麼　嚴方息
怒　風穴下來。言前事舉似師　師云。維那。著什麼
來由勸者漢。我未問前。早要棒喫。得我話行。如今不
打我。榻却我話也。遂與風穴同過夏。各話南北家風。
遞相舉論。
師在鹿門和尚會下。一日。在僧堂後架坐。鹿門下來。
見楚禪和便問。終日披披搭搭作什麼　楚云。和尚
見某甲披披搭搭耶　門便喝　楚亦喝　兩家便
休。師云。看者兩箇瞎漢一場敗闕。隨後便喝　門
便歸方丈。遂令侍者下來喚師。門云。適來楚禪和與
老僧賓主相見。什麼處敗闕　師云。轉見病深　門
云。老僧昔日見興化來　師云。和尚見興化時。某甲
在彼為侍者。記得此時語　門云。你試舉看　師便
舉　興化問鹿門。什麼處來　門云。五臺山來　化
云。還見文殊麼　門便喝　化云。我問你見文殊。又
喝作什麼　門又喝　化不語。至來日。興化教某甲
來喚。待。問當早已去也　化上堂云。大眾。你看者箇
師僧。擔一條斷貫索向南方去也。已後也道我見興
化來。和尚今日公案恰似恁麼時底　門云。興化恁
麼時為什麼不語　師云。興化知道和尚不會　門
方肖悟。來日特為師煎茶。晚後上堂。告眾云。夫參學
龍象。直須子細。入室決擇。不得容易。綽得箇語。便為
極則。即道我刢利。我當初見興化時。認得箇轉動底。
見人一喝兩喝便休。以為佛法。今日被明眼人覻著。
却成一場笑。且徒什麼。祇為我慢無明。不能迴轉親
近上流。賴得明眼道人不惜身命。對眾出來。為鹿門
老證據。實為此恩難報。何以如此。無化云。直饒你喝
得興化在虗空裡住。撲下來。一點氣也無。待我蘇息
起來。向你道未在。何故如此。興化未曾向紫羅帳裡
撒真珠興你諸人。亂喝作什麼。道流。如今明解取去。
豈不是慶快平生。參學事畢。
<other>𣲩州曾祖山教禪師</other>開堂日。有僧問。如何是目前事
　師云。絲竹未將為樂器。架上葫蘆猶未收　問。如
何是孤峯獨宿底人　師云。日午打三更。問。進向
<pb n="484"/>
無門時如何　師云。太鈍生　僧云。不是太鈍。直下
進向無門時如何　師云。靈機未曾論邊際。執法無
門在眼中。問。如何是祖師西來意　師云。今日不
答話　僧云。大好答話　師便打。

天聖廣燈錄卷第十四

<sarticle>天聖廣燈錄卷第十五　　　<bz>〔宋勒〕</bz></sarticle>

<other>汝州風穴山延昭禪師</other>餘杭人也。初參鏡清。清問云。
近離什麼處　師云。自離東來　清云。還過小江也
無　師云。大舸獨飄空。小江無可濟　清云。鏡水秦
山。鳥飛不度。子莫盜聽遺言　師云。滄溟尚法濛輪
勢。列漢飛帆渡五湖　清竪起柱杖云。爭奈者箇何
　師云。者箇是什麼　清云。果然不識　師云。出沒
卷舒。與師同用　清云。杓卜聽虗聲。熟睡饒噡語
　師云。澤廣藏山。理能縛豹　清云。捨罪放𠎝速。須禮
拜出去　師云。出去即失。到法堂上。嘆云。行脚人著
甚來由。因緣未了。不可便休。再見堂頭云。適來輙呈
小騃。⿱曰日黷慈嚴。蒙未賜杖責　清云。適來言從東來。
豈不是翠巖來　師云。雪竇清棲寶蓋東　清云。不
逐亡羊狂解息。輙來者裡念篇章　師云。路逢劍客
須呈劍。不是詩人莫獻詩　清云。詩即速祕。略借劍
看　師云。梟首甑人擕劍去　清云。不獨觸風化。亦
自顯顢頇　師云。若不觸風化。爭明古佛心　清云。
何名古佛心　師云。再許乞容。師今何物　清云。東
來衲子。菽麥不分　師云。秖聞不以而以。何得抑以
而以　清云。巨浪湧千潯。澄波不離水　師云。一句
截流。萬機清峭。便禮拜　清云。俊哉。俊哉。
師離鏡清。到同安和尚處　同安問。石角穿雲路。垂
縢意若何　師云。紅霞籠玉像。擁嶂照川明　同云。
恁麼即相隨來也　師云。和尚也須低聲。
師離同安。到襄州華嚴院。華嚴有牧牛歌。請師和。
師云。羯皷掉鞭牛豹跳。遠村梅樹觜嚧都。
師離華嚴。至汝州寶應。便問。入門須辨主。端的請師
分。應於右邊拍一拍　師便喝　應又於左邊拍一
拍　師又喝　應云。右手即從闍梨。左手作麼生
　師云。瞎　應拈棒　師云。老和尚。不要盲枷瞎棒。奪
得拄杖。却打和尚。莫言不道　應云。今日被黃面浙
子鈍致一場　師云。和尚大似持鉢不得。詐道不饑
　應云。闍梨莫曾到者裡　師云。是何言歟　應云。
好好借問　師云。也不得放過。
師却上堂頭相看　應問。闍梨曾見什麼人來　師
云。襄州共廓上座同過夏來　應云。汝親見作家來
師上堂云。夫參學人。臨機直須大用現前。莫自拘於
小節。設使言前薦得。猶是滯𣪊迷鋒。縱使句下精通。
未免觸途狂見。勸汝諸人。應是向來依他作解。明昧
兩岐。與汝一時掃却。直教箇箇如師子兒吒呀地哮
吼一聲。壁立千仞。誰敢正眼覰著。覰著。即瞎却渠眼。
珍重。
師上堂。有僧問。師唱誰家曲。宗風嗣阿誰　師云。超
然逈出威音外。翹足徒勞譖底沙。問。古曲無音韻。
如何和得齊　師云。木雞啼子夜。芻狗吠天明。問。
如何是佛　師云。如何不是佛　學云。未曉玄言。請
師直指　師云。家住海門洲。扶桑最先照。問。朗月
當空時如何　師云。不從天上輥。任向地中埋。
師上堂。舉梵志詩云。梵志死去來。魂魄見閻老。讀盡
百王書。不兌被捶拷。一稱南無佛。皆以成佛道　僧
便問。如何是一稱南無佛　師云。燈連鳳翅當堂照。
月映鵝眉[((白-日+田)/廾)*頁]面看。問。如何是佛　師云。嘶風木馬
元無絆。皆角泥牛痛下鞭。問。湛寂之機深不顧。浩
然光景意如何　師云。金雞⿰口豕破瑠璃敲。玉兔挨開
碧海門　問。如何是廣惠劍　師云。不斬死漢　問。
<pb n="485"/>
古鏡未磨時如何　師云。天魔膽裂　進云。磨後如
何　師云。軒轅無道。問。朗月當空時如何　師云。
不在團天。且居羑里　問。矛楯本成雙醫病。帝網明
珠事若何　師云。為山登九仞。捻土定千鈞。問。鐘
聲纔罷。秖有者箇。為復別有　師云。和聲打。問。如
何是正法眼　師云。即便⿰翟支瞎。
師上堂云。諸禪德。欲得親切。莫將問來問。問在答處。
答在問處。雖然如是。問不在答處。答不在問處。你若
擬議。老僧在你脚下　有僧問。如何是正法眼　師云。
瞎。問。不施寸刃。便登九五時如何　師云。失㲲波
斯由可戰。番猛將馬空迴　問。寶劍未出匣時如何
　師云。一任升騰　僧便禮拜　師云。斬。問。古人
入山見大蟲。意旨如何　師云。木人嶺上高聲呌。石
女谿邊側耳聽。問。大眾面前。請師家風　師云。一
言纔及子。大眾盡攢眉。問。干木奉文侯。知心有幾
人　師云。打年曾決龍虵陣。老倒還聽雉子歌。問。
如何是佛　師云。杖林山下竹筋鞭。問。如何是清
涼山中主　師云。一句不遑無著問。迄今由作野槃
僧。問。如何是學人親切處　師云。婆孽受羅婆孽
子。取話傾湫杖一千。問。一句子當機。如何顯大道。
　師云。大印縱周天。日輪不當午。問。如何是真如
佛性　師云。窟　進云。此理如何　師云。也要大家
聞。問。如何是和尚家風　師云。[鴳-女+隹]有九臯難翥翼。
馬無千里謾追風。問。布鼓當軒擊。誰是知音者
　師云。藏身不吞炭　進云。此理如何　師云。山雉枉
遭傷。
師因在郢州衙內。州主與通判諸上堂。師升座。通判
便問。大海有珠。驪龍守護。如何取得　師云。罔象到
時光燦爛。离婁行處浪滔天　判云。恁麼則展手不
逢　師云。親到寶山空手迴　再問。弟子親到寶山
空手迴時如何　師云。怨他誰　判云。恁麼即不禮
拜　師云。誰要你肉山倒地　判云。禮拜去也。以師
云。不禮拜。更待何時　判便禮拜　師以柱杖點三
下。知州云。和尚禪機峭峻。何以行令太輕　師云。
蒲鞭可以示恥。痛杖且待別時。問。如何是大阿劍
　師云。任將天壍試。不用斬攙搶。問。寶塔元無縫。
金門即目開時如何　師云。智積佐來空合掌。天王
捧出不知音　進云。如何是塔中人　師云。萎華風
掃去。香水雨飄來。問。未有之言。請師試道　師云。
入市能長嘯。歸家著短衣。問。夏終今日。師意如何
　師云。不憐鵝護雪。且喜臘人冰。問。曾奉指呼為
遠使。不得驪珠便却迴時如何　師云。振迅不言擒
虎尾。吨呀須見殺龍頭。問。箭頭不立塵時如何
　師云。羅閱學唐步。
師上堂云。齧鏃破三關。分明箭後露。你若擬議。即穿
顋過。時有僧問。如何是箭　師云。穿顋過。問。十度
發言九度休時如何　師云。前殿有人橫擔戟。退宮
披袞倒騎牛。問。不與萬法為侶者是什麼人　師
云。斫額望扶桑。乘槎人不顧。問。不落于將將手。如
何辨太阿　師云。莫將天壍試。直下斬攙搶。問。諸
聖為什麼人不得　師云。渾心毬子不垂手。屎上蛆
兒競出頭。問。王子未還。如何證據　師云。金剛㘿
不陷。紅爛不堪拈。問。金剛莫比吹毛利。為什麼却
被羺羊角觸之　師云。五頂華冠脆。雙眸眨不禁
　問。劍是名。斬是用。如何是體　師云。端身裂破面
　問。承聞汝水波瀾急。疾焰過風事若何　師云。猢猻
戴席帽。問。人王與法王相見時如何　師云。紫陵
巖畔千華秀。白雪樓前萬姓歌　進云。合談何事
　師云。直面無迂曲。迴眸有慘舒。
師上堂云。祖師心印。此日全提。去即印住。住即印去。
秖如不去不住。印即是。不印即是。眾中還有道得底
麼。時有盧陂長老問。學人有鐵牛之機。請師不搭
印　師云。慣釣鯨鯤澄巨浸。却嗟蛙步𩥇泥沙。師道
<pb n="486"/>
了。隨後便拂　師又云。記得話頭麼　陂擬開口。
　師又拂。
師在汝州衙內上堂。僧問。人王與法王相見時如何
　師云。大舞遶林泉。世間無憂喜　進云。共談何事
　師云。虎豹巖前曾宴坐。隼彌光裡播真宗。問。靈
山一會。迦葉親聞。此日太傅面前。如何舉唱　師云。
鷲峰頂上敲楗稚。畢鉢岩中闕一人。問。尋枝摘葉
即不問。如何是直截根源　師云。赴供凌晨去。開堂
帶雨歸。問。滿目荒郊翠。瑞草却滋榮時如何　師
云。新出紅爐金彈子。簉破闍梨鐵面皮。問。問問盡
是揑怪。請師直指根源　師云。罕逢穿耳客。多遇刻
舟人。問。文彩未生。還具者箇也無　師云。堂無告
口餐　問。如何是互摸之機　師云。和肓不訴瞎
　問。是非不到處。請師方便　師云。金闕路遙非近遠。
玉闕程峻且藏珠　進云。乞師露箇面目　師云。荊
棘裡道場。問。邪舍親掌處。深深事若何　師云。未
曾經雪嶺。錯謬入蘆叢　進云。正恁麼時如何　師
云。盲龜值木雖優穩。枯木生華物外春。問。如何是
密室中事　師云。出袖談今古。迴顏獨皺眉　問。水
草蓋閩珠。重光顯佐無　師云。雖知不觸波瀾外。帶
角披毛在目前。問。驪頷有珠。如何取得　師云。曾
向海邊乾竹刺。直至如今理素琴。問。大舸飄空。如
何舉棹　師云。自在不點胸。渾家不喜見。問。如何
是汝州境　師云。盜竊祖師張行滿。疊閭連里置囊
家。問。追風難把捉。前程事若何　師云。波斯衣䙡
解。問。誕生王子還假及弟也。無　師云。一句擬光
禪子訝。三緘却附古人機。問。久隨梅柳。為什麼金
牓上無名　師云。來千去萬。且要鍛鍊。
師上堂云。遞相供養來。遞相供養來。便有僧問。將什
麼供養　師云。側首吒呀顆面看。問。異類擬生全
眹兆。機鋒兼帶意如何　師云。香爐裡撒屎。問。真
性不隨緣。如何得證悟　師云。猪肉按上滴乳香。
問。視聽難諧。如何博詰　師云。一念通玄箭　三尸
鬼失艱。問。隨緣不變者。忽遇知音時如何　師云。
披蘘側立千峰裡。引水澆疏五老前。問。急切不容
步。宗分何路捷　師云。朔風不假殊常韻。迴轉須超
逆順機。問。是非不到處。請師道　師云。炙輠追奔
經扈㵎。駐車搖鞅刷黃揵。問。師子三迅時如何
　師云。拈提非在手。妙用不從他。問。如何是清淨法
身　師云。金沙灘裡馬郎婦。問。如何是祖師西來
意　師云。骨肉縱分離。冤家難解洗。問。堯王雖有
今。蘭臺有人過時如何　師云。出袖不携梟楚客。藏
鋒猶念雪林僧。問。刻舟求不得。常用事如何　師
云。大勳不竪賞。柴扉草自深。問。從上古人。印印相
契。如何是相契底印　師云。輕囂道者隨機變。拈取
招魂拭淚巾。問。九夏賞勞。請師言薦　師云。出袖
拂開龍洞雨。泛盃波涌鉢囊華。問。最初自恣。合對
何事　師云。一把香芻拈未下。六鐶金錫響搖空。
問。密恊處。請師指喻　師云。簾外映孤燈。赤心連永
夜。問。如何是古佛家風　師云。誰敢造口　進云。
學人恁麼耶　師云。劍良胳膞。問。如何是钁頭邊
事　師云。山前一片閑田地。種竹栽松一境寬　問。
如何是賓中賓　師云。攢眉坐白雲　問。如何是賓
中主　師云。入市雙瞳瞽　問。如何是主中賓　師
云。迴鑾兩耀新　問。如何是主中主　師云。磨礱三
尺劍。待斬不平人。問。金牓狀元必然便拄時如何
　師云。東堂較藝知甘苦。北陸忙羊莫筭程。問。一
色難分。請師顯示　師云。滿爐添炭猶嫌泠。路上行
人秖守寒。問。王道與佛道相去幾何　師云。芻狗
吠時天地合。木雞啼後祖燈輝　問。祖師心印。請師
拂拭　師云。祖月凌空圓聖智。何山松栢不青青。
問。如何是般若用　師云。纔展鋒𨦵敲影頸。早聞歸
歎喪尼乾。問。如何是學人立身處　師云。井底泥
<pb n="487"/>
牛吼。林間玉兔驚。問。如何是道　師云。五鳳樓前
　進云。如何是道中人　師云。問取皇城使　進云。
道與道中人相去幾何　師云。月似羅中鏡。星如霧
裡燈　問。如何是隨流不變底性　師云。潑墨池邊
曾鬬勝。望青臺上觜憕𢘌。問。古曲無音韻。如何和
得齊　師云。霡霂汗流山鬼窟。袈裟遮面鬼神村。
問。七星光彩轉天河。截斷毗盧海嶽波時如何　師
云。伯樂暫垂鞭。駑駘誇八駿。問。空中尋鳥跡時如
何　師云。三種寶車羅列了。低聲喚起宅中人。
師上堂云。若立一塵。家國興盛。野老嚬蹙。不立一塵。
家國喪亡。野老安貼。於此明得。闍梨無分。全是老僧。
要識闍梨麼。右邊拍一拍云。者裡即是闍梨。要識老
僧麼。左邊拍一拍云。者裡即是老僧。老僧與闍梨。亦
能悟却天下人。亦能迷却天下人。便下座。
師上堂。僧問。大眾雲集。請師說法　師云。赤脚人趂
兔。著靴人喫肉。問。不曾博覧空王教。略借玄機試
道看　師云。白玉無瑕。卞和刖足。問。假使鐵輪頂
上旋。定慧圓明終不失時如何　師云。牙簽入火難
収拾。象駕推輪早二三。問。未擬擬已前。如何分者
箇那箇　師云。碧㵎虎驚非振奪。金毛距地始吒呀。
問。不傷物義。請師便道　師云。劈腹開心。猶未惺
懆　問。如何是臨機一句　師云。因風吹火。用力不
多　問。未定渾濁。如何得照　師云。下坡不走。快便
難逢　問。素面相呈時如何　師云。拈却蓋面帛
　問。如何是衲僧氣息　師云。膝行肘步。大眾見之。
問。紫菊半開秋已晚。月圓當午意如何　師云。月生
蓬島人皆望。昨夜遭霜子不知。問。如何是衲僧行
李處　師云。頭上喫棒。口裡喃喃。問。如何是不壞
身　師云。門外喝棒聲。問。妙峰無異路。孤輪事若
何　師云。舉世未知無位位。當機須顯句玄玄。
精進大師自西天來。問師云。學人身三口四。請師懺
悔　師及彈指一下。云。願罪消滅。願罪消滅　又問。
西天此土皆遊徧。如何是日用底事　師云。酥油塗
戶嚮。石蜜守垣人。問。靈山畫月。曹谿指月。去此二
途。請師直指　師云。無言不當啞　進云。請師定當。
　師云。先渡汨羅江。問。如何是諦實之言　師云。
心懸壁上。
師上堂云。若是上上之流。各有證據者。略赴箇程限。
未證據者。各自英俊。當處發生。隨處滅盡。如[焊-干+恭]龜紋。
[焊-干+恭]即成兆。不[焊-干+恭]成鈍。欲[焊-干+恭]不[焊-干+恭]直下揑。問。如何是
學人自己　師云。是汝自己　僧禮拜　師便打。
問。龍透清潭時如何　師云。印駿捺尾。問。任性浮
沉時如何　師云。牽牛不入攔。問。凝然便會時如
何　師云。截耳臥街　問。句絕名言時如何　師云。
全身細不出。問。啐啄同時時如何　師云。響。問。
朗月當空時如何　師云。眠雲臥水。問。狼烟永息
時如何　師云。兩脚梢空。
師上堂云。且據中下。止啼之義。若論祖令。便是碧眼
胡僧出頭來。也須乞命。若言盡令而行。便須倩人看
陀　時有僧問。據令而行時如何　師云。儞擬散眾
　僧擬議　師便打。問。祖命當行時如何　師云。
點。問。有無俱無去處時如何　師云。三月懶遊華
下路。一家愁閉雨中門。問。有無俱有去處時如何
　師云。劍良胳膞輸降欵。鐵作胷襟到海壖。問。獨
立孤舟時如何　師云。沙門島裡逢恩赦。華頂峰前
望沃州。問。舉世無雙時如何　師云。峰標端月角。
生度鬼門關。問。語默涉離微。如何通不犯　師云。
長憶江南三月裡。鷓鴣啼處百花開。問。不施寸刃。
便登九五時如何　師云。鞭屍屈項。問。凡聖不通
時如何　師云。脫削分司離洛下　問。如何是空王
印　師云。蕩蕩綱三空。遺蹤無透路。
師上堂云。我有一雙箭。不經久磨鍊。不射徧十方。要
且無人見　時有僧問。如何是和尚箭　師作彎弓
<pb n="488"/>
勢　僧禮拜　師云。拖出者死漢。問。不動人情。請
師全用　師云。截却儞舌根　進云。請師的當　師
云。生擒虎兒。死怕盲龜　進云。學人未省。如何得親
切去　師云。三吳彎弓歸夜半。五陵𢹂劍去清晨
　進云。如何受用　師云。手上截。問。如何是破相底
一句　師云。剔　問。如何是主中主　師云。猪肉按
上古佛心。問。師子吼時全意氣。文殊仗劍意如何
　師云。額上劃。問。獨超物外時如何　師云。欲識
淨刀。莫拈羊角。問。如何是思大吞十方底口　師
云。𨁝跳入虎㵎。折脚上魚船。問。王程有限時如何
　師云。日馳五百　問。得船便渡時如何　師云。次
當海際。問。無扡容身時如何　師云。熊耳塔開無
印客　進云。如何即是　師云。恰要斷却。問。如何
是大人相　師云。赫赤窮漢　進云。未審日用如何
　師云。𢹂籮挈杖。問。牛頭未見四祖時如何　師
云。披蓆把椀　進云。見後如何　師云。披蓆把椀
　師上堂云。三千劒客。恥見莊周。赤眉排肩。得無訛謬。
他時豹變。後五日看。珍重。問。香象瓟哮時如何
　師云。在市曾參疑殺母　問。心印未明。如何得入
　師云。雖聞遒師投歸欵。未見牽羊納璧來。問。明君
不握軒轅鏡。不辨朝綱事若何　師云。彼物不來。清
朝相失。問。如何是臨濟下事　師云。桀犬吠堯。問。
大人相為什麼不具足　師云。鴟梟半夜欺鷹俊。
問。軍期急速時如何　師云。受降城下骨崖柴。問。
未達其源時如何　師云。[鴳-女+隹]冷離巢易。龍寒出洞難。
問。不露鋒鋩句。如何辨主賓　師云。口銜羊角鰾
膠粘。問。心源未明時如何　師云。纔喜佩觽登弱
冠。便遭脫削髮齊眉。問。根源未明。如何顯道　師
云。金星照野饒𨦵角。鐵騎邊征大殺傷。問。未明差
別智。如何得不疑　師云。苦輪未息難消殺。甘露臺
前斷臂時。問。將身御險時如何　師云。露布長書
寫罪源　進云。正當恁麼時。喚作什麼　師云。出入
振鈴常正殺。問。不修禪定。為什麼成佛無疑　師
云。金雞專報曉。漆桶夜光生。問。霧卷雲收時如何
　師云。青天處瞎。問。麈鹿成群。如何　射得主中
主　師云。釣船載到瀟湘岸。氣咽無憀問白鷗　問。
學人解問譊訛句。請師舉起訝人機　師云。心裡分
明眼睛黑。問。生死到來時如何　師云。青布裁衫
招犬吠　進云。如何得不吠去　師云。似宜嚲袖寂
無聲　問。洪鍾未擊時如何　師云。眾塞大千無不
韵妙含幽智豈能分　進云。擊後如何　師云。石壁
山河無障礙。翳霄聞後好咨聞。問。蓮華未出水時
如何　師云。未能超濁水。不被淤泥侵　進云。出水
後如何　師云。孤輪雖有異。菡萏不新鮮　進云。開
敷後如何　師云。水仙頭上戴。美好莫窺攀。問。如
何是覿面事　師云。不知何歲月。再覩馬嵬坡　問。
如何是真道人　師云。竹竿頭上禮西方。問。浩浩
之中。如何辨主　師云。無目仙人能揣骨。閙市開張
執手驚。問。如何是三世諸佛出身處　師云。迴首
看龍床。却問前來使。問。魚隱深潭時如何　師云。
湯盪火燒。問。如何是學人親切處　師云。須彌南
畔齊打皷。賀蘭山下曬皮毬。問。密室之中。如何是
道　師云。穿松天外月。透室晚霞光。問。如何是諸
佛行李處　師云。青松綠竹下。問。如何是三世諸
佛出身處　師云。華嶽三峯頭着地。太平天子多魂
驚。問。如何是法身佛　師云。孟津關不遠。最若臥
如來　問。昨日偶因童子戲。冐黷師顏怒也無　師
云。鉄楔迸開蛇肚綻。分明顯出瑟㕰聲。問。如何是
大善知識　師云。殺人不眨眼　進云。既是大善知
識。為什麼殺人不眨眼　師云。塵埃影裡不拂袖。盡
戟問前磨寸金。
汝州大保問師。每日為眾提唱。是何宗旨　師云。瑞
草本無根。信手拈來用　進云。未審用底是什麼
<pb n="489"/>
　師云。千般顯意難彰則。一點分明笑日春。又問。和
尚年多少　師云。木自不彰名。今則無不得　進云。
未審畢竟是多少　師云。老僧年七十三　保云。元
來有數　師云。早知今日事。悔不慎當初。保又問
云。若論此事。不得隈刀避箭。直須攢簇將來千弓萬
箭射不着始得　師云。千弓萬箭射不着始得　保
云。未審射不着底。得什麼人力　師云。師子振威親
執縛。象王騰擲拔生牙　保云。向上還有事也無
　師云。有　保云。如何是向上事　師云。轉身猶有路。
脫體道應難。
師上堂云。世尊三昧。迦葉不知。迦葉三昧。阿難不知。
阿難三昧。商那和修不知。迄至吾有三昧。汝亦不知
　時有僧問。未審和尚三昧什麼人得知　師云。真
金不假爐中試。元牓精華徹底鮮。問。晦夜不隱。日
中無影。未審是凡是聖　師云。劒嶺志公常立望
　進云。正當恁麼時。還分賓主也無　師云。張騫江上
斬龍頭。問。常騎駿馬遊闤。闠不守枯松翫月輪時
如何　師云。瀑布巖前鬼擲鉢　進云。爭奈舉世不
奈何　師云。亂雲深處好生涯。問。一即六。六即一。
一六俱亡時如何　師云。一箭落雙鵰　進云。意旨
如何　師云。身亡蹟謝。問。十二分教是傍來。如何
是正來　師云。囓鏃之機。直須好與　學云。意旨如
何　師云。傍來正面也空聲。師問僧。聲前來。句後
殺　僧云。喏　師云。出袖藏鋒無定。止汝墳經兩倒
降旗　僧云。不會　師云。入籠。問。華藏海中獨遊
時如何。師云。急　問。如何是第一句　師云。三要
印開朱点窄。未容擬議主賓存。便喝。問。如何是第
二句　師云。妙解豈容無着問。謳和爭起截流機。未
問已前錯。問。如何是第三句　師云。但看棚頭弄
傀儡。抽牽都來裡有人。明破即不可。
西蜀歐陽侍郎問。法王心印。達麼將來。五祖付與曹
谿。自後不傳衣鉢。未審和尚得自何人　師有頌答。
 能忍相傳恰二三  信行衣鉢更誰擔 
 明明歷世千燈外  得自何人問那堪 
又問。古人相見。切忌明頭。不露言鋒。那知旨的。師頌
答曰。
 甘露臺前靡不逢  免將明暗諕盲聾 
 當初貶着文殊處  笑殺寒山者老翁 
又問。如如不動。輪轉無窮。五陰壞時。憑何秉執。師頌
答曰。
 密密堂堂觸處周  都緣妄識提浮漚 
 三千多澤狂華掩  俊矣天然遇石頭 
因僧問話。有頌二首。
 萬法虗無實際深  凝然妄肯絕踈親 
 斷常妙理修途者  鏡像宜扶覺照頻 
 萬種方圓在月前  低頭思慮萬重開 
 吹毛莫比鏌鎁利  一點舒光徧大千 
<other>汝州頴橋安禪師</other>師在團爐內坐次。鍾司徒來見。問。
三界焚燒。如何出得　師以香匙撥火。云。司徒。司徒
　因僧參隋州護國淨果大師。護國問。什麼處來
　僧云。汝州南院來　國云。南院近日事如何　僧云。
和尚試道看　國便喝　僧亦喝　國云。住。住。護國
一喝是護國令。上座一喝作麼生　僧云。其甲與和
尚父子相見　國云。儞看者瞎驢作者箇見解。便打
趂出院。其僧至此嶺上逢師。認得。遂坐次。舉前來因
緣與師　師云。儞看護國棒折那。師隨後亦到護國
　國見來。便問。近離什麼處　師云。汝州　國云。有
事相借問。得麼　師云。合取狗口　護國便休。僧
問。如何是和尚為人親切處　師拈棒　僧擬議。
　師便打。

天聖廣燈錄卷第十五

<pb n="490"/>
<sarticle>天聖廣燈錄卷第十六　　　<bz>〔宋勒〕</bz></sarticle>

<other>郢州興陽山靜禪師</other>初參見西院。問。擬問不問時如
何　西院便打　師良久　院云。儞若喚作棒。眉鬚
墮落　師言下大悟。師開堂。升座。僧問。師唱誰家
曲。宗風嗣阿誰　師云。少室山前無異路。
<other>汝州廣慧禪院真禪師</other>開堂日。僧問。如何是廣慧境。
　師云。小寺前。資慶後。問。如何是和尚家風　師
云。杴杷．掃箒　師在風穴時。一日。穴問。真園頭。會昌
沙汰時。護法善神向什麼處去　師云。常在闤闠中。
要且無人見　穴云。儞徹也。
<other>汝州寶應禪院省念禪師</other>萊州人也。俗姓狄氏。受業
於本郡南禪院。得法於風穴也。
師初開堂。升座云。佛法付與國王．大臣．有力檀那。令
法不絕。燈燈相續。至于今日。大眾。且道相續箇什麼。
良久。云。須是迦葉師兄始得。時有僧問。靈山一會。
何異今朝　師云。墮坑落壍　進云。為什麼如此
　師云。瞎。問。師唱誰家曲。宗風嗣阿誰　師云。少室
巖前親掌示　進云。更請洪音和一聲　師云。也要
大家知。問。如何是和尚家風　師云。一言截斷千
江口。萬仞峰前始得玄。問。如何是首山境　師云。
一任眾人看　進云。如何是境中人。　師云。喫棒得
也末　僧禮拜　師云。喫棒且待別時。問。如何是
佛法大意　師云。楚王城畔。汝水東流。問。從上諸
聖向什麼處行李　師云。牽犂拽杷。問。古人拈槌
竪拂。意旨如何　師云。孤峰無宿客　進云。未審此
理如何　師云。不是守株人。問。如何是首山　師
云。東山高。西山低　進云。如何是山中人　師云。恰
遇棒不在　僧禮拜　師便打。　問。如何是道　師
云。爐中有火無心撥。處處縱橫任意遊　進云。如何
是道中人　師云。座看煙霞秀。不與句雲齊　問。諸
聖說不到處。請師舉唱　師云。萬里神光都一照。誰
人敢並日輪齊。問。寶劒未出匣。如何　師云。大洋
海底澄心鏡　進云。出匣後如何　師云。天外吒沙
獨擺梢。問。寶劒未出匣時如何　師云。儞不惜猶
可　進云。出匣後如何　師云。伏惟尚饗。問。如何
是道　師云。脚下深三尺。問。蓮華未出水時如何
　師云。水深一丈　進云。出水後如何　師云。從地
高三尺。問。如何是古佛心　師云。三箇婆婆排班
拜。
師上堂云。要得親切。莫將問來問。問在答處。答在問
處。若將門來。老僧在汝脚底。汝若擬議。即沒交涉
　時有僧出禮拜　師便打　其僧不退。便問。掛錫幽
巖時如何　師云。錯　學云。錯　師又打。問。虗空
如何為體　師云。老僧在汝脚底　進云。和尚為什
麼在學人脚底　師云。知汝是箇瞎漢。其僧後入
室請問。秖如道老僧在汝脚底。意旨如何　師云。橫
身不恟侵泥水。捨却全身待作家　進云。知汝是箇
瞎漢。意旨如何　師云。將寶奉君人不識。却令瞽叟
墮生盲。問。湛然時如何　師云。未明心下諦。不過
首山關　學人擬進語　師便打。問。一毫未發時
如何　師云。路逢穿耳客　進云。發後如何　師云。
不用更遲疑。問。如何是祖師西來意　師云。風吹
目炙。安鴻漸員外問。一物不將來時如何　師云。
何得對眾謾語　漸擬議　師便打。又問。是法住
法位。世間相常住。如何是常住底法　師竪起柱杖
云。且道是住是不住　漸云。未曉之徒。如何領會
　師云。依俙似曲纔堪聽。又被風吹別調中。又問。弟
子不會致問。乞師指示　師云。水急浪開魚自現。金
鱗透入碧潭中。
師上堂云。若論此事。不掛字脚。時有僧問。百丈捲
席。意旨如何　師云。龍袖拂開全體現　進云。師意
又如何　師云。象王行處絕狐蹤。有劉殿頭問。龍
<pb n="491"/>
庭金石問。如何對玉機　師云。一輪逈超三界外。當
軒照破萬家門。辭日。又問。臨行一句。請師指示。
　師以手撫背一下　進云。莫錯認定盤星。
師上堂云。諸上座。不得盲喝亂喝。者裡尋常向儞道。
賓即始終賓。主即始終主。賓無二賓。主無二主。若有
二賓二主。即是兩箇瞎漢。又云。我若立時。儞須座。我
若座時。儞須立。座即共儞共座。立即共儞共立。雖然
如是。到者裡。急著眼始得。若也眼目定動。即千里萬
里。何故如此。如隔窓看馬騎。擬議即沒交涉。諸上座。
既然於此留心。直須子細。不要掠虗。他日異時賺著
儞諸人。若也有事。近前。無事。歸堂。
師上堂。有僧問。終日忙忙。那事無妨。如何是那事
　師云。孤峰頂上千華秀。萬仞嵯峨嶮處行　進云。莫
便是為學人處也無　師云。大眾歌場送。千峰永不
迴　進云。迴來底事又作麼生　師云。粉骨碎身猶
未放。三年一度送錢財　學人禮拜　師云。噓。噓。
問。如何是古佛心　師云。鎮州蘿蔔重三斤。夏末。
留僧有頌。
 吾今年邁六十七  老病相依且遣日 
 今年記却來年秋  來年記却後年月 
師於淳化四年十二月四日上堂。有頌二首示眾曰。
 諸子謾波波  過却幾恒河  觀音指彌勒 
 文殊不奈何 又
 白銀世界金色身  情與非情共一真 
 明暗盡時俱不照  日輪午後示全身 
師言訖。於法座上跏趺示寂。俗壽六十七。僧臘四十
九。茶毗之後。收舍利建塔於本山。
<other>鳳翔府長興禪院滿禪師</other>開堂。僧問。師唱誰家曲。宗
風嗣阿誰　師云。四海岸邊曾闕勝　進云。學人不
會此意如何　師云。失却橈棹至如今。問。如何是
古佛道場　師云。行便踏著　進云。踏著後如何
　師云。氷消瓦解　進云。為甚如此　師云。城裡君子。
郭外小兒　問。如何是吹毛劒　師云。觸挃不得
　進云。用者如何　師云。粉骨碎身　進云。大好觸挃
不得　師便打。問。如何是清淨伽藍　師云。滿院
足蒼蠅。問。如何是汝海明珠　師云。覻不得　進
云。還許學人親近也無　師云。儞作麼生親近　僧
便喝　師云。許儞一著　僧擬議　師便打。問。大
用現前時如何　師云。閙市裡輥。
<other>潭州靈泉院禪師</other>上堂。僧問。祖祖相傳傳何物。師今
法嗣嗣何人　師云。拈提不落手　進云。未審畢竟
嗣何人　師云。要用任縱橫。問。承先師有言。金沙
灘裡馬郎婦。意如何　師云。上東門外人無數　進
云。便恁麼會去時如何　師云。天津橋上往來多。
問。既是靈泉。為什麼喫長流水　師云。無汝下口處
　進云。飲者如何　師云。不中滴。問。如何是和尚
活計　師云。一物也無　進云。未審日用何物　師
便喝　僧禮拜　師便打。一物不將來時如何
　師云。衣䙡兩邊垂。
<other>汝州首山乾明院懷志禪師</other>上堂。有僧問。如何是無
縫塔　師云。汝河南岸蒲牆鎮　進云。如何是塔中
　人　師云。無限閑田屬劉家　問。如何是祖師西
來意　師云。三尺杖子破瓦盆。問。如何是佛　師
云。桶底脫　問。如何是首山境　師云。姜店北面高陽
山　進云。如何是境中人　師云。兩山和尚長來往。
<other>汝州葉縣廣教院賜紫歸省禪師</other>冀州人也。姓賈氏。
年弱冠。易州保壽院出家受具。後遊南方。參見汝州
省念禪師。師見來。竪起竹篦子云。不得喚作竹篦子。
喚作竹篦子即觸。不喚作竹篦子即背。喚作什麼
　師近前掣得。擲向階下云。在什麼處　念云。瞎　師
言下大悟。不離左右。執侍巾缾。經于數載。
師開堂日。拈香云。此一瓣香。不從他方得。秖是汝州
水土。問。祖祖相傳傳祖印。師今得法嗣何人　師云。
<pb n="492"/>
寰中天子。塞外將軍　進云。汝玄一滴蒙師指。向上
家風事若何　師云。高祖殿前樊噲怒。須知萬里絕
煙塵。問。昔日世尊說法。梵王躬親。此日朝騎臨筵。
將何指教　師云。寒鴈過時聲噎噎。喜鵲喃喃悅殺
人　進云。恁麼則法雨深傾。人天有賴　師云。雲綻
家家月。春來處處華。問。不落請綠。請師便道　師
云。落。問。如何是出家人　師云。緊裏頭　進云。恁
麼則在家出家也　師云。鹿麻鞋。問。如何是無縫
塔　師云。頭不梳。面不洗。問。喫却施主食。將何報
答　師云。老僧罪過　進云。恁麼則萬兩黃金亦消
得　師云。家醜不外揚。問。如何是袖僧活計　師
云。城東太山廟　學云。不會意旨如何　師云。判官
手裡筆。問。如何是露地白牛　師云。破盆子　學
云。意旨如何　師云。堪作什麼。師一日升座。僧問
纔上法堂來時如何　師拍禪床一下　學云。不會
意旨如何　師云。無人過價。打與三百。
師上堂云。宗師血脉。或凡或聖。龍樹馬鳴。天堂地獄。
鑊湯爐炭。牛頭獄卒。森羅萬象。日月星辰。他方此土。
有情無情。以手劃一劃。俱入此宗。此宗眾能殺人。亦
能活人。殺人須得殺人刀。活人須得活人句。作麼生
是活人句。道得麼。對眾道看。若道不得。事負平生。珍
重。問。寶劒未出匣時如何　師云。不可錯怪老僧
也　進云。出匣後如何　師云。換手搥胷。問。蓮華
未出水時如何　師云。競頭生角　進云。出水後如
何　師云。一場懡㦬。問。十方薄伽梵。一路涅槃門。
如何是一路涅槃　師云。洞山見雲門　進云。未審
意旨如何　師云。老僧元是冀州人。問。承古有言。
未得入頭。直須覔箇入頭。既得入頭。不得事負老僧。
意旨如何　師云。獨脚蝦蟇能上樹　學云。意旨如
何　師云。野鵲戴席帽。問。不落言詮。請師便道
　師云。西方極樂界　進云。恁麼則滿口道不得也
　師云。東工樹子大。問。如何是和尚受用　師云。長三
尺。問。如何是佛法大意　師云。米貴麥賤。問。維
摩丈室不以日月為明。和尚丈室以何為明　師云。
眉分八字　學云。不會意旨如何　師云。耳垂雙肩
　問。徧歷寰中。未曾逢一人時如何　師云。椀　學
云。恁麼則碧霄雲外無依倚　師云。來曾解開𩋰
　學云。錯　師便打。問。如何是和尚印無量心　師
云。放火殺人　學云。慈悲何在　師云。遇明眼人舉
似。問。如何是古佛心　師云。儞不高聲問　進云。
莫秖者箇便是也無　師云。是即錯　進云。如何得
不錯去　師云。千錯萬錯。問。如何是無功用智
　師云。舉目千山秀。大海湛然清。問。學人迷路。請師
直指　師云。三更不閉戶　進云。此理如何　師云。
日午不點燈　問。不在內。不在外。不在中間。未審在
什麼處　師云。南斗六。北斗七。師因童子念經。問
僧。聞念經聲麼　僧云。今日勘破　師云。作家　僧
云。草賊大敗　師云。老僧今日失利。師云。廣教有
驗人關．截人機．活人句。還有道得底麼。若是道不得。
可惜平生。問。如何是涅槃路　師云。玄沙不出嶺。
寶壽不過河　進云。如何是涅槃門　師云。三更無
忌諱　進云。此理如何　師云。切忌五更時。問。如
何是密用心處　師云。閙市裡輥毬　進云。未審意
旨如何　師云。一任眾人看。師因病。有僧問。色身
病。法身病　師云。江山無阻滯。日月鎮長明。問。自
己面目。為什麼終日不見　師云。拈却牙齒著　進
云。見面後如何　師云。大眾盡皺眉。
師上堂云。達磨西來。法傳東土。直指人心。見性成佛。
獨標萬德。物外宣揚。悟之者。纖塵不隔。迷之者。背覺
合塵。中下之機。也須子細。莫虗過時光。各各有之。況
以西來的意。教外別傳。道契一言。縱橫自在。打破髑
髏。揭却腦蓋。豈不快哉。珍重。問。維摩默然。文殊讚
歎。此意如何　師云。莫埋沒維摩　進云。恁麼則清
<pb n="493"/>
淨道場　師云。錯認定盤星。問。不把寸刃。便獲全
功時如何　師云。不封不樹　進云。未審此意如何
　師云。今古不同且應時。問。古佛舍利為什麼點
不上　師云。家藏利器。盜者息心。問。真性不隨緣。
如何得王悟　師云。大洋海底紅塵起。須彌頂上浪
滔天　問。無目人來。請師指路　師云。紫羅袋裡盛
官誥。金牓題名天下傳　問。如何是道　師云。萬緣
俱頓息。夜半繡鴛鴦。問。如何是學人自己　師以
手一劃云。會麼　學云。不會　師云。合掌靈山問世尊。
<other>忻州鉄佛院智嵩禪師</other>僧問。如何是和尚家風　師
云。鹿羹澹飯　進云。恁麼即朝朝相似也　師云。古
來鉄佛。今日傳名。師勘二僧。元是同參。纔見。便云。
還記相識麼　參頭擬議。第二僧打參頭一座具云。
何不快祇對和尚　師云。一箭兩垛　師又勘僧。什
麼處　僧云。遊臺來　師云。還見龍王麼　進云。和
尚試道看　師云。若教我道。瓦解氷消　僧擬議。師
　云。不信道。
<other>汾州大中寺太子院賜紫善昭禪師（翰林學侍郎贈禮部尚書文公
楊億撰語錄序。在本集）</other>師初開堂。有僧問。靈山一會。迦葉親聞。
今日一會。什麼人得聞　師云。大眾側聆　進云。恁
麼則群生有賴　師云。不因升寶座。爭顯六師能。
問。師唱誰家曲。宗風嗣阿誰　師云。不歷僧祇劫。直
出古皇前　進云。恁麼則郡城有望　師云。五岳峰
巒秀。四海盡歸朝。問。虗空權譬喻。隨處得彰名。未
審是箇什麼物　師云。居天人不測。入地更深埋
　進云。恁麼則學人雖不識。歷劫盡霑恩　師云。劒良
胳膞從他閙。劈腹開心始是明。
師小參云。莫有人問話麼。有即出來　便有僧問。氷
綻魚散時如何　師云。水清魚不現。長波自往來
　進云。龍王堂居何位　師云。在處存金殿。乾坤我獨
尊　進云。恁麼則更無過者　師云。按劒誰得妙。當
人不自傷。師乃云。若是按劒手。汾陽不奈何。還識
得劒麼。與儞註破。寰中無當剋。海內獨橫行。珍重
　師上堂云。汾陽門下有西河師子當門據座。但有來
者。即便齩殺。有何方便入得汾陽門。見汾陽人。若見
汾陽人者。堪與祖佛為師。不見汾陽人。盡是立地死
漢。如今還有人入得門麼。快須入取。免得事負平生。
不是龍門客。切忌遭點額。那箇是龍門客。一齊點下。
舉起拄杖云。速退。速退。問。如何是接初機句　師
云。汝是行脚僧　進云。如何是辨衲僧句　師云。西
方日出卯　進云。如何是正令行時句　師云。千里
特來呈舊面　進云。如何是立乾坤句　師云。北俱
盧洲長粳米。食者無貪亦不嗔。師又云。秖將此四
轉語驗天下衲僧。纔見儞出來。驗得乃也。問。如何
是學人著力處　師云。嘉州打大象　進云。如何是
學人轉身處　師云。陝府灌鐵牛　進云。如何是學
人親切處　師云。西河弄師子。師又云。若人會得
此三句語。已辨三玄三要。切須薦取。不是等閑。與大
眾頌出曰。
 三玄三要事難分  得旨亡言道易親 
 一句分明該萬象  重陽九月菊華新 
便下座。師因北地寒。僧眾難立。云。且住小參候眷
暖。不經旬日。忽有一僧。兩耳帶環。手持金錫。來到方
丈。云。和尚何得住却小參。眾中自有不憚寒暑為佛
法者。當中見有六人是法器。言訖而退。不知處所。師
却小參。乃成一頌。
 胡僧金錫光  請法照汾陽  六人成大器 
 今我為提綱 
師上堂云。汾陽有三訣。衲僧難辨別。更擬問如何。拄
杖驀頭掣。便有僧問。如何是三訣　師便打　僧
禮拜　師有頌。
 第一訣  接引無時節  巧語不能詮 
 雲綻青天月 
<pb n="494"/>
 第二訣  舒光辨賢哲  問答利生心 
 技却眼中楔 
 第三訣  西國胡人說  濟水過新羅 
 舶地用鑌鐵 
且道三訣語還有會底麼。有會底。通露消息。要知遠
近。莫秖麼地記言記語。便當平生。有什麼利益。不用
久立。珍重。問。如何是祖師西來意　師云。多年松
樹饒皴散。心間自有一條明　問。如何是賓中賓
　師云。合掌庵前問世尊　學云。如何是賓中主　師
云。對面無儔侶　學云。如何是主中賓　師云。陣雲
橫海上。拔劒攪龍門　學云。如何是主中主　師云。
三頭六臂擎天地。忿怒那吒撲帝鐘。問。凡有問答。
賓主各逞嘉奇。少室無言。將何委的　師云。千人叢
裡。罕逢此問　學云。千山萬水來於此。已奉慈悲事
坦然　師云。坐斷日頭天地黑。萬象森羅在目前
　學云。官不容針。私通車馬。學人禮拜　師云。不禮拜。
更待何時。問。如何是一句前事　師云。不落言詮
明的旨。纖毫纔動即參差　學云。如何是一句後事
　師云。兩陣相逢不迴避　學云。恁麼則透皮徹骨
去也　師云。橫拖倒拽任塵漫　學云。終不敢事負
和尚　師云。至孝是重華。問。如何是法眼　師云。
已曾⿰翟支瞎　學云。未審向上事如何　師云。撈天摸
地。問。久響汾陽威勢全。略展金毛示眾看　師云。
三日後露　學云。恁麼則學人退身三步　師云。一
月後再來。問。祖師心印。絕有言詮。臨機一句事如
何　師云。三千里外看途程　學云。恁麼即退後去
也　師云。萬仞峰巒。不離此處。問。問問不轉時如
何　師云。龍馬加鞭急。鑾鈴響洛川。問。布皷當軒
擊。誰是知音者　師云。停鋤傾麥飯。臥草不擡頭。
問。久響西河師子。及乎到來。為什麼不見　師云。汝
識獅子　學云。恁麼則大眾盡得隨喜　師云。腦裂
始知忙。問。正法門中。如何是和尚得入處　師云。
眾星攢夜月。不落紫微宮　學云。恁麼則朗月獨當
天也　師云。不昧夜行人。
師上堂云。一切眾生本源佛性。譬如明月當空。秖為
浮雲遮障。不得顯現　便有僧問。明月當天。却被片
雲遮時如何　師云。老僧有過。闍梨須知　學云。恁
麼則分明辨的　師云。退後莫思量。問。舉步涉千
谿。尋源轉迷路。箇中一句子。請師為提撕　師云。千
年無影樹。今日見枝何　學云。若不申此問。爭得見
師機　師云。瞽人看畫壁。
師上堂云。夫說法看。須及時節。觀根投機。應病用藥。
不及時節。總喚作非時語。所以楞嚴會上云。欲知佛
性義。當觀時節因緣。若明君臣父子。邪正觸淨。顯然
自分。喚作野老謳歌。皇道坦然。佛法現前。擒縱自在。
生殺臨機。或明賓中主。或明主中賓。或明賓中賓。或
明主中主。或兼帶。或探影草。或一句中有三玄三要。
還有問者麼。出來對眾商量　時有僧問。智慧門難
解難入。學人不會。請師直指　師云。真正無私語。句
下要分明　學云。恁麼則謝師親開方便門也　師
云。千萬年後。不得忘却。問。靈龜未兆時如何　師
云。海裡搖船笑。舉棹望程途。問。甘露水頻淋。為什
麼百草不生芽　師云。田踈不貯水。龍王爭那何。
問。寒暑漸盛。貧者何依　師云。不挂無私服。終日樂
咍咍　學云。恁麼則應不孤露也　師云。深巖隱不
得。露地不彰形。問。如何是道場　師云。下脚不得
　問。不悟祖宗。不信大道時如何　師云。打破瑠璃卵。
透出鳳皇兒　學云。今日親見和尚也　師云。三千
里外筭途程。問。匹馬單搶。離群獨戰時如何　師
云。舉手不拈弓。低頭失却箭　學云。和尚是大善知
識。為什麼如此　師云。敗將不斬。問。學人欲涉雲
霄去。到彼如何為有情　師云。塞外將軍行正令。不
展紅旗得勝歸。問。面前無障礙。為什麼開口不得。
<pb n="495"/>
　師云。盡日無言說。喃今語更新　學云。恁麼則已
能師子吼也　師云。不用野干鳴　學人便喝　師
云。恰是　學人擬議　師便喝　學人禮拜　師云。
敗將不斬。問。如何是衲衣下事　師云。赫赤窮漢
　學云。乞師方便。指妙捷句來看　師云。木女穿針
山色秀。名人牽線海雲生。問。如何是祖師西來意。
　師云。徹骨徹髓　學云。此意如何　師云。徧天徧
地。問。涅槃無異路。方便有多門。作麼生是無異路
底句　師云。鍾皷分明在。日月不曾昏　學云。恁麼
則狗子吠人聲　師云。不齩破人衣。問。若真修道
人。不見世間過。未審不見箇什麼過　師云。雪埋夜
月深三尺。陸地行舟萬里程　學云。和尚是何心行
　師云。却是儞心行。
師上堂。纔升座。便有僧問。從上一人行棒。一人行喝。
未審成得箇什麼邊事　師云。總不曾用　學云。堪
嗟楚下鍾離昧　師云。庶子當機失戰場　學人便
喝　師云。作家　學人禮拜　師云。却不作家。以拄
杖點。便喝。問。大悲千手眼。如何是正眼　師云。瞎
　學云。恁麼則一條拄杖兩人舁　師云。三家村裡
喝巴歌　學云。恁麼則和尚同在裏頭　師云。謝汝
慇懃。問。殺父殺母。佛前懺悔。殺佛殺祖。向什麼處
懺悔　師云。燈連挑夜月。度盡幾多人　學云。恁麼
則水精宮裡觀明月　師云。映輝明寶燭。家赫爍旌
幢。問。日裡不點燈即不問。如何是黑裡不揚眉
　師云。牀底掃不出　學云。恁麼則和尚同是用心人
也　師云。天外豈能知。
師上堂。大眾方集。便有僧問。如何是汾陽境　師云。
子夏峰高登者少。西河水滿問津多　學云。如何是
境中人　師云。坐久看風信。燒香燭聖燈。
師徧歷諸叢。洞達淵旨。因與戒禪師語及曹洞機要。
遂云。
 五位參尋切要知  纖毫纔動已相違 
 金剛透匣誰能用  唯有那吒第一機 
 舉目便令三界靜  振鈴還使九天歸 
 正中妙伕通迴互  擬擬鋒鋩失却威 
師因頌五位纔畢。便有僧問。如何是正中來　師云。
旱地蓮華朵朵開　學云。開後如何　師云。金蘂銀
絲承玉露。高僧不坐鳳皇臺　問。如何是正中偏
　師云。玉兔就明初夜後。金雞須報五更前　問。如何
是偏中正　師云。毫末成大樹。滴水作江河。問。如何
是兼中至　師云。意氣不從天地得。英雄豈藉四時
椎　問。如何是兼中到　師云。玉女拋梭機軋軋。石
人打皷響韸韸。師因僧請問。逐位頌出云。
 正中來  金剛寶劒拂天開 
 一片神光橫世界  晶輝朗耀絕塵埃 
 正中偏  霹靂鋒機著眼看 
 石火電光猶是鈍  思量擬擬隔千山 
 偏中正  看取輪王行正令 
 七金千子總隨身  途中猶自覓金鏡 
 兼中至  三歲金毛牙爪備 
 千邪百怪出頭來  哮吼一聲皆伏地 
 兼中到  大顯無功休作造 
 木牛步步火中行  真箇法王妙中妙 
<other>六相頌</other>
 見是阿那律  分明無一物  大地及山河 
 演出波羅蜜  聞是䟦難陀  聲通總莫過 
 遠近一齊了  更不念摩訶  香是殑伽女 
 慈悲心徧普  淨穢盡能知  即此我人母 
 味是憍梵鉢  甜苦尋常說  入口辨率酸 
 恰似當天月  觸是瞬若多  善惡總能和 
 屠割無嗔喜  秖箇是彌陀  意是大迦葉 
 毗盧俱一法  幽室顯然分  枝派千華葉 
師在汾州。因駙馬都尉李遵勗致請潞州承天禪院
<pb n="496"/>
開堂。彼方官民。灑涕遮留。既而俞諾。互陳筵供為餞。
遂召專使。謂曰。暫赴厨饌。饌畢。來取迴書。食畢詣之。
俄覩不起于座。而趣圓寂矣。闍維之後。眾收舍利起
塔。

天聖廣燈錄卷第十六

<sarticle>天聖廣燈錄卷第十七　　　<bz>〔宋勒〕</bz></sarticle>

<other>襄州谷隱山蘊聰慈照禪師</other>初參百丈常禪師。因結
夏。百丈上堂。舉中觀論云。正覺死名相。隨緣即道場。
師便出問。如何是正覺死名相　丈云。汝還見露柱
麼　師云。如何是隨緣即道場　丈云。今日結夏
　師離百丈。至汝州參省念禪師。師問。學人親到寶山
空手迴時如何　念云。家家門前火把子　師於言
下大悟。乃有頌呈念禪師云。
 我今二十七  訪道曾尋覓  今朝喜得逢 
 要且不相識 
念師接得。訶叱於師。三五日不之顧。師但侍左右。麼
數載。念化緣畢。乃杖錫南行。至襄州洞山初和尚處。
師問云。三玄有句。事上難分。不落是非。請師便道
　洞山云。待汝啞得洞山口。即向汝道　師云。恁麼即
解行嶮𡾟路。不在繫行纏　洞云。塼堆裏倒地。
師離洞山。到郢州大陽山警延和尚處　陽問。近離
甚麼處　師云。近離襄州　陽云。作麼生是不隔底
句　師云。和尚住持不易　陽云。且坐喫茶　師云。
便參眾去。侍者問。適來新到祇對住持不易。和尚
為什麼教且坐喫茶　陽云。我獻他新羅附子。他酬
我舶上茴香。儞去問他。有語在。侍者請師喫茶。問。
適來祇對和尚。道住持不易。意旨如何　師云。真鍮
不博金。
師離大陽。到隋州智門戒和尚處。戒問。承聞老兄親
見作家。是否　師便喝　戒云。棒上成龍浚。便打。令
坐。喫茶畢　師云。莫怪適來容易祇對和尚　戒云。
不然。却是老僧造次。鄧州廣濟通和尚聞舉。云。大
小戒和尚被聰上座換却一隻眼也不知。
後却迴襄州石門山。於景德三年。知州杳道請住石
門山。於天禧四年。郡守夏竦重請住本郡谷隱山太
平興國禪院。僧問。師唱誰家曲。宗風嗣阿誰　師
云。山連嵩嶺。地近洛川。問。如何是佛　師云。功州
多出九節杖　僧禮拜　師云。莫作答佛話會。問。
如何是祖師西來意　師云。九里山上望船舟　進
云。意旨如何　師云。市舶亭前人不識。問。來時無
物去時空。二路俱迷。如何得不迷去　師云。秤頭半
斤。秤尾八兩。問。恁麼又不得。如何得恰好去　師
云。乾來山脚長。問。如何是石門境　師云。一任眾
人看　進云。如何是境中人　師云。明日來喫棒。
問。王子未登九五時如何　師云。紫雲樓上看天色
　進云。登九五後如何　師云。日月光中現寶刀
　進云。登與未。是一是二　師云。王令已行天下徧。若
有當頭便滅身　進云。當頭者如何　師云。一身塗
炭猶未放。可憐九族畫遭迍　僧禮拜　師噓噓
　師上堂云。達磨九年面壁。大似壓良唐士兒孫。二祖
立雪斷臂。有求皆苦。三祖攀樹而化。何不安牀枕。四
祖橫接牛頭。同人面前不能開口。五祖雖紹祖位。且
不知有行脚事。六祖預述遺文遷化。後頭也不能作
主。讓和尚磨塼接得馬大師。兩箇鈍漢。石頭入山飼
虎。更道要表宗乘。若是令時學般若菩薩。總莫取者
七八箇漢定。若取定時。落他綣繢。若不取者七八箇
漢定。盡是自然外道。總不如是。須知有若各出身之
路。作麼生是諸上座出身之路。知有者。對眾道看。良
久。云。直饒道得。盡是名貌將來。珍重。僧問。雲隱鳳
皇時如何　師云。山深無覓處。鵶鳥每相逢。問。切
<pb n="497"/>
急一句作麼生道　師云。垂手過膝　進云。此理如
何　師云。兩耳齊肩。問。如何是祖師西來意　師
云。腰帶裏覓綿。問。覿面相呈時如何　師云。隔
　學云。隔箇什麼　師直下唾。問。門外三車。學人擬
求牛車時如何　師云。未是極則處　學云。如何是
極則處　師云。犬吠虗聲切。癡人望太陽。問。三差
路頭。未審教學人往何路而去　師云。莫錯　學云。
便恁麼去時如何　師云。錯。問。古人道。來日大悲
院裏有齋。意旨如何　師云。日出隈陽坐。天寒不舉
頭　問。權借一問以為影草時如何　師云。待儞啞
得石門口。即向汝道。問。如何是古佛心　師云。踏
著秤錘硬似鐵。問。如何是人境似奪　師展兩手
　學云。不會　師鳴指一下。問。如何是道　師云。
臘月三十日　進云。如何是道中人　師云。新春向
暖日　僧禮拜　師有一頌。
 臘月三十日  言中須辨的  更覓道中人 
 新春向暖日 
問。如何是道　師云。車輾馬蹋　進云。如何是道中
人　師云。橫眠竪臥。問。古人索火。意旨如何　師
云。任他滅　進云。滅後如何　師云。初三十一　進
云。恁麼則王好時節　師云。儞見箇什麼道理　學
云。今日一揚困　師便打。問。如何是先照後用
　師云。㟮屼峯頭火把子。長安城內不通風　問云。如
何是先用後照　師云。長安城裏不通風。㟮屼峰頭
火把子。問云。如何是照用同時　師云。㟮屼峯頭
無火把。長安城裏絕人行。問云。如何是照用不同
時　師云。昨日十五。今日十六。問。學人開旗。請師
展陣　師云。儞誠呈者醜拙看　僧擬議　師便喝
　僧喚侍者　師云。瞎　僧禮拜　師云。旗又開了。
陣又展了。爭祭地上七蹤八橫。便歸方丈。因作清
涼河。僧問。忽遇洪水滔天。還堰待也無　師云。上柱
天。下柱地　進云。劫火洞然時。又作麼生　師云。橫
出竪沒　問。王子未登九五時如何　師云。六宮深
處坐　進云。登九五後如何　師云。當殿不稱尊
　天禧四年。請住谷隱山。開堂日。師乃拈香示眾云。此
一瓣香。十五年前呈醜拙了也。如今還有人委悉麼。
若相委悉。對眾商量。時有僧問。祖令未行時如何
　師云。猶守臥沙場　進云。學人未曉。乞師再指
　師云。寒無再焰。問。如何是奪境不奪人　師云。
峴首亭邊好用功　進云。如何是奪人不奪境　師
云。雪消流水慢　進云。如何是人境兩俱奪　師云。
氷結滿庭寒　進云。如何是人境俱不奪　師云。放
儞一線道　問。古人道。見色便見心。露柱是色。那箇
是心　師云。晝見簸箕星　進云。未審意旨如何
　師云。柳營節級橫階上。問。虎逼臨崖時如何　師
云。嶮　學云。苦　師云。然他誰。問。如何是出袖藏
鋒　師云。箭發離弦易　問。如何是入袖藏鋒　師
云。霜刃出匣難　問。如何是袖裏藏鋒　師云。大家
惜取好　僧擬議　師便喝。問。伯牙未遇鐘子期
時如何　師云。夜靜更深彈一曲　進云。遇後如何
　師云。琴破弦斷一時休　問。如何是道　師云。善
大帶牌　進云。為什麼如此　師云。令人懼見。問。
如何是沙門行　師云。三三兩兩。若不相知　進云。
畢竟事如何　師云。截舌有分。
<other>三玄三要</other>
 報儞諸方道  三玄句下分  若言親的旨 
 臘月太陽春  一喝分賓主  照用一時行 
 要會箇中意  日午打三更 
<other>三玄句</other>
 第一句  點刻分明早莾鹵 
 更擬進前問如何  西天移來安此土 
 第二句  妙田臨機無差互 
 開口動舌沒交涉  棒下分明須薦取 
<pb n="498"/>
 第三句  問答分明有言句 
 諸方盡有好商量  三歲童子皆𢙆苦 
<other>綱宗須</other>
 馬師足下出雄兒  大展綱宗吐舌時 
 臨濟解彰黃檗喝  三聖瞎驢少人知 
 興化妙對同光帝  寶壽萬壽用及時 
 西禪南院剃刀話  風穴寶塔至今持 
 汾陽師子當門距  廣教落字須錐門[石*((白-日+田)/廾)] 
 石門後輩都說了  誰人敢和目前機 
師拴天聖四年。駙馬都尉李遵勗致書迎請。不容固
辭。後於五月一日就本宅正堂。剏嚴法座。會諸黑白。
請師升座。有僧問。昔日龍女靈山親獻。南方作佛。
今日都尉躬親。得何果報　師云。明明似日連天照。
暗暗昏昏人自迷　進云。未審什麼人知委　師云。
大眾現前。又有僧問。今朝已赴公俟命。向上綱宗
請略提　師云。當初猶自可。妄想至如今。師云。祖
意難窮。得之者。可越階梯。教裏易明。失之者。毫釐永
隔。是以禪律同途。凡聖不異。自是迷情不了。背覺合
塵。向他人口裏取則。若是了者。天堂地獄。鑊湯爐炭。
牛頭獄卒。乃至五無間。旃陀羅舍。並是清淨道場。若
是不了者。十二時中向什麼處安身立命。約諸名士。
盡是了者。略與山僧相見。都尉出禮拜。拜起。捧香
爐去　師云。刢利人難得。便下座　師之存逝事蹟。
即有李導勗所撰塔銘具之（塔銘付卷）。
<other>先慈照聦禪師塔銘（并序）</other>
天聖十號。歲壬申。暮春三月八日。國東神岡資國寺
涅槃先師示疾。酧子問。四大如何。黑豆堪合醬。蘆菔
好和齏。作偈曰。故疾發動不多時。寅夜賓主且相依。
六十八歲看雲水。雲散青天月滿池。午映趣寂。後三
日茶毗。趺坐如生。既就薪火。卒無煙。五色成焰。觀者
如市。隨光所照。各得祖見。舍利大如豆。小如秫。宋雜
不可計。白色如珠末者。與燼相錯又盈斗。闕地丈袤。
舉鍤復出。土亦香。黑白競杯取。踏踞彌月。未易強塞。
何靈應之如是。得不為震旦異人乎。盖聖化之攸感。
近代之罕倫也。白嬰[病-丙+何]瘵。罔倦提撕。問疾誰堪多。自
病而不詣。剋亡預定知。神會之必同。始悟於決汝州
首山念。念為馬祖九世嫡。襄陽虎谿．鳳凰兩山聚千
徒。曆二紀。天下仰之。予表賜紫方袍。再號慈照。名蘊
聰。南海人也。姓清河氏。幼不雜戲。終日習坐。里人異
之。自落髮。不執愛行書。而自義了。未三十。達寶所。有
奇相。洪鐘衽簴。小扣小聞。明鑑當臺。胡來胡見。識是
草是藥者。體病皆平。樂無佛無人者。覺塵復擾。予承
世善慶。素慕禪悅。故翰林楊文公億．中山劉公筠。不
我遐棄。為方外之交。未曾甞不切劘盡。規獨惟投。然
雖心曰證。而凡機會。口莫能言。譬自謂良馬。一日千
里。不見奔踶。予早欽風。而虎谿。世之頌福地也。會師
退位。以素緣熟。乃走胥命駕。百會重趼。道將迎意。遂
有王城之入。創茲寺居之。獲陪中屨之侍。諦求眉髓
之論。師甞諭房[子*(舄-臼+(十/甲))]問徑山。禪可學乎。曰。此大丈夫事。
非將相之所為。一旦聞舉一喝三日耳聾之話。如處
蔀室。㸌爾而頓明。如對靈山。听然而微笑。自此敘弟
子禮。或外館開供。妙談偈聞。旋請入都。留閤匈浹。或
命駕香剎。時問輕安。眼勤左右。六周歲籥。于是確求
歸隱者數四。咸緩以他語。貴乎延居。亦甞微露風指。
謂吾償汝宿緣。祖禰有記。事著傳錄。令不可汝後自
言者。臘高之後。倦談而已。師與首山洎數同嗣。咸以
令甲子化事。具天聖廣燈錄。居常祇接間。燕堂會僧。
圖盡見之。駐神岡後。捨諸方名山大寺。肯來禮足。願
枉錫者。又無央數。惟杜門不報。如有復我者。善為辭
焉。所謂可得聞而不可見矣。
兩宮以副馬吳元扆故館為慈孝寺。上以奉累世之
隆法。下以厚近婣而濟。思[懨-猒+火]曩制。肇立叢禪。麗極宏
規。冀延大士。以師稱諸貴議。上具禮涓。且欲強致之。
<pb n="499"/>
天子察其懷道匿曜。先潛使詗。審之不詘。又復挑欲
與詣。遂領之。二聖但德之。而如。
聖諭以安其志。有謂國家興寶。勸其將護。答曰。人自
差殊。法非增減。仰受付託。匪一朝夕。不在乎一老比
丘耳。既化之後。規中慨歎緣差。然有故事。梁帝將禮
於少林。遂已面壁。劉主躬謁於靈樹。遽乃順世。詳因
所自。諒非偶爾。存遊殊跡。遠通彰聞。予竟無所止。前
二道場爭求靈骨歸葬。予以名山勝地。欽崇悠永。較
夫優論。從如鳳皇。但奉珍寶。留舍利塔于資國。同予
侍立真圖。為終身之供。吁。鸞皇瑞世。非為於久。留水
月觀。容是宜乎。常住重念。契感胡可。酧報自寫。翠刻
聊爾。叢林若夫出黃檗之門。略同於裴相。作金粟之
士。絕企於龐公。讚述不文。而系之銘。
 離四句  絕百非 
<other>并州三交承天院智嵩禪師</other>上堂云。三交之路密難
通。汾水潺潺。不停朽木。龍騰滄海。繫電之機驚人。師
子窟中。豈安異獸。三乘之教。不離方寸。祖師西來。何
曾有意。佛祖不立。教又何依。人法雙遣。權為道矣。禪
德。且莫停囚長智。養病喪軀。瞬目揚眉。早成鈍漢。三
乘教外。別傳一句。便有僧問。如何是教外之句
　師云。新羅無是高麗國　進云。恁麼則法海之中。師
得自由　師云。波斯鼻孔長三寸。問。如何是學人
行履處　師云。僧堂前。佛殿後。問。如何報得四恩
三有去　師云。幸是無事人。剛為客作漢。問。祖師
西來。三藏東去。當明何事　師云。佛殿是部署修。僧
堂是老僧蓋　進云。恁麼則全因今日　師云。今日
事作麼生　僧便喝　師便打。問。不在內。不在外。
不在中間。未審在什麼處　師云。番國皮裘八百價。
師上堂云。寒溫冷暖。著衣喫飯。自不欠少。波波地覓
箇甚麼。秏是諸人不肯承當。如今還有承當底麼。有
即不得事負山河大地。珍重。師勘僧云。迦葉門前
客。祗園會裏僧　僧云。今日特來禮拜和尚　師云。
洎合不門闍梨　僧便喝　師云。錯　僧又喝　師
云。放儞三十棒　僧云。許和尚一隻眼　師云。喫棒
了。呈欵。州主張侍中永德來訪師。適值師出。侍中
於方丈內將拄杖去　師來日却入衙相看　侍中
云。和尚失却拄杖耶　師云。草賊大敗　侍中云。恁
麼則落他艱便也　師云。并贓捉獲。又因一日侍
中與轉運同入院。轉運不拜。侍中云。何不拜長老
　師云。猶不肯永當　侍中云。恁麼則與長老作弟子
去也　師便掌　侍中云。是何一掌　師云。不是者
漢。大難承當　侍中云。恁麼則醞造將來　師云。今
日勘破。
師上堂。舉。法眼禪師偈云。見山不是山。見水何曾別。
山河與大地。都是一輪月。大小法眼禪師未出涅槃
堂。三交即不然。見山河與大地。錐刀各自用。珍重。
<other>汝州廣惠院元璉真慧禪師</other>開堂日。有僧問。如何是
祖師西來意　師云。竹竿頭上帶紅旗。楊侍郎問。
天上無彌勒。地下無彌勒。未審在什麼處　師云。敲
塼打瓦　又問。秖如風穴道。金沙難裏馬郎婦。意旨
如何　師云。更道也不及。師方丈後有庵。因與官
人坐次。官人乃問。如何是庵中主　師云。過牆遭棘
狗。問。如何是祖師西來意　師云。大白星轉。問。
如何是佛　師云。兩箇不是。
<other>劒門黃檗山謐禪師</other>開堂日。升座。示眾云。會麼。慈雲
今日與儞注破去也。乃有一頌。
 慈雲今日顯宗風  不說無心道路通 
 眩上眉毛佛已過  者回與儞話西東 
問。師唱誰家曲。宗風嗣阿誰　師云。寶應堂前無安
語。今時施設不參差　學云。恁麼則汝水一派。劒嶺
分枝　師云。莫亂道。問。如何是佛　師以拂子轉
一轉竪起　進云。供養者何　師云。漢水休挂念。錦
里有光生。問。如何是無縫塔　師云。獨曉孤輪三
<pb n="500"/>
界外。長年踈豁台路中。問。王印開時。誰人受信。
師云。野老撫掌去。牧童樂道歸。問。不識不見。請師
道出　師云。鐵打利劒將軍用。筆定乾坤宰相才。
問。如何是祖師西來意　師云。紅輪光萬戶。泳水遶
青山。
<other>池州仁王院處評禪師</other>在念禪師會下。一日。參次。
　師問。如何是佛法大意　念便喝　師禮拜　念師
拈棒　師云。和尚此間勿世界耶　念師拋下拄杖
云。明眼人難瞞　師云。草賊大敗。
<other>隨州智門迴罕禪師</other>上堂。有僧問。匣中寶劍隨時用。
還許當場用也無　師云。青竹竿頭標四方　進云。
恁麼則天雨洗榮城也　師云。道者百雜碎也。問。
學人未舉意。和尚已先知。和尚舉意。如何委悉　師
云。一句逈分明。徒勞更側耳　僧擬議　師便喝
　師因為北塔院僧使點茶。師乃起自揖。僧使。近上座
　僧使云。[(采-木+(工/山))*鳥]子頭上。焉敢安巢　師云。棒上不成龍。
隨後打一座具　僧使茶後却起來云。適來却成觸
悞和尚　師云。江南杜禪客。覓什麼第二椀。
<other>潭州南嶽山臺院契曠禪師</other>初開堂日。眾集定。時有
僧問。師唱誰家曲。宗風嗣阿誰　師云。昔時經遊地。
趙洛老婆心　進云。恁麼即汝水分枝。衡陽長葉也
　師云。小兒得寵便勇。問。如何是佛　師云。三十
二相天人仰　進云。莫秖者箇便是也無　師云。八
十種好鬼神驚。
<other>襄州鹿門賜紫惠昭山主</other>楊億侍郎寄一問。入山不
畏虎。當路却防人時如何　主云。君子坦蕩蕩　問。
如何是鹿門山　主云。石頭大底大。小底小　進云。
如何是山中人　師云。橫眠竪臥。
<other>汝州寶應院賜紫法昭禪師</other>上堂云。寶應門風險。入
者喪全身。且道出身一句作麼生道。有道得底麼。出
來道看。珍重。問。承教中云。大通智勝佛。十劫坐道
場。佛法不現前。不得成佛道。為什麼不得成佛道
　師云。赤脚騎鐵驢。直至海南居。
<other>唐州大乘山惠果禪師</other>上堂。有僧問。如何是從上來
傳底意　師云。金盤拓出眾人看。問。如何是佛法
大意　師云。杏種來年麥。棗熟當年禾　進云。莫是
和尚為人處也無　師云。逢人但恁麼舉。問。撥塵
見佛時如何　師云。撥塵即乖。見佛即錯　進云。總
不如是時如何　師云。錯。
<other>汾州太子院道一禪師</other>上堂。有僧問。師唱誰家曲。宗
風嗣阿誰　師云。五音六律非關妙。四智三空和不
齊。問。如何是佛　師云。賣扇老婆手遮日。問。如
何是汾陽境　師云。子夏山高雲靉靆。西河水急貫
滄溟　進云。如何是境中人　師云。郡主在此。莫犯
威風　僧禮拜　師云。且放一頓。問。紅轉未出時
如何　師云。照燭分明　進云。出後如何　師云。撈
天摸地。問。如何是學人親切處　師云。慈母抱嬰
兒　進云。如何是學人轉身處　師云。街頭巷底
　進云。如何是學人著力處　師云。千斤擔子兩頭搖。
師因與數人座主茶話次。一座主問。師會文章否。
　師云。不會　座主云。和尚莫秖是會禪麼　師云。
亦不會　座主云。何名長老　師乃與一頌。
 不會文章不會禪  無知愚訥且安然 
 饒君妙困道無礙  亡落汾陽第二綣 
<other>筠州興教院守芝禪師</other>纔升座。僧問。如何是和尚家
風　師云。一言出口。駟馬難追。問。如何是城裏佛
　師云。十字街頭石幢子。問。如何是為人一句
　師云。四角六張　進云。意旨如何　師云。八凹九凸。
問。不落三寸時如何　師云。乾三長。坤六短　進
云。意旨如何　師云。切忌地營虗。問。昔日靈山分
半座。二師相見事若何　師云。記得麼　僧良久
　師打禪牀一下。云。多年忘却也　師云。且住。且住。若
向言中取則。句裏明機。也似迷頭認影。若也舉唱宗
<pb n="501"/>
乘。大似一場寐語。雖然如是。官不容針。私通車馬。放
一線道。有箇葛藤處。師遂打禪牀一下。云。三世諸
佛盡皆頭痛。且道大眾還有免得在麼。若一人免得。
無有是處。若免不得。海印發光。師乃竪起拂子云。者
箇是印。那箇是光。者箇是光。那箇是印。掣電之機。徒
佇勞思。會麼。老僧說夢。且道夢見箇什麼。南柯十更。
若不會。聽取一頌。
 北斗挂須彌  杖頭挑日月  材泉好商賣 
 夏末秋風切 珍重
師纔升座。僧王宣疏畢。維那白槌云。法筵龍象眾。當
觀第一義。時有僧問。大用現前。不存軌則。請師揮
劒　師云。點眼知人意。著取今行時　進云。腦後穿。
　師云。齋後鐘。問。如何是佛法大意　師云。推天
　磕地。問。心法無形。如何雕琢　師云。一丁兩丁
　進云。未曉者如何領會　師云。透七透八。問。如
何是大愚境　師云。四面峯巒秀。㳂江一帶清　進
云。如何是境中人　師云。滿城公子貴。林下道人棲。
問。拈槌竪拂即不問。當機一句事如何　師云。燋
頭燎面　進云。雷音已徹青雲外。向上極則又如何
　師云。且領前話。師云。問話且住。淨名杜口。猶涉
繁詞。達磨西來。平欺漢地。放一線道去也。放箇葛靡
處。所以李長者云。夫有情之本。同智海以還源。抱識
含流。總法身而為體。諸仁者。既是總法身而為體。還
知道須彌吞却法身。法身吞却須彌麼。諸仁者。朝夕
與古佛同參。與諸方老和尚同參。山僧今日與大眾
同參。且道參什麼。如是定當得。且認得箇著衣喫飯。
猶去衲僧半月程在。若定當不得。來年更有新條在。
惱亂春風卒未休。久立。珍重。
上堂。僧問。如何是道　師云。八斛四斗　進云。如何
是道中人　師云。煮粥煠飯。問。寶劒未出匣時如
何　師云。切忌道著　進云。出匣後如何　師云。天
魔腦裂。
師云。舉一步。須彌岌岺。海水騰波。不舉一步。於微塵
國土。助一切諸佛出興於世。轉大法輪。還信麼。若信
得。西瞿耶尼喫飯去。珍重。
上堂。僧問。如何是祖師西來意　師云。白月燒地眠。
夜間炙地臥。問。古鏡未磨時如何　師云。照破天
下人髑髏　進云。磨後如何　師云。黑如漆。問。既
是清淨法身。為什麼却澡浴　師云。頭出頭沒　進
云。為什麼如此　師云。秖為如此。
上堂。僧問。洪鐘纔擊。大眾雲臻。祖意西來。乞師垂示
　師云。六丁六甲　進云。未曉者如何領會　師云。
會即錯。問。馬師未見讓師時如何　師云。緊　進
云。見後如何　師云。切。問。如何是佛　師云。鋸解
秤錘。
師云。德山入門更棒。臨濟入門便喝。一棒一喝。若雙
峯而互出。賓主未辨。恓恓而萬里鄉關。照用方行。擬
擬而千差塞路。諸上座。到者裏。憑何話會。師乃有頌。
 棒喝齊施早已賖  古今皆讚絕周遮 
 二途不涉憑何說  南海波斯進象牙 珍重
上堂。僧問。特特上來伸三拜。乞師分付柱杖子　師
云。科　進云。恁麼則功不虗施　師云。重。因請本
院首座開堂。僧問。承和尚有言。一人悟道。三界平沉。
首座悟道。三界還沉也無　師云。不淹不抑　進云。
恁麼即一言纔出。大地全收　師云。落三落四。
師云。為眾竭力。蓋為袈裟同肩。一處喫飯。莫是人各
披一條。同鍋喫飯麼。此是分見。還知道三世法佛共
披一條。所以釋迦身長丈六。留下袈裟與彌勒。彌勒
身長千尺。披得恰好。何故如此。蓋為長者長法身。短
者短法身。要得易會麼。古佛與露柱相交。佛殿與天
王鬬額。若也不會。單重交折。珍重。
師上堂云。有時一喝。秖作一喝用。有時一喝作探竿
影草。有時一喝如踞地師子。有時一喝如金剛王寶
<pb n="502"/>
劒。若是金剛王寶劒。不得正眼[覤-儿+丘]著。[覤-儿+丘]著即喪身失
命。師乃有頌。
 不是干將鑄  那關四氣吹  匣內青虵吼 
 逢妖任便揮  若得全提者  當機豈失時 
 毗盧驚得走  大眾盡攢眉 久立。珍重
師上堂。示眾云。大愚相接大椎孫。五湖雲水競頭奔。
競頭奔。有何門。擊箭寧知朽木存。朽木存。一年還曾
兩度春。兩度春。帳裏真珠撒與人。撒與人。思量也是
慕西秦。珍重。
師上堂云。昔日外道問佛。不問有言。不問無言。世尊
秖踞座。外道乃云。世尊大慈大悲。開我迷雲。令我得
入。云大小世尊被外道茶糊一上。秖如外道云。開我
迷雲。令我得入。且道還得入也未。要會麼。不曾夢見。
久立。珍重。
師上堂云。僧問汾州和尚。如何是接初機句。汝是行
脚僧。如何是辨衲僧底句。西方日出卯。如何是正令
行底句。千里持來呈舊面。如何是立乾坤句。北俱盧
洲長粳米。食者無貪亦無慎。師乃云。將此四句語以
驗天下衲僧。子細思量將此四句語。被天下衲僧一
時勘破。珍重。
師上堂。聞鐘聲。云。觀音門入者。蝦蟇蚯蚓。助汝發機。
普賢門入者。不動步而到。如今還有到者麼。良久無
人。以拄杖打禪牀一下。頌曰。
 一擊響玲瓏  喧轟宇宙中  知音纔側耳 
 項羽過江東 

天聖廣燈錄卷第十七

<sarticle>天聖廣燈錄卷第十八　　　<bz>〔宋勒〕</bz></sarticle>

<other>袁州南源山楚圓禪師</other>初住南源。開堂日。白槌云。法
筵龍象眾。當觀第一義。師乃云。大眾會麼。宜陽秀
水。南嶽石橋。若也不會。山僧謾儞諸人去也。所以道。
達磨西來。教外別傳一句。且道別傳箇什麼。直指人
心。見性成佛。祇如諸人盡是祖師指出底人。還信得
乃麼。若信得及。與祖佛同參。若信不及。可謂自生退
屈。此日一會。不是小緣。將一辨香為我無德禪師。且
道諸人還識無德禪師麼。若也不識。有疑請問。僧
問。世尊出世。梵王前引。帝釋後隨。今日和尚出世。請
師說法　師云。如　僧云。恁麼則粉骨碎身去也
　師云。三月野華鋪地錦。九秋黃葉以為陰。問。如何
是祖師西來意　師云。畝地三蛇九鼠。
上堂云。若論此事。絕有言詮。侍者拈香。早成多事。所
以釋迦掩室。已涉繁詞。居士默然。却成多說。何故。彼
彼出家。彼彼行脚。且問諸人。作麼生是出家行脚底
事。莫是著衣喫飯。行住坐臥。廣學多聞。無言無說麼。
若恁麼會。大似掉棒打月。既不許恁麼會。又作麼生
會。眾中還有識好思者麼。有即出來。對眾證明。若也
未能如是。有疑請問　僧問。皷聲纔罷。大眾雲臻。祖
意西來。請師舉唱　師云。汝從甚處來　僧云。汾陽
一句師親唱。南源今日事如何　師云。汝見南源。
問。有言有說。皆是世諦之談。無言無說。未是衲僧行
履處。幸對人天。請師垂示　師云。放山僧一線道。與
闍棃葛藤　僧云。恁麼則專為流通　師云。一片白
雲橫世界。箇中誰是出頭人。問。如何是佛　師云。
水出高原。問。如何是佛法大意　師云。洞庭湖裏
浪滔天。問。如何是南源境　師云。黃河九曲。水出
崑崙。如何是境中人　師云。隨流人不顧。手接望扶
桑。
上堂云。雲收霧卷。杲日當空。不落明暗。如何通信。
問。如何是異類中人　師云。頭長脚短　進云。恁麼
則謝師指示　師云。半幅全對　進云。恁麼則互恁
麼去也　師云。闍棃鼻孔為什麼却在老僧手裏
<pb n="503"/>
　僧無語　師便打。問。久為流浪途中客。乞師方便
指歸源　師云。饑餐渴飲　進云。恁麼則因師得契
如如理。十載徒勞了色空　師云。晝行三千。夜行八
百。問。山深覔不得時如何　師云。口能招禍。問。
東涌西沒時如何　師云。尋。問。夜靜獨行時如何
師云。三把茆。問。寶劒未出匣。如何　師云。響　出
匣後如何　師噓一聲　問。閙市取靜時如何　師
云。頭枕布袋。
師入州。崇勝和尚請上堂　師云。者裏崇勝法堂。不
可向者裏說佛說法去也。然雖如是。官不容針。私通
車馬。恁麼大似擔水河頭賣。眾中還有檢點得底麼。
試出來檢點看。有麼。有麼。時有僧問。諸法已聞今
日響。請師方便演真乘　師云。天不高。地不遠　僧
云。孤峯出群嶽。萬里百華新　師云。不是直鈎客。徒
勞到海壖。問。昔日靈山分半座。二師相見意如何
　師云。來風可鑒　進云。恁麼則大眾側聆。學人禮
拜　師云。刢利人難得。問。如何是古佛家風　師
云。金蟾初出海。何處不分明　進云。還許學人請益
否　師云。大海無邊際。不宿水雲人。乃云。若向言
中取則。埋沒宗風。直饒句下精通。敢保此人未悟。所
以道。山青水綠。⿱少隹噪鵶鳴。萬流同源。海雲自異。未來
諸佛。口似燈籠。過去諸佛。應病施方。現在諸佛。墮坑
落壍。不落凡聖一句作麼生道。良久。云。屎上更加尖。
便下座。
師至仰山。請上堂。云。寶鏡當臺。森羅自顯。太阿在手。
殺活臨時。且道還有該不著者麼。有。即倒道將一句
來。如無。後學初心。有疑請問。時有僧問。知師久臥
深潭裏。大仰外堂事若何　師云。雨來山裏暗。雲出
洞中明　進云。學人不會。再伸請益　師云。拈取幡
竿別處舂　僧無語　師云。弄潮須弄潮人。問。大
通智勝佛。十劫坐道場。佛法不現前。不得成佛道。未
審意旨如何　師云。一場懡㦬　進云。秖如大通智
勝佛又如何　師云。八十翁翁若少年　進云。學人
耳順之年。乞師再垂方便　師云。眾人伏事。問。如
何是佛　師云。蓮華捧足。師乃云。馬大師即心即
佛。當人未悟。槃山非心非佛。秖成戲論。雪嶺輥毬。誰
謔小兒之作。雲門顧鑒。笑殺傍觀。少室自傷。一場大
錯。德山入門便棒。未遇奇人。臨濟入門便喝。太殺輕
薄。黃梅呈頌。人我未忘。更言祖祖相傳。遞相誹謗。到
者裏。須是箇人始得。所以道。鷹生鷹子。鶻生鶻兒。雖
然如是。也是鞏縣茶缾。乃彈指一下。下座。
上堂。僧問。油盡燈滅時如何　師云。養子不及父。
問。海上雲游時如何　師云。苦。問。牛頭未見四祖
時如何　師云。堆堆地　見後如何　堆堆地。問。
如何是和尚受用處　師云。困　僧擬進語　師便
打。問。失前忘後時如何　師云。不。問。一得永得
時如何　師云。抱石投河。　問。仗鏌鎁劒。擬取師頭
時如何　師云。斬將去　僧擬進語　師便打。
上堂云。一切諸佛及諸佛阿耨多羅三藐三菩提心
皆從此經出。乃竪起拄杖子云。者箇是南源拄杖子。
阿那箇是經。良久。云。向下文長。付在來日。乃喝一喝。
下座。
上堂。竪起拄杖云。過去諸佛．現在諸佛．未來諸佛．西
天二十八祖．唐土六祖．天下老和尚。總變成南源拄
杖子去也。汝諸人向什麼處安身立命。看看。拄杖子
穿過儞諸人髑髏去也。還有識痛痒者麼。有即出來。
對眾𨁝跳看。若無。南源今日失利。喝一喝。卓拄杖一
下。下座。
上堂。良久。云。無為無事人。猶是金鎻難。喝一喝。下座。
因同人相訪。上堂云。颯颯涼風景。同人訪寂寥。煑茶
山上水。燒鼎洞中樵。珍重。僧問。如何是賓中賓
　師云。禮拜更慇懃　如何是賓中主　師云。拄杖常
在手　如何是主中賓　師云。拄杖撥乾坤　如何
<pb n="504"/>
是主中主　師云。劒握甑人手。問。如何是佛　師
云。瀟湘班竹杖。問。達磨未來時如何　師云。長安
夜夜家家月　進云。來後如何　師云。幾處笙歌幾
處愁。問。一物不將來時如何　師云。塊木成林
　問。四山火束時如何　師云。物遂人興。問。祖佛不
立時如何　師云。口上生茆。問。纔見便迴時如何
　師云。湖南鎮主　進云。末後慇懃。請師道　師云。
多少分明　進云。大眾側聆　師云。未敢相許。問。
進前不得時如何　師云。裁斷眾疑。問。步步登高
時如何　師云。雲生足下。問。如何是南源狗　師
云。觜　問。如何是禪　師云。鼻孔入地。問。如何是
佛　師云。石打不入。
上堂云。諸佛放光明。助發實相義。乃竪起拄杖子云。
者箇是南源拄杖子。阿那箇是實相義。儞若見去。被
見聞所轉也。若不見。行脚眼在什麼處。喝一喝。下座。
上堂云。一塵纔舉。大地全收。一毛頭師子。百億毛頭
現。百億毛頭師子。一毛頭現。千頭萬頭。但識取一頭。
乃竪起拄杖子云。者箇是南源拄杖子。那箇是一頭。
喝一喝。卓拄杖一下。下座。問。如何是佛　師云。人
老病生。問。如何是接初機底句　師云。一刀兩段。
問。如何是驗衲僧底句　師云。寒山．拾得　問。如
何是正令行底句　師云。來千去萬。問。如何是立
乾坤句　師云。天高海闊。問。與師並坐時如何
　師云。線穿黃葉。問。古人封白紙。意旨如何　師云。
家貧路富　問。如何是祖師西來意　師云。三日風。
五日雨。問。蓮華未出水時如何　師云。水深蓋不
得　進云。出水後如何　師云。不礙往來看　開華
後如何　師云。南北馨香　結子後如何　師云。餵
魚餵鼈。
上堂云。天地與我同根。萬法與我一體。乃竪起拄杖
子云。者箇是南源拄杖子。那箇是體。良久。云。渡河須
用筏。到岸不須船。喝一喝。卓拄杖一下。下座。
上堂。竪起拄杖云。河沙諸佛．河沙國土。總被南源拄
杖子一口吞却。其中眾生。不覺不知。儞初僧鼻孔在
什麼處。若知去處。橫擔拄杖。目視雲霄。若也不知。長
連牀上。有粥有飯。喝一喝。下座。
上堂云。夫宗師者。奪貧子之衣珠。救達人之見處。若
不如是。靈是和泥合水漠。良久云。路逢劒客須呈劒。
不是詩人莫獻詩。喝一喝。下座。
上堂云。吾有一言。絕慮忘緣。巧說不得。秖要心傳。更
有一語。無過直與。且道作麼生是直與一句。良久。以
拄杖劃一劃。喝一喝。下座。問。己事未明。以何為驗
　師云。玄沙曾見雪峯來　進云。未審意旨如何
　師云。一生不出嶺。有俗官問。如何是南源境　師
云。鑿池秋待月。種竹夏遮陽　如何是境中人　師
云。城中公子般般貴。林下道人事事貧。問。久昧衣
珠。請師指示　師云。草賊大敗　僧云。透走無路
　師云。脚蹈不動。座主問。承教有言。因緣自然。自然
即不問。如何是因緣　師云。記來多少時也　進云。
如何是自然　師云。速退。速退。妨他別人問。問。祖
意與教意。是同是別　師云。馬有垂韁之報。犬有𩥇
草之恩　進云。與麼則不別也　師云。西天東土。
問。六國未寧時如何　師云。夜過天河　進云。寧後
如何　師云。死在嫗人之手。問。如何是學人自己
　師云。打骨出髓。
上堂云。入水見長人。珍重。
上堂。示眾云。
 面西行向東  北斗正离宮  道去何曾去 
 騎牛臥牧童 珍重
上堂云。春生夏長即不問。儞諸人脚跟下一句作麼
生道。良久。云。華光寺主。便下座。
師住道吾。上堂。僧問。達磨西來。曲為今時。不屈宗乘。
請師舉唱　師云。雲雨灑長空。華開徧地春　進云。
<pb n="505"/>
㵎松清泠澹。曉月照長川　師云。一言既流通。今古
誰言異　進云。雲生嶺上。華發岩前　師云。相逢盡
道休官去。林下何曾見一人　進云。今日遭逢和尚
　師便喝。
上堂。舉。先寶應云。第一句薦得。與祖佛為師。第二句
薦得。與人天為師。第三句薦得。自救不了。若是道吾
即不然。第一句薦得。和泥合水。第二句薦得。無繩自
縛。第三句薦得。四稜著地。所以道。起也海晏河清。行
人避路。坐也乾坤黯黑。日月無光。儞諸人何處出氣。
如今還有出氣者麼。有即出來。對眾出氣看。如無。吾
與汝出氣去也。乃噓一聲。下座。
上堂云。佛以一音演說法。眾生隨類各得解。且道晝
行夜臥一句作麼生道。良久。以拄杖卓一下。云。德山
證明。下座。
上堂云。藥多病甚。網細魚稠。便下座。問。行脚不逢
人時如何　師云。釣絲絞水。問。尋枝摘葉即不問。
如何是直截根源　師云。楖栗拄杖　僧云。未審意
旨如何　師云。行即肩挑雲水衲。坐來安在掌中擎。
問。既是護法善神。為什麼張弓架箭　師云。禮防
君子。問。如何是佛　師云。有錢使錢　問。獬象當
軒。學人擬擬。如何得入　師云。還覺頭痛麼。
上堂云。無明實性即佛性。幻化空身即法身。諸仁者。
若信得去。不妨省力。可謂善才入彌勒樓閣。無邊法
門悉皆周徧。得大無礙。號曰無生法忍。所以道。無邊
剎境。自他不隔於毫端。十世古今。終始不離於當念。
且問諸人。那箇是汝當念。要會麼。秖儞如今無明之
性。即是本覺妙明之性。為汝不了生死根源。執妄為
實。隨妄所轉。致墮輪迴。受種種苦。若能迴光返照。自
悟本來真性。不生不滅。故曰無明實性即佛性。幻化
空身即法身。秖如四大五蘊不淨之身。都無實義。如
夢如幻。如影如響。從無量劫來。流浪生死。貪愛所使。
暫無休息。出此入彼。積骨如毗富羅山。飲母乳如四
大海水。何故。為無智慧。不能了知五蘊本空。都無實
義。逐境生愛。欲網所拘。不得自在。所以世尊道。諸苦
所因。貪欲為本。若滅貪欲。無所依止。儞等若能了知
幻身虗假。本來空寂。諸見不生。無我．人．眾生等見。諸
法皆如。故云幻化空身即法身。法身覺了無一物。唯
有聽法說法。虗玄大道。無著真宗。故曰本源自性天
真佛。五陰浮雲空去來。三毒水泡虗出沒。若如是者。
是謂度一切苦厄。乃至無量無邊煩惱知解。悉皆清
淨。號曰清淨法身。若到者箇田地。出此入彼。捨身受
身。地獄天堂。此界地方。縱橫自在。任意浮沉。應物舒
光。隨機逗教。喚作千百億化身。恁麼說話。可謂無夢
說夢。和泥合水。撤屎撒屎。不識好惡。乃呵呵大笑云。
若去衲僧門下。十萬八千。米蔓見他汗臭氣在。雖然
如是。不得一向。但以假名字。引導於眾生。珍重。
上堂云。心隨萬境轉。轉處實能幽。隨流認得性。無喜
復無憂。拈起拄杖子云。者箇是道吾拄杖子。那箇是
諸人心。河沙國土．河沙諸佛．西天二十八祖．唐土六
祖。盡在道吾拄杖上轉大法輪。諸人還見麼。若見。朝
游西天。暮歸東土。若也不見。晨朝有粥。齋時有飯。卓
拄杖一下。下座。
上堂云。有物先天地。無形本寂寥。能為萬像主。不遂
四時凋。拈拄杖云。者箇是道吾拄杖。那箇是萬像主。
良久。云。若見諸相非相。即見如來。喝一喝。卓拄杖一
下。下座。
上堂云。有時先照後用。有時先用後照。有時照用同
時。有時照用不同時。所以道。有明有暗。有起有倒。乃
喝一喝。云。且道是照是用。緇素辨得麼。試出來呈醜
拙看。若無。道吾今日失利。喝一喝。下座。
上堂云。祖師心印。一印印空。一印印水。一印印泥。如
今還有印不著者麼。誠向脚跟下倒道將一句來。設
儞道得倜儻分明。第一不得行過衲僧門下。且道衲
<pb n="506"/>
僧有什麼長處。良久。云。人王三四寸。徧地是刀鎗。喝
一喝。卓拄杖一下。下座。
上堂云。一喝分賓主。照用一時行。若會箇中意。日午
打三更。乃喝一喝云。且道是賓是主。還有人分得麼。
若分得。朝行三千。暮行八百。若未能分得。道吾今日
失利。拂一拂。下座。
上堂云。法法本來法。無法無非法。拈拄杖云。者箇是
道吾拄杖。那箇是本來法。良久。云。但有路可上。更高
人也行。喝一喝。卓拄杖。下座。
上堂云。法身無相。應物現形。拈起拄杖云。者箇是道
吾拄杖。那箇是法身。者箇是葛藤且致。僧堂佛殿穿
入汝諸人鼻孔裏去也。四大海水在汝頭上。龍王在
汝指甲上。還覺麼。若覺去。晝行三千。夜行八百。脚下
煙生。頭上火起。若也不覺。饑來喫飯困來眠。喝一喝。
下座。
上堂云。一切諸佛皆以無為法而有差別。前是按山。
後是主山。那箇是無為法。良久。云。向下文長。付在來
日。喝一喝。下座　問。佛令祖令即不問。如何是正令
　師云。金鳳投崖　僧便喝　師亦喝。卓拄杖一下
　僧背唾。便八眾　師云。念儞是化主。
上堂云。天已明。皷已響。聖眾臻。齊合掌。如今還有不
合掌者麼。有即尼乾歡喜。無則瞿曇惡發。久立。珍重。
僧問。磨礱三尺劒。去化不平人。師意如何　師云。
好去　僧云。點　師云。儞看　僧拍手一下。歸眾
　師云。了。
上堂云。世尊三昧。阿難不知。阿難三昧。商那和修不
知。從上諸聖三昧。互相不知。乃拈拄杖子劃一圓相
云。者箇是什麼。還有人道得否。良久云。路逢劒客須
呈劒。不是詩人莫獻詩。喝一喝。下座。
上堂云。涅槃無異路。方便有多門。拈拄杖云。者箇是
道吾拄杖。那箇是涅槃門。良久。云。見月休觀指。歸家
罷問程。喝一喝。下座。
上堂云。夫說法者。須應時節。若不應時。總是非時語。
還有人應得著。麼應即應了也。且道落在什麼處。喝
一喝。下座。
上堂云。道吾打皷。四大部洲同參。拄杖橫去。挑括乾
坤大地。鉢盂轉去。覆却河沙世界。問爾諸人。向什麼
處安身立命。若也知去向。北俱盧州喫粥喫飯。若也
不知。道吾罪過。珍重。
上堂。僧出禮拜。起便喝　師云。作麼生　僧又喝
　師云。瞎　僧禮拜　師云。三十棒且待別時來與儞
喫　問。古人面壁。意旨如何　師云。有年無德。
上堂云。北山南。南山北。日月雙明天地黑。大海江河
盡放光。逢著觀音問彌勒。珍重。
師住石霜。開堂日。僧問。維摩一默。米稱師宗。棒喝齊
施。中流罔措。今日一會。請師方便　師云。石第逢春
長。霜華向日問　進云。與麼則陽鳥喃喃語。雨過百
華新　師云。不因漁父引。焉知水淺深　僧云。峻水
隨流急。雲開照碧天　師云。我行荒草裏。儞又八深
村　僧應喏。云。官不客針。更借一問。師意如何　師
云。放儞三十棒。三十年後方始知痛痒。僧舞袖而退
　師云。夢見。問。方木調弦時如何　師云。幡竿一
尺二　進云。恁麼則和尚手出今時也　師云。脚撥
不動　僧云。莫道不知音　師云。三十年後悟去不
定。問。有理難伸時如何　師云。苦　進云。恁麼則
舌拄上齶也　師乃噓噓　僧云。將謂胡鬚赤　師
云。夢見南源脚跟　問。古鏡未磨時如何　師云。新
羅打皷　進云。磨後如何　師云。西天作舞。
上堂云。青蓮視瞬以多繁。迦葉微微笑自謾。少室坐
著癡截臂。黃梅呈解頌多般。八門棒喝重重錯。向上
宗乘肉自剜。公按見成誰懡㦬。鑒咦啐啄哂旁觀。一
宿覺來知是誤。不言師範更無端。丈夫皆有衝天志。
北斗南星背面看。
<pb n="507"/>
<other>偈頌　　因僧請益三玄三要頌</other>
 第一玄  三世諸佛擬何宣 
 垂慈夢裏生輕薄  端坐還成落斷邊 
 第二玄  刢利衲僧眼未明 
 石火電光知是鈍  楊眉瞬目涉關山 
 第三玄  萬象森羅宇宙寬 
 雲散洞空山嶽靜  落華流水滿長川 
 第一要  豈話聖凡妙  擬議涉長途 
 擡眸七顛倒 
 第二要  峯頂敲捷召  神通自在來 
 多聞門外呌 
 第三要  起倒令人笑  掌內握乾坤 
 千差都一照 
 報儞通玄士  棒喝要臨時  若明親的旨 
 半夜太陽輝 
<other>因僧請益臨濟兩堂首座齊下喝頌</other>
 啐啄之機箭拄鋒  瞥然賓主當時分 
 宗師愍物垂緇素  北地黃河徹底渾 
<other>因人請益惠超佛話有頌</other>
 僧問如何是佛  師云汝是惠超 
 禮拜進前叉手  思量十萬迢迢 
<other>因僧請益雲門超佛越祖之談</other>
 超佛越祖若何宣  充齋餬餅恣情飡 
 湖南展鉢新羅咬  大石波斯索渡船 
<other>因僧請益乃述三訣頌</other>
 第一訣  大地山河泄  維摩綣默然 
 文殊便饒舌 
 第二訣  展拓看時節  語默豈相干 
 夜半秋天月 
 第三訣  遠路難登涉  陸地弄舟船 
 眼中藏日月 
<other>三句頌</other>
 第一句  天上他方皆罔措 
 俱輪顛倒論多端  巍巍未到尼俱樹 
 第二句  臨濟德山涉路布 
 未過新羅棒便揮  達者途中亂指注 
 第三句  維摩示疾文殊玄 
 對談一默震乾坤  直至如今作笑具 
<other>因僧請益五位有頌</other>
 正中偏  半夜烏雞室裏鳴 
 海底然燈光世界  石上栽華長枝靈 
 偏中正  日落西山觀異影 
 分明景像顯宗乘  休把迷頭窺月井 
 正中來  木馬生兒徧九垓 
 進退任行通鳥道  豈並巢居界內隈 
 兼中至  彼彼大夫全意氣 
 矛盾交互不傷鋒  展拓縱橫不相離 
 兼中到  黑白已前休作造 
 須明露柱未生兒  莫認狂辭途路走 
<other>都一頌</other>
 偏中歸正極幽玄  正玄偏來理事全 
 須知正立非言說  朕兆依俙屬有緣 
 兼至去來興妙用  到兼何更逐言詮 
 出沒豈能該世界  蕩蕩無依鳥道玄 
<other>因僧請益風宂佛話</other>
 杖林山下竹筋鞭  南北禪人萬萬千 
 莫怪相逢不下馬  東西各自有前程 
<other>寄李駙馬</other>
 分身千百億  悲智願難窮  在俗還隨俗 
 居宮即順宮  頭頭皆巨護  處處現神通 
 珍重吾宗幸  多能立古風 
<other>又</other>
 仰觀天畔一輪日  幾度清光四上出 
<pb n="508"/>
 大士蓬頭問志公  摩訶般若波羅蜜 
<other>注杜順和尚頌</other>
 懷州牛喫禾（河沙世界）  益州馬腹脹（蟻銜椀走） 
 天下召醫人（驢頭馬角）  炙猪左膊上（畫虎成狸） 
<other>牧童</other>
 牧牛童。實快活  跣足披蓑雙角撮 
 橫眠牛上向天歌  人問如何牛未渴 
 回面觀。平田闊  四方放去休欄遏 
 八面無拘任意游  要收秖向鼻頭揑 
 小牛兒。順毛捋  角力未充難提掇 
 且從放在小平坡  慮上孤峰四脚脫 
 日已高。休喫草  拈起索頭無少老 
 一齊牽向圈中眠  和泥看伊東西倒 
 阿呵呵。好又好  閑將短笛順風吹 
 震動五湖山岳島  倒騎牛。脫破襖 
 知音休向途中討  若問牧童何處居 
 鞭指東西無一寶 
<other>冬不人事</other>
 東山林木高  幾歲幾迴雨  南嶺松枝瘦 
 石生石畔土  金色見瞿曇  二三七八五 
<other>因僧請益古人十二時謌。乃頌之</other>
 雞鳴丑  夢裏逢人莽莽鹵 
 平旦寅  覺來路上弄精魂 
 日出卯  赫赫光明影裡坐 
 食⿰日之辰  食飽還知是病因 
 禺中巳  買賣論量入市肆 
 日南午  萬像分明作笑具 
 日昳未  張公喫酒李公醉 
 晡時申  省來端坐醉醺醺 
 日入酉  茆蓬竹戶硬撑拄 
 黃昏戌  日落西山狐魅出 
 人定亥  老鼠牀頭作隊隊 
 夜半子  一輪明月蘇噓哩 
<other>滁州瑯瑘山惠覺禪師</other>初開堂。升坐。拈香畢。有僧
問。師唱誰家曲。宗風嗣阿誰　師云。一任儞鑽龜打
瓦　進云。麼恁即汾陽一箭直射瑯瑘　師云。了。
問。如何是祖師西來意　師云。庭前殘燭謝。問。如
何是佛　師云。黃面比丘　進云。莫便是也無　師
云。智無銖兩。
<other>蘄州黃梅龍華寺曉愚禪師</other>行脚𣆅參五祖。戒禪師
乃問。不落脣吻一句作麼生道　師云。老老大大。話
頭也不照管　戒便喝　師亦喝　戒拈棒　師便
拍手下去　戒召云。闍梨。且住。話在　師將坐具塔
在肩上。更不迴首而去。
<other>唐州龍潭智圓禪師</other>初開堂。有僧問。師唱誰家曲。宗
風嗣阿誰　師云。汾陽水急。白浪滔天　進云。還許
學人措足也無　師云。輥。問。承教有言。是真精進。
是名真法供養。如何是真法　師云。夜聚曉散。問。
如何是龍潭劒　師云。觸不得　進云。困者如何
　師云。白骨連山。問。久響龍潭。到來為什麼龍不現
　師云。水深不見底　進云。現後如何　師云。特地
一場愁。
<other>果州永慶院光普禪師</other>在石門慈照聦禪師會下。早
參。師問。承古有言。大悲院裏有齋。意旨如何　石門
云。日出隈陽座。天寒不舉頭。下座。後師續後入室。石
門問。適來因緣作麼生會　師云。會即途中受用。不
會即世諦流傳　石門云。未在。更道　師拂袖而去。
師開堂日。僧問。如何是佛法大意　師云。蜀地出
鑌鐵。
<other>桂州壽寧院慧靈禪師</other>僧問。光境俱亡。道歸何處
　師云。街頭市尾　進云。即今事又怠麼生　師云。拖
泥帶水。問。如何是和尚家風　師云。有少無多
　進云。東審客來。將何祇待　師云。長連牀上鹿羹淡
<pb n="509"/>
飯。
<other>襄州石門山第六世了同禪師</other>云。適來堂上鐘子未
鳴時。諸上坐便合知時。何用上來握節當[(曷-曰)/月]。實為屈
沉。諸仁者。然即如是。撒沙向諸上坐眼裏去也。三世
諸佛在諸人鼻孔上轉大法輪。看看。良久。云。冬行春
令。珍重。問。如何是鳳皇機　師云。分明舉似闍梨
　進云。忽遇遊子相投又若何　師云。且領話。僧
問。如何是透法身句　師乃拈淨缾。便作傾水勢
　進云。未審此意如何　師云。箭過新羅。問。如何是
祖師西來意　師云。獨步離天竺。
<other>荊南府竹園山法顯禪師</other>開堂日。僧問。師登寶座。當
說何法　師云。香煙起處眾雲集　學云。恁麼則紅
焰光中不見蹤也　師云。乾坤無透路。問。如何是
佛　師云。好手畫不成　問。如何是道　師云。交橫
十字　進云。如何是道中人　師云。往往不相識。
問。如何是奇特之事　師以拄杖劃一劃　僧便喝
　師拍繩牀一下　僧禮拜　師便打。問。承教有
言。止止不須說。我法妙難思。如何是止止不須說
　師云。太多也　學云。如何是我法妙難思　師云。不
如速禮三拜。
<other>彭州永福院延照禪師</other>上堂。僧問。師登寶座。朝騎降
臨。向上機鋒。請師舉唱　師云。月輪輾破瑠璃𣪊。海
內龍王笑點頭　進云。恁麼即迷悟不從師也　師
云。罕逢穿耳客。頻遇守株人。問。如何是彭州境
　師云。人馬合雜　進云。如何是境中人　師便喝。
　僧以手作拽弓勢　師便拈棒　僧擬議　師便打。
問。古德有言。徧體汗流山鬼窟。袈裟遮面鬼神村。意
旨如何　師云。青城大面出賢人　僧擬議　師便
喝。
<other>唐州大乘山德遵禪師</other>初開堂日。僧問。西天一佛出
世。地布黃金。今日出世。有何祥瑞　師云。破布裏真
珠　進云。恁麼即圓融下號光透娑婆　師云。驢[駋-口+巴]
青布袋。問。世界圓融一句。請師道　師云。團團七
尺餘。問。如何是大乘山　師云。㵎水向東流　進
云。如何是山中人　師云。眉鹿眼白。問。如何是臨
濟一喝下事　師云。山僧却道不得　僧便喝　師
云。好喝　僧又喝　師云。未信儞在　僧云。瞎　師
拈棒便打。
師上堂云。
 古佛傳心印  常然般若燈  曹谿玄妙旨 
 馬祖至令弘  踏破波中月  其間幾箇能 
 吾宗高格外  來往自騰騰 
時有僧問。承師有言。如何是吾宗高格外　師云。笑
指斜陽投暗室。踏轉毗盧海嶽傾　進云。如何是來
往自騰騰　師云。韓盧咬骨空䑛觜。腹內懸懸背合
塵。
<other>湖州景清禪院居素禪師</other>初升座。維那白槌云。法筵
龍象眾。當觀第一義　師云。第一義中明會。猶是掩
耳偷鈴。不動位中紹得。未免遭人貶剝。設伕高超象
外。靜離言鋒。未忘取捨之情。豈敵有無之患。如斯見
解。笑殺他人。然雖如此。官不客針。私通車馬。有疑請
問。僧問。祖祖相傳傳祖印。師令得法嗣何人　師
云。鑿齒池邊曾[門@(留-田+皿)]勝。道安巖畔任徑行　進云。恁麼
則昔日虎谿華重秀。今朝霅水月方新　師云。綠竹
千竿老。松蘿一徑深。問。如何是景清境　師云。雨
過谿橋人懶度　進云。如何是境中人　師云。蟾蜍
光冷豈堪觀。問。遠遠投師。乞師一接　師云。新羅
人打鼓　學云。如何領會　師云。舶主未曾逢。僧
問。承和尚有言。寰中天子勑。塞外將軍令。如何是塞
外將軍令　師云。揭　學云。其中事如何　師云。蹴
　學云。莫便是和尚為人處也無　師彈指一下。
問。如何是末上一句　師云。金剛樹下　學云。如
何是末後一句　師云。拘尸城邊　學云。向上還更
<pb n="510"/>
有事也無　師云。有　學云。如何是向上事　師云。
波句撫掌呵呵笑。迦葉擡頭不識人。
<other>鎮國軍節度使駙馬都尉李遵勗（所有語句別從徧錄）</other>
<other>蘇州洞庭山翠峯禪院慧月禪師</other>升座云。若論祖師
心印。豈於第一義諦中收得。非但第一義。三要收不
盡。四句豈能該。假便言前明得。猶在半途。直饒言詮
但忘。未免𢬘泥帶水。然雖如是。事不一向。或有疑情。
便請出眾商量。時有僧問。師唱誰家曲。宗風嗣阿
誰　師云。太子谷中垂韁非。鳳林關上羊祜[石*((白-日+田)/廾)]　進云。
恁麼則昔時谷隱。今日當堂也　師云。楚山突屼三
冬秀。漢水彎環四季清。問。一華開五葉。結果自然
成時如何　師云。脫却籠頭。卸却角䭾　進云。拶出
虗空去。處處盡[門@取]香　師云。雲愁聞鬼哭。雪壓髑髏
吟。問。和尚未見谷隱時一句作麼生道　師云。步
步登山遠　進云。見後如何　師云。驅驅信馬蹄。
<other>覺圓上座</other>師。杭州人也。廣嚴禪院受業。初參谷隱。上
堂次。便出問云。學人開旗。請師展陣　隱云。儞試呈
者醜拙看　圓擬議　隱便喝　圓喚侍者　隱云。
瞎　圓禮拜　隱云。大眾。旗又開了。陣又展了。爭奈
地上七縱八橫。便下座。歸方丈。
圓與谷隱山持書到李駙馬宅。將堂頭書與都尉。
　尉按得書。取在懷中。却展兩手。圓亦展兩手　尉
云。碎。尉因齋次。問云。今日盛陳香供。蓋為生辰。大
士亭齋。諸佛同祐。且道有利益也無　圓云。明年更
有新條在　尉云。雪峯道底　圓云。惱亂春風卒未
休　尉云。一任𨁝跳。圓臨示寂。有頌曰。
 住亦何依  去亦何往  三界十方  如觀指掌 
 不上中天  匪乘白象  珍重同人  青煙直上 
言訖。端坐而化。焚燒之後。五色舍利無數。
<other>翰林學士工部侍郎贈禮部尚書文公楊億</other>任秘書
監。知汝州日。甞有書寄李維內翰。敘其始末師承。書
云。病夫夙以頑憃。獲受獎顧。預聞南宗之旨。久陪上
國之游。動靜咨詢。周旋䇿發。俾其刳心之有。詣牆面
之無。慙者誠出於席間牀下矣。矧又故安公大師每
垂誘導。自雙林滅影。隻履西歸。中心浩然。罔知所止。
仍歲沉痼。神慮迷恍。殆及小間。再辨方位。又得雲門
諒公大士見顧蒿蓬。諒之旨趣。正與安公同轍。並自
廬山歸宗．雲居而來。皆是法眼之流裔。去年假守茲
郡。適會廣惠禪伯。實承嗣南院念。念嗣風穴。風穴嗣
先南院。南院嗣興化。興化嗣臨濟。臨濟嗣黃檗。黃檗
嗣先百丈海。海嗣馬祖。馬祖出讓和尚。讓即曹谿之
長嫡也。齋中務簡。退食多暇。或坐邀而至。或命駕從
之。請叩無方。蒙滯頓釋。半歲之後。曠然弗疑。如忘忽
記。如睡忽覺。平昔礙膺之物。嚗然自落。積劫未明之
事。㸌爾現前。固亦決擇之洞分。應接之無蹇矣。重念
先德率多參尋。如雪峯九度上洞山。三度上投子。遂
嗣德山。臨濟得法於大愚。終承黃檗。雲巖多蒙道吾
訓誘。乃為藥山之子。丹霞親承馬祖印可。而作石頭
之裔。在古多有。於理無嫌。病夫今繼紹之緣。實屬於
廣惠。而提激之自。良出於鼇峯也。忻幸。忻幸。
侍即問廣惠和尚。尋常承和尚有言。一切罪業。皆困
賊寶所生。勸人疎於財利。況南閻眾生以財為命。[邱-丘+(看-目)]
國以財聚人。教中有財法二施。何得勸人疎財　廣
云。幡竿尖上鐵龍頭　侍云。海壇馬子似驢犬　廣
云。楚雞不是丹山鳳　侍云。佛滅二千歲。比丘少慚
愧。問。門僧表澄。承古有言。天上無彌勒。地上無彌
勒。未審彌勒在什麼處　澄云。手上木　侍云。罪有
所歸　澄云。知過人難得　侍云。喫取拄杖　澄喝
侍云。且放過即不可。侍郎問李駙馬。釋迦六年苦
行。成得甚麼事　尉云。擔折知柴重。問。一盲引眾
盲時如何　尉云。盲　侍云。灼然　尉便休。
同光帝問興化和尚云。朕收得中原之寶。秖是無人
酬價。興化云。略借陛下寶看。帝以手舒幞頭脚。興化
<pb n="511"/>
云。君王之寶。誰敢酬價。玄覺云。秖如興化眼在什麼
處。若不肯。過在什麼處。侍云。興化恁麼秖對。是肯莊
宗。不肯莊宗。試辨看。
<other>論話</other>
因僧談道。侍郎遂云。道不離人。人能弘道。大凡參學
之人。十二時中長須照顧。不見南泉道。三十年看一
頭水牯牛。若犯他人苗稼。擿鼻拽迴。如今變成露地
白牛。躶躶地。放他不肯去。諸人長須著些精彩。不可
說禪道之時。便有箇照帶底道理。擇菜作務之時。不
可便無去也。如雞抱卵。若是拋離起去。暖氣不接。便
不成種子。如今萬境森羅。六根煩動。略失照管。便表
身命。不是小事。今來受此緣生。被生死繫縛。蓋為塵
劫已來。順生滅心。隨他流轉。以至如今。諸人等且道
若曾喪失。何以得至如今。要識露地白牛麼。試把鼻
孔拽看。
侍郎云。玄沙和尚道。大唐國內。宗門中事。未曾有人
舉唱。或有人舉唱。盡大地人總失却性命。垂孔鐵錘
相似。一時亡鋒結舌去。且道是甚道理。如今假立箇
賓主。動者兩片皮。竪起指頭。拈起拂子。總成顛倒知
見。順汝狂意。教汝有箇申問處。若是明眼人前。恁生
拈掇得出。秖如曾祖和尚見僧來便面壁。長慶道。恁
麼地接人。驢年得一箇去。我道曾祖也秖是不識羞。
是他明眼人又爭肯。儞今來事不獲已。與汝諸人作
顛倒知見。一似結巾為馬。揑目生華。上祖道箇開佛
知見。示佛知見。悟佛知見。入佛知見。教地恁道。抑下
多少威光。且道諸人分上欠少箇什麼。雖然如此。我
若不恁麼與汝知聞。儞又什麼處得見我。古人道。知
思者少。上道承箇甚人恩。於此不明。問取露柱去
　侍云。此事大難。釋迦老子三七日中思惟。便欲入涅
槃。被帝釋．梵王慇懃三請。不得已而許之。始自鹿苑。
終於俱尸羅城。中間四十九年大作佛事。說五乘十
二分教如缾注水。後來於靈山會上目視迦葉。謂大
眾云。吾王法眼已付麼訶大迦葉。又云。我於四十九
年中。不曾說一字。此是什麼道理。若於諸人分上。著
一字脚不得。為諸人各各有奇特事在。喚作奇特。早
是不中也。我道釋迦是敗軍之將。迦葉是畏身失命
底人。汝等諸人且怎生會。不見道。涅槃生死俱夢言。
佛與眾生並為增語。直須恁麼會取。不要向外馳求。
若也於此未明。敢道乖張不少。
侍舉肇論云。會萬物為己者。其唯聖人乎。如今山河
大地．樹木人物摐地。是同是別。苦道同去。是他頭頭
物物。各各不同。若道別去。他古人又道會萬物為己。
且恁生會。秖如教中說。若有一人發真歸源。十方虗
空一時銷隕。古德亦云。若人識得心。大地無寸土。此
是甚道理。直下盡十方世界是汝一隻眼。一切諸佛．
天人．群生類。盡承汝威光建立。須是信得乃方得
　侍郎臨終前一日。親寫一偈與家人。令來日送達李
駙馬處。偈曰。
 漚生與漚滅  二法本來齊  欲識真歸處 
 趙州東院西 
尉接得偈。云。泰山廟裏賣紙錢。
<other>普照禪師修戒</other>有僧問。如何是佛　師云。千葉碧蓮
雲裏現。萬重山水異聞香。問。如何是祖師西來意
　師云。猴猻摘山果。野鹿下田中。問。如何是學人
自己　師云。煙霞起處和雲白。[鴳-女+隹]飛霄漢出銀籠。
問。不施寸刃。便登九五時如何　師云。書落張良錦
帳西。問。如何是祖師西來意　師云。朝見八關開
石堂。暮看金烏送枕頭。
<other>拄杖歌</other>
 千峰間出虬形樣  碧眼胡僧恁生向 
 有時擺撼動滄波  莫把乾坤為比量 
 放橫時。奔掣電  握坐金毛爭敢現 
 拈來掌上震機鋒  爍迦羅眼何曾見 
<pb n="512"/>
 擬商量。昏色暗  撥破雲霞光璨爛 
 擕行空裏翫秋天  攪海魚龍皆瞻戰 
 悅人心。逢[怊-口+又]便  縱伕塵沙歸下畔 
 崢嶸獨立在虗堂  任儞神通作麼變 
 喝 
<other>雪頌</other>
 冷氣凝空墜  銀華丙地生  苔痕無覓所 
 山嶮絕人行 
<other>西來意頌</other>
 問我西來意  西來意甚深  直饒玄會得 
 眼裏下金針 
<other>都旨</other>
 薄伽演出五天雲  落處須教皂白分 
 進退互為通鳥道  森羅萬象定乾坤 

天聖廣燈錄卷第十八

<sarticle>天聖廣燈錄卷第十九　　　<bz>〔宋勒〕</bz></sarticle>

<other>韶州雲門山法球禪師</other>奉廣主召入宮。升座云。一言
纔剖。該括微塵。萬派歸源。截流眾壑。吾皇登殿。野老
謳謌。師子當門。群魔屏跡。西來大道。若為傳持。古佛
家風。如何指示。幸逢聖代。偶值明時。可謂皇風蕩蕩。
佛日高舒。但某若論佛法。直下難言。唱道之機。強名
施設。三乘分教。各有指歸。五部律文。但明持犯。如來
法眼。末後相傳。鱗次契心。教外別演。此猶是化門之
說。若是衲僧門下。句裏呈機。徒勞佇思。若是叢林久
浸。飽鬬作家。格外玄談。對眾證據。時有僧禮拜。
　師云。對目千差路。迴眸十萬餘。問。梵王親請佛。國
主此延師。音日靈山會。密記乞師宣　師云。一音剖
之河沙界。萬法齊生舜日新　進云。恁麼則四海晏
清。八方肅靜也　師云。木人歌有道。野者感無私。
問。靈山密記蒙師指。未審得法繼何人　師云。九重
城裏君王令。萬里風清罷戰征　學人未委。乞師的
旨　師云。裂腹剜心猶未報。何勞測意起多端。問。
如何是西來大道　師云。當時妄想。至今不絕。問。
如何是古佛家風　師云。一輪千家月。無處不晶輝。
師又云。問也問不盡。答也答無窮。蓋曩昔以來。根
塵濃厚。便有多途。佛法顯然。何須自昧。捨彼取此。背
覺合塵。不能休歇。速須了却。莫更苦求。可惜時光逡
巡。又過斯日。開闡不盡稱提。恭願皇風永扇。慧炬長
然。萬彚滋榮。千祥並集。以某祇園片葉。謬對威顏。無
住戰灼。王令稍嚴。伏惟珍重。
師歸院。升堂。示眾云。言前薦得。辜負平生。句後呈機。
空華亂墜。且據衲僧眼目。作麼生辨明。若向者裏辯
明得去。似有出身之分。不昧平生。若向者裏辯明不
得。墮坑落壍。淪沒蹤由。如何出得。有出得者。試對眾
道看。有僧出來便問。西天與東土。諸佛亦復然。師
登師子座。一句為誰宣　師云。金輪不隱的。木馬正
當軒　進云。恁麼則人天皆有慶。樵子處處歌也
　師云。鳥道無迂曲。行人有短長。問。師唱誰家曲。宗
風嗣阿誰　師云。韶石巖前曾得侍。曹谿鉢不二三
擔　進云。恁麼則雲門嫡子。雲嶺玄孫也　師云。刢
利不從人薦得。先陀由根毋生遲。問。如何是雲門
劍　師云。長空不匣鋒鋩色　進云。用者又如何
　師云。四塞唯清日月明。問。如何是禪　師云。秋來
樹頭鳴。問。如何是道　師云。頭上脚下　進云。如
何是道中人　師云。一任東西。問。如何是世尊不
說說　師云。對目不見耳　問。如何是迦葉不聞聞
　師云。閉門哭蒼天。問。如何是佛　師云。鼻高眼
大。問。如何是隨色摩尼珠　師云。色即不無。恁麼
生是珠　學云。不會。特伸請益　師云。雲有出山勢。
水無投㵎聲。問。牛頭未見四祖時如何　師云。沓
<pb n="513"/>
風吹萎華　進云。見後如何　師云。更雨新好者
　師上堂云。一法如是。諸法亦然。萬別千差。不離方寸。
諸禪德。若得如是。盡十方世界一時拈來向諸人眼
睫上。百千諸佛向眼睫上轉大法輪。各各踊身向虗
空裏。現一十八變。為三世諸佛說法。諸人還見麼。若
道不見。可惜父母所生眼。若道見。且作麼面目。試對
眾道看。良久。云。買賣不當價。撫掌一下。久立。珍重。
<other>韶州廣悟禪師</other>上堂云。諸佛出世。早是多端。達磨西
來。更傳心印。大似欺我兒孫。壓良為賤。三乘十二分
教。不別時宜。若是格外道人。不用取他為則。直須孤
明自己。省悟前塵。大用現前。臨機施設。蹤橫踢蕩。方
有少分出家。如今還有麼。不用如何若何。應須直入。
有僧出來禮拜　師便打　學云。正遇作家　師云。
罪不重科。問。人人盡唱曹谿曲。和尚繼嗣在何人
　師云。分明記取。問。十方國土中。唯有一乘法。如
何是一乘法　師云。日月自分明。問。如何是和尚
為人一句　師云。因風吹火。問。如何是正法眼
　師云。山河大地。問。如何是覿面事　師云。赤水遠
來。問。久雨不晴時如何　師云。追風由恨遲。問。
如何是佛　師云。清原好山水。問。如何是佛向上
事　師云。金烏晝夜催。
<other>韶州長樂政禪師</other>上堂云。祖師心印。壁立難提。直下
精明。猶是鈍漢。作麼得箇恰好去。時有僧便問。祖
師心印。何人提掇　師云。石人妙在手　進云。未審
學人還有分也無　師云。木女整不齊。問。如何是
長樂境　師云。青松長[鬱-山+止]密。鵠[鴳-女+隹]每來翹　進云。如
何是境中人　師云。獐兒并麋鹿。盡日自成群。問。
北斗藏身。意旨如何　師云。青山常在。日月何虧。
問。如何是法身　師云。山河無障礙。
廣主召師入宮。升座。有僧問。鷲峯演唱。迦葉低眉。今
日王宮。請師垂示　師云。一句分明無異跡。八方咸
共賀昇平　進云。恁麼則三界外人去也　師云。萬
歲。萬歲。問。人王與法王相見時如何　師云。月明
三島靜。樵子太平歌。問。文殊與維摩對談何事。
　師默然　進云。恁麼則無說無聽也　師云。毗耶離
城事又作麼生。師又云。言無展事。語不投機。承言
者喪。滯句者迷。不說不默。又成惑亂。且作麼生辨得
邪正去。若是同道。可希洞鑒。然雖如是。風不來。樹不
動。久立。珍重。
<other>韶州佛陀山遠禪師</other>在廣主宮中。上堂。有僧問。如何
是第一句　師云。天賜六銖皆挂體。臣僧百衲對宣
揚　問。如何是法身佛　師云。木馬嘶時華地錦。泥
牛行處海雲凝　問。今日一筵。何異靈山　師云。四
海波濤靜。一輪天地明。問。如何是佛　師云。銅頭
鐵額　學人未會此意如何　師云。簸土颺塵。問。
寶鑑當軒時如何　師云。誰敢覻著。問。如何是祖
師西來意　師云。眼中不著塵。師云。若也一向問
答。盡未來際也無窮盡。所以教中云。諸法寂滅相。不
可以言宣。教山僧道什麼即得。如今事不獲已。且與
諸人葛藤即不可。若是正定道流[覤-儿+丘]見。一場笑具。且
道笑我者是什麼人。直饒儞笑得祥雲現足下。好與
三十棒。久立。珍重。
<other>韶州鷲峯山韶禪師</other>上堂。僧問。正法無言時如何
　師云。言　進云。學人不會。乞師端的　師云。兩重公
案　進云。和尚豈無方便　師云。無禮難容。問。學
人有口道不得。請和尚道　師云。正當今日　進云。
莫便是和尚為人也無　師云。下坡不走。問。如何
是鷲峯境　師云。青山淥水　進云。如何是境中人
　師云。五湖四海賓。問。祖意教意。是同是別　師
云。日出東方月落西。
<other>韶州淨源山真禪師</other>上堂。僧問。法網無遮。如何愽詰
　師云。浩然無間斷。觸處有光緣。問。如何是本來
身　師云。風吹滿面塵。問。如何是無縫塔　師云。
<pb n="514"/>
山深人難見　進云。如何是塔中人　師云。路僻更
無隣。問。月未生時如何　師云。大地人盡望　進
云。生後如何　師云。照破髑髏寒。問。如何是一時
教　師云。匿不得。問。達磨未來時如何　師云。三
家村裏兩兩三三　進云。來後如何　師云。千邪不
如一直。問。諸法寂滅相。如何是世間相　師云。真
不掩假。
<other>韶州披雲山禪師</other>上堂。僧問。三千里外響師顏。一句
當軒。請師言薦　師云。斷頭船子。問。師演靈山句。
何人合得知　師云。刢利秖因生處早。頑癡多棄世
情非。問。如何是色空　師云。拾取落幸生舊枝。
問。如何是一塵　師云。滿目是青山。問。如何是毗
盧藏中有大經卷　師云。拈不得　進云。為甚拈不
得　師云。特地却成愁。問。如何是不遷義　師云。
山高不礙白雲飛。
<other>韶州月華山禪師</other>上堂云。舉一句語。徧大千界。還有
人會得者箇時節麼。試出來道看。要知親切。良久。云。
不出頭是好手。久立。珍重。僧問。如何是月華境
　師云。青蒼無異色　進云。如何是境中人　師云。日
月豈別論　問。如何是三乘十二分教　師云。黃卷
赤軸　進云。畢竟成得什麼邊事　師云。如是我聞。
問。如何是對機說　師云。鐵門山難過　進云。學
人不會。乞師再指　師云。愁顏不展眉　問。如何是
祖師西來意　師云。梁王不識　進云。未審如何
　師云。隻履西歸。
<other>韶州雙峯山真禪師</other>上堂。僧問。如何是雙峯境　師
云。何處不分明　進云。如何是境中人　師云。入門
先問諱。問。如何是大用現前　師云。一刀兩段
　學云。了　師云。蒼天。蒼天。問。佛法究竟成得什麼
邊事　師云。十方薄伽梵。一路涅槃門。問。四海晏
清。未審王居何位　師云。寶殿苔生。時人罔措。問。
寶劒未磨時如何　師云。黑　進云。磨後如何　師
云。四海晏清。問。一切諸佛及諸佛阿耨多羅三藐
三菩提法皆從此經出。未審此經從何而出　師云。
速禮三拜。問。從上諸聖以心傳心。未審何人傳師
心　師云。答即易。問即難。問。離四句。絕百非時如
何　師云。莫教失却問　進云。恁麼則學人罪過
　師云。再犯不容。問。如何是和尚非時為人一句
　師云。喫棒得也未　學人禮拜　師便打。
<other>隨州雙泉山郁禪師</other>住舒州海會。上堂。僧問。如何是
舒州境　師云。魄水逆流山露骨　進云。如何是境
中人　師云。地有毒蛇砂有虱。問。佛未出世時如
何　師云。棲巖遁壑　進云。出世後如何　師云。誰
諕閭閻。問。如何是祖師西來意　師云。仙陁不刢
利　學云。再希一言　師云。瞌睡作什麼。問。達磨
未來時如何　師云。多少猜疑者　進云。達磨來後
如何　師云。也尋常。問。古佛家風。乞師一言　師
云。領　學云。領後如何　師云。不用別人。問。如何
是大道之源　師云。深深無間斷　進云。究竟事如
何　師云。刢利不從他。
師上堂云。佛法不用學。寒山子欺儞。作麼生得不欺
儞去。有人識得時。與山僧把將出來。汝若不識。看看
燈籠露柱變作寒山子。與釋迦老子說法了。却從汝
脚跟下走過。汝不見。却歸西天去也。有事近前。時
有僧問。如何是毗盧師　師云。風吹滿面塵　進云。
為什麼却如此　師云。特地令人愁。問。如何是和
尚家風　師云。黃陳倉米飯　進云。忽遇客來。將何
祗待　師云。齊後建谿茶　問。諸佛出世。當為何事
　師云。不為闍梨　進云。恁麼則學人無依倚也
　師云。路逢劒客順呈劒。不是詩人莫獻詩。問。聖
諦義中。還有俗諦也無　師云。語不虗施。
師上堂。示眾云。春陽發枯枿。秋氣殺群芳。物理皆如
此。祖令若為當。良久。云。諸上座。若能於此薦得。不妨
<pb n="515"/>
省力。若薦不得。虗負平生。有商量者近前。時有僧
問。寶劒未出匣時如何　師云。誰敢[覤-儿+丘]著　進云。出
匣後如何　師云。萬里煙收道太平　問。如何是第
一句　師云。迴頭終不顧　進云。如何是第二句
　師云。未語先分付　進云。如何是第三句　師云。連
根由蔕苦　問。不涉廉纖。請師便道　師云。啞得老
僧口　進云。恁麼則學人罪過　師云。後犯難容。
問。遠遠投師。未審師還接也無。師云。下坡不走。
進云。恁麼則得遇師顏也　師云。心不負人。面無慙
色。問。如何是隨色摩尼珠　師云。到處呈似人
　師上堂云。諸佛出世。已涉繁辭。達磨西來。壓良為賤。
一言相契。埋沒宗風。竪拂敲床。那堪更用。圓相鏡智。
亂撦焚燒。洞上五位君臣。不勞拈出。臨濟入門便喝。
似齋後之鐘。德山入門便棒。猶是平地陷人。若是單
明自己。泥猪疥狗。省悟法空。見解未出常流。俱胝一
指。溝壑自沉。五洩香嚴。不能自救。丹霞石鞏。正在半
途。肇會不遷。如何敵他生死。淨名杜口。猶涉多途。六
代宗師。多虗少實。文殊說法。未稱衲僧。迦葉傳衣。遭
人怪笑。獨指稱尊。猶不丈夫。大藏經文。殘羹餿飯。大
溈和尚。罔別是非。本淨龍牙。見處孤僻。玄沙促指大
徹。末後羞慙。一宿覺知恃地。方成懡㦬。馬大師即心
即佛。表我兒孫。盤山非心非佛。其言極謬。此二尊宿
猶是度脚買靴。看風便帆。衲僧門下爭敢咳嗽。若將
意解度量。迢迢十萬八千。更乃息念觀空。大似水中
捉月。語上覓會。永劫沉淪。寂照觀空。編為外道。中下
聞說。罔措是非。達士同人。方可明鑒。也擬緘言不說。
恐邪正不分。及至定奪雌黃。大似能所分別。如斯剖
㭊。各要知之。免被人謾。塗糊指注。更有參玄上士。須
知有向上關捩。四海方袍。莫向死水裏吐氣。道人相
見。爍電猶遲。豈況忉忉。有何利益。叢林後代。謬說多
途。棄却本師。不能擇其法眼。或呈現前三昧。或誇一
句之淵。或呈眾請益。或無說而言宗。或不問而自說。
或主家貪明話頭。學家不待結絕。或勝負爭強。驢年
未徹。見處不諦。指月話月。未證言證。未得言得。將識
情而卜度聖意。用妄心而剖判諸方。盡是傍生異見。
依草附木。見處偏枯。陰界分別。多將記持憶想。便當
自己家風。貯在[(曷-曰)/月]襟。將作平生眼目。如斯之輩。河沙
相似。說則過頭千尺。行則金無分寸。口似懸河。是非
長短。達磨門人豈可皮下無血。不是提綱出手。都緣
法爾如然。饒儞會盡千般。爭奈當門按劒。直下明得。
由是相達。子父商量。是何言也。一刀兩段。猶未分明。
師子翻身。直須努眼。坐斷十方。不通凡聖。若能如是。
方稱出家。久立大眾。伏惟珍重。
<other>連州慈雲山深禪師</other>初開堂。纔升座。便有僧問。靈山
曾授記。師唱是誰謌　師云。分明記取舉似人。問。
十方國土中。唯有一乘法。和尚如何舉唱　師云。雪
嶺好翻身。問。寶鏡當軒時如何　師云。天地皆失
色。問。如何是教外別傳一句　師云。扣牙恐驚齒。
問。慧日騰空人皆仰。此夕開筵事若何　師云。皇
風一扇。宇宙廓然。
<other>廬山化城鑒禪師</other>上堂。有僧問。如何是一大事　師
云。射紅出。問。遠遠投師。乞師指示　師云。漢東米
作麼價。問。露地白牛隨處現。嘶風木馬事如何
　師云。何不現　學云。嫌箇什麼　師云。將謂海東舶
主。秖是此土商人　進云。若不張帆。焉知海闊　師
云。放汝三十棒　問。如何是和尚正法眼　師云。新
羅人迷路。
師上堂。示眾云。十方薄伽梵。一路涅槃門。諸禪德。且
作麼是涅槃門。莫是山僧者裏聚會少時。便為涅槃
門麼。莫是僧堂裏衣鉢下坐。寂默觀空。便為涅槃門
麼。莫錯會好。諸禪德。總不恁麼會。莫別有商量底麼。
山僧者裏早是事不獲已。向諸人恁麼道。已是相鈍
致了也。更擬踏步向前。有何所益。諸禪德。但自無事。
<pb n="516"/>
自然安樂。任運天真。隨緣自在。莫用巡他門戶。求覓
解會。記憶在心。被他繫縛。不得自在。便被生死之所
拘。何時得出頭。可惜光陰倐忽。便是來生。速須努力。
努力。時有僧問。生死到來。如何免得　師云。柴鳴
竹[焊-干+恭]驚人耳　學人不會。請師直指　師云。家犬聲
獰夜不休。問。如何是菩提路　師云。月照舊房深。
問。寶鏡當軒時如何　師云。照破萬家門　問。如
何是和尚家風　師云。不欲說似人　進云。為什麼
却如此　師云。家醜不外揚。問。如何是和尚尋常
為人底句　如云。量才補職　進云。恁麼則學人無
分也　師云。心不負人。問。如何是真空　師云。天
河岸上星分異。問。如何是學人自己　師云。何得
問別人　進云。問又何妨　師云。爭怪山僧。問。北
斗藏身。意旨如何　師云。青山無異的。常伴白雲閑。
問。如是學人行履處　師云。三門前松徑裏　進
云。究竟又如何　師云。朝看群峯。夜窺星斗。問。佛
法畢竟成得什麼邊事　師云。好箇問頭。無人答得
　進云。和尚豈無方便　師云。雲有出山勢。水無投
㵎聲。問。如何是向上關捩子　師云。拔劒攪龍門
　問。臨濟入門便喝。德山入門便棒。未審意旨如何
　師云。汝試舉臨濟．德山看　學人便喝　師云。放
過一著　學人無語　師便打。問僧。什麼處來。
　僧便喝　師云。何得容易　僧擬議　師便打。問
新到僧。近離什麼處　進云。江州　師云。來時主人
萬福也無　僧云。道什麼　師云。耳聾耶　僧云。是
何言歟　師云。近前來。向汝道　僧近前　師云。打
底不遇作家。參堂去。
<other>廬山護國禪師</other>上堂云。有解問話者出來。有僧便出
來禮拜　師云。來朝更獻楚王看。問。久時不聞龍
虎嘯。師登法座意如何　師云。月照寒潭影。白雲翳
石稜。問。如何是和尚家風　師云。到處似人　問。
如何是性中相見底事　師云。過者邊來。問。祖祖
相傳。未審傳箇什麼　師云。說得麼　學云。和尚從
何而得　師云。速禮三拜。問。有問有答。揑目生華。
不問不答時如何　師云。普天帀地　進云。畢竟事
如何　師云。兩重公案。問。萬法歸一。未審一歸何
所　師云。陽氣發來無硬地。春晴[賏/(冗-几+鳥)]谷正芬芳。
師上堂云。實際理地。不受一塵。佛事門中。不捨一法。
又云。一法若有。毗盧隨在凡夫。萬法若無。普賢失其
境界。諸上座。作麼生理論。朝夕恁麼上來。向諸上座
說箇什麼則得。若說三乘十二分教。自有座主律師。
若說世諦因緣。又非僧家之所議。若論佛法。從上祖
宗。多少佛法。可與評量。總不如是。須知各各當人分
上事。作麼生是諸上座分上事。知有。對眾吐露一箇
消息。以表平生行脚。參善知識。具爍迦羅目。不被人
謾。豈不快哉。還有麼。良久。云。若無人出頭。買賣不當
價。徒勞更商量。伏惟珍重。
師上堂。有僧問。如來為一大事因緣故。出現於世。和
尚出世。以何法指示於人　師云。太陽門下威音的
　進云。恁麼則和尚不虗出世也　師云。當[(曷-曰)/月]不握
節。語氣不慚惶　問。如何是世尊不說說　師云。言
中須辨響。問。如何是和尚尋常說法底口　師云。
舌拄上齶　進云。恁麼則不從人得也　師云。即今
事又作麼生　學人無語　師云。掠虗漢。問。佛未
出世時如何　師云。雲遮海門樹　進云。出世後如
何　師云。擘破鐵圍山。
<other>廬山慶雲禪師</other>上堂云。古人道。盡令提綱。不寒天下
人口。諸上座。既是盡令提綱。為什麼不寒天下人口。
古人恁麼道。大似不知時。然雖如是。若是上上之流。
不拘此限。未證據者。不妨疑著。有不疑著底。不顧危
亡。試對眾施呈看。時有僧出禮拜　師便打　問。
佛令祖令師已委。向上機鋒意如何　師云。令　學
人未曉。如何指示　師云。收。問。如何是諸佛出身
<pb n="517"/>
處　師云。古木堂前石師子　進云。意旨如何　師
云。生獰不似他。問。如何是學人行李處　師云。青
松綠竹下。問。如何是祖師西來意　師云。庭前無
狗樹。問。如何是佛　師云。風吹古岸柳依依。問。
佛意祖意。是同是別　師云。青山常伴白雲閑　問。
如何是佛法大意　師云。和泥合水。問。久負勿弦
琴。請師彈一曲　師云。不是鍾子期。聵人徒側耳。
問。如何是透法身句　師云。泥多佛大　進云。向上
更有事也無　師云。有　如云。如何是向上事　師
云。麻筋紙。問僧。什麼處來　僧云。洪州來　師
云。什麼處過夏　僧云。翠巖　師云。踏破多少草鞋
　僧無語　師云。參眾去。問僧。不跨石門句作麼
生道　僧云。放專甲過。有箇道處　師云。放汝過。作
麼生道　僧珍重。便出去　師云。老僧今日失利
　師上堂云。朝日上來下去。有什麼了期。自是諸上座
在寒暑之間。眾生界內。汝還知麼。先聖建立門庭。分
為五種。蓋為見解不等。悟有淺深。且眾生界是無明
煩惱。人我貢高。熾然無間。深淪六趣。所以諸聖開方
便門。示教化路。故有等差。若是未明自性底人。在於
閻浮寒暑境界。常懷疑惑。他聖人見箇什麼道理。便
證如如自在。所以親近知識。曉夜決擇。得自己分明。
子無生死。本來清淨。若是未明得自己。又不能了悟
一切塵勞。不知他聖人證入之門。便有諸方善知識
與儞諸人閑種種法門。於眾生界。示汝自性。及外客
塵。一時遣蕩。得大安樂。令人知有一切萬法種種差
別。通明無滯。若不如是。秖明得自己。不知有萬法。不
得法空。無有通變。所作不得自在。於十二時中被諸
境執。不能免離。蓋是見處偏枯。一期被他學家問著。
眼目定動。便生煩惱。如今奉勸諸人。但於十二時中
不依倚一物。但自無事。從上來明昧一時放却。自立
其志。泯絕諸緣。休歇根門。於見聞覺知無纖毫可幻。
方可有出身之路。直須努力。莫更因循。秖麼空過。須
更便是來生。古人向道。此身不向今身度。更向何身
度此身。可惜父母所生髮膚之體。一念若失。千生萬
劫。不復人身。久立。珍重。僧問。十二時中如何用心。
不被諸境惑　師云。巍巍堂堂　進云。爭奈目前何。
　師云。苦心更有苦。問。三乘十二分教即不問。如
何是直截根源　師云。十進九退　學云。如何則是
　師云。何日得休時。問。如何是佛事門中不捨一
法　師云。放一捉一。問。一言道斷時如何　師云。
未是極則處　進云。如何是極則處　師云。冬後一
陽生。
師早參上堂。云。吾有一語。對面分付。若人不會。四天
東土。良久。云。直下省力。便恁麼承當得去。早是不著
便漢。久立。僧問。坐斷毗盧頂。不稟釋迦文時如何
　師云。老僧一𨁝跳三千里。是汝鼻孔翻轉眼睫裏。
汝又作麼生　學云。和尚何得特地　師云。還我話
頭來　僧無語　師便打。問。如何是第一義　師
云。問底是第幾義　學云。特伸請益　師云。將為西
天來。問。教中有言。止止不須說。我法妙難思。如何
是難思底事　師云。不是闍梨問。老僧也不知　學
云。如何得受持去　師云。朝看雲霞秀。暮聽㵎水冷。
問。如何是衲衣下事　師云。千山銷斷雲　問。如
何是向上一路　師云。或進或退　進云。為甚或進
或退　師云。眼不見鼻　問。諸法實相義。和尚如何
說　師云。口挂東壁上。

天聖廣燈錄卷第十九

（都句當藏主沙門　介先）。
（都勸首住持傳法廣惠大師　達杲）。
（前都勸首住持傳法惠空大師　仲真）。

<pb n="518"/>
<sarticle>天聖廣燈錄卷第二十　　　<bz>〔宋勒〕</bz></sarticle>

<other>岳州永福院朗禪師</other>上堂云。妙用無差。人心各異。諸
法同體。情見有殊。欲得親切。但離妄念。一毫盡除。眾
累自圓。何須晝夜妄求諸趣。如今向諸禪德道。直下
無事。早相埋沒。何況多途。却成增疾。若是衲僧門下。
如何湊泊。還有會者麼。出來對眾說看。時有僧出
禮拜　師云。山僧失利　問。師唱宗風事。演法嗣何
人　師云。靈山親受記。迦葉最為初　進云。恁麼則
雲門親嫡子。雪嶺正玄孫　師云。饒儞強記得。朱必
便為親　學云。爭奈大眾何　師云。秖見錐頭利。那
知鑿頭方。問。如何是新開境　師云。洞庭湖裏看
金鵝　進云。如何是境中人　師云。岳陽城畔雙把
手。問。一佛出世時如何　師云。合掌念觀音　進
云。出世後如何　師云。頂上挂數珠。問。如何是祖
師西來意　師云。瀟湘岸上雪蹄蹤。問。佛魔不到
處。如何辨來機　師云。望月摘乾宿。失脚到楊州。
問。牛頭未見四祖時如何　師云。頭戴朝天帽。身披
四䙡衣　進云。見後如何　師云。手把虬龍杖。點出
異人機。問。三乘十二分教即不問。如何是和尚一
句　師以拄杖面前劃一劃　學人擬議　師云。還
我一句來。師問僧。什麼處來　僧云。南嶽來　師
云。還見五百羅漢麼　僧云。用見作什麼　師云。石
橋成兩段。汝又作麼生　僧無語　師云。參眾去
　問僧。什麼處來　僧云。德山來　師云。德山老人道
什麼　僧云。和尚道什麼　師云。汝且道洞庭水深
多少　僧無語　師便打。又云。汝還知落處也無
　僧云。不知　師云。一不成。兩不是。參眾去。師問僧。
汝是什麼處人事　僧云。荊南人　師云。還過公安
渡也無　僧云。過公安渡　師云。汝何不判公驗
　僧云。和尚何得特地　師云。爭奈岳陽關頭何　僧
無語　師便打。問僧。近離什麼處　僧云。德山
　師云。將得什麼來　僧近前不審　師云。踏破草鞋。
參堂去。
<other>郢州芭蕉山弘義禪師</other>上堂。有僧問。如何是佛　師
云。山青水淥。問。如何是色心不二　師云。來言深
辨。問。如何是最初一句　師云。舉起分明　進云。
如何領會　師云。蘇嚕㗭哩。問。學人非時上來。請
師一接　師云。汝是什麼處人　學云。河北人　師
云。不易過黃河。
<other>郢州趙橫山禪師</other>上堂。有僧問。先師道。日裏看山。意
旨如何　師云。老僧今日困。問。十二時中如何用
心　師云。長連床上。喫粥喫飯。問。古人說不到處。
請師道　師云。道什麼　僧又再問　師云。賺殺人
　問。如何是諸佛師　師云。平地看高原。
<other>郢州纂子山庵主</other>師見僧。問。什麼處來　僧云。復州
來　師云。還逢見達磨麼　僧云。達磨即不見。却見
箇庵主　師云。儞向他道什麼　僧云。今年好春雨
　師云。儞為什麼腦後出　僧云。恰是　師云。更𨁝
跳。問。如何是透法身句　師云。朝看東南。暮看西
北。問。如何是和尚接人一句　師云。下坡不走
　僧云。莫便是接人句也無　師云。後度難逢。
<other>信州西禪欽禪師</other>上堂。有僧問。如何是透法身句
　師云。青山不挂劒。問。法雨普霑於此日。向上宗風
又若何　師云。太陽看古[石*((白-日+田)/廾)]。問。古殿興時如何
　師云。一回春到一回新。問。如何是函蓋乾坤句
　師云。天上有星皆拱北。問。如何是截斷眾流句
　師云。大地坦然平。問。如何是隨波逐浪句　師云。
春生夏長。
<other>廬州東天王廣慈禪師</other>有僧問。向上宗乘。請師舉唱
　師云。止。止。不須說　進云。學人未曉。乞師再指
　師云。雲有出山勢。水無投㵎聲。問。如何是祖師西
來意　師云。普天帀地。問。如何是迦葉心燈　師
<pb n="519"/>
云。月似羅中鏡。問。如何是迦葉手傳衣　師云。黃
河三千年一度清。
<other>廬州南天王海禪師</other>有僧問。如何是吹毛劒　師云。
瓦解氷消　進云。用者如何　師云。拽。問。如何是
一體真如　師云。五郎手裏鉄彈子。問。如何是西
來意　師云。驚天動地。問。十度發言九度休時如
何　師云。口邊生荊棘　進云。如何免得此過　師
云。半路好抽身。
<other>廬州北天王微禪師</other>僧問。如何是佛法大意　師云。
特地使人愁　進云。為什麼却如此　師便打。問。
如何是東西密相付　師云。古今人罔措。問。文殊
與維摩對談何事　師云。聽　學云。未曉如何得親
切去　師云。響。問。如何是一大藏教　師云。高座
不曾登　進云。登後如何　師云。三段不同。
<other>筠州黃檗山禪師</other>僧問。如何是和尚家風　師云。與
天下人作牓樣。問。如何是佛　師云。眉麤眼大
　問。如何是本來身　師云。臥棘不由人。問。如何是
第一句　師云。打破大散關。赤脚倒迴步。
<other>桂州覺華普照禪師</other>上堂。示眾云。一言截斷。剖盡乾
坤。百千妙門。同時會合。諸禪德。不用思而知。不用慮
而解。更擬踏步向前。轉沒交涉。然雖如是。風不來。樹
不動。如今眾中還有久參作者。對眾商量看。時有
僧問。如來以一音演說法。未審和尚何法示人　師
云。白雲無定止。出沒太虗中　進云。恁麼則善法堂
前師子吼也　師云。退後。妨他別人問。問。數日不
聞師子吼。奮迅聲雄事若何　師云。幽洞龍吟天地
靜。巖前虎嘯瑞雲生　問。尋常之機人已曉。向上言
鋒意如何　師云。直下看　學云。是什麼　師便打。
師乃云。問答有什麼了期。若以唇吻聲色以為自己。
有什麼交涉。設使百千問難。秖益自勞。若是衲僧門
下。一言相契。萬別千差。徒爾自為。從上來事。合作麼
生。若向者裏薦得。早是二頭三首。更擬多途。去道轉
遠。如今清平世界。王法稍嚴。久立。珍重。
師上堂云。金烏啼未歇。玉兔再揭眉。若是仙陀客。休
勞更泄機。久立。珍重。僧問。殺父殺母。佛前懺悔。殺
佛殺祖。向什麼處懺悔　師云。曙色未分人盡望。及
乎天曉也尋常。問。承古有言。今古應無墜。分明在
目前。未審是什麼物　師云。景色浩然千點異。江聲
還與四時同。問。大千世界為什麼轉身不得　師
云。誰礙闍梨　進云。爭奈轉不得何　師云。無用處。
問。聲色二字。如何透得　師云。虗空無變易。日月
自分拏　問。如何是真如涅槃　師云。秋風聲颯颯。
潤水響潺潺。問。盡大地人道不得。請師道　師云。
啞却天下人口　進云。恁麼則謝師慈悲　師云。山
僧罪過。問。一念未生。如何分者邊那邊　師云。滿
眼皆岐路。終身無往來。
師上堂云。總似今日。老胡有望。然燈佛不如闍梨。又
云。若似今日。老胡絕望。闍梨不如然燈佛。於此明得。
大地微塵諸佛．西天二十八祖．唐土六祖．天下老宿。
一時拈來山僧拄杖頭上轉妙法輪。汝若於此明不
得。百千諸佛穿儞鼻孔。西天二十八祖透過儞髑髏。
還知麼。若不知。上僧與汝指出。良久。云。山河大地有
什麼過。久立。珍重。僧問。久居韶石。何以漓水芬芳
　師云。一輪千家月。無處不光輝　僧禮拜　師便
打。問。少林面壁坐。誰是立雪人　師云。鋒前一句
超調御。更嫌何處不尖新。問。承教有言香風吹萎
華。更雨新好者時如何　師云。向闍梨道得麼　進
云。恁麼則謝師指示　師云。山僧罪過。問。如何是
佛法大意　師云。松高人[悍-干+夕]小。路遠馬嫌遙。師問
僧。杖錫雲騰。朝離何處　僧云。近離東院　師云。來
時還見古釋迦也無　僧云。不會　師云。且坐喫茶。
師問新到。入門便有師子吼。一句當鋒作麼生
　僧云。金剛壁上畫　師云。由是當地土儀　僧云。和
<pb n="520"/>
尚何不領話　師云。射虎不逢人。鈍致千鈞弩。參堂
去。
<other>益州鉄幢覺禪師</other>上堂云。正法無言。何勞名貌。若論
即心即佛。大似不知時。更道非心非佛。恰是斬頭覔
活。諸上座擕囊挈鉢。南北雲游。意在於何。莫見他諸
方老宿向曲木上坐。開兩片皮。阿轆轆地。汝便道是
禪是道。是真如解脫。莫錯會好。山僧如今事不獲已。
向汝恁麼道。早是相埋沒。然雖如是。須是箇人始得。
秖如今有什麼事。出來商量看。時有僧問。從上古
德以心傳心。和尚得法在於何人　師云。一音纔剖
無邊際。杲日騰輝天地間　進云。恁麼則今日親承
師顏去也　師云。華向三春秀。鳥啼四季聲。問。道
絕有無之說。法無去住之談。先祖家風如何舉唱
　師云。一輪印出寒潭影。萬象齊分祖道輝。問。如何
是和尚出身處　師云。天堂不厭。地獄寧疲。問。十
二時日如何履踐　師云。光剃頭。淨洗鉢　近云。恁
麼則謝師指示　師云。秖見錐頭利。
師上堂云。真不掩偽。曲不藏直。又道祖師遺下一隻
履。直至如今閙啾唧。諸上座且作麼生會。有人會得
者箇時節。不妨省力。不被人謾。隨緣過日。任性度時。
不用苦苦勞心。強生頭角。十二時中。著衣喫飯。自無
罣礙。若得如是。可謂格外道人。諸上座盡是恁麼人。
格外一句作麼生道。有道得底。出來道看。與儞證據。
若無人道得。天色稍寒。霜風削骨。伏惟珍重。僧問。
凝然湛寂時如何　師云。骨崘入水窮深底。海外休
誇掌上珠　進云。恁麼則省力也　師云。早晚不知
何處著。來朝更獻楚王看。問。和尚是大善知識。為
什麼無目　師云。瞎。問。將此深心奉塵剎。是即名
為報佛恩。如何是奉塵剎底心　師云。舉得甚分明
　進云。恁麼則此恩難報也　師云。山僧罪過。問。
如何是佛　師云。天上天下　進云。莫便是也無　師
云。莫錯認定盤星。問。如何是祖師西來意　師云。
夜聞犬吠　進云。未審意旨如何　師云。曉不知音。
問。如何是道　師云。蹋著　進云。如何是道中人
　師云。退後三步。問。如何是北斗裏藏身　師云。
沙囊裏堰水。問。牛頭橫說竪說。未知有向上關捩
子。如何是向上關捩子　師云。裂却儞鼻孔。穿過儞
髑髏　學云。過在什麼處　師云。教休不肯休。問。
蓮華未出水時如何　師云。深隱未萌連根蔕　進
云。出水後如何　師云。連夜不用曉風吹。問。臨濟
入門便喝。德山入門便棒。未審意旨如何　師云。我
者裏不著閑人　進云。學人不會。乞師方便　師便
打。問。諸佛出世。當為何事　師云。截耳臥街。
<other>新州延長山禪師（後住龍景山真身見在）</other>上堂云。一塵纔舉。洞
攝大千。萬派齊歸。眾流截斷。文殊措之失利。普賢罔
而何依。古聖直須結舌無言。維摩謬為杜默。若是祖
師門下。誰敢言論。擬議千差。徒勞佇思。離此之外。合
作麼生。若見得去。許汝一隻眼。若不見。隨坑落壍。久
立。珍重。僧問。如何是和尚家風　師云。醜拙不可
當　進云。客來如何祇待　師云。瓦椀竹筯。問。如
何是延長水　師云。腥臊臭穢　進云。飲者如何
　師云。蘇嚕蘇嚕。問。從上古聖向什麼處去　師云。
不在山間。即居樹下　進云。未審畢竟成得箇什麼
　師云。汝還知落處麼　僧無語　師便打。問。如
何是向上一路　師以拄杖當面劃　僧禮拜　師
便打。師問僧。什麼處來　僧云。羅浮來　師云。山
中事作麼生　僧云。對和尚面前爭敢容易　師云。
且坐喫茶　問僧。什麼處來　僧云。曹谿來　師云。
曹溪一句作麼生道　僧云。兩重公案　師云。儞為
什麼在我手裡　僧無語　師便打。
<other>眉州福化充禪師</other>有僧問。從上古聖以心傳心。未審
和尚如何　師云。千年松竹翠。一徑引清風。問。如
何是大人相　師云。山僧者裏不曾容易對闍梨
<pb n="521"/>
　進云。如何得相承去　師云。白雲雖有影。綠竹且無
陰。問。如何是佛　師云。大有問了　進云。莫便是
也無　師云。汝見箇什麼道理　僧擬議　師云。秖
有照壁月。更無吹葉風。問。天皇也恁麼道。龍潭也
恁麼道。未審和尚作麼生道　師云。汝試道看　僧
云。比來請益。和尚豈無方便　師云。將謂是海東舶
主。元來是此地番人。問。天上天下。獨指稱尊。未委
是何人　師云。非汝境界。問。如何是祖師西來意
　師云。少林九年坐。多少亂猜疑　進云。四海參尋。
當求何事　師云。五度遭他藥。終不泄天機。問。如
何是和尚非時為人一句　師云。不為人　進云。為
什麼不為人　師云。教汝墮深坑。
<other>眉州西禪光禪師</other>有僧問。不施寸刃。便登寶位時如
何　師云。四海晏清　進云。恁麼則王道坦然也
　師三。禮拜著。問。北斗藏身。意旨如何　師云。千鈞
之弩。問。如何是佛法大意　師云。十字路頭華表
柱　學人不會。乞師再指　師云。君自行東我過西。
問。祖意與教意。是同是別　師云。拾得寒山子。相
招上石橋。問。諸佛未出世時如何　師云。畢鉢巖
前曾宴處。一千年後不知音　進云。出世後如何
　師云。白日無藏住。青山任度時。問。三乘十二分教
即不問。直截一句請師道　師云。西天東土由可易。
新羅渤海是為難　問。一句了然時如何　師云。到
處問人看。問。如何是眉陽境　師云。地接蜀江流。
山連勝峯翠。問。如何是和尚家風　師云。客是主
人相師　進云。忽過客來時如何　師云。且坐喫茶。
問。雲門的旨。請師舉唱　師云。大眾證明　進云。
恁麼則領此一言也　師云。鈍置殺人。
<other>眉州黃龍禪師</other>有僧問。如何是黃龍　師云。不同赤
班虵　學云。還免得金翅難也無　師云。熱砂不墮
頭。免離三種怖。問。寶劍未出匣時如何　師云。陣
雲橫海上　進云。出匣後如何　師云。大地勿纖埃。
問。如何是和尚關捩子　師云。少人蹋得著　進
云。忽蹋得著時如何　師云。汝試進前看　僧便喝
　師便打。師問僧。近離什麼處　僧云。香林　師
云。在香林多少時　僧云。六年　師云。世尊在雪山
上六年。證無上菩提。汝在香林六年。成得箇什麼。
　僧無語　師云。祇是箇移厨喫飯。參堂去。三僧新
到　師問。三人同行。必有我師。阿那箇是汝師　一
僧云。今日得禮拜和尚　師云。第二箇道　第二僧
無語　師云。第三底道　僧亦無語　師云。將頭不
猛。帶類三軍。參眾去。師問僧。步步躡雲騰。朝離何
處巢　僧云。近離峨嵋　師云。還見普賢麼　僧云。
和尚慣得其便　師云。棒上不成龍　僧云。更𨁝跳
　師便打。
<other>蘄州北禪悟同禪師</other>上堂。拈起拄杖云。過去．未來．現
在三世諸佛。微塵菩薩。一時在拄杖頭上轉大法輪。
盡向儞諸人鼻孔過。還見麼。若見。與我拈將出來看。
若不見。大似立地死人。良久。云。風恬浪靜。不如歸堂。
珍重。僧問。如何是北禪境　師云。白雲峰前令
　進云。如何是境中人　師云。迦葉臺上勅。問。如何
是和尚家風　師云。時挑野菜和根煑。旋斫青柴帶
葉燒　進云。忽遇上上之賓。又如何祇待　師云。家
蔬三五飣。山茗一兩甌。問。如何是和尚深深處
　師云。淨掃眼前地。相伴白雲閑。問。如何是佛　師
云。對面如千里。師問僧。什麼處來　僧云。黃州來
　師云。夏在什麼處　僧云。資福　師云。福將何資
　僧云。兩重公案　師云。爭奈在北禪手裏　僧云。
在手裏即収取　師便打。師問僧。離什麼處　僧
云。江南　師云。還見歸宗和尚麼　僧云。草賊自敗
　師云。汝為什麼抱贓呌屈　僧云。恰是　師便打。
<other>衡州大聖院守賢禪師</other>上堂。僧問。靈山一會。迦葉親
聞。未審和尚一會。什麼人得聞　師云。刢利不從師。
<pb n="522"/>
聵人徒側耳　學云。和尚慈悲何在　師云。放汝一
頓　學人掩耳出去　師云。雖得一場贏。未免拄杖
走。問。如何是佛道場　師云。五通廟裏勿香爐
　問。如何是佛法大意　師云。南斗七。北斗八。問。如
何是祖師西來意　師云。鑽龜打瓦。問。如何是衲
衣下事　師云。千山萬水。問。齧鏃當鋒時如何
　師云。穿過骨崘觜。吨呀萬仞頭。
<other>舒州天柱山禪師</other>上堂云。莫有作家戰將麼。試出來
與山僧相見。時有僧出來禮拜　師云。山僧打退鼓
　僧云。和尚是什麼心行　師云。敗將不戰。問。北
斗藏身。意旨如何　師云。闍梨豈不是荊南府人
　僧云。是　師云。秖見波瀾起。不測洞庭深　問。如何
是函蓋乾坤句　師云。秖聞風擊響。知是幾千竿
　問。如何是截斷眾流句　師云。昨夜寒風起。今朝刮
地霜　問。如何是隨波逐浪句　師云。春煦陽和華
織地。滿林初囀野鶯聲。問。牛頭未見四祖時如何
　師云。路僻人稀到。山深客少行　進云。見後如何
　師云。滿徑松風秋颯颯。盡堂明月夜依依　問。蓮
華未出水時如何　師云。根深連蔕經殘雨　進云。
出水後如何　師云。水仙頭捧實希奇。問。寶劒未
出匣時如何　師云。如今昭代無人問　進云。出匣
後如何　師云。萬里山河道太平。問。如何是佛向
上人　師云。寒山不知何處去。拾得至今笑不休。
問。如何是大人相　師云。相識滿天下。知心有幾人。
<other>韶州龍光禪師</other>上堂。僧問。從上古人。拈槌竪拂。盡是
捏目生華。學人上來。離却是非。請師別道　師云。罕
遇作家　進云。秖恁麼。還當得也無　師竪拂子
　學云。何異前非　師便打。問。佛病祖病如何醫
　師云。世醫拱手。問。師子窟中無異獸。當軒哮吼事
如何　師云。汝試哮吼看　學人禮拜　師云。疑殺
人。問。如何是祖師西來意　師云。路逢穿耳客。
問。如何是佛法大意　師云。山高月上遲。問。如何
是龍光境　師云。白雲長覆青松頂　進云。如何是
境中人　師云。名利客來難過日。水雲僧到易經年。
問。如何是教意　師云。卷不釋手　進云。久久成
得箇什麼邊事　師云。信受奉行。
<other>觀州水精院宮禪師</other>上堂。僧問。師今登寶座。未審嗣
何人　師云。威音不話的。翹足謾勞形　進云。恁麼
則韶陽𡣪嗣也　師云。移船諳水勢。舉棹別波瀾。
問。不壞假名而談實相時如何　師云。青山不動足。
日月任分拏。問。如何是佛　師云。和泥合水　進
云。畢竟如何　師云。擗把生雷。問。美味醍醐。為什
麼變成毒藥　師云。道江紙貴。問。見色便見心時
如何　師云。南來底什麼處去　進云。心境俱亡時
如何　師云。坐地開眼睡。問。不犯目前事。來機何
辨的　師云。白雲生太華。日月遶須彌。問。如何是
和尚日用事　師云。勝業門鼕鼕皷　進云。未曉之
從。如何湊泊　師云。朝打三千。暮打八百。問。學人
未登寶山。如何辨別　師云。骨崘水底牽大象。
<other>頴州羅漢[匚@于]果禪師</other>上堂云。盡令提綱。十方坐斷。千
差同轍。萬里風清。此猶是化門之說。作麼生是衲僧
門下事。若是作者。不顧危亡。便請單刀相見。對眾證
據。時有僧問。沙場獨戰時如何　師云。秦王不作
家　進云。恁麼則今日得遇奇人　師云。受際城外
髑髏深。問。如何是吹毛劒　師便棒。問。和尚百
年後。有人問。和尚向什麼處去。如何酬對　師云。分
明舉　進云。誰是知音者　師云。知音即不問。問。
鑿壁偷光時如何　師云。錯　學云。爭奈苦志專心
　師云。錯。問。學人上來。請師一接　師云。汝是什
麼處人　進云。恁麼則得遇於師也　師云。賺殺一
船人。
<other>隋州智門山法覲上座</other>師到智門山三十餘年。每有
學者請益。不倦提撕。時有僧問。如何是佛　師云。
<pb n="523"/>
襴衫新翦無衣䙡　進云。未審意旨如何　師云。手
把湘南竹。逢春點遠峯。問。古鏡未磨時如何　師
云。暗　進云。磨後如何　師云。照破髑髏寒。問。如
何是三乘教外別傳一句　師云。石人齊拍手。玉女
夜挑燈。問。如何是和尚出身處　師云。寒巖無宿
客。常與白雲閑。有僧入室請益宗風事。師有頌示
之。
 從上綱宗事最奇  卷舒生殺切須知 
 臨機便有威雄勢  賓主相呈縱奪時 
 不若食龍金翅鳥  當鋒一撮更難支 
 現成公案睦州斷  四門有路趙州機 
 仰山插鍬猶因地  雲門關捩幾人知 
 鏡清失利多風措  高亭送客看臨岐 
 本分家風依時節  夾山典座得便宜 
 唯有龍潭吹滅燭  德山諦實更無疑 
 不是等閑虗妄說  呵佛罵祖天下知 
 自古綱宗難隱跡  如今著眼直須窺 
 秖道尋常記得徹  洎乎把住眼如[目*(山/虫)] 
 敵磕便須大哮吼  莫作埜犴狐兔兒 
 斯吒落水休吐氣  密嘌智深誰瞻伊 
 提綱盡有同風事  好看雲門顧鑒咦 
<other>韶州雲門山朗上座</other>師自幼歲常遊講肆。時雲門禪
師出世。僧問。如何是透法身句　雲云。北斗裏藏身
　師聞斯語。罔測微旨。遂造之　雲門一見。把住云。
道。道　師擬議　雲門拓開。乃有頌。
 雲門聳踢白雲低  水急游魚不敢棲 
 入戶已知來見解  何勞再舉轣中泥 
師因斯大悟。自此依棲雲門為上座。廣主三召不赴。
師一日偶述葛藤歌一首。
 阿呵呵。是什麼  聽向精靈窟裡坐 
 朕兆生兮與未生  驀口摑弓無罪過 
 如今口使誰人摑  縱使摑弓復何責 
 除是知音同道流  未言已過新羅國 
 乾坤大地本來虗  靡用觀空作意除 
 作意除兮終不了  還似霜鉤釣火魚 
 恨余數載勤勞苦  為剖玄中一玄語 
 明明玄自不玄玄  更尚玄中求玄悟 
 無法迷人及悟人  忽於平地致難辛 
 丈夫須稟天生格  蹋破虗空莫問津 
 單刀秀句抂施設  剜肉成瘡向誰說 
 直鐃講得石點頭  終歸不離水中月 
 更言者箇是如來  誑他自誑苦哀哉 
 若也不信葛藤語  一任青天掣電雷 
 余家一任青天笑  碧落浮雲徒浩浩 
 解說刀兮口不傷  今古豈無言語道 
 閑來把筆動毫鋩  不欲⿰眉頁然佇寂鄉 
 無事強生多種解  爭如無事且尋常 
 且尋常  猶被虗真笑一場 
 可憐好箇究全子  喚作究全早壓良 
 默不是。語乖張  到此分明總是狂 
 為報諸方毳侶道  最好波斯入大唐 
有僧問。如何是佛　師云。鉄牛頭上角　學人不曉
意旨如何　師云。石人腰下帶。問。如何是西來祖
師大道　師云。七顛八倒。問。如何是菩提　師云。
脚不履泥。問。如何是解脫　師云。穿靴水上行。
問。如何是透脫一路　師云。南贍部州。北[鬱-山+止]單越
　學人不會意旨如何　師云。朝遊羅浮。暮歸檀特。
問。諸佛未出世。還有眾生可度也無　師云。騎牛登
雪刃。不見後園華　進云。諸佛出世後。還無眾生可
度也無　師云。三更不入市。未委弔塵人。問。師得
箇什麼。便秖棲雲門山　師云。任儞浮雲綻。皓月何
會虧。問。如何是三乘教外別傳一句　師云。浩然
無間斷。何不自新鮮。
<pb n="524"/>

天聖廣燈錄卷第二十

<sarticle>天聖廣燈錄卷第二十一　　　<bz>〔宋碑〕</bz></sarticle>

<other>南岳山南臺懃禪師</other>初開堂日。僧問。法筵龍象眾。當
觀第一義。如何是第一義　師云。帀地香煙秀。雲開
日色新。問。師唱誰家曲。宗風嗣阿誰　師云。日下
飛雲雨。桃川淥水香。問。慈雲已布千花秀。今日宣
揚事若何　師云。四海波濤靜。一輪天地明。問。今
日一會。未審為何人　師云。真珠箱裡盛宮誥。月桂
抽條萬代枝。問。如何是南臺境　師云。掌中觀世
界。日月滿懷流　進云。如何是境中人　師云。走殺
多少人。問。如何是禪　師云。石人拋玉彈。跣足履
春氷。問。如何是祖師西來的的意　師云。一寸龜
毛重九斤。
師上堂。僧問。法筵再啟。大眾雲臻。祖師西來。乞師舉
唱　師云。天上泥牛吼。空中木馬嘶。問。如何是南
臺家風　師云。爛煑黃虀菜。長燒般若柴。問。如何
是衡山境　師云。四時華爛漫。寒松貫嶽心　進云。
如何是境中人　師云。執政每依天子令。牛刀舉處
六卿寧。
師上堂云。南嶽山裡寒。不似別處寒。寒即樹結銀條。
草鋪碎玉。江河東定。四海成氷。虗空結合。鳥道不通。
雪布長郊。魚龍鎖戶。當恁麼時。命若懸絲。作麼生道。
若道得。即紅日連天。若道不得。即冥冥長夜。又云。紅
日團圓。白月彎曲。去天遠。去地近。久立。珍重。
<other>鼎州文殊應真禪師</other>上堂云。直鉤釣驪龍。曲鉤釣蝦
蟆．蚯蚓。還有龍麼。良久。云。勞而無功。久立。珍重。僧
問。圓明三句師親唱。截斷眾流事若何　師云。入水
見長人。問。寶劒未出匣時如何　師云。在什麼處
　進云。出匣後如何　師云。臂長衫袖短。問。師唱
誰家曲。宗風嗣阿誰　師云。儞祇欲得我答話。
師上堂云。古人道。盡大地未曾有人舉揚。我道盡大
地人舉揚。又作麼生。不可一向。誰是舉揚者。試道看。
珍重。
<other>鼎州後德山柔禪師</other>上堂云。古人道。盡大地是儞自
己。祇是曲為今時開方便門。要人得入。如今便作自
己會却。豈不是錯信受。頭上安頭。但於十二時中不
起一念。十方世界無纖毫過咎。雖然如是。幾人到此。
久立。珍重。僧問。如何是佛　師云。西天去此十萬
八千。問。如何是祖師西來意　師云。穿雲度水。涉
歷江山。問。德山一曲師親唱。北斗藏身事若何
　師云。日月同天照。何處不分明。問。如何是德山境
　師云。山接桃源。水橫善卷　問。如何是境中人
　師云。夜靜不聞山獸語。朝聽漁父太平歌。
<other>鼎州德山紹晏禪師</other>上堂云。一塵纔舉。大地全収。一
毛頭上。師子全身。且道一塵纔舉。大地全収。須彌山
重多少。一毛頭上。師子全身。海水有幾滴。有人道得。
與儞拄杖。天下橫行。若道不得。須彌山蓋却汝頭。大
海水溺却汝身。久立。珍重。僧問。宗乘今日師親舉。
未審演法為何人　師云。去去西天路。迢迢十萬餘。
問。如何是德山家風　師云。千年松樹子　進云。
忽遇上上之賓。如何祗待　師云。上座即今是上上。
是下下。問。如何是祖師西來意　師云。桃源水遶
白雲亭。
<other>鼎州文殊寬禪師</other>上堂云。直教儞聞一句。一時決了。
已是不著便。遭他點污。合作麼生。僧問。牛頭未見
四祖時如何　師云。牛頭　進云。見後如何　師云。
妄想至今。問。如何是文殊為人底句　師云。粗識
好惡。問。古人捲席。意旨如何　師云。儞自不知時。
問。如何是雲門透法身句　師云。惜取眉毛　進
云。為什麼如此　師云。非汝境界。
<pb n="525"/>
<other>鼎州普安道禪師</other>師自住後。不收語錄。但存偈頌。
<other>函蓋乾坤句</other>
 乾坤并萬象  地獄及天堂  物物皆真見 
 頭頭用不傷 
<other>截斷眾流句</other>
 推山積嶽來  一一盡塵埃  更擬論玄妙 
 永消瓦解摧 
<other>隨波逐浪句</other>
 辨口利舌問  高底應不虧  還如應病藥 
 診候在臨時 
<other>三句外別頌</other>
 當人如舉唱  三句豈能該  有問如何事 
 南嶽與天台 
<other>褒貶句</other>
 金屑眼中翳  衣珠法上塵  己靈猶不重 
 佛祖為何人 
<other>親踈句</other>
 黑豆未生前  商量已成顛  若尋言句會 
 特地隔西天 
<other>辨邪正句</other>
 罔象談真旨  都緣未辨明  守他山鬼窟 
 不免是精靈 
<other>通賓主句</other>
 自遠趨風問  分明向道休  再三如未曉 
 消得更搖頭 
<other>擡薦商量</other>
 相見不揚眉  君東我亦西  紅霞穿碧海 
 白日照須彌 
<other>提綱商量</other>
 若欲正提綱  直須大地荒  欲來衝雪刃 
 不免碎鋒鋩 
<other>據實話會</other>
 睡來合眼飯來餐  起坐終諸無兩般 
 同道盡知言不惑  十方剎土目前看 
<other>迂曲商量</other>
 得用由來處處通  應機施設認家風 
 揚眉瞬目開一眼  竪拂敲床為耳聾 
<other>巴陵乾明院普禪師</other>僧問。世尊不說說。迦葉不聞聞。
如何是親聞底事　師云。不聞　進云。為什麼如此
　師云。說話與聾人。問云。萬行齊修。古人不許。不
落功勳。還許也無　師云。一　學人未曉。乞師再指
　師云。三十年後。問。如何是岳州鏡　師云。氣蒸
雲夢澤。波撼岳陽城　進云。如來是境中人　師云。
知州新掌事。僧行宣低舉。
<other>郴州乾明興禪師</other>上堂云。充滿十方界。誰是當頭者。
若不如是。能得幾箇。長安路上有甚限數。便下堂。
僧問。師子返躑時如何　師云。不得氷消。直須瓦解。
問。一物不持。如何得親切　師云。徧天徧地。問。
路逢猛虎時如何　師云。心驚膽裂。問。如何是佛
法大意　師云。林下最幽奇。
<other>渝州進雲山禪師</other>僧問。摩騰入漢。已涉繁詞。達磨西
來。請師直指　師云。南天竺國人多慧。東震支那事
少同。問。十二時中如何得不昧於師宗　師云。身
如大地。心似長空。問。如何是佛　師云。巍巍長丈
六。紫磨黃金相。問。如何是透法身句　師云。水出
進雲脚。問。如何是臨機下口難　師云。開不得
　進云。如何進向　師云。近不得。
<other>岳州乾明禪院普禪師</other>僧問。皷聲纔罷。大眾雲臻。師
登寶座。合談何事　師云。聽　進云。恁麼即人天有
仰。大眾側聆　師云。黃河水又清。問。三乘教外別
傳底事。請師舉唱　師云。一二三四五　進云。便恁
麼領會時如何　師云。通宵徹底明。問。雖披入眾
衣。未曉出塵事。如何是出塵事　師云。三拜不虗施
<pb n="526"/>
　進云。恁麼則起動和尚　師云。放儞一頓　學人
禮拜　師云。恕儞後犯。問。如何是祖師西來意
　師云。鳥道迷來跡。
<other>興元府中梁山崇禪師</other>上堂云。巍巍堂堂。衝天塞地。
儞作麼生折伏。良久。云。王法無親。理能縛豹。問。絲
毫不隔。要且不逢時如何　師云。恰捉著。問。執即
失。一時放下時如何　師云。爭奈太陽門下。雪有蹄
蹤。問。垂絲千尺。意在深潭時如何　師云。紅鱗掌
上躍。問。如何是大善知識　師云。翻著襴衫倒裏
帽。問。祖師無心皆合道。為什麼却言以心傳心
　師云。心。問。久親師丈室。如何得了時　師云。展手
不逢人。是非難隱節。問。解脫有何所據便打文殊
　師云。更與一頓　學云。有過邪　師云。罪不重科。
問。蓮華未出水時如何　師云。時未至　進云。出
水後如何　師云。合國人盡知　問。久負勿絃琴。請
師彈一曲　師云。不是鍾子期。焉能辨此音　進云。
忽遇知音者入。如何　師云。是宮商。是角徵　學云。
今日小敗　師云。放儞二十棒。
<other>鄂州黃龍愿禪師</other>僧問。祖師心印。傳嗣何人　師云。
龍門無宿。客鳥道勿玄人。問。迦葉上行衣。何人合
得披　師云。一片燒痕地。春入又逢青。問。情盡思
絕。表裡雙融。猶是佛邊事。如何是向上事　師云。朝
遊西天。暮歸東土。問。如何是佛　師云。少年亦曾
問。問。如何是祖師西來意　師云。山水甚分明。
問。如何是學人著力處　師云。當時妄想。至今猶然。
<other>峨嵋山黑水寺承璟禪師</other>上堂。示眾云。法洞太虗。能
該萬象。心包滄海。寧測淺深。是以理出有無。旨超隱
顯。不落斷常之見。妙逾生滅之端。可為明鑑。當臺顯
物象。而色塵非染。皎月輝世照清濁。而淨穢何閑。莫
不喧寂無妨。褒毀弗礙。雖言筌非及。語默猶彰。於是
順物應機。隨緣唱道。時有僧問。昔日梵王請佛。當
為有情。今日朝賢請師。為同為別　師云。法雷一震
三千界。萬國千[邱-丘+(看-目)]咸總聞　進云。今日一會。不異靈
山也　師云。大眾儼然。更無別理。問。如何是祖師
西來意　師云。廓然坦蕩。周沙界。濁霧潛融佛日輝
　進云。如何作用　師云。大地藏不得。今日出身來。
問。如何是無縫塔　師云。祥生禪苑千峰秀。瑞繞
嘉川萬疊新　進云。如何是塔中人　師云。速禮三
拜　師云。如來以正法眼藏付大迦葉。爾後法法相
傳。心心相印。至於今日。三昧鱗次不絕。應用未少相
違。自是背覺合塵。蓋纏心地。若能言下相應。矗然洞
明心境。更欲多演。恐墜宗風。久立眾賢。伏惟珍重
　有居士問。西天二十八祖。唐來六箇老人。未秀和尚
是第幾人　師舉起拂子云。識麼　居士又再問。阿
育王造八萬四千寶塔。佛向阿那塔中受供養　師
云。速禮拜。
師又云。秖如世尊勑羅睺羅擊鐘。世尊問阿難。汝還
聞鐘聲否。阿難云。聞。鐘聲絕後。世尊又問阿難。汝聞
鐘聲否。阿難云。不聞。世尊呵阿難。聲生聲滅。自是聲
塵。汝本聞之性。豈逐生滅。當時阿難悟解本聞之性。
適來舉拂與皷聲。大眾各具見聞。還欠少否。既不欠
少。何勞久立。伏惟珍重。
<other>益州東禪秀禪師</other>僧問。古鏡未磨時如何　師云。磨
　進云。磨後如何　師云。誰敢[覤-儿+丘]著。問。如何是祖
師西來意　師云。三十年前塵埃裏。問。如何是三
乘十二分教　師云。老來無力到西天。問。既是善
神。為什麼却被雷打　師云。世亂奴欺主。年衰鬼弄
人。　問。祖意教意。是同是別　師云。清風明月。問。
如何是一代時教　師云。多年故紙。問。十方薄伽
梵。一路涅槃門。如何是一路涅槃門　師云。天下已
歸漢。師行脚時。白兆楚和尚　問。近離什麼處
　師云。興陽　楚云。迤邐𡁠　師云。和尚試道看　楚
云。嗄　師打一坐具。楚擬議　師又打。便下參堂。
<pb n="527"/>
<other>蘄州五祖戒禪師</other>初開堂。示眾云。大迦葉擊金鐘於
須彌頂上。普震大千。阿難集總持於畢鉢岩前。曲垂
奧旨。今則大教東流。法傳西祖。觀機應響。接物隨緣。
有解設問者。一任施呈。時有僧出禮拜　師云。切
忌龍門點破額　僧擬議　師云。迢恃地迢十萬餘
　問。法會光揚於此日。師今演法嗣何人　師云。迦
葉臺上仙華秀。溳水何邊瑞氣生　進云。恁麼即獨
松逈秀。溳水重清　師云。依俙越國。髣髴楊州　問。
如何是祖師西來意　師云。南斗七。北斗八　進云。
恁麼即大眾證明　師云。七棒對十三。
師云。千聖垂慈。施方便而普應群機。萬法一源。顯多
門而利物。窮斯秘旨。難遇作者之鋒。若也舉唱宗乘。
千聖也須失利。維摩詰呵呵大笑。普賢措之。何義。吾
門一道真筌歌偈。臨機敲起。莫學聽響之流。古者從
來有例。駐斯旨。息前詮。吾門有幸。冀察先賢。須菩提
遯跡巖中。天雨寶華。但某髑事荒虗。智非天產。賴諸
聖之慈光。續千燈而不斷。久立。珍重。
師上堂。良久。有僧問。如何是和尚為人處　師云。四
海江波靜。一輪天地明　進云。莫便是和尚為人處
也無　師云。寒山撫掌誰人會。拾得忻忻恃地迷。
問。寶劍未出匣時如何　師云。看　進云。出匣後如
何　師云。收。問。如何是和尚家風　師云。韶陽一
點異。清虗盡智門　進云。莫便是和尚家風也無
　師云。金州路上。兩兩三三　問。如何是佛　師云。鼻
孔長三尺　進云。不會　師云。真不掩偽。曲不藏直。
問。如何是古佛心　師云。少人買　學云。買後如
何　師云。學語之流。問。如何是道　師云。點　進
云。　點後如何　師云。荊三汴四。
師上堂云。智門今日開却。布袋。有買賣。出來對眾商
量。若無。還我布袋錢來。便下座。僧問。如何是隨色
摩尼珠　師云。隨　學云。隨後如何　師云。一箇婆
婆兩箇癭。問。如何是智門境　師云。迦葉臺上雲。
白雲亭下水　進云。如何是境中人　師云。塞北穿
耳客。南地念經僧　問。蓮華未出水時如何　師云。
野老謳歌。　進云。出水後如何　師云。謳歌野老
　問。得船便度時如何　師云。櫂在誰人手　僧擬議
　師云。雲有出山勢。水無投㵎聲。問。如何是迦葉
不聞聞　師云。文殊有勅　進云。如何是世尊不說
說　師云。維摩令行。
師上堂云。佛病祖病。一時與諸禪德拈向三門外。諸
德還拈得山僧病也無。若拈得山僧病。不妨見得佛
病祖病。珍重。僧問。稀逢難遇。請師指示　師云。量
天大監。問。佛未出世時如何　師云。山僧無面見
闍梨　進云。出世後如何　師云。迦葉臺前勅。白雲
亭上令　問。如何祖師西來意。師云。擔不起　進
云。為什麼擔不起　師云。祖師西來意　問。牛頭未
見四祖時如何　師云。高問低對　進云。見後如何
　師云。風蕭蕭。雨颯颯。
師上堂云。有僧問。雲門一曲師親唱。北斗藏身事若
何　師云。從苗辨地　學云。不會。特伸請益　師云。
是誰罪過。師乃云。好諸上座。𢹂囊挈鉢。東西南北
行脚。當為何事。山僧如今大開門戶。不怕儞諸人出
來拗折拄杖。推倒禪床。猶未是作家在。又云。君子務
本。本立而道生。師拈起拄杖云。如今立也。本在什麼
處。莫在拄杖頭上麼。莫在儞諸人眉毛眼睫上麼。以
拄杖擊禪床一下。珍重。僧問。臨濟入門便喝。德山
入門便棒。和尚此間如何為人　師云。不當　學云。
為什麼不當　師便打。
師上堂云。古人道。涅槃含四德。唯我契直常。拈起拄
杖云。豈不是四德。作麼生是真常。儞諸人還會麼。儞
若不會。祖峯布施儞諸人。乃云。拄杖穿過真常。真常
穿過四德。會麼。祖峯解開布袋。一時傾出了也。儞諸
人有會底也無。出來說看。儞若說得。祖峯與儞證明。
<pb n="528"/>
你若說不得。敲落你鼻孔。拽脫你眉毛。以拄杖擊香
臺。便下座。
師上堂云。看看。須彌燈王如來向按上轉大法輪了。
却入諸上座眉間。還見麼。若不見。眼在什麼處。以拄
杖打禪床。便下座。僧問。截鉄鏌鎁猶是鈍。囓鏃當
鋒事若何　師云。汝試用看　進云。恁麼即献上漢
高王也　師云。你見箇什麼道理　進云。苦痛深
　師云。頭在我手裏。一任𨁝跳。
師上堂云。朝朝相聚。時序一般。雖然如是。當為何事。
不見教中道。一切諸佛及諸佛皆從此經出。師拈起
拄杖云。豈不是經。阿那箇是佛。儞若見。出來與祖峯
說看。若不見此義。文長付在來日。珍重。
師上堂。僧問。名喧宇宙知師久。雲嶺家風略借看
　師云。更道　僧展手　師便打。師又竪起拄杖云。
大眾會麼。言不再舉。令不重行。便下座。
師上堂。拈起拈杖云。彌勒先鋒。釋迦殿後。總在祖峯
拄杖頭上。儞諸人還見麼。又道。我觀法王法。法王法
如是。會麼。會即出來道看。若不會。伏惟尚響。以拄杖
擊香臺。便下座。
師上堂。大眾纔集。師云。鍾皷相催。當為何事。先德如
是。後進如何委悉。遂拈起拄杖云。先大師云。根實枝
異。久倚寒巖。攪大海。擊龍宮。山僧也不攪大海。擊龍
宮。秖擊諸上座眉毛眼睫。以拄杖打香臺一下。便下
座。僧問。獅子窟中無異獸。即今便請振全威　師
云。汝試振看　進云。恁麼即天龍恭敬去也　師便
打。
師上堂。舉。雲門大師云。法身有三種病。二種光。出得
荊棘叢林。淨地上死人無數。還有道得底麼。出來與
祖峯道看。若道不得。分付與德山．臨濟。以拄杖擊香
臺一下。便下座。
師上堂。拈起拄杖云。一切諸佛及諸佛阿耨菩提皆
從此經出。拄杖子豈不是經。儞諸人作麼生會。釋迦
老子從拄杖頭上出來。為儞諸人說佛說法得徹困。
見儞不會。却從拄杖頭上入去也。出去即且從。作麼
生說箇入來底道理。以拄杖擊香臺一下。便下座
　師上堂云。佛真法身。猶若虗空。應物現形。如水中月。
師拈起拄杖云。此是拄杖子。月在什麼處。師遂云。三
歲孩兒皆道得。百歲翁翁行不得。以拄杖擊香臺一
下。便下座。
師上堂云。古人道。四執既無。百非俱遣。儞諸人作麼
生會四執。如普眼在佛會上入定。觀微塵剎土。不能
得見普賢。乃白世尊言。我於微塵剎土。徧覓普賢。不
能得見。世尊曰。汝但於淨三昧中起一念。便見普賢。
時普眼乃於淨三昧中忽起一念。便見普賢向空中
乘六牙白象。師云。眾中盡皆舉也。普賢我即不問儞。
儞且道普眼眼向什麼處著。珍重。
<other>頌雲門法身</other>
 雲門透法身  劃斷釋迦音  文殊休惆悵 
 普賢謾沉唫 
<other>藥忌頌</other>
 藥忌由來鑒作家  示徒親切病如麻 
 十方三世諸知識  赫日光中雷電車 
<other>歲旦上堂有頌</other>
 今日正月一  過去未來總露出 
 天下知識笑呵呵  大滿家風誰相悉 
 誰相悉  正月一 
 觀音殿裏禮彌勒  文殊手裏普賢筆 
因僧問雲門抽顧頌。雲門抽顧。衲僧眼皮重。眼皮重。
七八量。雷車打不動。打不動。
<other>抽顧頌</other>
 時念彌陀三五聲  追薦東村李胡子 
 生西天山裏  孟八郎強健 
 福田院裏貧兒叫喚  乞與我一文大光錢 
<pb n="529"/>
僧問趙州栢樹子　師乃有頌。
 天下禪翁咬少林  趙州有語庭前栢 
 庭前栢  老倒禪翁眼赫赤 
 不善東西失本源  屈我觀音作胡客 
<other>蘄州四祖山諲禪師</other>上堂云。盡乾坤大地．三世諸佛．
天下老和尚。被山僧今日坐斷。無儞出頭處。設有出
頭得時。也秖是一箇竹木精靈。雖然如是。也未免擔
枷判事。久立。珍重。僧問。如何是四祖境　師云。千
年松杉檜。四季鎮長青　進云。如何是境中人　師
云。祖師真影長年在。來往遊人稽首瞻　問。如何是
佛　師云。大殿裏是釋迦　進云。莫便是也無　師
云。莫錯認定盤星　問。如何是和尚家風　師云。厨
無過客餐　進云。客來將何祇待　師云。客來須看
　問。如何是透法身句　師云。多年松樹老輪皺
　間。尋枝摘葉即不問。如何是直截根源　師云。佛頭
衡不遠。問。迦葉上行衣。何人合得披　師云。大庾
嶺頭提不起。方知不是我同人。問。如何是祖師西
來意　師云。一人傳虗。萬人傳實。問。葉落歸根時
如何　師云。一歲一枯榮。
<other>蘄州廣教懷志禪師</other>上堂云。舉令提綱。郡魔屏蹟。全
提祖印。坐斷十方。正當恁麼時。老胡出來。也須乞命。
眾中若是作家。略希英鑒。時有僧問。從上相傳。合
談何事　師云。令　進云。恁麼即字人退步去也
　師云。吁。吁　問。如何是佛法大意　師云。記來多少
時　進云。學人不會。如何得受用去　師云。言猶在
耳。問。如何是祖宗下事　師云。舉得甚分明　進
云。恁麼即學人禮拜　師云。將為是真箇。問。是什
麼物。學人為什麼不會　師云。生在冀州。僧問。如
何是透法身句　師有頌答。
 北斗藏身句  當鋒措者稀  投機猶未諦 
 玄會太無知  猿聲青嶂外  虎嘯透山谿 
 洪鍾來報曉  雞向五更啼 
<other>襄州興化奉能禪師</other>上堂云。一言纔舉。千差同轍。此
是化身說法。報身不說法。又云。報身為什麼不說法。
他自有廊幕在。僧問。如何是鷲嶺境　師云。風吹
兩岸柳。浪動一池蓮。問。如何是境中人　師云。大
殿毗盧佛。堂中雲水僧。問。師唱誰家曲。宗風嗣阿
誰　師云。迦葉臺前雲水塔。問。如何是鷲嶺關捩
子　師云。莫動箸　僧便喝　師云。向儞道莫動著。
喝箇什麼　僧又喝　師便打。問。如何是佛　師
云。髮長僧貌醜。問。棒喝臨機權且止。如何是鷲嶺
關捩子　師云。鷲嶺關捩且置。是儞自己事作麼生
　學云。不會　師云。還我關捩子。
師上堂。以頌示眾云。
 問儞十方雲水和  南來北往意如何 
 觸目千差無異路  石人彈舌念彌陀 
<other>綱宗頌</other>
 最險無過劍刃鋒  祖師從此定綱宗 
 顧鑒不知何處去  千株松下白頭翁 
<other>唐州天睦山契滿禪師</other>上堂。示眾。迦葉親傳。如來密
印。達磨西來。多虗少實。若論此事。且權認奴作郎。說
佛說祖。剜肉成瘡。直下單明。未是衲僧活計。作麼生
是衲僧活計。何不對眾證據看。時有僧禮拜　師
云。若是先陀客。更不待揚眉　僧云。喏　師云。金州
路上兩兩三三。問。師登師子座。奮迅振全威。迦葉
峰前令。師今為阿誰　師云。昨夜風霜緊。今朝刮骨
寒　進云。恁麼即隨陽一箭。師當的去也　師云。禍
不單行。問。魚透龍門浪。全身躍踊飛。時如何　師
云。三月雷雨動。霹靂震全威。問。如何是佛　師云。
多年桃核　進云。未審意旨如何　師云。打破裏頭
人。問。諸聖三昧。何人合得知　師云。秖如今　進
云。莫便是也無　師云。南山起雲。北山下雨。問。如
何是祖師西來意　師云。三年逢一閏　進云。合談
<pb n="530"/>
何事　師云。九月是重陽。
<other>鄂州建福智同禪師</other>上堂云。直饒儞一句踢蕩分明
去。早是不著便。遭他點污了也。儞合作麼生。久立。珍
重。僧問。祖意教意。是同是別　師云。崇山嶺峻
　進云。恁麼即不同　師云。夢澤波清。問。如何是和
尚為人一句　師云。粗識好惡。問。如何是文殊直
截一句　師云。彈指到清涼。問。法無二法。心無二
心。如何是心　師云。千差萬別。問。夜升兜率。晝降
閻浮。未審是什麼人境界　師云。不是別人。問。如
何是佛　師云。鼻如截筒。問。北斗藏身。意旨如何
　師云。鸎鵡慕西秦。乃有頌。
 雲門透法身  法身何許人  鴈迴沙塞去 
 鸎鵡慕西秦 
<other>江陵府福昌禪院重善禪師</other>上堂。僧問。如何是正法
眼　師云。夜觀乾象　學人不會意旨如何　師云。
日裏看山。問。如何是稱昌境　師云。松峰亭眺望。
不與白雲齊　進云。如何是境中人　師云。朝見金
鱗躍。暮聽子規啼。問。祖意與教意。是同是別　師
云。巢知風。穴知雨。問。如何是佛法的的大意　師
云。東方甲乙木　進云。恁麼即粉骨碎身也　師云。
易開終始口。難保歲寒心。問。如何是福昌山　師
云。鳥飛不度　進云。如何是山中人　師云。四海五
湖。問。浩浩之中。如何辨主　師云。長安天子。塞外
將軍　進云。恁麼即權握在手　師云。不斬無罪人。
問。如何是不遷底法　師云。死人不坐神　進云。學
人不會意旨如何　師云。那伽常在定。問。離却咽
喉唇吻。請師速道　師云。福昌口門窄　進云。和尚
為什麼口門窄　師云。還我話來。問。如何是離筌
蹄底句　師云。頭大帽子小　學人不會意旨如何
　師云。側脚久穿靴。問。金烏東涌。玉兔西沉。時如
何　師云。措大不騎驢　進云。恁麼即謝師指南
　師云。更須子細。問。牛頭未見四祖時如何　師云。
槵子數珠　進云。見後如何　師云。䥫磬行者。問。
未施武藝。便入戰場時如何　師云。老僧打退皷
　學云。恁麼則展陣開旗去也　師云。伏惟尚饗。
師上堂云。盡乾坤大地微塵諸佛總在福昌者。裏拈
拄杖劃地一下。云。說佛說法。禪德若也會得。出來與
儞證據。若也不會。華須連夜發。莫待曉風吹。久立。珍
重。
<other>舒州龍門山仁永禪師</other>上堂云。諸佛言詮。止啼為義。
祖師心印。莫可論之。向上一路。誰敢措足。直下會得。
早不著便。久立。珍重。問。祖祖相傳。未審傳箇什麼
　師云。德山拄杖　進云。恁麼即得其妙也　師便
打。問。如何是龍門路　師云。險　進云。為什麼如
此　師云。點額却迴來。問。如何是龍門山裏龍
　師云。雷震青霄　進云。忽遇金翅來時如何　師云。
傾湫倒嶽。問。如何是祖師衣　師云。大庾嶺提不
起。問。如何是佛法大意　師云。罕逢此問。
<other>襄州延慶宗本禪師</other>初開堂。示眾云。山鋪碎玉。樹挂
銀條。道安巖畔。舉唱宗乘。迦葉門風。有疑請問。時
有僧問。正法無言。請師舉唱　師云。正當今日　進
云。恁麼即得遇於師也　師云。一場懡㦬　學云。灼
然　師云。放儞二十棒。問。魚未跳龍門時如何
　師云。擺手入長安　進云。跳過後如何　師云。長安
雖樂。問。如何是鳳山　師云。天生標格　進云。如
何是山中人　師云。㒵古無人識。問。如何是和尚
為人一句　師云。截斷鳳林關　進云。恁麼則展手
不逢人也　師便打。
<other>唐州福安山慧珣禪師</other>初開堂。升座。有僧問。師唱誰
家曲。宗風嗣阿誰　師云。古殿連雲水　進云。恁麼
即韶陽玄孫。龍居嫡子也　師云。重言不當吃。問。
我佛出世。振動魔宮。和尚出世。有何祥瑞　師云。泌
水正南流。師初受唐州請。便有僧問。若到泌陽。忽
<pb n="531"/>
有人若官若私。是男是女。人人各致一問。問問各別。
如何祇對　師云。春後一陽生　進云。恁麼即今日
小出大遇　師拈坐具當面擺。問。祖師來此土。意
旨如何　師云。端。問。人王與法王相見時如何
　師云。劄。問。未離兜率。已降王宮。未出母胎。度人已
畢時如何　師云。好事不知無。
<other>鼎州大龍山炳賢禪師</other>上堂。有僧問。如何是大龍境
　師云。堂前一堆土。巍峨倚半空　進云。如何是境
中人　師云。淨掃門前地。迎待五湖賓。問。如何是
佛　師云。穿雲不度水。躡足降閻浮。問。昔日先師
語。如何透法身　師云。萬仞峰前句。不與白雲齊。
問。如何是動乾坤句　師云。透出龍宮翻大海。掌開
日月倒須彌。問。如何是出家人　師云。深　進云。
如何是出家法　師云。苦。
<other>隋州雙泉山瓊禪師</other>不収語錄。秖有偈頌。
<other>色空頌</other>
 靈光滿目簇山河  幻境之中物像多 
 體妙已知緣不礙  執情還被境消磨 
 責黃靡實無妨用  影響皆真覓即訛 
 是色是空重疊夢  夢中華藏現森羅 
<other>頌靈雲見桃花得悟</other>
 學劍難提鋒刃頭  艶光花發便心休 
 不疑句播乾坤內  得旨唯憑月滿秋 
<other>又頌玄沙拈</other>
 玄沙聞舉悟中知  當下云言未保伊 
 一擊海濤皆涌沸  天光迴爍眼⿰目�⿰目� 
<other>魚鼓頌</other>
 玉鬣金鱗光閃爍  逆浪衝波形勢惡 
 叢林擊著震山雷  顧網遊魚皆省覺 
<other>常用不空頌</other>
 舉足下足  步步相逐  運用去來  靈光不蓄 
 釋迦真風  商那種族  的的斯言  斯言為酷 
<other>冬月雪下夜坐思智門和尚有頌</other>
 嚴風亂地天降雪  夜久更深凍雲結 
 虗堂獨步驀思量  却憶龍居舊巢穴 
 明教先師雪裡言  火發新羅燒脚熱 
 東嶺鷹飛禪客尋  南山蛇出人行絕 
 象骨輥毬熟膽機  歸宗拽石底時節 
 如斯綱要最希奇  唯有吾師應可別 
 別得龍居牙爪生  不貴真如玄妙譯 
 余愛韶陽新定機  一生與人[托-七+友]釘楔 
 何日春風一陣來  吹歆寒雲掃霜雪 
 共師同賀大平年  赫日光中雷電掣 
<other>自嚴上座</other>有僧問。如何是吹毛劍　答云。龍脣鳳觜
　問。如何是無縫塔　答云。甎瓦泥土　進云。如何
是塔中人　答云。含齒戴髮　問。寶劍未出匣時如
何　答云。龍藏海底　進云。出匣後如何　師云。海
上橫行　問。如何是大人相　答云。不曾作模樣
　問。如何是老人相　答云。無力把拄杖　因與數僧
遊山迴。僧問云。盡日遊山。成得什麼邊事　答云。困
即喫茶　僧問。洞山麻三斤。意旨如何　答云。八十
婆婆不粧梳。
<other>頌雲門透法身</other>
 先祖透法身  仰面看日輪  赤脚倒上樹 
 不會更愁人 

天聖廣燈錄卷第二十一

<sarticle>天聖廣燈錄卷第二十二　　　<bz>〔宋碑〕</bz></sarticle>

<other>韶州白雲山福禪師</other>上堂云。一塵纔舉。大地全該。諸
上座恁麼來。早是不暑便也。且作麼生得箇安身立
命處。然雖如是。官不容針。私通車馬。還有作者。便請
<pb n="532"/>
施呈。對眾證據。時有僧問。得失是非。一時放劫時
如何　師云。白雲生谷口　進云。恁麼則隨緣不計
身也　師云。細看問端。問。如何是正法眼　師云。
隨坑落壍。問。如何是佛　師云。四八希奇相　進
云。莫便是也無　師云。十號已彰名。問。如何是印
仝相契底事　師云。令古少人知　進云。知底事如
何　師云。隱顯未甞聞。問。如何是佛法的仝大意
　師云。直　進云。學人不會此意如何　師云。崖州
路上問知音。問。如何是朕兆未分時事　師云。大
眾難隱匿　進云。恁麼則分去也　師云。笑殺寒山
子。
<other>磁州桃園山曦朗禪師</other>仝在安州法雲院為上座。受
桃園山請。開堂。示眾云。若是唱道門風。權且強名。若
論祖宗提綱。直下難為開口。所以先聖道。向上一路。
千聖不傳。學者勞形。如援捉影。禪德。旦作麼生商量。
與先聖齊去。眾中莫有作者。離劫前非。單刀直入。對
眾商量。時有僧出禮拜　師云。真師子兒。問。靈
山一會。何異令日　師云。當時妄想。此日猶存。問。
師唱誰家曲。宗風嗣阿誰　師云。龍吟霧起。虎嘯風
生　學云。未審是誰家之嫡　師云。移船諸水勢。舉
棹別波瀾。問。師棲芭嶠年已久。未審宗風為誰宣
　師云。靈山會上。迦葉侍尊　學云。畢竟是誰宗旨
　師云。一朝分此座。看取令行時。問。如何是安州
境　師云。紫金山畔千華秀。白兆峯前萬戶觀　進
云。如何是境中人　師云。知州通判。問。如何是佛
　師云。間梨還肯也無　僧云。和尚尊言。爭敢不肯
　師云。闍梨若肯時。說甚佛不佛。問。如何是祖師
西來意　師云。西來若有意。軒下老僧頭　學云。為
甚却如此　師云。不見道。為法喪軀。問。寶劍未磨
時如何　師云。錯落難改節　進云。磨後如何　師
云。黑。問。牛頭未見四祖時如何　師云。八方魔競
起　進云。見後如何　師云。四塞罷干戈。
<other>安州法雲知善禪師</other>上堂。僧問。和尚令日開筵。如何
施設　師云。雲綻家仝月。春來處仝花　學云。恁麼
則四眾咸依。人天有賴也　師云。昨日春風起。今日
陽鳥啼。問。昔日靈山記。嫡嗣在何人　師云。韶石
曾棲處。不見箇同參。問。如何是和尚家風　師云。
隨家豐儉　進云。客未如何祇待　師云。看棲打樓
　問。如何是透法身向　師云。易開終始口。難保歲
寒心。問。如何是和尚關棙子　師云。少人知　學
云。太深密生　師便打。問。如何是古佛道場　師
云。山青水綠　問。如何是古佛家風　師云。相栢磨
裏杯校子。問。如何是法雲境　師云。安陸城裏千
杏秀。揩師巖畔百華鮮　進云。如何是境中人　師
云。景福寺裏僧。問。如何是和尚為人一句　師云。
來風深領　進云。莫便是和尚為人也無　師云。七
棒對十三。
<other>韶州鄧林山善志禪師</other>有僧問。如何是佛　師云。山
河大地。問。如何是向上關捩子　師云。東家喫飯
西家飽。問。如何是透法身句　師云。日上東方月
落西。問。如何是衲衣下事　師云。舉意即乖。問。
學人上來。請師一接　師云。不接　學云。為什麼不
接　師云。布袋裏作聲　問。如何是露地白牛　師
云。待儞悟始得。問。如何是祖師西來意　師云。庭
前華發映天紅。問。入室投機時如何　師云。好事
不如無　進云。和尚豈無方便　師云。惜取口喫飯。
<other>韶州大歷山志聦禪師</other>上堂。僧問。日久不聞師子吼。
今日聞機事事若何　師云。白雲覆山頂　學云。恁
麼則謝師指示　師云。綠水瀉巖間。問。如何是一
代時教　師云。黃葉止嬰兒。問。如何是和尚家風
　師云。入門便見　進云。客來如何祗待　師云。客
是主人相師　問。不起一念。如何與聖同　師云。昔
天人盡見。何處不尖新。問。如何是密室中事　師
<pb n="533"/>
云。團圓不可視　進云。如何是密室中人　師云。對
面難改。問。如何是向上一路　師云。盲人登不猒。
問。如何是毗盧師　師云。醜拙形容　進云。為什
麼却如此　師云。特地愁見人。
<other>復州崇勝院光祚禪師</other>先住隋州雙泉。復徙智門。次
居崇勝。師開堂日。未陞座。乃示一頌。
 此座雖高廣  四面無比況  大尉眾心請 
 今日難推讓 
師乃陞座。拈香云。此一瓣香。不是江西．湖南。亦不是
天臺．南嶽。為我西蜀香林和尚。今日方爇供養。大眾
會麼。若於白槌前薦得。猶較些子。若於白槌後薦得。
又堪作什麼。所以古人道。一塵纔舉。大地全收。毛頭
師子全身。且道是什麼佛法事。今日大尉請命山僧
出世。若是建化門庭。一任出來。對眾決擇看。時有
僧問。一音纔舉。四眾雲臻。從上宗乘。請師演唱　師
云。還向儞道得麼　進云。恁麼則人天有賴也　師
云。莫亂道。問。覺花開處真如秀。菡萏芬芳事若何
　師云。不可更向儞道得　進云。恁麼則帀地香風
起。彌天祖日新　師云。也是椀鳴聲。問。師唱誰家
曲。宗風嗣阿誰　師云。青城千丈雪。雲外萬重山
　進云。恁麼則錦水列派。香林分枝　師云。相識滿天
下。知心有幾人。問。祖燈續𦦨。太尉臨筵。向上之機。
請師垂示　師云。大眾總見　進云。恁麼則雲散水
流也　師云。速禮三拜。問。三乘十二分教。曲為令
時。向上宗乘。乞師指教　師云。也知道者飽叢林
　進云。恁麼則絕相續也　師云。快禮拜着。
師上堂。顧視左右云。莫有作家。出來對眾決擇。良久。
云。雖然如此。風不來。樹不動。下座。僧問。三乘十二
分教。止啼顯理。離却咽喉脣吻。請師道　師云。大眾
總見儞問　進云。恁麼則養病喪軀　師云。恰是
　問。十地菩薩見性如隔羅縠。秖如初地菩薩又隔箇
什麼　師云。須彌山　進云。如何透得　師云。三生
六十劫。問。如何是古佛心　師云。上座欠少箇什
麼　進云。畢竟又如何　師云。好事不如無。問。一
機未發。如何辨其語脉　師云。大眾可驗　學云。畢
竟如何進向　師云。退後三步　問。格外稱提。請師
舉唱　師云。儞合作麼生　進云。恁麼則承師指示
　師云。莫妄想。
師上堂云。日日日頭從東出。日日頭從西沒。一年三
百六十日。何曾與儞為幻執。冬已過。夏又臨。儞諸人
每日還承當得箇什麼。今日是四月一。也還聞僧堂
裏聖僧為諸上座親切剖折麼。若薦得。何用上來者
裏。若薦不得。且向衣鉢下體取自己。又云。鉢盂無底
尋常用。莫教手裏失匙筯　僧問。如何是本來種
　師云。不合將問人　遙云。問又何妨　師云。失却本
來種。問。如何是祖師西來意　師云。眼不見鼻
　進云。便恁麼領會時如何　師云。鼻孔裏呷羹。問。
曹谿路上還有俗談也無　師云。六祖是盧行者。
問。一切智智清淨。還有地獄也無　師云。閻羅王。
問。如何是佛　師云。蹋破草鞋赤脚走　進云。如何
是佛向上事　師云。拄杖頭上挑日月。
師上堂。乃示一頌云。
 東家李四婆  西家來乞火  門外立少時 
 瞋他停滯我  惡發走歸家  虗心屋裏座 
 可憐群小兒  終日受飢餓  有眼不點睛 
 家鑽髑髏破 
又云。一法若有。毗盧隨在凡夫。薦法若無。普賢失其
境界。正當恁麼時。文殊向什麼處出頭。若也出頭不
得。金毛師子晉折。幸好一盤飯。莫待糝椒薑。珍重。
僧問。得失是非。一時放却時如何　師云。放在什麼
處　進云。恁麼則進前三步　師云。果然教不下。
問。蓮華未出水時如何　師云。也尋常　進云。出水
後如何　師云。合知特。問。不學佛法底人。如何成
<pb n="534"/>
辨　師云。截耳臥街。問。如何是大乘修行　師云。
檐枷帶鎻。僧問。如何是衲衣下事　師云。頭腦相
似　進云。如何則是　師云。縱橫十字　進云。如何
是函蓋乾坤句　師云。天光迴照。問。如何是截斷
眾流句　師云。伏惟尚饗　問。如何是隨波逐浪句
　師云。放儞一線道。
師上堂。以頌示眾云。
 龍種龍兒為上尊  放身前去眾威存 
 東海亦非君住處  百千沙界有心吞 
 箇中若是吾真子  解將一劒報師恩 
又云。還報得也無。所以道。知恩方解報恩。昔日文殊
伏劒殺佛。且道文殊見有佛可殺不見。若見有。文殊
劒作兩截。若不見。文殊又虗勞心力。且作麼生商量。
若商量不得。便被釋迦老子坐斷毗盧頂。達磨西來。
欺儞唐土人。是儞諸人什麼處出氣。若出氣不得。且
歸僧堂裏向火。珍重。
<other>藥忌頌</other>
 藥病相治事可嗟  如何於此隨群邪 
 未語已前誰辨示  泊乎開口見萌芽 
 不在思量體卜度  徒勞管見彊分拏 
 世上多有如斯者  不知着恥數如麻 
<other>綱宗頌</other>
 盡令提綱為阿誰  門庭施設在臨時 
 直饒祖師門下容  舉頭早落二三機 
 不在進前休退後  杷住教渠失却眉 
 為報諸方拈提者  總是秦時鐸落錐 
<other>法身頌</other>
 法身之理編河沙  覿面相呈未作家 
 光境俱七猶是病  何勞更在若周遮 
<other>偶頌</other>
 直下有何之  當陽薦者稀  杏仁桃核氣 
 秖為小兒機  黃葉休指喻  莫把作金施 
 秖見錐頭事  那知落鑒咦 
<other>綱宗謌</other>
 混明池裏失却劒  曲江池裏撈得鋸 
 䶥䶥齖齖且過時  莽莽鹵鹵河沙數 
 糲竭節  拽路布  刢利衲僧通一路 
 師子不捉麒麟兒  猛獸那堪牀下顧 
 魔斯吒  入水去  者迴休吐黑雲霧 
 俊鷹俊[(采-木+(工/山))*鳥]溥天飛  鈍鳥籬根[啀-口+月]不去 
 佛祖言  休更舉  直饒格外猶未許 
 見成公案早多端  那堪更涉他門戶 
 夜鳥雞  誰提去  天明戴雪遭指注 
 胡蜂不戀舊時窠  猛將那肯家中死 
<other>觀州青城香林信禪師</other>上堂云。令特參學人。須具出
格透乾坤底眼。直得無纖毫隔礙。方可觸處無滯。然
後更須明取衲僧也鼻。方得自在。眾中還有麼。出來
對眾證據。時有僧出來禮拜　師云。好箇衲僧
　問。信息不通。如何得隨緣去　師云。曾憶南泉語
　學云。如何領會　師云。信者事還稀。問。魚未透
龍門時如何　師云。大道坦然平　進云。透過後如
何　師云。爭那頂穿額裂。問。如何是佛　師云。圓
頂方袍　進云。未審日用事如何　師云。不用問別
人。問。三界之中。何人為主　師云。虗空裏合掌
　學人未明如何辨的　師云。格外理堪觀。問。如何
是佛法大意　師云。青城山水甚分明。問。一等為
人。為什麼見有淺深　師云。淨雲空聚散。來往不知
休　問。覿面相呈特如何　師云。築着鼻孔。
<other>鼎州德山惠遠禪師</other>上堂云。佛法見成。莫作計校。若
更彊名。盡落魔界。所以古者云。將心止動。轉止轉奔。
如或更於五蘊趣中計較測度。機巧方便多遏禁。令
心澹薄。到者裏。秖是箇散不盡底粥飯氣。如或更言。
此合如是。此合不如是。此相應。此不相應。如此種種
<pb n="535"/>
情計。皆悉徒為。盡是狂勞華相。秖益自疲。諸上座若
能了知念念攀緣。心心永寂。到者裏。喚作什麼。然則
如是。也須子細。有事商量。時有僧問。師唱誰家曲。
宗風嗣阿誰　師云。令後記取。問。如何是祖師西
來意　師云。鐵門路嶮。問。祖室猊臺。師已踞。宗乘
舉唱事如何　師云。他後莫錯舉　進云。大眾如何
委悉　師云。不得以己方人。問。四方天王為什麼
劫在地上　師云。白雲無定止。皓月落千波。問。如
何是德山境　師云。武陵谿木三春秀。單卷壇雲一
帶橫。問。亡僧遷化向什麼處去　師云。烏龜鑽破
壁。
師解夏日上堂。僧問。九旬禁足令已滿。自恣之儀事
若何　師云。猢猻趂蛺蝶。九步作一歇　進云。未審
意旨如何　師有頌。
 兩箇童兒舁木皷  左邊打了右邊舞 
 剎那變現百千般  分明示君君記取 
師上堂云。枕石潄流。住緣天真。不見古者道。撥霞掃
雪和雲母。掘石移松得茯苓。正當恁麼時。復何言哉。
諸德要會麼。師有頌。
 雪霽長空  逈野飛鴻  叚雲片片  向西向東 
 珍重 
<other>襄州含珠彬禪師</other>上堂云。言盡理極。情亡杜旨。方法
泯然。千差絕跡。又道。法門無際。無以智知。不可以識。
識禪德要會麼。一切法無盡。普會於此道場中。若能
如何是用東西。如今試出來對眾商量看。時有僧
問。靈山一會。何異今朝　師云。皓月挂天涯。分影落
千谿　進云。恁麼則今日得親於寶座。大法敷揚顯
聖明　師云。木馬嘶時天地靜。泥牛行處吉祥榮。
問。如何是佛法的的大意　師云。古木未凋猶鴈呌。
妙峯明月又晶輝。問。如何是佛　師云。五彩不粧
容自異。千光長艶月分明。問。如何是祖師西來意
　師云。古今人渴望　進云。未委畢竟如何　師云。
隻履却西歸。問。如何是三乘教　師云。上大人
　進云。意旨如何　師云。化三千。問。如何是和尚家
風　師云。白雲常澹佇。碧落住清虗　進云。客來以
何祇待　師云。蓬島有時窺[鴳-女+隹]舞。蠻天多是見雲飛。
問。急切相投時如何　師云。速　學云。如何則是
　師云。不用苦咨嗟。問。學人上來。請師一句　師
云。得　進云。未審得箇什麼　師云。德山拄杖。天台
楖𣗖。問。如何是和尚正法眼　師云。瞎。問。如何
是和尚關捩子　師豎起拂子　學人便喝　師便
打。問。向上一言。請師便道　師云。金鞭敲玉鐙。樵
子不高歌。
<other>南嶽山福嚴寺雅禪師</other>開堂日。諸官同降。大眾雲臻。
師陞座。有僧問。朝騎既臨於法會。請師方便演宗
乘　師云。三人杖子攪黃河　進云。宗乘已蒙師垂
示。俗諦門中又若何　師云。他後會去在。問。師唱
誰家曲。宗風嗣何人　師云。昔年漢水親承處。此日
衡陽祝聖明　進云。恁麼則洞山嫡子。雲門玄孫也
　師云。禮拜了退　問。如何是和尚家風　師云。入
門便見。問。如何是佛　師云。臂長衫袖短。問。如
何是吹毛劒　師云。闍梨還用得麼　進云。莫便是
道尚慈悲也無　師云。蘇嚕悉哩。問。如何是道
　師云。四十五里長松徑。南北遊人不猒頻　進云。如
何是道中人　師云。兩兩三三。師在洞山會裏。有
僧問洞山。如何是佛　洞山云。麻三斤。爾後眾皆下
語。不契洞山。師乃有頌。
 七寶[書-曰+(且-二+人)]牛頭  黃金為點額  春晴二月初 
 農人皆取則  寒食賀新正  鐵錢三五百 
 洞山深肯之 
<other>岳州乾明普禪師</other>師參洞山。問云。停機罷賞時如何
　山云。水底弄傀儡　師云。誰是看翫者　山云。停
機罷賞者　師云。恁麼則知音不和也　山云。知音
<pb n="536"/>
底事又作麼生　師云。大盡三十日。小盡二十九
　山云。未在　師云。合喫和尚手裏痛杖。
師開堂陞座。僧問。昔日靈山記。今朝嗣阿誰　師云。
楚山突屼。漢水東流　進云。恁麼則石門嫡子也
　師云。聽事不真。喚鍾作甕　問。如何是乾明境　師
云。幽洞木龍吟。天邊石虎嘯　進云。如何是境中人
　師云。速禮三拜。問。法皷無槌時。還響也無　師
云。響　進云。未審聲從何而出　師云。不皷自鳴天
地異。木人側耳甚分明。
<other>師上堂有頌</other>
 曙色纔分天已曉  矗然薦象明皎皎 
 禪流到此善知時  不覺尋思便成道 
又云。直下省力。禪德便恁麼承當得。也是不唧溜漢。
久立。珍重。
<other>鄧州廣濟院同禪師</other>上堂云。諸法寂滅相。不可以言
宣。又道一切法門無盡海。普會同歸於毗盧華藏。若
能如是會。無邊剎境不隔於毫端。如何却言各自門
風。別呈施設。如斯之見。不出常流。禪德。且作麼休歇
根門。罷持管解。若有商量者。對眾且陳。時有僧問。
如何是佛法的的大意　師云。黑漆骨崘牽白象
　學云。老和尚欺謾他後學　師云。好心不得好報
　問。薦緣息盡時如何　祖云。三脚蝦　蟇飛上天。
問。如何是祖師西來意　師云。白雲飛片片。問。離
四句。絕百非時如何　師云。疑而不進　進云。如何
得一如去　師云。鑽龜打瓦。問。如何是透法身句
　師云。華嶽三峯小　進云。未審此意如何　師云。
黃河輥底流。問。如何是佛　師云。鼻如截筒。
<other>韶州東平山洪教禪師</other>上堂云。若論佛法兩字。畢竟
是有是無。若言無者。有屈於高德上來。若言有者。沉
埋於先祖門風。且作麼生。得箇恰好去。諸禪德切須
子細。莫用掠虗。時不待人。須臾便是來生。三界無安。
猶如火宅。如今諸方善知識出世。便好進步向前。決
擇生死。去却灸脂帽子。拈却鶻臭布衫。作一箇無事
人。豈不是好事。時有僧問。寶劒擊禪門時如何
　師云。麗水多倒攧。問。師子是獸中王。為什麼却被
六塵吞　師云。年衰鬼弄人。問。語默涉釐微。請師
通不犯　師云。涇州泊棹唱巴歌。問。西天優鉢羅
華開。一佛出世。此土華開。未審什麼佛出世　師云。
我不揑目。問。萬法歸一。未審一歸何所　師云。山
河大地。問。如何是向上機關　師竪起拂子。學人
未曉。乞師再指　師云。非公境界　進云。和尚豈無
方便　師云。再犯不容。
<other>安州延福院處瓊禪師</other>開堂日。未陞堂。云。寶座高廣。
無人能陞。還有人陞得。出來。不讓於燈明王。所以道。
佛佛道同。聖聖相躅。良久。若無人出。山僧陞座也。遂
陞座。拈香。示眾云。此香不是栴檀沉水。不是海岸
牛頭。昔日遊方。徧參知識。本欲永藏囊篋。溺跡叢林。
不謂眾推。難藏鄙陋。今日對人天大眾。爇此香。供養
我襄陽老人。時有僧問。釋迦昔受然燈記。師今得
法嗣何人　師云。重言不當吃　進云。恁麼則洞山
一箭。師當的也　師云。莫亂道　問。覺華初綻祥雲
現。此日筵開事若何　師云。分明記取　進云。學人
未委如何領會　師云。三十年後。問。教云。以音聲
求我。是人行邪道。即今和尚開堂。是邪是正　師云。
語裏明人　進云。恁麼則　學人禮拜去也　師云。
兩重公案。問。朝騎已臨於法會。師將何物報君恩
　師云。頭戴天。脚踏地　進云。恁麼則帀地香風起。
普天瑞氣生　師云。惱亂春風卒未休。問。北斗藏
身。意旨如何　師云。黃河倒逆崑崙觜。問。如何是
延福境　師云。不逐四時凋　進云。如何是境中人
　師云。滿堂雲水客。四海問禪賓。問。牛頭未見四
祖時如何　師云。天下太平　進云。見後如何　師
云。一場懡㦬　問。蓮華不出水時如何　師云。朕兆
<pb n="537"/>
未分人盡望　進云。出水後如何　師云。及乎天曉
也尋常。
<other>襄州興化院順禪師</other>上堂。有僧問。如何是和尚深深
處　師云。舉即易。答即難　進云。為計麼如此　師
云。過去。問。如何是和尚劒　師云。老來無力上高
峰　問。如何是興化境　師云。松有迎風勢　進云。
如何是境中人　師云。泥多得佛大。問。如何是直
截本源　師云。無儞等程處。問。生死到來。如何免
得　師云。閙處看駱駝。問。如何是百千妙門。同歸
方寸　師云。水底看夜市。問。如何是佛向上事
　師云。楚山頭指天。問。凡聖二途。如何進步　師云。
夜聞風撼竹。却憶珊瑚枝。師上堂云。山僧今日且
與諸上座評論實事。教省力去。一切諸法。山河大地。
與山僧拈向拂子頭上。子細看是什麼道理。若看得
出。自得省力。更莫多途。作一箇出塵高士。豈不是好
事。久立。珍重。
<other>靈澄上座</other>師參鑒師。一言相契。乃息遊心。師在眾。多
述偈頌示於後人。
<other>西來意</other>
 汝問西來意  看余辨正邪  入門贓物露 
 開口擬心差  明空落鬼趣  執見眼成華 
 離此憑何指  齊僧怕夜茶 
<other>其二</other>
 莫問西來旨  休尋栢樹窠  商量人不少 
 錯會衲僧多  有念令他叱  無言亦被呵 
 瞥然恁麼會  [(采-木+(工/山))*鳥]子過新羅 
<other>其三</other>
 休問西來意  常徒豈可斟  不道他無分 
 都緣為有心  情看終未徹  絕慮坐昏沉 
 生死如何渡  寒衣昨晚碪 
<other>其四</other>
 見話西來旨  微僧祇欲瞋  中流不易湊 
 須是上根人  明月三秋白  崖松一樣新 
 除却寒山後  屈指共誰陳 
<other>其五</other>
 徒問西來意  情知看者癡  不善家中寶 
 論劫受驅馳  道本非如此  人心莫強為 
 因斯便曉了  已是落便宜 
<other>其六</other>
 若問庭前栢  受屈向諸方  可憐男子漢 
 開眼尿他牀  大疑相敲點  又恐怕參商 
 未知關捩子  把甚作津梁 
<other>其七</other>
 借問西來意  何得罵儂家  此門無鎻鑰 
 晝夜不曾遮  達者如麟角  長短似鋪沙 
 看渠歡喜處  黑荳未生芽 
<other>其八</other>
 休覓西來意  堂堂自入抗  還如不了處 
 秖為食殘羹  見佛急走過  切忌彊修行 
 憑何作準的  擬問隔千生 
<other>其九</other>
 欲委西來意  杲日正當軒  水邊閑䇿杖 
 林下看啼猿  若問無生義  講唱有開元 
 衲僧見處□  借問是何言 
<other>其十</other>
 誰問西來意  多言道轉殊  明明三際顯 
 皎皎一輪孤  風吹蓮菡萏  葉貯水成珠 
 時人未到此  有眼不如無 
<other>桃華頌</other>
 靈雲閑步看桃華  慶快平生卒莫加 
 敢保老兄猶未徹  誰人端的鑒玄沙 
 得失是非俱放却  如氷長坐亦周遮 
 要尋義理龍興去  若據宗門殢甚邪 
<pb n="538"/>
<other>又頌</other>
 靈雲一種見桃花  曉了分明定不差 
 敢保老兄猶未徹  幾人具眼鑒玄沙 
 大丈夫兒須與奪  莫交辜負法王家 
 若是祖宗門下客  倒騎牛坐看煙霞 
<other>布袋頌</other>
 彌勒鞋雖一隻  非是絲麻針刺 
 剛被西士胡僧  葱嶺更留蹤跡 
 相傳盡誇奇特  若約余觀費力 
 後人不紹家門  直至如今分析 

天聖廣燈錄卷第二十二

<sarticle>天聖廣燈錄卷第二十三　　　<bz>〔宋碑〕</bz></sarticle>

<other>筠州洞山曉聰禪師</other>初開堂。示眾云。舉揚宗旨。意密
難明。心地法門。豈從語路。秖為眾生日用而不知。背
覺合塵。狂迷諸趣。遂有諸佛出現於世。轉大法輪。隨
根引逗。若也全提舉唱。曹溪一路平沉。更乃坐斷十
方。忙忙者。帀地普天。咸皆罔措。故經云。若但讚佛乘。
眾生沒在苦。如今可謂不以而以。有屈祖風。曲為初
機。開一線道。上上高士。久參先德。相共證明。中下之
機。久遊赤水。夙在荊山。有何異珍。對眾剖露看。時
有僧出禮拜　師云。南海土番應不識。碧眼波斯笑
點頭。問。新院新年新出世。今日當人事若何　師
云。速禮三拜　進云。恁麼則大眾證明去也　師云。
退後三步。問。大眾雲集。師登寶座。向上宗乘。請師
舉唱　師云。下坂不走。快便難逢。
師又云。問話且置。問答也無了期。古人云。問在答處。
答在問處。言多去道轉遠。秖可以言語道斷。心行處
滅。若也葛藤去。舉足下足皆是道場。動靜去來無非
佛事。若於衲僧門下。一言相契。天地懸殊。豈況忉忉。
轉無所益。久立。伏惟珍重。僧問。師唱誰家曲。宗風
嗣阿誰。師云。竹錫挑擎千界月。鉢囊盛貯五天雲。
問。欲求真。先去塵。塵即不問。如何是真　師云。去年
共汝栽杉樹。今歲宛爾種松根。問。古聖說不到處。
請師舉　師云。寒星明月夜。寂寂萬家門　進云。恁
麼則親到洞山也　師云。汝為藏主來多少時也
　師在眾時。因僧在楊州。來舉泗州大聖在彼出現。
便有僧問師。既是泗州大聖。為什麼却在楊州出現
　師云。君子愛財。取之有道。
師上堂云。聞皷聲來到法堂上。佛法向什麼處去也。
還有人道得麼。莫是去來。叉手當[(曷-曰)/月]。唱一聲喏。東邊
却過西邊。是麼。又云。莫無言無說。是麼。良久。云。有人
道得。試出來對眾道看。若道不得。晨朝有粥。齋時有
飯　時有僧問。無根樹子向什麼處栽　師云。千年
常住一朝僧。問。如何是離聲色句　師云。南瞻部
洲。北[鬱-山+止]單越　進云。恁麼則學人知恩不昧也　師
云。四大海深多少。問。古鏡未磨時如何　師云。此
去漢陽不遠　學云。磨後如何　師云。黃[鴳-女+隹]樓前鸚
鵡洲　問。如何是佛　師云。理長即就。
師上堂云。相見不揚眉。君東我亦西。紅霞穿碧海。白
日照須彌。久立。
冬日。師上堂。有僧問。即心即佛。埋沒宗風。絕境沉機。
全乖道體。去此二途。請師別道　師云。正當一陽景。
瑞雪落雰雰　進云。恁麼則東西不辨。南北不分也
　師云。大國同忻慶。共賀聖明君　學云。未審向上
還更有事也無　師云。長因送人處。憶得別家時。
師又云。也好東問西問。暖熱道場。一言相契。萬別千
差。久立。
師上堂云。教山僧道什麼即得。古即是今。今即是古。
所以楞嚴經道。松直棘曲。鵠白烏玄。還知得麼。雖然
如此。未必是松一向直。棘一向曲。鵠便白。烏便玄。洞
<pb n="539"/>
山道。者裏也有曲底松。也有直底棘。也有玄底鵠。也
有白底烏。久立。
師上堂。僧問。學人進又不得。退又不得時如何　師
云。抱頭哭蒼天　學人無語　師又云。汝還知鉢盂
鐼子落處麼。汝若知得落處。也從汝問。三十年後。驀
然問著也不定。久立。
師上堂云。同生像季。去聖遙遠。佛法稀踈。人心淡薄。
衲僧面前恁麼說話。却成造次。各各彼彼。氣宇如王。
且道師子尊者是第幾祖。久立。
師上堂。舉。寒山云。井底生紅塵。高峰起波浪。石女生
石兒。龜毛寸寸長。若欲學菩提。但看此牓樣。良久。云。
還知落處也無。若也不知落處。看看。菩提入僧堂裏
去也。久立。
師上堂云。春寒凝冱。夜來好雪。還見麼。大地雪漫漫。
春風依舊寒。說禪說道易。成佛成祖難。珍重。
師上堂。有僧問。如何是祖師西來意　師云。燈籠掛
露柱。問。達磨未傳心地印。釋迦未解髻中珠。此時
若問西來意。還有西來意也無　師云。六月雨霖霖。
寬其萬姓心　進云。恁麼則雲散家家月。春來處處
花　師云。脚跟下到金剛水際是多少　僧無語。
師云。祖師西來。特唱此事。自是上座不薦。所以從門
入者。不是家珍。認影為頭。豈非大錯。既是祖師西來。
特唱此事。又何更對眾忉忉。珍重。
師上堂。舉。佛奧和尚上堂。拈起拄杖云。過去也恁麼。
未來也恁麼。現在也恁麼。歸宗誠禪師云。過去也不
恁麼。未來也不恁麼。現在也不恁麼。師云。洞山道。一
任儞兩箇者和尚七顛八倒。久立。珍重。
師上堂云。晨鷄報曉靈。粥後天便明。燈籠猶瞌睡。露
柱却惺惺。又云。惺惺直言惺惺。歷歷直言歷歷。明朝
後日莫認奴作郎。珍重。僧問。承古有言。色心不二。
彼我無差。如何是色心不二　師云。雨下大地濕。天
晴道路乾　進云。如何是彼我無差　師云。速禮三
拜。更莫忉忉。知汝從湖南來。
師又云。汝每日上堂喫粥飯。左手捧鉢盂。右手把匙
筯。是彼我。是無差。阿那箇是色心不二。試更道看。若
道不得。若自歸堂。久立。珍重。
師上堂。舉。傅大士頌。
 夜夜抱佛眠  朝朝還共起  起坐鎮相隨 
 如形影相似  欲識佛去處  秖者語聲是 
玄沙道。大小傅大士。秖認得箇昭昭靈靈。九峯禪師
道。大小傅大士於一法中而無異見。九峰即不然。夜
夜困即睡。朝朝覺即起。洞山道。九峯禪師是人人言
不虗設。語不浪施。師云。洞山道。困來即便眠。覺來即
便起。不可須待夜便眠。早便起。秖如儞衲僧分上。白
日還睡麼。雖然如此。三十年後。也莫和泥合水。珍重。
<other>夏日早參頌</other>
 晨參暮請無別事  古代松傾直至今 
 折旋俯仰全體足  莫累曹溪與少林 
 三月鸎啼春樹老  九旬時雨日霖霖 
 滴滴不離毗盧宗  海上番人笑夜深 
<other>閑坐頌</other>
 太平時代不思議  佛法無悟亦無迷 
 困來打睡飯來喫  學禪學道大愚癡 
<other>早參頌</other>
 曙色纔分便即參  九年面壁過多談 
 俱胝一指虗勞力  禪客豈待口喃喃 
<other>困事有頌</other>
 天晴蓋却屋  承乾刈却禾  早輸王稅了 
 皷腹唱巴謌 
<other>浴佛有頌</other>
 四月八佛降生日  指天指地稱第一 
 九龍噴水沐金體  摩訶般若波羅蜜 
<other>頌秘魔巖和尚持杈</other>
<pb n="540"/>
 藜荒老倒眼彌麻  自救無療更持杈 
 嶺南獵獠當時見  一棒打殺省魔家 
師一日不安。上堂辭眾。至七日早示寂。至齋時。却來。
遂述法身頌示眾。
 參禪學道莫忙忙  問透法身北斗藏 
 余今老倒尩羸甚  見人無力得商量 
 唯有钁頭知我道  種松同步上金剛 
師言訖。跏趺而寂。建塔于金剛嶺。
<other>汝州高陽山法廣禪師</other>上堂。有僧問。三身中。那箇身
為正　師云。鳥道幽玄無障礙。石人眼裏不裁華
　進云。恁麼則觸處皆真迹。通幽不繼塵也　師云。橫
身三界外。徧處不曾藏。問。牛頭未見四祖時。為什
麼百鳥[口*(御-ㄗ+亍)]花献　師云。春煦發生應無滯。豁達靈源
眾類欽　進云。見後為甚不[口*(御-ㄗ+亍)]花献　師云。人事秖
因貧處斷。世情偏向富門家。問。如何是佛　師云。
騎牛不入草　問。如何是祖師西來意　師云。九年
面壁人難別。一句澄流事莫窺。問。大眾齋臨。請師
舉唱　師云。一音剖出河沙句。廓落靈源應萬機。
問。如何是大悲千手眼　師云。隨坑落壍。問。如何
是和尚家風　師云。一句無私語。秖待五湖賓。問。
如何是道　師云。此去襄州不遠　進云。如何是道
中人　師云。南來北往。
<other>潭州石霜山節誠禪師</other>上堂。有僧問。承古有言。滿眼
青山無寸樹。極目淥水絕波瀾。未審佛殿與僧堂又
如何　師云。風擊樹頭波浪起。石人夜半棹船歸
　問。佛未出世時如何　師云。逢人不見面　進云。出
世後如何　師云。極目指青山。問。如何是石霜境
　師云。四時花木秀　進云。如何是境中人　師云。
老對白雲根。問。承古有言。捲簾當白晝。移榻對青
山。如何是捲簾當白晝　師云。過淨瓶來　學云。如
何是移榻對青山　師云。却安舊處著。問。如何是
祖師西來意　師云。青山無異色。鳥道有玄關。
師上堂。示眾云。心外無法。法外無心。隨緣蕩蕩。更莫
沈吟。儞等諸人。纔上階道。便好[廷-壬+(同-(一/口)+巳)]去。更待要第二杓
惡水潑作什麼。珍重。
<other>蘄州三角山懷澄禪師</other>上堂。僧問。如何是佛　師云。
文不加點。問。如何是佛法大意　師云。文殊自文
殊。解脫自解脫。問。如何是三角境　師云。長官姓
張　進云。如何是境中人　師云。學廣語聲低。問。
見者是色。聞者是聲。去此二途。請師別道　師云。古
寺新牌額。問。不與萬法為侶者時是什麼人　師
云。觀世音菩薩。師勘新到僧云。近離什麼處　僧
云。離蘄水　師云。可煞泥水　僧云。一切尋常　師
云。恁麼則拖泥拽水也　僧云。恰是。師一日見僧
披衲帔。師云。得恁麼好針線　僧云。秖要牢固　師
云。打草虵驚作什麼　僧云。客來須看　師云。秖有
者箇。更別有　僧云。雲生嶺上　師云。未在。更道
　僧云。滴水巖間。
<other>筠州洞山自寶禪師</other>上堂云。諸人盡到看裡。且教新
豐道箇什麼即得。不見道。上頭是天。下頭是地。日月
星辰。森羅萬象。總在者裏。拈起拄杖云。且道者箇是
什麼。刢利衲僧出來說看。說得出。有衲僧鼻孔。說不
出。衲僧鼻孔在什麼處。喝云。八千猶是近。十萬更愁
人。打禪牀。便下座。
師上堂。僧問。如何是佛　師云。腰長肚短　問。聲聞
悟道。見色明心。學人到者裡。為什麼不會　師云。是
什麼閑家具　僧拍手一下　師喝云。話頭也不識。
速道。速道　僧無語　師便打。
<other>襄州延慶山子榮禪師</other>初開堂日。纔陞座宣疏了。維
那白槌。師示眾云。者箇古錐。自靈山會上相承露布
葛藤。直至于今。未曾間歇。若論舉唱宗乘。千聖也順
失利。莫怪恁麼道。不惜眉毛。避之不及。時有僧問。
龍居一曲師親唱。鳳嶺當筵事若何　師云。巖前露
<pb n="541"/>
滴　學云。寒松有韻。㵎上清風也　師云。終朝弄影。
問。萬法無言猶是說。更待無言。師說箇什麼　師
云。放儞三十棒　學云。今聲言古韻。為眾出囂塵
　師云。自領。問。如何是是隨色摩尼珠　師云。三箇
童兒弄花毬　進云。恁麼則終朝盡日也　師云。頭
白齒落。
師上堂。僧問。靈光隱隱。月照寒窻。善法堂前。請師舉
唱　師云。聽　學云。此猶是者邊事。那邊事作麼生
　師云。脚下毛生。問。如何是延慶境　師云。陽廣
洞居方丈北。道安巖向食厨東　進云。如何是境中
人　師云。鳳林關下往來者。峴山亭上任看[石*((白-日+田)/廾)]。問。
須菩提巖間宴坐。為什麼天雨寶華　師云。好事不
如無　進云。恁麼則今日親承方便也　師云。方便
事又作麼生　學人擬議　師便打。
師夏滿日上堂。僧問。夏終今日。畢竟如何　師云。天
晴道路乾　進云。便恁麼去時如何　師云。直徹海
涯邊。問。如何是佛　師云。橫身彰十號。入槨示雙
趺　學云。將何供養　師云。合掌當胸。問。如何是
道　師云。山間唯淡薄。進云。如何是道中人　師
云。林下任淒涼　問。如何是祖師西來意　師云。穿
耳胡僧不著鞋。
師上堂。示眾云。延慶有一訣。隨機便施設。擬議進前
來。柱杖驀頭楔。當下便成褫。敢保猶未徹。脫却貼體
衫。挑出眼中屑。灑灑箇衲僧。狐疑永消滅。直饒千聖
現。早箇勿交涉。久立。珍重。
<other>蘇州洞庭翠峰沖顯禪師</other>初開堂日。纔陞座宣疏了。
維那白槌云。法筵龍象眾。當觀第一義。師云。宗乘一
唱。三藏絕詮。祖令當行。十方坐斷。其唯達士不避死
生。眨上眉毛。出眾相見。時有僧問。天人普集。竚聽
雷音。學人上來。請師垂示　師云。十萬八千不是遠
　學云。大眾今日露恩去也　師云。後五日看。問。
如何是諸佛本源　師云。千峰寒色　進云。未委向
上更有也無　師云。雨滴巖花。問。如何是和尚為
人一句　師云。量才補職　進云。恁麼則謝師方便
　師云。自領去。問。像季檀那請。人天大導師。為祝
當今壽。無俗說真如　師云。道泰不傳天子令　進
云。恁麼則永揚西祖之風也　師云。教休不肯休
　問。還丹一顆。點䥫成金。至理一言。點凡成聖。學人上
來。請師一點　師云。風清月白　學云。更有尖新也
無　師云。僻地生雷　問。師唱誰家曲。宗風嗣阿誰
　師云。分明記取　進云。恁麼則昔日智門。今朝和
尚　師云。有什麼交涉。問。如何是佛　師云。足躡
千輪　進云。恁麼則今古應無墜也　師云。棒上不
成龍。問。色心不二。彼我無差。學人總不恁麼會。乞
師再垂方便　師云。放儞三十棒　進云。恁麼則天
上天下唯我獨尊　師云。拖出。問。朝蓋親臨於法
會。師將何物答君恩　師云。也順是汝證明　學云。
君恩既如是。祖道又如何　師云。知恩事又作麼生。
　學云。懷抱目分明　師云。禮拜子退。
師又云。一問一答。總未了在。直饒乾坤大地樹木叢
林盡為衲僧。異口同聲。各致百千問難。不消山僧彈
指一下。並乃高低普應。前後無差。擴祖佛之妙靈。廓
人天之幽跡。故乃高登家表。敻出眾中。勝量由是杳
忘。大用目茲灑落。如是明何假覺城東際。五眾咸居
古佛廟前。此時參畢。不勞久立。伏惟珍重。
<other>峨嵋山黑水寺義欽禪師</other>初開堂。僧問。昔日靈山會
上。一佛出世。諸聖證明。今日和尚出世。什麼人證明
　師云。謝上座證明　進云。恁麼則大眾蒙師恩去
也　師云。速禮三拜。退後。退後。問。已知靈山親授
記。未審演法嗣何人　師云。畢鉢巖前曾侍處。今朝
足下瑞雲生。問。昔日龍女献珠。身成正覺。學人無
珠可献。還得成佛否　師云。莫妄想　問。如何是和
尚親切為人一句　師云。大眾總見闍梨此一問
<pb n="542"/>
　進云。莫便是和尚為人處也無　師云。且領前話。
問。如何是不動尊　師云。足下三千里　學人不會。
乞師再指　師云。十里較一程。問。如何是佛　師
云。曾問幾人來　學人未曉。特伸請益　師云。莫妄
想　進云。恁麼則依而行之　師云。儞見箇什麼道
理　學人無語　師云。學語之流。問。如何是諸佛
出身處　師云。崖嶮難駐足　進云。未審此意如何
　師云。㵎曲更無蹤。問。如何是超佛越祖之談
　師云。重言不當吃。問。牛頭未見四祖。為什麼百鳥
㘅花献　師云。陽氣發來無硬地　進云。見後為什
麼百鳥不㘅花献　師云。春殘花落類無群。師上
當。便有僧出禮拜　師云。大地百雜碎。便下堂。
<other>鼎州德山志先禪師</other>上堂云。諸禪德。若論此事。莫不
人人具足。物物皆齊。並不欠少。佛祖不剩一絲。石欠
一毫。起即堛塞虗空。坐即坐斷法界。何處更有纖毫
佛法教汝作解會。豈不見臨濟入門便喝。德山入門
便棒。到者裡。合作麼生。不見道。向上一路。千聖不傳。
學者勞形。如猨捉影。有出格作家。試對眾商量。時
有僧問。如何是和尚家風　師云。十方無異路。切急
却難尋　進云。忽遇客來。如何祗待　師云。客來須
看。賊來須打。問。如何是祖師西來意　師云。門外
千竿竹。佛前一炷香。問。如何是佛　師云。不具三
十二。那分百億身。問。如何是道　師云。蕩蕩無邊
表。縱橫任意看。問。如何是佛法大意　師云。密竹
長松。青山秀色　學云。如何領會　師云。龍吟霧起。
虎嘯風生。問。如何是一稱南無佛　師云。皆以成
佛道。問。見色便見心時如何　師云。角弓彎似月。
寶劍利如霜　學云。如何領會　師云。金甲似魚鱗。
朱旗如火焰。問。寸草不生時如何　師云。大地火
起。紅燄連天　學云。生後如何　師云。昨夜風霜甚。
今朝野火燒。
師上堂云。諸禪德。若論舉唱宗風。即便坐斷凡聖。盡
乾坤大地。一時黯黑。正當恁麼時。誰敢出頭來。所以
凡來也打。聖來也打。總恁麼來也打。總不恁麼來也
打。諸禪德。正當恁麼時。合作麼生。參。時有僧問。如
何是真如體　師云。鎮地人不識　進云。如何是真
如用　師云。大地山河無透路。十方世界一時容。
問。如何是清淨法身　師云。番人皮袋盛　學云。如
何領會　師云。供養不堪論。問。如何是古人切急
處　師云。布髮淹泥若。庭中淚下時　進云。時中如
何保任　師云。保任即錯。問。根鏡同源時如何
　師云。伐倒崖陰無影樹。碧潭深處不逢魚。問。如何
是學人自己　師云。是汝自己　學人便喝　師云。
亂喝作什麼　學人禮拜　師便打。問。遠遠投師。
乞師一接　師云。不接　學云。恁麼則虗押一問
　師云。少逢穿耳客。多遇刻舟人。問。大通智勝佛。十
劫坐道場。為什麼不得成佛道　師云。貪觀天上月。
若却掌中珠。問。靈山畫月。意指如何　師云。水底
務不得。地下任埋藏。問。軍期急速時如何　師云。
十字街頭滿面塵　學云。為什麼如此　師云。知而
故犯。問。古鏡未磨時如何　師云。照破天地　進云。
磨後如何　師云。絲髮不存。問。如何是無為之談
　師云。石羊石虎喃喃語　學云。是何言教　師云。
長行書不盡。短偈絕人聞。問。如何是大用一句
　師云。天地黯黑　學云。不用時如何　師云。注界洞
明。問。寶劒未磨時如何　師云。光明衝北斗　進
云。磨後時如何　師云。入水寂無聲。問。未明差別
智。如何得不疑　師云。自作風塵為下客。真金不識
謾勞形。問。十二時中如何修進　師云。水裡休尋
月。一輪觸目光　學人爭柰不見何　師云。衝破儞
髑髏。問。文殊與維摩對談何事　師云。無甘雲雨
夜。石女夜挑燈。問。將心用心時如何　師云。北邙
山上幾回客。南海船中不計年。
<pb n="543"/>
師上堂云。諸禪德。參學人須具衲僧眼始得。若具神
僧眼。不被佛障．祖障．菩提涅槃障。便得隨處自在。入
水不溺。入火不燒。履地如水。履水如地。良久云。作麼
生是衲僧眼。有者。出來對眾呈看。許汝參學事畢。若
無。被佛．祖．菩提．涅槃熱謾却。師拍禪床一下。下座。
僧問。如何是臨機一句　師云。箭發離弦無覓處。穿
靴戴帽海中遊。問。如何是觸目菩提　師云。寒風
吹面裂。雪上更加霜。問。如何是不動尊　師云。明
明人不識。供養絕知音。問。萬法歸一。一歸何所
　師云。五鳳樓前呈百戲。千株松下鳥歌聲。問。供養
百千諸佛。不如供養一無心道人。百千諸佛有何過。
無心道人有何德　師云。陽氣發時無硬地。氷消雪
盡一時休。問。句絕明中現。名言觸處通時如何
　師云。金身紉不出。入水寂無聲　問。一真含法界時
如何　師云。一點無為水。千江日夜流。問。如何是
道場中之師子　師云。哮吼一聲天地合。十方世界
絕知音。問。兩刃交鋒時如何　師云。夜半子特親
下手　學云。天曉事又如何　師云。一任儞卜度。
問。如何是文殊劍　師云。三尺雪光青霄外。四郊塵
影罷來戈。問。華藏海中獨游時如何　師云。海岸
孤絕處。堂堂人不知　學云。知後時如何　師云。方
見本來身　問。王道與法道相去幾何　師云。雲行
雨密。水急波生　學人不會。未審如何　師云。水流
歸海。人臥千峯　問。如何是般若用　師云。天魔膽
裂。外道心摧。問。如何是學人立身處　師云。十字
街頭人不顧。千株松下任風吹。問。不與萬法為侶。
復是何人　師云。我擬向汝道。秖恐人不信　學云。
便請　師便喝　學人禮拜　師便打。問。如何是密
室中事　師云。分明記取。舉似後人。問。如何是鏌
鎁劒　師云。七星光彩轉天河。截斷毗盧海市波
　學云。莫便是也無　師云。同瞽瞳人不可知　學人
禮拜　師吁吁。問。如何是截人之機　師云。十字
路頭明顯示。一心無異更無差　學云。莫便是也無
　師云。切須子細。不得錯會。問。直截一路。請師速
道　師云。擬心隔千里。玄玄任意看　學云。恁麼則
親切去也　師云。每年逢一度。萬代盡傳名。師纔
見僧來。豎起拂子　僧便喝　師云。瞎　僧又喝。
　師便打。師又見一僧。豎起拂子　僧不顧　師便
打。師又云。總似今日。曹谿一路平沈。便下座。
師上堂云。本來無事。不得生事。行為道場。立為佛事。
坐為禪定。時有僧問。如何是佛　師便打。又有
僧問。如何是佛法大意　師亦打。又有僧問。如何
是祖師西來意　師亦打。師又云。大眾。者箇僧有
過無過。若道有過。過在什麼處。若道無過。為什麼打
他。且作麼生商量。知有者。出來對眾道看。要知親切。
若道不得。虗過平生。良久。打禪床一下。便下座。

天聖廣燈錄卷第二十三

<sarticle>天聖廣燈錄卷第二十四　　　<bz>〔宋碑〕</bz></sarticle>

<other>郢州大陽山堅禪師</other>在靈泉。入室。靈泉問云。儞從什
麼處來　師云。僧堂裏來　泉云。儞為什麼不築著
露柱。師於言下省悟。有僧問。如何是玄旨　師云。
壁上挂錢財。問。如何是無相道場　師云。佛殿裡
懸幡。問。不借時機用。如何話祖宗　師云。老鼠咬
腰帶。問。如何是真中真　師云。十字街頭泥佛子。
因僧請益法身。師有頌。
 扶桑出日頭  黃河輥底流  六六三十六 
 陝府出鐵牛 
<other>襄州石門山遵禪師</other>上堂。僧問。古人道。大悲院裡有
齋。意旨如何　師云。石人滿面血。山草運無根。問。
如何是石門境　師云。石朵山前無異路。清涼河深
<pb n="544"/>
徹底看　進云。如何是境中人　師云。樂界鼓聲連
夜響。牧牛童子唱巴謌。問。如何是佛　師云。王宮
降誕人皆仰。四八端嚴為後時　進云。恁麼則靈山
非的意。雪嶺有知音　師云。鳥道玄玄無草礙。一輪
明月正當軒。
<other>荊門軍上泉院古禪師</other>因看華嚴經。一日。擲卷在地。
云。黃面老漢得恁麼多口。從茲曉悟。後參廣德。乃為
印可。師開堂日。有僧問云。師唱誰家曲。宗風嗣阿
誰　師云。萬同一點子。普潤徧娑婆。問。如何是大
道之源　師云。簾內有君當正位。殿前四相盡朝儀
　進云。恁麼即一滴不離毗盧界。萬派朝宗不二門
　師云。四塞罷戈齊拱手。十方共賀大平年。問。如
何是祖師西來意　師云。梁王殿上不來往。魏國終
歸隻履西。
<other>鼎州梁山巖禪師</other>上堂。僧問。師今出世。有何祥瑞
　師云。家山無異草。靈苗徧地生　進云。恁麼則法界
蒙恩。人天有賴　師云。言不干典。非君子所談。問。
如何是梁山境　師云。雲峯千載秀。華木四時春
　進云。如何是境中人　師云。巖前樵父頻招手。大家
齊和太平歌。問。如何是佛　師云。巍巍不顯三身
相。超然豈與見聞同。問。如何是祖師西來意　師
云。新羅附子。蜀地當歸。
<other>潭州雲巖山清眺禪師</other>上堂。僧問。四眾齊臨於寶座。
請師方便為提撕　師云。巴歌雖有韻。秖恐和人稀
　進云。為什麼如此　師云。宮商不入異人耳。從來
妙旨少知音。問。如何是和尚家風　師云。千年永
雪上。靈枝萬古春　進云。未審客來。將何祗待　師
云。瑠璃鉢盛無米飯。雲堂大會不來人。問。如何是
恁麼去底人　師云。登玄無異路。終不暫迴頭　進
云。如何是恁麼來底人　師云。金鳳銜花離玉洞。木
馬懷胎半夜歸　進云。如何是不來不去底人　師
云。白雲橫谷口。樵子夜忘家。
<other>澧州藥山第十二世利昱禪師</other>開堂日。拈香示眾云。
此一瓣香。不從天得。不從地來。不從十方而至。大眾。
且道從什麼處來。三十年後不得錯舉。便燒香陞座。
時有僧問。師唱誰家曲。宗風嗣阿誰　師云。幸自
不曾翹足讚。時人剛道見底沙　進云。恁麼上來。乞
師端的　師云。靈光逈透青霄外。人天徒自見分拏。
問。外無所求。內無所依時如何　師云。青天白日
　進云。知者已知。未知者如何領解　師云。三十年
後。問。如何是祖師西來意　師云。何不問自己意
　學云。如何是自己意　師云。剩著茶。少著水。
師上堂云。山河大地．日月星辰與諸上座同生。三世
諸佛與諸上座同參。三藏聖教與諸上座同時。還信
得及麼。若也信得及。陝府鐵牛吞却乾坤。雖然如是。
被法身礙却。轉身不得。順知有出身之路。作麼生是
諸上座出身之路。道。道。良久。云。若道不得。永沈苦海。
珍重。　僧問。格外之談。乞師垂示　師云。要道也不
難　學云。恁麼則萬仞碧潭。許垂一線也　師云。大
眾笑儞。
澧州牧於衙內白蓮亭上會諸尊宿。折花供養。請師
說法。時有俗官問。如何是瀾浦境　師云。此是白
蓮亭　進云。如何是境中人　師云。牧牛童子橫吹
笛。野老谿邊和不齊。師乃云。昔日須菩提。巖中宴
坐。梵天雨華讚歎。須菩提問。空中讚歎。復是何人。梵
天云。我是梵天。提云。云何讚歎。梵云。我見尊者善說
般若。提云。我於般若未曾說著一字。梵云。尊者無說。
我乃無聞。無說無聞。是真說般若。師云。梵天恁麼
道。還稱得須菩提意也無。直然無言無說。不涉視聽。
猶是涅槃高壍。解脫深坑。若是藥山。又且不然。文殊
按劒。石人膽戰。木女心驚。久滯諸官．尊宿．和尚。伏惟
珍重。
師上堂云。古人道。上來時薦取。下去時薦取。僧堂．茶
<pb n="545"/>
堂裡時薦取。藥山即不然。上來也不用薦。下去也不
用薦。僧堂．茶堂裏也不用薦。為甚如此。本自無瘡。勿
傷之也。珍重。
師因僧入室請益。南泉問僧。從什麼處來　云。魯祖
來　泉云。魯祖有何言句接人　云。纔見僧來便面
壁　泉云。我尋常向僧道。佛來出世時會取。黑豆未
生芽時會取。尚自不得一人半人。儞恁麼。驢年去
　師乃與頌曰。
 魯祖面壁如何  世上仙陀幾箇 
 不因禪子跨戶  大似因風吹火 
 南泉黑豆未生時  喃喃終是洩天機 
 休向未生全曉悟  日出東方月落西 
<other>⿱日折州羅紋得珍山主</other>師受梁山密旨。梁山甞謂曰。子
今生緣薄。不得出世。師後遁跡。常好坐禪。四季剃頭。
一食而已。有僧問。十二時中以何為坐　師云。儞
什麼處見他。問。梁山先師遷化往什麼處　師云。
撲破鈍雞子。飛却鳳凰兒　進云。畢竟歸何處　師
云。青山常岌岌。流水自茫茫。問。親切處乞師指示
　師云。老僧元是廣南人。師一日乃述頌一首貼
在法堂壁上。
 老病龍鍾起坐難  一條杖子不曾閑 
 幾年空欲歸鄉去  秖待臨時摘脫間 
師至來春。端然而化焉。
<other>夾山大哥和尚</other>師初參青林。問。從上諸聖。學人還有
分也無　青林據座　師良久　青林云。會麼　師
云。不會　青林云。無子用心處　師於言下大悟
　上堂。僧問。如何是佛　師云。涼風颯颯吹人冷。水上
浮漚能幾時。問。如何是道　師云。好大哥。物外獨
騎千里象。萬年松下擊全鍾。問。如何是夾山正主
　師云。好大哥。好手順還欒布作。韓先虗望立功勳
　僧無語　師云。單雄信解弄棗子木矟。尉遲公隨
後喝番謌。問。如何是和尚家風　師云。好大哥。騎
駿馬。驟高樓。鐵鞭指盡胡人路。馬大王從青林請師。
過夾山。王出遠迎　問。如何是祖師西來意　師云。
好大哥。御駕六龍平古秀。玉階排仗出金門。問。月
生雲際時如何　師云。好大哥。三箇童兒抱華皷。更
莫礙我毬門路。問。如何是祖師西來意　師云。好
大哥。玉印不離天子手。金箱豈可庶人知。師問。僧
頭上金光現。脚下火雲生。巍巍大丈夫。復來有何事
　僧云。特來禮拜和尚　師云。射虎不逢人。鈍置千
鈞弩。參堂去。
<other>襄州石門山慧徹禪師</other>初開堂日。有僧問。師唱誰家
曲。宗風嗣阿誰　師云。片雲生鳳嶺。樵子處處明。
問。如何是和尚家風　師云。解接無根樹。能桃海底
燈　學云。學人不會桃燈意。請師方便接無根　師
云。賈島筆頭挑古韻。下手之時誰為分　問。如何是
石門境　師云。猿啼山谷韻。木馬正當軒　問。如何
是境中人　師云。通身非影像。常日閙喧喧。問。一
毫未發時如何　師云。羿善不調弓。箭透三江口。
問。如何是佛法大意　師云。三門前松樹。見生見長。
問。正當恁麼時。還有師也無　師云。草青青時入
洞。華馥馥時迴車　問。祖師九年面壁。意旨如何
　師云。三山鎻夜月。照破萬家門。問。從上諸聖。得箇
什麼便休歇去　師云。見諦無生路。通身舉妙靈。問。
至寶無形。如何得用　師云。素手剔金燈。類顯長天
月。問。遠遠投師。請師便道　師云。猿啼山谷韻。虎
嘯野僧吟。問。如何是和尚深深處　師云。龍巢生
鳳卵。端的勿人知　進云。如何是龍巢生鳳卵　師
云。帝里穿靴異　進云。如何是端的勿人知　師云。
千聖不能測。問。承教有言。不在內。不在外。不在中
間。未審在什麼處　師云。三年一閏。九月重陽　問。
和尚燒由。還有過也無　師云。龍吟霧起江河靜。虎
嘯風生萬里閑。問。路逢達道人。不將語默對。將什
<pb n="546"/>
麼對　師云。斫頟無觀日。沉吟理趣圓　進云。如何
是沈呤理趣圓。　師云。被闍梨致此一問。直得霢霂
汗流。問。多子塔前。是有言說。是無言說　師云。無
言木自異。滔滔天下傳。問。如何是鳳凰山　師云。
突屼侵天際。龍盤鳳舞城　學云。如何是山中人
　師云。朝看雲霧起。暮聽子規啼。問。如何是有語中
無語　師云。滿口道不著　學云。如何是無語中有
語　師云。寂然機不停。問。不起思念。如何請益
　師云。木人登機織。石女夜拋梭。問。如何是三乘教
外別傳一句　師云。東村王老夜燒錢。問。如何是
禪非意想　師云。要道便道。問。如何是道絕功勳
　師云。浩然不隱的。橫身物外閑。問。學人貧虗。請
師濟贍　師云。開門無一物。到者不空迴。問。如何
是無上性海　師云。龍日雨霏霏。江河流不盡。問。
的的玄微。如何得用　師云。激水浪頭金。澄潭波裏
月。問。如何是無縫塔　師云。龍渡碧潭含朗月。今
來一句對機公　又云。龍樓無宿客。衘輦百花新。
問。如何是學人本分事　師云。戴持不覺重。舉步鎮
相隨。問。如何是和尚一通之啟　師云。素幅非文。
喃喃異說。問。如何是最初一步　師云。
 反繫勿底鞋  善行雲水路  識者善知時 
 不識地獄祖 
問。不未佛祖底人來時。向他道什麼　師云。不求佛
祖底人不來問石門　學云。與麼即求佛祖也　師
云。誰是求佛祖者　學云。某甲更致一問　師云。寶
座方高四尺八。問。如何是三世諸佛出身處　師
云。石火夜流光。樵人首戴雪。
師示眾云。道不自名。假名唱道。有僧問。盧行者為
什麼會得　師云。會處不是盧家境　學云。如何是
盧家境　師云。明星背後倒騎牛。
師示眾云。臨濟入門便喝。德山入門便棒。僧問。一棒
一喝是古人作用。如何是和尚作用　師便打　學
云。謝師方便　師云。知恩者少。負恩者多。問。文殊
仗劒。欲殺何人　師云。失念者　學云。如何下手
　師云。全用不傷。罪當即令　問。如何是道　師云。
目前者是　學云。目前何者是　師云。行者是。問。
盡大地是一箇死屍。向什麼處理　師云。眼耳鼻舌
身。問。三身共一體。那箇為正　師云。報化路前橫
身道。石人眼裡不栽華。問。徧地荊榛。如何辨主
　師云。滴水巖在桉山前。問。實際理地。如何運步
　師云。幽谷白雲藏白⿱少隹。擬心棲處隔山迷。問。白雲
巖畔無人到。幽谷深開事若何　師云。兔走烏飛急。
龍銜海月圓。問。如何是祖師西來意　師云。少林
澄九鼎。動浪百華新。問。大眾雲臻。請師舉唱　師
云。一句無私語。常待五湖僧。問。萬法歸宗。宗歸何
所　師云。日裏桃金線。全身轉處空。問。妙用機關
如何通信　師云。未馬頻頻呌。報道國人安。問。截
䥫之言。請師便道　師云。日出東方。光臨北戶　問。
古今並是文言秀句。如何是和尚奇特一句　師云。
無鬚鎻子晝夜開　學云。如何是和尚之用　師云。
自來提網。罕遇知音。問。如何是佛　師云。樵子度
荒郊。騎牛草不露。問。如何是有力底人　師云。瞥
瞥流光異。山嶽豈能遮。問。大悲千手眼。如何是正
眼　師云。龍銜海底月。白雲綻處看。問。以八不成。
是何章句　師云。枯木殘枝。山河大地。問。學人久
迷真性。大奇一句請師道　師云。龍藏函中光彩異。
九天玄範掌中持　問。如何是應機不失底事　師
云。三門對佛殿　學人不會。請師指示　師云。開生
天柱連朱⿱少隹。問。碧蘿影裡無人到。石室門前事若
何　師云。龍泉不隱舊時光。廓落無涯非定止。問。
夾嶺峯前句。請師為舉揚　師云。玄言一句異。萬象
不能齊。問。千差萬別。如何曉得　師云。應善無差
逕。問。岸闊水深。請師舉棹　師云。手把過頭杖。逢
<pb n="547"/>
春點異華　學云。異華還受點也無　師云。君問我
答。有辱先宗　問。寂寂無依時如何。師云。寂寂異
人機。通身誰學了。問。達磨未來時如何　師云。大
地如膠漆　進云。來後如何　師云。杲日正當軒。
問。如何是刢利底物　師云。古墓毒虵頭戴角　問。
如何是佛　師云。素彩不裝金。天人瞻無盡。問。如
何是學人用心處　師云。晝夜常然無盡燈。問。如
何是具足一句　師云。
 該天括地赴群機  信手拈來不暫離 
 君今會得非非法  大地揚眉首不窺 
問。本無一物。起自何來　師云。拈金不展手。滔滔海
藏通。問。鳳子歸巢時如何　師云。纖毫不隔　學
云。盤旋不在時如何　師云。汝即今在什麼處　學
云。和尚即知　師云。汝親問石門。問。如何是佛
　師云。麗水一星金。流沙渾不雜。問。如何是知法底
人　師云。三百六十州。陝府出鉄牛。問。求法不可
見。覓法又無形時如何　師云。淮南船子看月宮
　學云。請師指示　師云。通身不滯物。理妙阿誰當。
問。正當恁麼時如何　師云。金華含寸玉。石女[書-曰+(且-二+人)]蛾
眉。問。如何是佛法大意　師云。敲空不作響。父子
却知音　問。觸目是滯。如何得不滯去　師云。雲深
不覆頂。華開宇宙新。問。如何是樵子度荒郊　師
云。遮掩不得。問。如何是正道行底人　師云。無雲
天地暗。漉漉理通玄。問。如何是玄妙之境　師云。
登林猿呌異。青山不昧知。問。如何是和尚說法口
　師云。陸修靜禮佛。朝朝誦道經。問。聞師妙按嵆
康指。還許學人和也無　師云。鳳凰山下。不滯來音。
無影樹前。任君舉唱　進云。恁麼即妙透三關。知音
不和　師云。俊馬未逢千里像。隔海颺先道路難
　師打堰了。歸來。上堂。僧問。知師解打截河堰。大海波
濤堰得無　師云。星流度盡閻浮寶。無限森羅到此
休。問。絕水停輪。當何所食　師云。朝餐無未飯。暮
啜百靈藤。問。和尚未見先師時如何　師云。石上
東流水　進云。見後如何　師云。無雲雨露施。問。
威音王佛已前。和尚在什麼處　師云。虗空無障跡。
常日面前輝　學云。如何領會　師云。退身三步。即
見宗親　進云。便恁麼領會時如何　師云。是箇什
麼　問。月暗星昏時如何　師云。山深雲霧靄。虎戴
雪霜眉。問。如何是玄中玄。妙中妙　師云。搔首捫
虗空。無絲牽大象。問。如何是無言之說　師云。萬
里無雲雨。青天海晏雷。問。如何是般若　師云。瑞
草透山秀。言中歷歷明。問。如何是山中寶　師云。
空華從地發。蓋國買無門。問。如何是佛法至理
　師云。旨妙塵機異。通身覺路玄　問。學人欲求一物
時如何　師云。汝擬求箇什麼　學云。和尚還容許
也無　師云。廓落長安道。不障往來人　學云。請師
指示　師云。展手不開拳。分明善看取。問。寶物不
現時如何　師云。夜月透紗窻。身前不現影。問。東
方纔動猶未曉。三更已前事若何　師云。絲芒不隔
毫端事。滿目崢嶸不翳塵。問。一無所有。如何進步
　師云。無油不點燭。明曜阿誰當。問。如何是石門
境　師云。碧蘿常[鬱-山+止]翠。不礙一輪輝。問。如何是和
尚接人一句　師云。挑燈不隔手。明明會也無。問。
如何是沙門行履處　師云。三更不點燭。手後不然
燈　問。一燈然百千燈。如何是一燈　師云。威音室
裡元無燭。三更不借夜明簾。問。如何是一句下事
　師云。靈源一派異。流注百川中。問。如何是透法
身一句　師云。海底浮漚發。須彌頂上攢。問。便恁
麼時如何　師云。運步人先覺。迴來絕點痕。問。此
箇門中。還有知音也無　師云。有　如何是知音者
　師云。堅氷消散後。游魚處處通。問。知師巧妙能
針線。石人衣破怎生縫　師云。穿山有路。下句當機
　進云。恁麼則師好手也　師云。汝得箇什麼氣力。
<pb n="548"/>
問。如何是庵中主　師云。[鴳-女+隹]息瑞雲飛。巢中無破
卵。問。雲光作牛。意旨如何　師云。陋巷不騎金色
馬。過來却著破襴衫。問。亡僧遷化向什麼處去也
　師云。露柱掛燈籠。問。如何是沙門上上不及處
　師云。孤月海底圓。不見浮漚過。問。如何得便休
歇去　師云。截斷萬重關。井底然燈坐。問。師子未
出窟時如何　師云。金毛不覆爪　進云。出後如何
　師云。振地勿遮欄。問。如何是究竟身　師云。通
身非影像。常日在人前　問。如何是福慧雙修　師
云。穿靴當執簡。擊磬韻金鐘。問。十二分教即不問。
如何是真經　師云。諦聽諦聽。問。秖如龐居士問
馬大師。意旨如何　師云。待虗空撲落地即向汝道。
問。三際不生是何境界　師云。三公九卿排班位。
真珠簾下鼻撩天。　問。含胎久矣。啐啄同時。如何
　師云。大洋海底攢燈坐。從頭第二𩯭毛班。問。文不
加點時如何　師云。正當恁麼時　學云。正當恁麼
時如何　師云。瑠璃殿上尾吒沙。問。佛究竟如何
　師云。乘船頻舉棹。萬里望船翁　進云。便恁麼去時
如何　師云。誰是棹船人。問。如何是一色　師云。金
湯鍍瓦礫　進云。一色後如何　師云。燈背夜明簾。
不照齊身草。問。響板未鳴時如何　師云。汝猶不
覺在　進云。鳴後如何　師云。聲在什麼處。問。如
何是無相道場　師云。月照水澄澄。青山無異路
　進云。如何是道場中人　師云。我今向汝說。汝還會
也麼。問。如何是和尚活計　師云。拈空拄空。問。
如何是學人著力處　師云。暗室夜明燈。晝夜無停
止。問。不落諸緣。請師道　師云。無因不出戶　進
云。恁麼則虎不呈威。龍吟在寢　師云。嶽聳路崔嵬。
大地平如掌。問。燈未點時。明在什麼處　師云。秖
如闍梨未問時。問在什麼處。問。如何是山中人
　師云。遙望江山萬里青　學云。此猶未是山中人
　師云。今日遇著明眼人。問。一物不將來時如何　師
云。放下著　學云。一物不將來。放下箇什麼　師云。
猶自擔板在。問。金鳳透白雲時如何　師云。海州
圓月現。赫赤滿天涯。問。進前無路。退後無門時如
何　師云。兩脚牀子莫徧坐。問。頓脫囂塵時如何
師云。十八擔子一人擎。問。如何是般若　師云。開
合演若多。未輝圓妙的。問。枯木倚寒巖時如何
　師云。莫作者活計　學云。作什麼活計即得　師云。
活計家山寶。縱橫處處通。問。如何是真色　師云。
龍非海客。嶽對千山。問。如何是塵中主　師云。銅
沙鑼裏滿盛油　學云。不會　師云。猢猻入道場。
問。如何是轉身前　師云。不與白雲連　進云。如何
是轉身後　師云。不入威意會　學云。如何是正轉
身　師云。朗月玄玄不墜的。問。一拳打不過。意旨
如何　師云。徧地崢嶸。秖是者漢。問。如何是和尚
家風　師云。龍樓金鳳子。根臥不裁衣。問。遠遠投
師。請師便接　師云。溺水河邊待渡人。漁翁岸上頻
招手。問。國土晏清。誰人為主　師云。擺手乾坤動
　學云。王道又如何　師云。嘉禾合穗。野老謳謌
　學云。向上還更有明會處也無　師云。有　進云。如
何是向上事　師云。堯舜不持林下詔。洗耳江邊飲
牧牛。問。片月落空山。隻履何方去　師云。西山雲
霧靄。東嶺月明時　進云。學人恁麼舉手來時如何
　師云。徧地一輪孤。萬象齊來看。
<other>襄州廣德山智端禪師</other>上堂。僧問。從上諸聖往什麼
處去也　師云。御輦不遊金色界。手𢹂箬笠問田翁。
問。牛頭未見四祖時如何　師云。著衣喫飯　進
云。見後如何　師云。著衣喫飯。問。如何是廣德山
　師云。當陽華易發。背陰雪難消　進云。如何是山
中人　師云。朝霞不出門。暮霞行千里。
<other>潭州北禪寺顯禪師</other>有僧問。師見石門。得箇什麼
　師云。金華含玉蘂。荒郊帶雪開。問。如何是真如佛
<pb n="549"/>
性　師云。隨流無[(ㄇ@(企-止))/圭]礙。當用處處真　進云。蕩子歸
家。更無異號　師云。頭頭不展手。物物謾勞工。問。
如何是和尚家風　師云。一輪當宇宙。處處總光輝
　進云。忽遇客來。如何祇待　師云。物物總是非勞
力。頭頭不用牧童機。
<other>磁州桃園山雲嶼禪師</other>開堂。陞座云。西來妙旨。覿面
難當。電發千機。無勞佇思。有何作者。便請相見。時有
僧出禮拜　師云。足下過也　僧禮拜起。擬問　師
云。駟馬難追。問。鳳凰一曲師親唱。願把玄微示一
音　師云。洪音不韻人間調。直出青霄和得麼　進
云。恁麼則智音不和　師云。滿口氷霜冷徹骨。巖下
石人笑點頭。問。如何是佛法大意　師云。水流㵎
下。雲吐峯頭。
<other>潭州北禪寺懷感禪師</other>有僧問。如何是諸聖為人底
句　師云。紅輪當萬戶。光燭下無私　進云。如何是
和尚為人底句　師云。金鈎混玉浪。游魚焉敢吞
　進云。恁麼則空手歸家　師云。怨他誰。問。如何是
佛　師云。尺短寸長。
<other>舒州四面山寶津禪師</other>有僧問。如何是祖師西來意
　師云。山寒氷冷。師問修造僧。本自圓成。何得開
山造寺　造云。擔枷過狀　師云。未在。更道　造云。
兩重公案　師拈棒　造擬議　師便打。問。僧什
麼處來　僧云。舒州來　師云。正落四面手裏。僧無
對　師云。且坐喫茶。
<other>柱杖頌</other>
 四面一條杖  當機驗龍象  頭角稍低昂 
 電光臨背上 
<other>襄州廣德山重智禪師</other>有僧問。師唱誰家曲。宗風嗣
阿誰　師云。白雲漫鳳嶺。天下太平歌。問。廣德此
日師親據。鳳凰巖下意如何　師云。靈源一派。異滔
滔應萬機。問。如何是及時節底句　師云。寒即向
火　學云。不會　師云。熱即取涼。
<other>鳳翔府青峰山義誠禪師</other>有僧問。師唱誰家曲。宗風
嗣阿誰　師云。十年遊漢水。捨得鳳凰毛。問。如何
是青峰家風　師云。向火喫甜瓜。問。三際不生是
何境界　師云。白雲蓮雪嶽。明月混魚鈎　進云。未
審向上更有也無　師云。有　進云。如何是向上事
　師云。靈光爍破瑠璃色。大地明來絕點痕。問。如
何是祖師西來意　師云。石牛欄古路。木馬驟高樓。
<other>永康軍景德院真禪師</other>有僧問。師唱誰家曲。宗風嗣
阿誰　師云。無根樹下親付囑。井底挑證更是誰
　進云。宗風雖蒙師指示。今日當筵又若何　師云。金
龍出洞祥光聚。凰凰翥翼野雲飛。問。如何是道
　師云。千差雖有異。一月照無偏　進云。如何是道中
人　師云。行玄不舉步。鳥道任來過。問。如何是諸
佛前　師云。片雪鎻寒巖　進云。如何是諸佛後
　師云。滴瀝無相似。
<other>興元府廣教院紹榮禪師</other>有僧問。如何是佛法大意
　師云。斗山粳米。讓水薹子。問。如何是從上來相
傳底事　師云。片月流暉。光含萬象　進云。即今事
又作麼生　師云。擊動乾坤皷。夢魂人未驚。
<other>嘉州承天院義懃禪師</other>有僧問。如何是和尚家風
師云。不直半分錢　進云。忽遇客來。將何祇待　師
云。滿盤飣不出。到者善知時。問。如何是諦實之言
　師云。措大中子黑。
<other>同州饒益寺法華禪師</other>行脚至襄州石門徹禪師會
下。一日早晨。上問訊　徹云。數日天陰。日往什麼處
去也　師良久云。某甲道不得　徹云。儞問。我與汝
道　師便問。數日天陰。日往什麼處去也　徹云。厨
下椽椽聲　師云。會也　徹云。儞見箇甚麼道理
　師云。厨下椽椽聲。師因茲省悟。迴本寺。雖不出世。
雲堂法侶常盈百數。師又誓不出寺。常誦蓮經。因
僧辭往石門。師寄一問。其僧到石門。乃問。金鳳透白
<pb n="550"/>
雲時如何　徹云。海州圓月現。赫弈滿天涯　徹云。
且住。此問是自置。人教儞。若是自置。儞須說來。若說
不得。喫棒出院　僧云。是同州饒益寺法華教某甲
問　徹云。情知不是儞問。後徹禪師累發人取。令
住石門　師堅辭之。乃寄月頌一首。
 曠劫輾長天  山河景色鮮  千家含瑞彩 
 萬里一輪懸  有照森羅影  無私徧大千 
 太虗留不住  豈受白雲漫 
徹上堂云。滅胡種。滅胡種。
<other>襄州石門山筠首座</other>師受業於太原金藏院。自入此
山。三十餘載。每中食訖。荷鋤披榛。手植梨栗。徧于山
田。會眾仍露餘利。綽有懿行。叢林慕焉。緇白凡三請
出世。不諾。一日。因僧請喫茶次　僧問。如何是首
座一著子　師云。適來猶記得　僧云。即今又如何
　師云。好坐。點茶來。師因擔鋤入園次。僧問。三身
中。那一身去作務　師拄鋤而立　僧云。莫便當也
無　師擔鋤便去。
<other>潭州北禪寺契念禪師</other>有僧問。如何大道之源　師
云。眾流混不得　進云。獨脫事如何　師云。穿雲透
石。問。如何是不墜古今底句　師云。十五十六。日
月相逐。
<other>鼎州梁山第三世善冀禪師</other>上堂云。日日槌鐘擊鼓。
本自不迷。何須求悟。諸上座。未到梁山橋亭。早有三
十榛分。如今上來。覓箇什麼。珍重。僧問。撥塵見佛
時如何　師云。莫眼華。問。和尚幾時成佛　師云。
且莫壓良為賤　進云。和尚為什麼不肯承當　師
云。好事不如無。師因舉魯祖和尚見僧來便面壁。
乃有頌曰。
 魯祖三昧最省力  纔見僧來便面壁 
 若是知心達道人  不在揚眉便相悉 
師因僧有煩惱。作頌曰。
 若人心在道  煩惱自然無  不是無心法 
 本來若太虗 
<other>牧牛頌</other>
 梁山一頭水牯牛  素無鼻孔復何收 
 朝昏擬犯他苗稼  一喝便教却迴頭 
 迴頭照見無一物  自然快樂得無憂 
 從茲會得放牛法  不揀荒田得自由 
<other>襄州谷隱山契崇禪師</other>有僧問。如何是祖師西來意
　師云。番人皮裘胡人著　進云。不會此理如何
　師云。聾人側耳啞人歌。
<other>襄州谷隱山法誨禪師</other>有僧問。師唱誰家曲。宗風嗣
阿誰　師云。石笋抽條臘月春　進云。恁麼即虎谿
嫡子也　師云。莫亂道。問。如何是法　師云。山河
大地　進云。莫便是和尚為人處也無　師云。何必。
<other>襄州開解山重慜禪師</other>有僧問。承教有言。不可以智
知。不可以識識。此意如何　師云。龜毛拂子隨時用。
兔角分明應萬機　進云。學人未曉。乞師方便　師
云。石人解唱長生曲。玉女能分八字眉。　問。如何是
學人自己　師云。到處問人　進云。乞師方便　師
云。爭柰何。
<other>襄州鷲嶺院懷堅禪師</other>有僧問。最嶮無過劒刃鋒。如
何是劒刃鋒　師云。非君境界　進云。進即是。退即
是　師云。俱錯　進云。不進不退時如何　師喝。
夏滿日。僧問。西天以蠟人為驗。未審此土以何為驗
　師云。賊人膽底虗　進云。恁麼則今日十六。來日
十七　師云。放儞二十棒。　問。鼓聲纔罷。大眾雲臻。
學人上來。師意如何　師云。喫棒　進云。教學人如
何措足　師云。罪不重科。
<other>鄧州廣濟院守方禪師</other>先住潭州延壽寺。開堂日。僧
問。和尚得箇什麼便休去　師云。自從咬破䥫餕饀。
直至如今五味全。　問。如何是延壽境　師云。舒湖
清似鏡。照破萬人心　進云。如何是境中人　師云。
<pb n="551"/>
守方今年四十九。　問。牛頭未見四祖時如何　師
云。失曉烏鷄頭帶雪　進云。見後如何　師云。雪散
鷄飛影不存。　問。古鏡未磨時如何　師云。光明烜
赫　進云。磨後如何　師云。黑似漆。
<other>隋州護國院崇寶禪師</other>有僧問。師唱誰家曲。宗風嗣
阿誰　師云。打動猶松皷。唱起鳳凰歌。　問。天人群
生類。皆承此恩力。如何是此恩力　師云。風高月吟。
<other>懷安軍雲頂鑒禪師</other>有僧問。師唱誰家曲。宗風嗣阿
誰　師云。石皷擊時天地動。木人橫笛火中吹。　問。
如何是雲頂境　師云。千年枯木花重秀。萬劫盤陀
鎮古峯　進云。如何是境中人　師豎起拂子云。見
麼　學云。見　師云。見即不到恁麼舊地也。
<other>潭州道吾山契詮禪師</other>有僧問。師唱誰家曲。宗風嗣
阿誰　師云。鳳嶺無私曲。如今天下傳。　問。如何是
道吾境　師云。谿華含玉露。庭果落金臺　進云。如
何是境中人　師云。擁爐披古衲。曝日枕山根　問。
牛頭未見四祖時如何　師云。玉上青蠅　進云。見
後如何　師云。紅爐焰裡氷。
<other>襄州廣德山慧遠禪師</other>有僧問。如何是祖師西來意
　師云。一枝瑞草流東土。六葉芬芳亘古今。問。如
何是古佛心　師云。石人擊缶木人聽。問。如何是
禪　師云。久旱蘆華雪滿天　進云。莫秖者箇便是
也無　師云。是即應太奇。
<other>澧州層山善來禪師</other>有僧問。如何是道　師云。此去
石門縣三里　進云。如何是道中人　師云。張三李
四。問。布袋裡盛烏龜。意旨如何　師云。千聖名不
出。通身豈滯機。

天聖廣燈錄卷第二十四

<sarticle>天聖廣燈錄卷第二十五　　　<bz>〔宋碑〕</bz></sarticle>

<other>蘄州四祖山專海禪師</other>上堂云。要急相應。唯言不二。
作麼生說箇不二底道理。然即人人書知有。要且不
相續。作麼生得相續去。良久。云。但自心藏異跡。語去
浮雲。珍重。僧問。如何是古佛家風　師云。密展靈
關異。千機類不齊。元正日。僧問。時遷景運人皆委。
不落四時事若何　師云。歷劫不迷今日事。一輪輾
破四時機　學云。今日事又如何　師云。煙嵐霧氣
凝蕭。賞賚無私又一年。
<other>郢州興陽山清剖禪師</other>開堂日。升座云。西來大道。理
絕百非。句內投機。全乖妙旨。不已而已。有屈祖宗。豈
況忉忉。有何相益。然雖如是。事無一向。且於唱道門
中。通人一線。大家近前商量　時有僧問。達磨未傳
心下印。釋迦未解髻中珠。此時若問西來意。還有西
來意也無　師云。異草三冬秀。不待五天雷　學云。
若不上來伸此問。焉能辨得法王機　師云。塞北高
飛鴈。墮翼喪身軀。問。知師妙得空王旨。今日當筵
事若何　師云。浩然非所得。廓落迴天涯　進云。妙
用事又如何　師云。帝網重重無間斷。交光旋布目
前機。問。婆伽出海乾坤振。覿面相呈事若何　師
云。妙翅展時當宇宙。箇中誰是出頭人　進云。忽遇
出頭時又如何　師云。似體提鳩猶未覺。御樓前面
始知真　進云。恁麼即退身三步也　師云。須彌座
下烏龜足。莫待重遭點額痕。
<other>復州乾明院機聦禪師</other>上堂云。太陽溢目。洞鑒無虧。
因什麼却有迷悟。秖為情生智隔。想變體殊。一念超
越。千途路絕。且道恁麼上來。還隔不隔。喫茶去。問。
如何是佛法大意　師云。此問不虗　學云。如何領
會　師云。言前不薦。句後難明。問。眾手淘金。誰是
得者　師云。真金不混水。展手即迷源　進云。恁麼
則不從人得　師云。從來無異色。爭肯受提撕。
<other>襄州白馬山歸喜禪師</other>上堂。僧問。師唱誰家曲。宗風
<pb n="552"/>
嗣阿誰　師曰。無私一曲誰人和。今日分明舉似君
　進云。恁麼即梁嶠親孫。大陽嫡子也　師云。敲空
不作響。平地有雷生。問。如何是白馬境　師云。滿
目青山透。不逐四時凋　進云。如何是境中人　師
云。衲擁雪眉長。問。如何是白馬山　師云。鳳林關
外唐谿前。問。如龜藏六時如何　師云。布袋裏弓
箭。問。不著佛求。不著法求。當於何求　師云。村人
跪拜石師子　進云。意旨如何　師云。社樹下設齋。
上堂云。急走即蹉過。慢行趂不上。沒量大衲僧無計
柰何。有多口饒舌底出來。時有僧問。一句即不問。
如何是半句　師云。投身擲下　進云。者箇是一句
也　師云。半句也摸不著。問。如何是閴寂之門
　師云。莫閙。莫閙。
<other>衡州崇勝院智聦禪師</other>有僧問。師唱誰家曲。宗風嗣
阿誰　師云。不曾登古殿。剛道獻花來。問。如何是
和尚為人底句　師云。無弦琴有韻。今古和難齊
　進云。忽遇知音時如何　師云。知音不歷耳。達者豈
從聞。問。如何是祖師西來意　師云。瑞草連山秀。
霜華焰裏開。
<other>潭州南嶽山福嚴院審承禪師</other>有僧問。大陽一曲師
親唱。擲鉢峯前事若何　師云。猿啼山谷韻。王女和
聲齊　進云。恁麼即一句逈超千里外。當陽舉令又
如何　師云。三年一𨳝人皆委。九月重陽豈異同。
問。如何是祖師西來意　師云。一條湘水浸衡陽。
問。如何是衣中寶　師云。開拳無一物。應用不曾虧。
<other>潭州南嶽山方廣寺隆禪師</other>有僧問。如何是妙玄無
私句　師云。萬仞峯前標不出。深深海底豈能藏
　進云。恁麼則知音不知　師云。荊玉本無瑕。三獻方
為寶。問。如何是方廣境　師云。山寒無異草。嶺峻
不披雲　進云。如何是境中人　師云。林下石人歌
一曲。谿邊木女盡知音。
<other>廣州羅浮山顯如禪師</other>行脚時。大陽上堂。師問。如何
是無縫塔　大陽良久　師便禮拜　大陽云。見什
麼道理　師云。不辭祗對和尚。恐上紙墨　大陽云。
官不容針。問。如何是大徹底人　師云。不行千聖
路。迴光燭萬機　學云。即今事如何　師云。紅輪當
甲寅。剛有不明人。
<other>蘄州靈泉山處仁禪師</other>有僧問。如何是靈泉一滴水
　師云。靈源無滴瀝。普潤編乾坤。問。如何是清法
身　師云。隨流常出沒。不滯往來蹤　進云。應底事
又作麼生　師云。千差無異轍。萬像目前分。
<other>相州天平山第四代契愚禪師</other>天平山受業。後遊九
峰。詮禪師移錫歸宗。囑師居九峰開堂。後住天平矣。
僧問。師唱誰家曲。宗風嗣阿誰　師云。杖皷兩頭
打。問。如何是祖師西來意　師云。鎮州蘿蔔石含
茶。居士問。法無動搖時如何　師云。儞從潞府來
　居云。一步也不曾驀　師云。因什麼得到者裏
　居士云。和尚睡語作什麼　師云。放儞二十棒　有
俗官問。無憐可隔。為什麼不相見　師云。怨他誰。
師問二人座主。先問第一人。講什麼經論　主云。百
法論　師云。下法從幾法生　主云。百法從一法生
　師云。一法從何而生　主無對。　師問第二人。講
什麼經論　主云。唯識論　師云。作麼生是三界唯
心。萬法唯識　主無對　師一時喝。師序下行次。
見僧。以拄杖示之　僧便近前接　師便打。
<other>郢州芭蕉山第二代遇禪師</other>上堂云。法法圓明。物物
成現。更不用拽長就短。拽短從長。知有者。實謂省要。
不知有者。徒自疲勞。珍重。僧問。如何是祖師西來
意　師云。是星皆拱北。何水不朝東　進云。爭柰學
人未會何無　師云。逢人但恁麼舉。問。如何是芭
蕉境　師云。山松[鬱-山+止][鬱-山+止]。潤水潺潺　進云。如何是境
中人　師云。此去鎮縣不遙。闍梨莫造次。問。如何
是道　師云。風鳴雨急　進云。便恁麼去時如何
<pb n="553"/>
　師云。更經子細。
<other>郢州芭蕉山第三代圓禪師</other>上堂云。三千大千世界。
夜來被老僧都合成一塊。輥向須彌頂上。帝釋大怒。
拈得。撲成粉碎。諸上座。還覺頭痛也無。良久。云。莫不
識痛痒好。珍重。僧問。如何是和尚接人一句　師
云。要頭截取去　進云。和尚豈無方便　師云。心不
負人。面無慙色。問。如何是芭蕉境　師云。石人峰
在主山前　進云。如何是境中人　師云。了髻山童
少禮儀。問。省要處乞師一言　師云。好　進云。請
師道　師云。千里萬里。
<other>郢州興陽山法深禪師</other>上堂云。道無方所。非言語之
所論。法非名相。豈意識三度量。本自圓成。何勞名貌。
蓋是今時學者。自昧心源。不能洞達。一向巡他門戶。
逐境求真。皆學合塵。靡省己識。如今勸儞。一時放却。
但於十二時中不起一念。不昧一塵。隨處在處。頭頭
物物一時成見。更不著馳求。緣諸外境。一念相應。眾
善自然成辦。且汝等還肯承當得也無。若肯承當得
者。試對眾道看。與汝證據。良久。云。若無人道得。却成
相鈍置。久立。珍重。僧問。十二時中以何為的　師
云。戒有明文　進云。學人未會。乞師端的　師云。信
受奉行。問。諸法實相如何言論　師云。三更不秉
燭　進云。學人如何得受用　師云。晝日看星光。
問。法法道同時如何　師云。雲騰不致雨　進云。久
久又如何　師云。山色有何枯。問。一切諸佛及諸
佛阿耨多羅三藐三菩提法皆從此經出。未審此經
從何而出　師云。春風常引白雲飛　學人未曉。乞
師再指　師云。春水長流無盡時。問。如何是大道
之源　師云。十八里頭看堠子　進云。未委此理又
如何　師云。千萬人看不知休。
<other>彭州承天院辭確禪師</other>開堂日。示眾云。正令提綱。猶
是揑窠造偽。佛法祇對。特地漫驀上流。問著即參差。
答著即差互。大眾擬向什麼處下口。然即如是。事無
一向。權柄在手。縱奪臨時。有疑請問。時有僧問。如
何是第一義　師云。群山穿海去。滴水下巖來。問。
師唱誰家曲。宗風嗣阿誰　師云。道頭須會尾。舉目
便知心。問。今日一會。何異靈山　師云。大海藏霞
影。高山峯積翠微　問。如何是禪　師云。親切不離
家。寂寞却歸戶　進云。如何是道　師云。拍拍是令
　學云。禪道相去多少　師云。天上人間。海中井底
　問。法王未登寶座時如何　師云。煬帝隋隄柳。四
季色長青　進云。登寶座後如何　師云。嵩山不高。
南嶽不廣。問。佛法付與王臣。郡牧在此。請師付法
　師云。雲澹秋空裏。雪散野田中　問。無縫塔即不
問。如何是玲瓏塔　師云。荊棘林中栴檀樹。麋鹿群
裏麝香兒。問。非取非離即不問。須彌大海光明普
照時如何　師云。仙樂聲嘹喨。凡耳盡得聞　進云。
莫便是即今事也無　師云。甎子何厚。瓦子何薄。
問。大眾秖看宗師眼。未審宗師若何　師云。月華鋪
地面。雲影落山頭　進云。莫便是和尚照底子也無
　師云。天王甲。金剛掌　問。貧子衣中寶。輪王頂上
珠。如何是輪王頂上珠　師云。羅紈不是貴。布素却
為珍　進云。如何是貧子衣中寶　師云。秖看脚前
脚後。問。久扣靈龜。為什麼不知音信　師云。峻疾
三峽水。高低五面山。問。也知一塵含法界。大地微
塵事若何　師云。迢迢三徑路。落落九嶷山。問。承
教中云。聲聞人躭三昧酒。涅槃何處不通津。如何是
涅槃鄉　師云。隔壁不聽聲。出門不見道。問。地藏
豎兩指。意旨如何　師云。拍手出門日。洗脚上船時
　問。建八諦三醫王。受掌中之妙藥。如何是受掌中
之妙藥　師云。西瞿耶尼擊法皷。東弗于逮坐道場。
問。本來無一物。將何示於人　師云。將軍不解戰。
秖看箭頭端　進云。恁麼即有物與人也　師云。短
劒在前。長鎗在後。問。真金未出鑛時如何　師云。
<pb n="554"/>
騎牛戴席帽　進云。出鑛後如何　師云。閙市不出
頭。問。心若無事。萬法不生苔時如何　師云。雨滴
紋班點點。風吹松檜葉零零　進云。恁麼即有事去
也　師云。風不來。樹不動。恰是好休時。問。如何是
普眼　師云。寂寂更夜長。颯颯涼風起。問。十二分
教即不問。如何是衲僧分上事　師云。牧人愛山水。
釣客戀漁舟。問。有問在心。出口不得時如何　師
云。塞外將軍劒。筵中錄車籌。問。寒窻永罷頻繁語。
特地尋師願指南　師云。海上遊三島。天邊看七星。
問。龍女獻珠後。為什麼不見龍女去　師云。帝王
垂拱日。宰相罷筆時。問。代代相傳諸祖印。未審還
許也無　師云。一片落長空。鳳栖不擇樹。問。是法
平等。為什麼有達．不達　師云。穿靴登峻嶺。騎牛入
佛堂。問。一切有為法。如夢幻泡影。如露亦如電。學
人總不俱時如何　師云。亂雲生水上。片月落池中。
問。不在內。不在外。不在中間。未審在什麼處　師
云。十字路開人過少。三家村僻虎行多。問。學人有
一隻箭。射即是。不射即是　師云。作麼生是闍梨箭
　學人不喝　師云。者箇是草箭子　進云。如何是
和尚箭　師云。禁忌須屈指。禱祈便扣牙。問。心隨
萬境轉。阿那箇是轉萬境底心　師云。嘉州大佛古
人鐫。因郡城迎舍利。僧問云。古佛舍利自有神通。為
什麼却要幡華迎引　師云。愈佛數珠破。來往袈裟
穿。問。藏教表首兩字。以八不成。是何章句　師云。
棒打阿師頭。未曾論實事　進云。阿那箇是實　師
云。識人者多。鑒人者少。問。百骸俱潰散。一物鎮長
靈。是什麼一物鎮長靈　師云。行泥須拄杖。跨水不
須船。問。如何是佛法大意　師云。人天會裏。大眾
不聞。問。二祖不往西天。達磨不來唐土。意旨如何
　師云。佩劒須歸匣。擊皷不離槌。問。有文不覽時
如何　師云。簷前雨滴滴。戶外草萋萋。問。不入大
海。不見寶珠。寶珠出現時如何　師云。日月留不住。
風雨自當時　進云。學人未曉。乞師方便　師云。今
日來。明日去。問。承師有言。一句道盡。如何是一句
道盡底法　師云。要知千年事。但問百歲人　進云。
學人還道得也無　師云。剪截繁辭試道看　進云。
閟轉三乘教。閑吟五字詩　師云。者箇是教意。自己
意作麼生　進云。水到渠成　師云。大眾面前。速禮
三拜。問。方寸大家話。唯我獨不知時如何　師云。
三思因孟母。一孝為曹娥　進云。大眾儼然。請師直
指　師云。退退十萬里。莫嫌脚步多。問。江山雨霧
起。龍吟響。虎嘯風生事若何　師云。五彩畫不就。十
指揑便成　進云。恁麼則野[鴳-女+隹]來栖泊。鳳舞正當軒
　師云。一句若道得。萬句也惺惺　進云。恁麼即謝
師證據　師云。證據底事又作麼生　學云。珍重
　師云。速禮三拜。問。眾罪如霜露。慧日能消除時如
何　師云。亭臺深夜雨。樓閣靜時鍾　進云。為什麼
因緣會遇時。果報還自受　師云。管筆能書。書片舌
解語。問。如何是室內一燈　師云。四時無凋變。八
節鎮長明　進云。忽遇大風起時如何　師云。若人
行夜地。終是不惺惺。問。打疊摐摐今已了。未審前
程事若何　師云。白雲隱隱深山裏。淥水淒淒大渡
邊。
師上堂云。諸上座。若論佛法。各各當人分上。本來具
足。並不少欠。與諸上座增減一毫不得。自是不覺不
知。曉夜忙忙。尋經討論。向者邊那邊馳求。覓箇會解。
見他諸方老宿開口動舌。便競頭𠯗將去。問道。問自
己。問佛問祖。向上向下。菩提涅槃。便將為自己。𡎺在
皮袋裏。到處逞驢脣馬觜。要得問難。道我僂儸。後五
日死入地獄。鐵牛耕儞舌頭有日在。莫言不向儞道。
如今勸儞諸人。但自迴光返照。向自己脚根下子細
推尋。看是箇什麼。識取本分道理。不用尋他舌頭露
布。可惜平生。為大丈夫志氣。一刀兩段。便須徹頭去。
<pb n="555"/>
豈不是好事。即今有什麼事。近前商量。時有僧問。
未曉真如。將何辨己　師云。墮　進云。恁麼即事理
分明　師云。著。問。善法堂中師子吼。毗盧心印事
如何　師云。園中果子堪宜雨。架上冬瓜最怯風。
問。如何是進道問　師云。信脚行千里。搘頥坐百年
　進云。恁麼即是和尚照燭世界　師云。是照燭底
又作麼生　進云。日雨時時潤　師云。念是主事。放
儞三十棒。問。承教云。清淨行者不入涅槃。破戒比
丘不墮地獄。此理如何　師云。但能勘角定。不在鬪
華窠。問。賓頭盧為什麼日赴萬家齋　師云。路隔
千條水。門對萬重山　進云。為是請來。不請而來
　師云。隨影看頭不見面。問。佛法大意即不問。有聲
無形事若何　師云。言談常在口。起坐鎮隨身　進
云。恁麼即有聲去也　師云。無聲底事又作麼生
　進云。和尚見處　師云。爪州所日參長官。問。如何
是祖師西來意　師云。天下沒量州。陝府出鐵牛
　進云。恁麼即一二三　師云。今日事作麼生　僧無
對　師云。一快領過。
師早參上堂。云。
 晨鷄報曉早參期  鍾皷相催眾集時 
 眨上眉毛須看取  莫教喪却且前機 
又云。諸上座不妨省力。直下便恁麼薦得。早落第二
頭。珍重。
<other>郢州子陵山行齊禪師</other>上堂云。若論此事。直教縱橫
無滯。舉措分明。應用現前。無勞機杼。若能如是。少分
相應。未得如是。且莫強生節目。珍重。僧問。如何是
一代時教　師云。點劃不到　進云。如何受持　師
云。蘇盧娑嚩訶。問。學人乍入叢林。乞師指示　師
云。老僧住來不曾打師僧　進云。恁麼即學人罪過
　師云。自領出去。問。如何是學人自己　師云。困
來打睡。渴即飲茶　進云。恁麼則謝師指示　師云。
鵝王擇乳。素非鵬類。
<other>郢州林鷄徹禪師</other>開堂日。拈香云。以此大事奉塵剎。
是則名為報佛恩。便陞座云。不以而以。有屈祖風。令
大眾息疑。四人同一師。共唱靈峰曲。大眾還聞也無。
到諸方不用錯舉。有事請問。時有僧問。師唱誰家
曲。宗風嗣阿誰　師云。十方無異路。諸祖共提撕
　進云。畢竟是誰家曲調　師云。風吹密意到海東。
問。先師有密旨。乞師重舉揚　師云。突屼靈峯秀。千
山向裏朝　進云。恁麼則不負先師也　師云。迷禮
三拜。問。如何是祖師西來意　師云。此問不惡。
問。靈山一會。迦葉親聞。此日臨筵。請師舉唱　師云。
十方皆杜口。三藏豈能詮　進云。恁麼則大眾有賴
　師云。莫亂道。
師上堂云。未得諸途絕路。且須諸途路絕。若得諸途
路絕。更須外進。若不升進。鈍鳥棲蘆。因魚止箔。作麼
生是升進底句。還有人道得麼。若也道得。同共證明。
若道不得。長安路上輥輥地。僧問。如何是和尚一
句　師云。洎錯祗對闍梨　進云。豈無方便　師云。
方便不少。問。三乘十二分教即不問。如何是宗門
一句　師云。七縱八橫　進云。如何領會　師云。泥
裏倒。泥裏起。問。如何是最初一句　師云。石火電
光。已經塵劫　進云。豈無方便　師云。者鈍漢。問。
如何是法身　師云。青山淥水　進云。爭奈學人不
會　師云。三十年後。
師上堂云。祖令當行。非論三乘漸次。投機高士。頓起
諸地之前。然即如此。猶是屈己迷源。何堪更入郊野。
作麼生是紀綱底句。還有人道得也無。若也道得。試
出來道看。若道不得。出十叢林。入一叢林。珍重。僧
問。如何是林谿境　師云。前山後水　進云。如何是
境中人。師便喝。學人禮拜　師云。且放儞一頓。問。
牛頭未見四祖時如何　師云。也秖是箇漢　進云。
見後如何　師云。也秖是箇漢。問。如何是祖師西
<pb n="556"/>
來意　師云。著體汗衫。
師上堂云。有一人恁麼去。有一人恁麼來。且道此二
人。阿那箇為得人天眼目衲僧。作麼生辨。若辨得去。
有參學眼。若辨不得。莫傜人設齋。珍重。僧問。和尚
年多少　師云。甲子顛倒數　學云。的當是多少
　師云。星辰失位。問。從上來事。如何舉揚　師云。已
被明眼人[覤-儿+丘]破了也。問。學人乍入叢林。乞師示指
　師云。不可撒沙向儞眼裏去也　進云。恁麼即謝
師指示　師云。還夢見麼。
師上堂云。擊電之機。徒勞佇思。且向泥水裏會取。堆
山積嶽。盈衢溢路。雖是泥水裏說話。幾箇人構得。珍
重。僧問。狹路相逢時如何　師云。勿使異人聞
　進云。未審此理如何　師云。還反側麼。問。佛佛授
手。祖祖相傳。未審傳箇什麼　師云。碧眼胡僧笑點
頭　進云。未審傳箇什麼　師云。待儞悟始得。問。
寶劒未出匣時如何　師云。進前三步　進云。出匣
後如何　師云。退後三步。
師上堂云。釋迦老子四十九年說法。度人無數。大似
揑目生華。剜肉成瘡。壓良為賤。其中若有一箇漢子。
釋迦老漢走透無路。雖然如是。也須實到者箇田地
方可。未到者箇田地。不得掠虗。落汝眉毛去在。珍重。
僧問。如何是玄路　師云。非履踐。問。祖意教意。
是同是別　師云。二由一有。一亦莫守。問。古人道。
牛頭橫說竪說。未知有向上事。未審向上還有事也
無　師云。有　進云。如何是向上事　師云。秋到黃
葉落。春來草自生。問。大闡提人來。師還接否　師
云。不垂手　進云。為什麼不垂手　師云。遇明眼人。
分明舉似。
師上堂云。山河大地瓦解氷消。衲僧向什麼處安身
立命。還有人道得麼。若道得。有參學眼。若道不得。三
十年後。珍重。僧問。無為無事人。還盡善不盡善
　師云。谿山三十年前也恁麼來　進云。如今又作麼
生　師云。遇方即方。遇圓即圓。問。有一人。不捨生
死。不證涅槃。師還提擕也無　師云。不提擕　進云。
為什麼不提携　師云。谿山粗識好惡。問。天不能
蓋。地不能載。莫便是也無　師云。誰在外頭。問。大
用現前時如何　師云。猶較溪山半月程。
師上堂云。賓主不分一句作麼生道。賓主各分一句
作麼生道。還有人道得麼。若道不得。且向方便門中
會取。師示一相[○@佛]。珍重。僧問。諸法寂滅相。不可以
言宣。學人請益。如何垂慈　師云。悟取好　進云。爭
奈學人不會　師云。非日月咎。問。如何是直截一
路　師云。會麼　進云。不會　師云。不可抑已而已。
問。如何是吹毛劒　師云。透　進云。用者如何
　師云。鈍。問。古人拈槌竪拂。還當得宗乘中事也無
　師云。待儞問得話端。即全向汝道。問。寂寂無依
時如何　師云。未是衲僧分上事　進云。如何是衲
僧分上事　師云。要行即行。要坐即坐。問。如何是
提婆宗　師云。異見惶怖　進云。如何領會　師云。
歸依佛法僧。
師上堂云。名言路絕。視聽不及。智辨何詮。識情難測。
所以釋迦掩室。淨名杜口。還窮究得麼。若窮究得。佛
佛道同。祖祖如是。若窮究不得。長安路上輥輥也。
僧問。如何是衲僧出身處　師云。東弗于逮。西瞿耶
尼　問。如何是林溪家風　師云。麤粥淡飯。師有
時以相示之[□@智]。還辨得麼。若也辨得去。佛佛道同。祖
祖如是。若也辨不得者。悟取好。珍重。師有時以此
相示<img n="X/X78p0552_01.png"/><rubynote t="【圖】"/>。云。還辨得麼。若辨不得。林溪與儞注破去也。
碧眼胡僧笑點頭。珍重。
師上堂云。摩竭提國。水泄不通。少室峰前。亦行此令。
溪山路峻。樵子難登。興教一言。何人視聽。還窮究得
麼。若窮究得者。釋迦稽首。達磨擎拳。若窮究不得者。
不用鑽龜打瓦。歇去。
<pb n="557"/>
師上堂。以此[囗@舌]相。示眾云。還辨得麼。若辨得。靈山會
上悉皆如此。少室峰前更無別意。若辨不得。且向火
爐頭會取。一不成。二不是。歇去。僧問。生死到來。如
何除遣。師以此相國對之。
師上堂。良久。云。總似今日。彼此著便。彼此不著便。還
辨得麼。若辨得。目視雲霄。若辨不得。一日了一日。久
立。珍重。
<other>桂府壽寧院善義禪師</other>初參芭蕉。乃問。遊山來。學佛
法來。禮拜老僧來　師云。離此外。請師別問　蕉云。
喫茶去　師因而省悟。後參智門寬和尚。智門問。
近離什麼處　師云。大安山　門云。不涉途程。道將
一句來　師云。九九八十一　門云。亂走作麼　師
珍重而去　門打禪床一下。云。今日被者小廝兒來
者裏亂做　故。便下去。
師開堂日。拈香云。且道此一炷香從什麼處來。又云。
從海外持來。今日供養大眾。僧問。皷聲纔罷人皆
聽。未審如何密領之　師云。秖恐闍梨不問　進云。
未審此問　師云。靜處薩婆訶　進云。恁麼即慇懃
禮三拜　師便打。問。師唱誰家曲。宗風嗣阿誰
　師云。四海五湖。東西南北。問。如何是佛法大意
　師云。樓上打皷。水上打羅。問。世尊心印。迦葉親聞。
未審和尚心印。什麼人得聞　師云。念汝遠來。且放
過。問。如何是壽寧境　師云。崖邊松樹子　進云。
如何是境中人　師云。僧人道俗。問。數日不登師
丈室。今朝說法為何人　師云。蝦蟆蚯蚓　進云。和
尚也不得一向謾人　師云。待儞睡惺。問。牛頭未
見四祖時如何　師云。天下人仰重　進云。見後如
何　師云。如湯沃雪。有轉運使。問云。下官如今剃
却頭。便作得長老也無　師以手摩頭云。郎中　郎
中應諾　師云。會麼　中云。不會　師云。干頭什麼
事。師有頌與轉運張僅。
 星郎功內取無為  秖此真靈信自誰 
 塵裏認他非是我  境中明得豈言伊 
 無心暫對求人說  有相權將指嶮凝 
 憶昔遠師蓮社客  輸他陶令返攢眉 
<other>興元府牛頭山精禪師</other>上堂。示眾云。若也全提舉唱。
相佛便須失利。更乃盡令而行。要一人掃地也無。我
今事不獲已。且向建化門中通汝箇來路。汝等欲得
親切麼。第一莫向意識下卜度。莫向古今言句上求
覓會解。但自克己推窮無始時來。有儞用心處。有儞
造作處。直須是十二時中舉措施為。親自得力始得。
若到者箇田地。燈籠露柱。水鳥樹林。悉皆助汝發機。
一切處自然滔滔地。更有何事。若不爾者。徒學多聞。
久立。珍重。僧問。如何是學人親切處　師云。親切
問將來　進云。即今見問　師云。驢年。問。如何是
古佛心　師云。東海淨漚　進云。如何領會　師云。
秤錘落井。問。如何是佛法大意　師云。八兩是半
斤。問。如何是驅耕夫之牛　師云。為人須為徹
　問。如何是奪饑人之食　師云。殺人須見血。問。如
何是和尚為人處　師云。搬柴普請　進云。便恁麼
去時如何　師云。苦痛深。問。不居凡聖者是什麼
人　師云。梁朝傅大士　進云。此理如何　師云。楚
國孟嘗君。問。如何是學人自己　師云。天寒宜近
火　進云。意旨如何　師云。日出好隈陽。問。如何
是和尚家風　師云。華從愛惜落。草逐棄嫌生　進
云。未審客來。將何祗待　師云。畬田粟米飯。山茶一
兩甌。住即隨緣住。不住任遨遊。
<other>益州覺城院信禪師</other>上堂云。若約衲僧門下。語路難
陳。瞬目相承。已遭指注。更若踏步進前。較七較八。諸
仁者。到者裏還反側麼。休要波波役役地傍門倚門。
上他人家床橙。不如自著些子精彩。莫待臘月三十
日。手忙脚亂。伏惟珍重。僧問。如何是出身一路
　師云。三門前　進云。如何領會　師云。緊繫草鞋。
<pb n="558"/>
問。湛然時如何　師云。我即怕儞　進云。和尚為什
麼却怕學人　師拈拄杖云。退後。退後。
師上堂云。去却佛法二字。與鐵幢相見得也無。雖然
如是。傍觀者哂。便下堂。僧問。無邊身菩薩為什麼
不見如來頂相　師云。愛陀三嶋靜。不覺樺來唇。
<other>郢州芭蕉第三代閑禪師</other>上堂。僧問。如何是祖師西
來意　師云。六祖愛喫和饠飯。問。如何是真實之
言　師云。東家杓柄長。西家杓柄短　進云。恁麼還
當也無　師云。不當即別處問。問。如何是無縫塔
　師云。我到者裏。却道不得　進云。為什麼道不得
　師云。靜處薩婆訶。
師上堂云。西天此土。皆行此令。諸上座。且道是佛令。
是祖令。若是佛令。山僧且共諸上座子細商量。若是
祖令。且作麼生迴避。若知有者。有出身之路。不昧平
生。若不知有。迴避不得。墮坑落壍。珍重。僧問。向上
一路。千聖不傳。未審學人還有分也無　師云。雪山
千丈直。雲嶺萬重衣　進云。恁麼則學人依而行之
去也　師云。向上事又作麼生　進云。今日親承於
師也　師云。鈍置殺人。問。如何是學人自己　師
云。分明舉似人。問。三乘十二分教即不問。如何是
和尚為人一句　師云。問得甚分明　進云。莫便是
和尚為人句也無　師云。舉似天下人。問。如何是
佛向上人　師云。路逢不可視　進云。如何得親承
去　師云。迴顧却愁人。問。臨機道不得時如何
　師云。啞子喫若瓜　進云。恁麼則學人退步去也
　師云。知而故犯。問。曹源一派還有清濁也無　師
云。青山無異色。白日有閑人。問。靈山會上。迦葉親
聞。未審和尚一會。什麼人得聞　師云。風吹即草動。
雨下路還泥。問。十語九不中時如何　師云。閑門
屋裏坐。抱首哭蒼天。問。學人未達其源。乞師指路
　師云。五里是一堠　進云。莫更是和尚為學人處
也無　師云。好去不須頻下淚。青山自有白雲封。
<other>郢州芭蕉山令遵禪師</other>上堂。僧問。昔日分付與跛脚
沙彌。學人上來。請師分付　師云。非公境界　學人
撫掌一下　師云。三千里外。問。直得無下口處時
如何　師云。便須進一步　進云。向什麼處下脚
　師云。東山西嶺上。

天聖廣燈錄卷第二十五

<sarticle>天聖廣燈錄卷第二十六　　　<bz>〔宋碑〕</bz></sarticle>

<other>益州靈慶院海淵禪師</other>有僧問。師唱誰家曲。宗風嗣
阿誰　師云。石人撫掌歌三曲。木馬嘶時滿歸路
　進云。恁麼則芭蕉兒孫。天彭嫡子　師云。莫亂道。
問。如何是新繁境　師云。重光千佛現。顯耀甚分明
　進云。如何是境中人　師云。郎中在此。且低聲。
問。如何是佛法大意　師云。五尺杖子兩人舁。問。
如何是祖師西來意　師云。崑崙鎮海心。問。如何
是道　師云。四面無遮障　進云。如何是道中人
　師云。往來不易。
<other>潤州羅漢院繼宗禪師</other>師行脚時。與數僧參一老宿
　問。五人新到。阿那箇是參頭　師云。不怕三冬雪。
惟憂午夜風　宿云。平地上喫交作什麼　師云。言
猶在耳　宿云。且坐喫茶　師云。喫茶即得。問。如
何是佛法大意　師云。風吹線竹韻。雨滴鮮紋班。
問。祖師未來時如何　師云。海分千派浪。地拔萬重
山　進云。來後如何　師云。片雲生晚谷。明月下堂
階。問。如何是道　師云。好華開蘚徑。綠柳舞春風
　進云。如何是道中人　師云。開窓偷月色。移榻對
清流。問。古人道。一塵纔起。大地全収。如何是一塵
　師云。窮源須至海。登嶮莫過山　進云。如何是大
地全収　師云。雨餘山閣靜。雲開月色寒。問。如何
<pb n="559"/>
是觸目菩提　師云。須彌倒卓。海水騰波。
<other>澧州欽山第二代如靜禪師</other>上堂云。夫妙音須假妙
指。若得妙指。妙音自震。諸上座。且作麼生是妙音。還
委悉麼。若未委悉。欽山與汝按指去也。乃拍手一下。
便歸方丈。僧問。祖師未來時如何　師云。上是天
下是地　進云。來後如何　師云。下是地上是天。
問。魚未成龍時如何　師云。擎頭戴角　進云。成龍
後如何　師云。江湖踊躍。
<other>江陵府承天院寶昭正覺禪師</other>知府張相公齊賢請
出世。師纔陞座。云。此座高廣。吾不能陞。雖然如是。彼
彼丈夫我亦爾　時有僧問。師唱誰家曲。宗風嗣阿
誰　師云。雲城西畔雙峰秀。渚水池邊瑞氣分。有
襄州僧正問。昔日覺城東際。法眼分付迦葉。未審和
尚法嗣何人　師云。到襄州。不得錯舉　進云。恁麼
即大眾證明　師云。莫亂道。問。如何是清淨法身
　師云。鳥飛雲外尋知己。魚躍潭中吐碧波。問。如
何是佛　師云。[(曷-曰)/月]題卍字　學云。不會。乞師再指
　師云。足躡千輪。問。如何是佛法大意　師云。魚行
水濁。鳥飛落毛。
師上堂。有僧問。一棒一喝還是佛法也無　師云。儞
什麼處得者消息　其僧便喝　師便打。問。如何
是祖師西來意　師云。圓同太虗　學云。為什麼不
見　師云。不見什麼。
<other>果州青居山靈泉寺皓昇禪師</other>上堂。僧問。如何是青
居山裏佛　師云。舉目無差　學云。為什麼不見
　師云。不見什麼。問。如何是一大事因緣　師云。厨
屋五條椽。
<other>郢州林谿山興教院居祐禪師</other>上堂。僧問。如何是透
法身句　師云。南嶽石橋側　學云。為作麼却恁去
　師云。非汝境界。問。如何是禪　師云。秋後上床
眠　進云。如何是祖　師云。覿面不相覩。
<other>江陵府開福院德賢禪師</other>上堂。僧問。如何是摩尼珠
　師云。青黃赤白　學云。作何顏色　師云。待有顏
色向儞道　學云。為什麼不道　師云。非汝境界。
問。如何是學人自己　師竪起一指　僧云。莫便是
也無　師云。錯。
<other>袁州崇聖院志圭禪師</other>上堂。僧問。如何是道　師云。
徧山徧嶺　學云。為什麼不覩　師云。不覩什麼
　學云。如何是道中人　師云。來千去萬。問。如何是
還鄉曲　師云。胡僧唱不得　學云。為什麼唱不得
　師云。為儞太刢利。
<other>鄂州黃龍山延禧院思卿禪師</other>上堂。僧問。既是黃龍。
到來為什麼不見　師云。眼不開　學云。見後如何
　師云。儞試道看。問。如何是道　師云。五里單牌。
十里雙堠。
<other>澧州夾山雲泉院省宗禪師</other>上堂。僧問。如何是夾山
正主　師云。無遮障　進云。學人到來。為什麼不見
　師云。汝見則休。問。如何是佛　師云。螺髻竪千
峰。
<other>江陵府彰法院悟顯禪師</other>上堂。僧問。既是彰法。彰箇
什麼法　師云。物物俱彰　進云。學人為什麼不見
　師云。有眼如無。問。如何是初生月　師云。歐頭
柳脚。問。如何是菩提路　師云。南山青草秀。北嶺
萬株松。
<other>澧州藥山慈雲院用和禪師</other>上堂。僧問。如何是藥山
境　師云。一任觀看　學云。如何是境中人　師云。
沙彌童行。問。師唱誰家曲。宗風嗣阿誰　師云。天
知地聞。
<other>澧州夾山靈泉院仁秀禪師</other>有僧問。如何是諸佛機
　師云。天台．南嶽。問。如何是衲衣下事　師云。鳥
飛千里毛毬落。魚躍潭中水自渾。
<other>澧州靈泉院用淳禪師</other>上堂。僧問。師唱誰家曲。宗風
嗣阿誰　師云。不許夜行。投明須到。問。如何是靈
<pb n="560"/>
泉境　師云。千江流不住。萬派競喧爭　進云。如何
是境中人　師云。走殺衲僧。
<other>鄂州嘉魚法華院法珍禪師</other>上堂。僧問。如何是衣中
寶　師云。一任賞翫。問。如何是祖師西來意　師
云。風吹蚛竹連宵響。月照湖湘萬里途。問。不落有
無。請師答話　師云。得　學云。未審得箇什麼　師
云。明月照臨無影樹。曲直長短不相同。
<other>唐州龍潭從曉禪師</other>初開堂。僧問。師唱誰家曲。宗風
嗣阿誰　師云。四面無壁落。一片坦然平。問。如何
是龍潭境　師云。山從西北來。水向東南下　進云。
如何是境中人　師云。老僧二十五上離雪峯。問。
肇有四不遷義。如何是不遷　師云。秋來黃葉落。春
到百花新。
師上堂。舉。仰山到東寺。東寺問。什麼處來。仰云。廣南
來。寺云。承聞廣南有鎮海明珠。是否。仰云。是。寺云。作
何形狀。仰云。白月即隱。黑月即現。寺云。還將得來麼。
仰云。將得來。寺云。如何不呈似老僧。仰云。昨到溈山。
亦被索此珠。直得無言可對。無理可伸。寺云。老僧年
邁。不見溈山。儞是溈山之子。蟭螟蟲在蚊子眼睫裏
作窠。向十字街頭叫屈。土曠人稀。相逢者少。師拈
云。眾中喚作呈珠話。且作麼生是呈珠處。山僧今日
與大眾註破。等閑莫向江邊立。切忌寒灸殺人。
師問新到。近離什麼處　僧云。東京　師云。東京有
一人。無姓無名。子還識否　僧云。不識　師云。恁麼
即不從東京來　僧云。喏。喏。便下去。師却令侍者
請來　師云。適來唱喏。是肯老僧。不肯老僧。僧無對
　師云。洎合放過。便打。
<other>廬山承天羅漢院行林禪師</other>陞座云。聖主令傳祖佛
音。禪宗大壯理沉沉。玄徒要悟真消息。羅漢旌幢出
帝心。時有僧問。朝賢親降。大眾雲臻。祖意西來。請
師垂示　師云。分明記取　進云。恁麼即昔日僊居
傳祖印。今日羅漢賀明君也　師云。謝汝證明。問。
皇恩親降。宣住承天。未審師將何物利群生　師云。
汝也須知恩　進云。非但學人。群生有賴　師云。不
消得。問。如何是羅漢家風　師云。到者方知。
師上堂。僧問。如何是第二月　師云。汝更迴光看。
問。會萬物為己者。其唯聖人乎。未審意旨如何　師
云。汝喚什麼作萬物。師又云。聖人道箇天地同根。
萬物一體。也不易信。秖如五老峰嵯峨。作麼生得成
一去。石頭又云。聖人無己。難明之法。還知麼。衲僧安
身立命在此。若未能曉悟得。實為見諦不圓。身心何
遣。攀緣妄想。塵勞轉深。六賊功強。千差競起。莫作等
閑。和尚子。且識取來因。明取始末方得。所以道。衲僧
眼把定乾坤。綿綿不漏絲髮。直須恁麼。方有少分相
應。無事。珍重。僧問。昔日維摩與文殊對談。未審阿
誰先說法　師云。大眾一時記取　進云。不會。乞師
方便　師云。却成賺大眾。進云。昔日毗耶方丈內。今
朝羅漢法王前　師云。停囚長智。
上堂。僧問。天垂甘露。地涌七珍。未審是什麼人分上
事　師云。謝汝相報　進云。恁麼即佛子住此地。即
是佛受用　師云。更須子細。問。求真真不顯。究道
道全虗。學人擬休去。師還許也無　師云。爭敢處分。
問。君王道合三邊靜。法王道合又如何　師云。也
要汝證明。問。大通智勝佛。十劫坐道場。佛法不現
前。不得成佛道。如何得現前　師云。成佛也未　進
云。便承當去。如何　師云。成得什麼佛。問。承古有
言。三際求心心不有。心不有處妄元無。未審是有是
無　師云。儞將謂定當不得。問。佛法二字。如何併
除得去　師云。何者是佛法。
上堂。僧問。道內道外。同觀廣大。不見纖毫。尋常面對。
如何是面對　師云。見什麼。問。古佛堂前是什麼
人先到　師云。退些子。問。粉骨碎身未足酬。一句
了然超百億。如何是一句　師云。者迴不要粉骨碎
<pb n="561"/>
身。問。是箇什麼。得與麼難會　師云。汝幾度用心
來。問。大音希聲。大象無形。如何是無形底象　師
云。山河大地。師又云。無形底象。非同頑空。還會麼。
道箇山河大地。已是周遮。何也。大音大象。古今牓樣。
視聽全空。見聞皆喪。林泉清虗。猿鳥奇狀。妙用真常。
似同天降。諸高德。還願樂麼。實謂平等一相。法離見
聞。此若得去。方悟他道。音聲吼喚。究之則乃無言。色
象紛紜。窮之則乃非相。大家信去。自然隨處安樂。不
勞久立。珍重。
師上堂。因貓兒跳上身。師乃提起示眾云。昔日南泉
親斬却。歸宗重顯示玄徒。如今賣與諸禪客。文契分
明要也無。師遂拋下貓兒。便歸方丈。
<other>明州天童山新禪師</other>上堂。僧問。昔日梵王請佛。天雨
四花。地搖六種。今日府主親臨。有何祥瑞　師云。大
眾可驗　進云。與麼則天童巖畔。不異靈山　師云。
閑言語。問。承教有言。諸佛出世。盡為一大事因緣。
和尚今日開堂。當為何事　師云。知恩者少　進云。
恁麼則大眾側聆。學人有賴　師云。莫亂道。問。如
何是天童境　師云。雲無人種生何極。水有誰教云
不休。問。舊店新開時如何　師云。也秖是舊時底
　進云。買者如何　師云。儞莫自謾。問。何物最大
於天　師云。無過於此。問。如何是密作用　師云。
何曾密。問。如何是爍迦羅心　師云。更有什麼心。
問。如何是向上關捩子　師云。蹋不著者多　進
云。未審學人如何蹋得著去　師云。賺殺人。問。承
古有言。儂家自有同風事。千里無來却肯伊。如何是
同風事　師云。誰不肯。問。心徑未通時如何　師
云。什麼物礙。問。承教有言。般若如大火聚。此理如
何　師云。絲毫著不得。問。如何是虗空　師云。無
儞著手脚處。問。如何是師子吼　師云。莫聒人。
問。大眾雲集。弟子趨筵。從上宗乘。請師舉唱　師云。
何不早問。師乃云。諸上座。秖如適來向伊道何不
早問。為復責伊問遲。為復別有道理。已得底遞相證
明。後學兄弟又作麼生會。奉勸諸人。快須研究。時不
待人。法眼和尚道。却來不隔陰。也是二十年方知好
惡。如今看見閑處著力。於己躬分上略不管帶。何不
看他古人道。儞等諸人。十二時中在什麼處安身立
命。不恁麼體究。上座除此外。別無汝作計校處。便道
唯有佛菩提。是真歸向處。如今且問上座。佛菩提又
作麼生歸向。珍重。
上堂。僧問。可來白雲裏。教儞紫芝謌。如何是紫芝歌。
師撫掌對之。問。如何是和尚家風　師云。山中無
別物。問。萬里無雲時如何　師云。者一點什麼處
起。問。聾人聽法時如何　師云。無可分別。問。將
此身心奉塵剎。是即名為報佛恩。如何是奉塵剎底
心　師云。方報佛恩。　問。如何是王子寶刀　師云。
不易見。問。鐘聲裏薦取。鼓鳴即顛倒。未審古人意
旨如何　師云。是儞顛倒。問。師持祖印歸江浙。獨
鎮鄞江太白峰。今日幸登無畏座。請師方便顯圓通
　師云。更教我說箇什麼即得。師云。我如今向汝
諸人面前。直是無開口處。何以如此。諸人各有本分
事在。總不消得。看他上祖出頭來。於三七日中思惟
如是事。便道。我寧不說法。疾入於涅槃。據他恁麼道。
早是無限方便門開。何不恁麼體究。如今人秖要言
語多多。得不濟事。但增憶想。不入真智。後來睦州和
尚。纔見僧入門來。見成公案。放汝三十棒。雲門大師
道。當恁麼時。盡大地人總須著枷帶鏁始得。諸上座。
古人恁麼道。意作麼生。多少顯露。如今更蹈步向前。
口喃喃地。驢年得相應去。久立。珍重。
上堂。僧問。全照咨和尚。真心寥廓時如何　師云。儞
名全照。問。如何是一大事因緣　師云。不是小事。
問。求之不得時如何　師云。用求作什麼　進云。
如何即得　師云。幾時失來　問。萬法不生時如何
<pb n="562"/>
　師云。萬法從何有。問。如何一法　師云。山河大
地。問。如何是玄沙樹子　師云。用地屬誰。問。承
古有言。不與萬法為侶者。未審是什麼人　師云。誰
恁麼道。問。如何是古佛心　師云。終不向汝道墻
壁瓦礫是。
師上堂。示眾云。本自圓成。不勞機杼。珍重。
上堂。僧問。世尊三昧安詳而起。未審祖師三昧從何
而起　師云。謝儞報我。問。勤求勝積功。理契古人
同。未審古人意旨如何　師云。㵎松西北風。問。承
教有言。超諸方便成十力。秖如方便如何超得　師
云。識取方便。問。言不干舌時如何　師云。爭解脫
得。問。佛四十九年說箇什麼　師云。說夢。問。十
二時中如何行李　師云。不見有十二時。
<other>杭州功臣覺軻心印禪師</other>初開堂。僧問。諸官侍座。海
眾臨筵。學人上來。乞師指示　師云。別處莫舉。問。
如何是功臣境　師云。秖恐畫不就。問。如何是佛
　師云。誰不瞻仰。問。如何是學人自己　師云。者
迴休問人。問。靈靈不昧。了了常知。學人為什麼不
悟　師云。笑殺大眾。問。承教有言。百千諸佛盡是
文殊勸發。未審文殊是何人勸發　師云。還識文殊
也未　進云。未曉者如何領解　師云。適來向儞道
什麼。問。達磨未傳心下迎。釋迦未解髻中珠。此時
若問西來意。還有西來意也無　師云。甚處得者消
息。問。如何是功臣家風　師云。爭敢望諸方讚
歎。　問。如何是密室中意　師云。莫錯洩機。問。如
何是心地法門　師云。多少人構不及。問。舊歲已
過。新歲將臨。如何是不遷義　師云。新歲事作麼生。
問。如何是本源佛性　師云。少子細在。問。如何
是明月寶珠　師云。造次人爭得見。問。如何是古
佛心　師云。群生歎莫及。問。祖師不在東西山。未
審在什麼處　師云。且討。問。如何是隨處三昧
　師云。者裏用不著。問。自從認得曹谿路。了知生死
不相干。如何是曹谿路　師云。也踏未著。問。開口
道不得時如何　師云。笑殺人。問。不將一物來時
如何　師云。爭敢望見示。問。昔時二祖伸三拜。依
位端然意若何　師云。想汝紹繼未得。問。四衢道
中露地而坐時如何　師云。傍觀者醜。問。一佛出
世時如何　師云。震天動地。問。如何是寶華境
　師云。一任行人子細觀。問。己事未明。乞師挑剔
　師云。誰信儞。問。摩騰入漢。藏教分明。達磨西來。有
何宗旨　師云。善為流道。問。如何是寶華為人一
句　師云。秖恐諸方未相許。問。如何是無底籃子
盛將來　師云。且提去。問。不可以智知。不以識識
時如何　師云。欠會在。問。如何是涅槃　師云。少
人入得。問。適來許多喧鬧向什麼處去也　師云。
好笑。問。久負勿弦琴。請師彈一曲　師云。誰不羨
清音。問。山河無隔礙。光明處處透。如何是處處透
底光　師云。阿誰不見。問。如何是天真佛　師云。
爭敢裝點。問。貧子還鄉時如何　師云。未免伶俜。
問。焦桐遇郢匠時如何　師云。洎錯雕琢。　問。如何
是一塵　師云。莫錯認　進云。恁麼即謝師指示也
　師云。有什麼交涉。師又云。諸上座。問答且置。秖
如古人道。一塵纔起。大地全収。一葉飛空。普天秋色。
實乃洞明今古。該括河沙。情與非情。咸然空寂。又慮
仁者信之不及。喻如鏡像水月。雖然漝麼說。錯解甚
多。且借問諸上座。鏡中有多少像。水中有多少月。若
道無像去。宛然光彩。若道有像去。迷頭逐影。有無且
置。諸上座還識得月鏡也未。若識得月鏡去。一任短
長隨應。曲直分輝。若未識得鏡。未明得月。可謂萬象
縱橫。觸途成礙。於時夕中。作麼生得安樂去。如今要
省力。會麼。各請迴光返照。休更踟躕。珍重。
<other>溫州西山護國院法端禪師</other>開堂日。僧問。群僚臨筵。
緇徒帀座。學人有問請師答　師云。更有什麼問
<pb n="563"/>
　進云。恁麼則大眾盡得聞也　師云。儞聞底事作麼
生。問。如何是西岑境　師云。一任圖[書-曰+(且-二+人)]。問。如何
是佛　師云。秖今是什麼。問。如何是學人自己
　師云。恰問著。問。如何是丈六金身　師云。天上天
下。唯我獨尊。問。善財入樓閣。意旨如何　師云。見
箇什麼　學云。見和尚　師云。有什麼交涉。
<other>湖州八聖寺清簡禪師</other>開堂日。僧問。如何是祖師西
來意　師云。不欲向汝說　進云。便請師說　師云。
達磨不可再來。問。如何是八聖境　師云。眼在什
麼處。問。乾闥婆王獻樂。迦葉為什麼起舞　師云。
今朝一曲更分明。問。如何是向上一路　師云。蕩
蕩大家行。問。承教有言。經行及坐臥。常在於其中。
未審此理如何　師云。那箇是其中事。師云。先聖
所言。終不誑汝。便道經行及坐臥。常在於其中。多少
顯露。何用註解。秖為不了。便言此是非常之事。承之
者須是非常之人方得。設若夙無大乘種性。信力輕
微。自云。非我傭力得物之處。又不可顢頇念將去。都
無利益。大眾。既然事在其中。指何為外。莫道理是中。
事是外。悟是中。迷是外。切希子細。珍重。
師後住明州天童山。因思雪竇。退居草堂。至祥符七
年七月十三日午前。說偈云。
 火風成身  火風動神  火風何眹  四大等均 
師言訖。端坐而化。焚燒。收舍利靈骨。建塔于本山。俗
壽五十八。僧臘四十。
<other>明州雪竇山資聖寺清禪師</other>初陞座。時有僧問。昔日
龍宮曾請佛。今朝府主遠迎師。軒蓋臨筵。有何奇特
　師云。大眾可驗　學云。此意幽微難可測。乞師方
便再垂言　師云。更要答話在　學云。恁麼則此日
已承師的旨。他時應得為流傳　師云。且莫亂傳。
問。朝蓋親臨於法會。師將何物答深恩　師云。終不
徒然　學云。莫是高升寶王座。善能師子吼。便是麼
　師云。有什麼交涉　學云。若不傳教救迷情。畢竟
無能報恩者　師云。儞也未是知恩者。問。昔日靈
山付法。迦葉親傳。今日龍象咸臻。如何分付　師云。
汝還承當得麼　學云。已辨師機者。直下承當。未曉
之流。如何同於上智　師云。阿誰未曉　學云。恁麼
則若有聞法者。無一不成佛也　師云。聞底事作麼
生。問。師離越嶠。已赴鄞川。如何是不動尊　師云。
十八離照水　學云。恁麼則處處菩提道宛然也
　師云。是動是靜。問。向上一路。千聖不傳。學者勞形。
如猨捉影。如何是向上一路　師云。儞踏不著　學
云。未達師機。如何履踐　師云。元來未在。問。俱胝
竪指。此意如何　師云。秖要人解。問。師別承天丈
室。已赴雪竇道場。斯日朝貴臨筵。便請說法　師云。
好記取。問。如何是雪竇境　師云。石罅暗藏千載
雪。懸崖常瀉萬年冰　進云。恁麼則非但學人。大眾
同得觀瞻去也　師云。是什麼境致。問。學人久作
迷方客。請師指出舊家珍　師云。儞幾時失却　進
云。恁麼則見月休觀指　師云。儞許多時在什麼處。
問。師擕寶劒於此日。願垂方便定雌雄　師云。惜
取頭好　進云。恁麼則廓落乾坤裏。群邪絕眾流也
　師云。猶未惜性命在。問。爐香煙裊裊。海眾列駢
駢。特問西來意。憑師為指宣　師云。莫向東邊覓
　進云。恁麼則善法堂中獅子吼。大千沙界一時聞也
　師云。聞箇什麼。
上堂。僧問。白馬和尚尋常稱快活。有病言苦。意旨如
何　師云。因誰置得。師乃云。白馬和尚。尋常呌。快
活。快活。一日得病。叫。苦。苦。院主。云和尚尋常快活。如
今為什麼。却叫苦。白馬云。且道當時是。如今是。後
來法眼禪師代云。當時但掩耳出去。意作麼生。為當
是肯他。若不肯他。過在什麼處。若肯他。為什麼掩耳
出去。且道即今是苦是樂。試定當看。珍重。
上堂。僧問。承教有言。止止不須說。我法妙難思。如何
<pb n="564"/>
是難思之法　師云。儞為什麼却說　進云。恁麼則
終日說未甞說。終日聞未甞聞　師云。儞也秖是念
得。作麼生會無說無聞底道理。將聞持佛佛。何不自
聞聞。所以道。夫說法者。無示無聽。無說無聞。是真說
法。作麼生會真。若不會真。却成假。便入邪道。何處得
真。更須端的。不可容易。珍重。

天聖廣燈錄卷第二十六

<sarticle>天聖廣燈錄卷第二十七　　　<bz>〔宋碑〕</bz></sarticle>

<other>杭州九曲慶祥禪師</other>俗姓沈氏。錢塘人也。六歲。本州
龍山千佛寺出家。年十一。受具於彌勒寺。始習律乘。
有僧錄文光者。於時有名稱。遂師之。經箱凡一覽悉
記。時謂得觀音辨。一日。嘆曰。出世之法。願遇至人。遂
直造天台山法宗禪師之門。師身長八尺。手垂過膝。
法宗一見異之。因僧問。絕消息處如何。宗曰。謝指示。
師聞之。大有所悟。後迴本州。當吳越有國。仰師名稱。
於城中建千光王禪剎。請師居之。累請不赴。乃歸九
曲舊居。其地鄰湖岸。每春雨夕晦。蛙聲蚯蚓。頗為喧
雜。師語曰。吾此禪寂。當應清靜。由是絕之。殆今僧獲
寧居。僧問。如何祖師西來意　師云。汝問在後
　又問。嶮惡道中以何為津梁　師云。以此為津梁
　進云。如何是此　師云。築著汝鼻孔。問。無根樹子
向什麼處栽　師云。汝甚處得來。問。湛湛園明。請
師一訣　師云。十里平湖。一輪秋月　進云。恁麼則
謝師指訣也　師云。[朦-卄+((並-(前-刖))-一)]照闍梨逢露柱。師戊戌歲
八月七日順世。闍維後。收舍利起塔。俗壽六十五。僧
臘五十四。
<other>杭州與教寺洪壽禪師</other>俗姓曹氏。以晉後主開運元
年甲辰生于錢塘。年未及冠。告父母懇願出家。從之。
禮天龍寺朗智禪師為師。落髮受具。徧遊講肆。深究
毗尼。後參天台山韶國師。一日。因普請般柴墜落。乃
成一頌曰。
 撲落非他物  縱橫不是塵  山河及大地 
 全露法王身 
國師然之。復迴故里大慈山。結草為庵。至大中祥符
九年。知州馬亮請住興教寺開堂。
師陞座云。鍾鳴鼓響。各自知時。大眾。若更上來。還成
鈍漢。時有僧始出問次。師便珍重下座。晚參次。僧
問。朝賢致請師登座。未審提綱意若何　師云。會麼
　學云。不會　師云。去。又云。且道交他去。意作麼
生。莫是辜他麼。所以常向僧道。堂中有粥飯。寮內有
茶湯。儞去言不會。不會也難藏。便恁麼信去。無事。珍
重。
<other>示守園翁頌</other>
 未必生芽在苦求  劬劬何以不知休 
 工夫用盡園空闊  山色長新人白頭 
<other>雪峯古鏡頌</other>
 人人有面古鏡  何法門而不罄 
 參玄上士迷頭  緝線老婆頓悟 
<other>僧舉古人棒喝偈</other>
 古人一棒一喝  河沙妙音該括 
 喝處能辨聖凡  棒下便知死活 
 人天眼目洞開  今古悟迷頓豁 
 德山老子當時  直下更無毫末 
<other>示機</other>
 圓明法界性  不用強脩習  凡聖勿盈虧 
 悟迷那安立  棄之棄不得  覓之覓那及 
 百千億如來  成從此門入 
師住五載。告退居上方。乾興元年壬戌三月二十日。
端坐示寂。世壽七十九。僧臘六十二。州民𣝕沉茶毗
之。收舍利。起塔於舊菴之址。
<pb n="565"/>
<other>蘇州承天永安道原禪師</other>上堂。有僧問。如何是佛
　師云。咄。者旃陀羅　進云。學人初機。乞師方便　師
云。汝問什麼　學云。問佛　師云。咄。者旃陀羅。又
僧問。如何是佛法道理　師云。與虵畫足。為鼠穿踰
　進云。還報國恩也無　師云。不唯負國。兼乃謗吾。
又僧問。如何是祖師西來意　師云。問者如牛毛
　進云。請師答牛毛之問　師云。師子咬人不逐塊
　進云。恁麼即學人造次也　師云。一等學問。罕有
闍梨。問。蓮華未出水時如何　師云。馨香菡萏
　進云。出水後如何　師云。絕消息。問。如何是學人
自己　師云。十字街頭尋不見。樂橋亭下問船翁
　進云。恁麼即一切皆是也　師云。演若之狂未是狂。
問。承古有言。向上一路。千聖不傳。如何是向上一
路　師云。盤山太無端　進云。未審千聖還垂慈也
無　師云。也與盤山不較多。
<other>杭州龍山開化寺行明禪師</other>陞座云。大眾不用近前。
若道來者裏有佛法。未來者裏。豈無也。若道無。即有
分劑也。若道有。作麼生是有底道理。若於未來時體
悉。及到者裏。方有會處。所以祖師云。法法本來法。無
法無非法。何於一法中。有法有不法。古聖大悟風幡。
或喝下見性。棒下成道。見聞知覺。俯仰折旋。何處不
是諸佛出世。祖師西來。直指人心。見性成佛。不用一
毫心力。何不搆取。且作麼生構。若構不得。亦不由人。
大眾。為什麼如此。十界綿綿。四生活活。無絲髮暫相
違背。珍重。僧問。諸佛出世。普為羣生。和尚今日如
何示徒　師云。更待答話在　學云。恁麼則昔日靈
山。今日能仁　師云。由是虗言。問。已登法座。請示
玄言　師云。道什麼。師至咸平四年無疾而終。僧
臘四十五。世壽七十。起塔于本山。
<other>杭州西山奉諲山主</other>師。錢唐人。姓盧氏。幼年出家。弱
冠受具。師在方丈內坐。有僧問。古人題維摩方丈
不得。意旨如何。師云。儞試題看　學云。其甲不答
　師云。不答却好　學人禮拜　師云。汝親到維摩方
丈來。乃成頌曰。
 維摩方丈非高格  三萬二千座不窄 
 我今居處太寬寬  也應容得諸禪客 
一日。謂眾曰。諸人幸自可憐生。教諸人信去。早是無
端。為什麼如此。淨名云。彼自無瘡。勿傷之也。師於
天聖三年九月十五日齋時跏趺而坐。結彌陀印而
終。俗壽八十。僧臘六十。
<other>廬山棲賢寶覺院澄諟禪師</other>陛座。有僧問。朝蓋親臨
於座右。請師方便演宗乘　師云。在座證明。問。慧
劒再提於此日。請師哮吼定雌雄　師云。劒在什麼
處　進云。恁麼則廓落乾坤裏。通風載眾流　師云。
野狐精。問。趙州石橋度驢度馬。三峽石橋當度何
人　師云。蝦蟇蚯蚓　進云。恁麼則百草盡霑恩
　師云。蹋不著。問。如何是棲賢境　師云。雲開特地
新　進云。如何是境中人　師云。禮拜了退。問。善
財彈指。樓閣門開。未審和尚今日如何　師云。驗。
問。五老幽奇即不問。如何是祖師西來意　師云。儞
怎生舉似人　進云。恁麼則全因此問也　師云。有
什麼交涉。師云。問話且止。若論佛法。應不如此爭
鋒競問。秖如今日各各道。長老開堂。盡來聽法。且問
諸人。長老未開堂時。還有佛法麼。若道無。又爭得到
今日。所以先聖道。我為汝保任此事。終不虗也。而況
至道無門。見之者秖在斯須。皆之者剎那萬劫。此莫
非向上之流。方能定驗。若是中下之士。且於方便門
中。隨宜見取。不待積劫修證。頓超無學。作麼生是無
學。快須薦取。久立。珍重。
上堂。僧問。仙洞昨朝師罷唱。棲賢今日請敷宣　師
云。來日又作麼生問　進云。未審如何領會　師云。
箭過新羅。問。承聞和尚親見百丈。是否　師云。聞
誰說　進云。未審時如何　師云。適來猶較些子。
<pb n="566"/>
問。龍離碧洞。已入雲煙。向上宗乘。請師舉唱　師云。
別置一問來。問。承教有言。如來無所從來。亦無所
去。故名如來。如何是如來　師云。儞布施大眾。為是
呈解。
師又云。一時來者裏聚集道。聽長老說禪。長老且不
說菩提涅槃。真如解脫。諸人又聽箇什麼。菩提涅槃
也。秖是[穴/(爿*臬)]語。五千四十八卷亦是閑處著到。且問諸
人。將箇什麼聽。為將身聽。為將心聽。身心各不相知。
諸人又作麼生聽。此事亦須是親見始得。故於方便
中隨宜得解。始有少許相應。若是佛法。也不到寶覺
口裏說。若說。天下人望風結舌如無孔鐵鎚。久立。珍
重。
上堂。僧問。大眾已臨於座側。請師方便為敷宣　師
云。三十年後看取　進云。與麼則大眾得聞於未聞
　師云。大眾未許儞在　進云。他時專得為流通
　師云。不用閑說。問。五巒那邊師罷唱。三峽新奇請
師宣　師云。那邊事作麼生。問。承教有言。止止不
須說。我法妙難思。如何是難思法　師云。大眾。聽者
僧問　進云。恁麼則大眾有賴　師云。非公境界
　問。如何是佛　師云。張三李四。
師又云。未離仙居。與諸人相見了。纔到石橋。早是重
說偈言。且問諸人。什麼處是相見處。那裏是重說偈
言處。莫是正恁麼時是相見處麼。若作此解會。緊繫
草鞋。莫錯下名言好。珍重。
上堂。僧問。明心惠日師已舉。寶覺利物又如何　師
云。儞試舉明心惠日看　進云。與麼則三十年後專
為流通也　師云。鈍置殺人　進云。未審過在什麼
處　師云。還我話頭來。
師又云。幸然無事。被皷聲催了上來。道我參長老。為
是法堂裏參。為復法座上參。長老且不曾與上座為
對待。上座即須自參。所以玄沙和尚云。我與釋迦同
參。若解恁麼。十方知識一時現前。若不恁麼解。辜負
丈夫氣。久立。珍重。
上堂。僧問。承古人有言。三界唯心。萬法唯識。唯識唯
心。是一是二　師云。欠儞說在　進云。從此蒙師親
指示。未了之人又若何　師云。靜處去。師又云。不
可淨地上著糞掃。便歸方丈。
上堂。僧問。此是選佛處。心空及第歸。學人如何得及
第去　師去。不才謹退。問。古人斬虵。意旨如何
　師云。猶未知痛痒。問。學人久在浮沉。乞師直指本
心　師云。誰信儞　進云。未得者如何　師云。汝自
擔枷過狀　進云。大眾證明於座側。學人禮拜謝師
恩　師云。閑言語。
師又云。今時師僧問話。印本打就。箇箇一般。未有一
箇本分問話者。看他茱萸和尚上堂道。汝諸人莫向
虗空裏打橛。有僧便出來道。虗空是橛。茱萸當時便
棒。且道者僧出來恁麼道。具眼不具眼。茱萸當時便
棒。且道打他什麼處。大家驗看。珍重。
晚參上堂。眾集。師云。早晨不與諸人相見。今晚不可
無言。便下座。
上堂。僧問。毗目仙人執善才手。見微塵諸佛。秖如未
執手時。見箇什麼　師云。如今又見箇什麼。問。三
峽石橋即不問。如何是和尚家風　師云。汝何不問
石橋事。
師又云。長老又不可索喚也。若不索喚。叢林冷落。忽
有人出來便棒。又且如何道。若是賞他。他有甚長處。
若是罰他。他過在什麼處。莫是纔恁麼出來。便是不
得麼。若恁麼會。於佛法當看。珍重。
上堂云。正說知見時。知見俱是心。當心即知見。知見
即于今。此是祖師付法偈。楞嚴會上又道。知見立知。
即無明本。又且如何。有優劣。無優劣。莫非久在叢林
上座。方能辨別。若是初機後學。也莫指東認西。久立。
上堂。僧問。滴滴簷頭墜。丁當正好聽。古人言畫出。畫
<pb n="567"/>
出是何聲　師云。儞又恁麼問作麼　進云。恁麼則
見月休觀指。歸家罷問程也　師云。又是忘語。問。
鸎聲滿谷。華不芬芳。如何是學人得力處　師云。儞
怕人不知　進云。恁麼則觸處皆真　師云。也是閑
處著力。師又云。法眼和尚道。春日晴。黃鸎鳴。日暖
風和煦物情。更聽落崖流水聲。古人恁道。是甚時節。
為是迷時語。悟時語。試裁辨看。珍重。
上堂。僧問。寶覺門下還有不及第者也無　師云。龍
門無宿客。問。皷聲纔罷。大眾雲臻。向上宗乘。乞師
垂示　師云。儞從什麼處來　進云。上根之者已曉
師機。中下之流如何辨白　師云。儞且子細。問。達
磨未來時。此土還有祖師也無　師云。汝識祖師也
未。問。承教有言。若言如來有所說法。即為謗佛。此
意如何　師云。汝猶未信在。問。古人云。有物流動。
人之常情。如何是不遷義　師云。古人大似不曾說。
問。承教有言。不持戒者名持戒。教意如何　師云。
汝且分明記取　進云。恁麼則無自性也　師云。欠
汝此說。
師又云。不持戒者名持戒。是有戒可持。無戒可持。為
是性戒。為是遮戒。此若不明。十二時中破却不少。且
道什麼處是破處。出家人須明大乘性戒。若也明得。
山河大地一時消殞。便下座。
上堂。僧問。承教有言。清淨本然。云何忽生山河大地。
未審此意如何　師云。汝疑什麼處。問。求真真不
有。窮妄妄元無。學人擬休去。師還許也無　師云。大
眾總見儞問　進云。向上更有也無　師云。細看前
話　進云。大眾證明。學人禮拜　師云。新羅未是遠。
師上堂云。大眾。王道平寧。一雨一晴。便下座。僧問。
如何是天然底事　師云。我秖管看。問。從上諸聖
從何而證。　師云。汝從何證。問。承先德有言。會萬
物為己者。其唯聖人乎。未審如何是物　師云。還明
己也未　進云。學人不會　師云。適來却疑著。
上堂云。佛法無事。大家共行。大家共止。滿目是色。滿
目是聲。諸佛妙義。於此明得。千里萬里。歸堂歇去
　上堂。僧問。大眾已臨於座側。乞師一句指歸源　師
云。分明記取　進云。恁麼則見相不生癡愛業。洞然
元是自家珍也　師云。且莫虗頭。問。前際不來。後
際不去時如何　師云。中間事作麼生　進云。恁麼
則當處出生。隨處滅盡也　師云。少觀察在。問。昔
日明心。今朝惠日。未審是一是二　師云。大眾子細
聽　進云。恁麼則一言纔合道。無二亦無三也　師
云。也是汝恁麼會。
師又云。他問。昔日明心。今朝惠日。者裏向他道。大眾
子細聽。且道有分付處。無分付處。秖如恁麼問。見明
心來。見惠日來。還驗得麼。其如東問西問。也不無。上
座。若也不問。惠日口似楄檐。上座若問惠日。直得望
風結舌。明眼底辨取。若也未明。且莫聽聲響好。珍重。
上堂。良久。云。幸好一盤飯。不可強糝椒薑去。雖然如
此。試𠯗噉看。珍重。
一日。示眾云。髑髏常于世界。鼻存磨觸家風。古人與
麼道。至親至切。雖然如此。也須子細。秖如須彌山與
鼻孔相去多少。試參詳看。久立。
<other>蘇州萬壽院德興禪師</other>開堂日。拈香畢。乃云。出世天
機。何人委知。儻或未薦。更立少時。便陞座。時有僧
問。緇徒帀座。朝宰臨筵。如何是萬壽最初一句　師
云。已不及初　學云。恁麼則祖令已蒙師的旨。遐方
盡得為宣揚　師云。適來向儞道什麼。問。如何是
萬壽家風　師云。笑殺天下人　學云。恁麼則蒙師
指示也　師云。更不消得。問。祖祖相傳傳祖印。師
今得法嗣何人　師云。莫是虗傳　學云。恁麼則昔
時百丈親傳授。今朝萬壽為羣迷　師云。恁麼會爭
得。問。四眾盡臨於此座。未審師今嗣阿誰　師云。
大有人未審　學云。漝麼則百丈一曲師今唱。學人
<pb n="568"/>
專得為流傳也　師云。學人又爭得。問。僚宰成臻
於此座。師將何法報君恩　師云。謝儞分憂。問。如
何是佛　師云。大眾一時瞻仰。問。如何是和尚為
人一句　師云。汝且自為。問。摩竭陀國親行此令。
如何是此令　師云。天下大行。問。如何是萬壽境。
師云。今日總見　學云。恁麼則親蒙指示也　師
云。儞作麼生會境　問。如何是祖師西來意　師云。
盡道返西天　學云。恁麼則得遇於師　師云。阿誰
得遇。師乃云。問答俱備。其誰得意。若向他求。還成
特地。老僧久處深山。比為藏拙。何期今日入到萬壽
門下。可謂藏之不得。既藏之不得。分明露現。未審諸
人阿誰先見。如有見處。對眾出來吐露箇消息。師良
久。眾皆無語　師云。久立。珍重。
<other>越州雲門雍熈永禪師</other>上堂。有僧問。四海象龍俱在
此。一句西來請舉揚　師云。大眾證明　學云。玄機
高峻緣難會。再乞慈悲為指南　師云。不會人慈悲。
問。如何是和尚家風　師云。謝汝撿校。問。昔日
靈山。龍女獻珠得成佛。學人無珠可獻時如何　師
云。莫謾大眾。問。如何是佛法大意　師云。此意不
小。問。師子未出窟時如何　師云。且莫哮吼　學
云。出窟後如何　師云。退後著。問。如何是祖師西
來意　師云。儞不會是什麼意　學云。如何是西來
意　師云。謝儞領話。又云。秖如適來向汝道不會。
是什麼意。為復是責汝。為復是不對汝。且作麼生會。
若也未會。明日更來問。珍重。
上堂。僧問。祖祖相傳傳祖印。師今法嗣嗣何人　師
云。謝汝相悉。問。大雄嶺頭親得旨。若邪谿畔指迷
津。學人上來。請師如是　師云。不勞如是。問。象龍
帀座。朱紫趨筵。祖意西來。請師舉唱　師不對　學
云。雄嶺峰前親得底。若耶谿畔倍光輝　師云。適來
作麼生會。問。如何是雲門為人一句　師云。一恁
舉似人　學云。恁麼即一言已播於寰中去也　師
云。閑言語。問。如何是秦望峯前為人一句　師云。
分明記取。問。如何是古佛徑路　師云。誰不履踐。
問。如何是學人休心息意處　師云。拗折拄杖得
也未。問。如何是迦葉門風　師云。喜得不墜。問。
如何是百味具足底句　師云。何啻百味。問。心王
出勅時如何　師云。更宣一徧看。問。盲龜值浮木
孔時如何　師云。未足為幸。問。起滅不停時如何
　師云。莫妄想　問。如何是學人得力處　師云。老
僧亦承恩。問。如何是透法身句　師云。方便作法
身。問。如何是不定句　師云。灼然疑殺人。問。如
何是決定義　師云。未可執著在。

天聖廣燈錄卷第二十七

<sarticle>天聖廣燈錄卷第二十八　　　<bz>〔宋碑〕</bz></sarticle>

<other>杭州靈隱山玄本禪師</other>上堂。僧問。蚌含未剖時如何
　師云。光從何來。僧問。臨濟入門便喝。德山入門
便棒。未審此意如何　師云。天晴不肯去。問。如何
是靈山境　師云。甚處觀不足。師因見僧看經。問
僧。看什麼經　僧無語　師乃有頌。
 看經不識經  徒勞損眼睛  欲得不損眼 
 分明識取經 
<other>色空頌</other>
 堂堂色裏無空相  皎皎空中絕色形 
 直下色空無一二  色號元來不我名 
<other>杭州靈隱山玄順庵主</other>師。蕭山人也。俗姓錢。幼投福
州支提山了悟禪師出家受具。後入溫州鴈蕩山卓
菴。後止杭州靈隱寺。師因離鴈蕩。有頌。
 浪宕閑吟下翠微  更無一法可思惟 
 有人問我出山意  蔾杖頭挑破衲衣 
<pb n="569"/>
因皈天竺山。
 事事無能一不前  喜歸天竺過殘年 
 飢餐困睡無餘事  休說壺中別有天 
師至祥符中復有偈云。
 生也孰來  死也孰去  生死去來  是尋常事 
 多幻之方  電光相似  諸方亦然  我亦如是 
 本無言說  余今強舉  請便茶毗  更莫停止 
師言訖。端坐而終。僧臘五十。俗壽七十。
<other>福州支提山雍熈寺文翰禪師</other>明州人。於杭州靈隱
山景德寺依了悟禪師出家。仍受心印。師陞座云。大
眾。不假山僧露此機鋒。還有佛法繼祖轉法輪底道
理麼。若言無此道理。三世諸佛淨妙法輪成斷去始
得。便有轉時不轉時。大眾若言有法輪常轉底道理。
今日何假山僧更陞此座轉此法輪。便成二頭三首。
為什麼如此。秖如十方世界。四時運轉。八節推遷。物
象生成。日月輪照。乃至風飄雨潤。火熱氷寒。三界綿
綿。四生浩浩。為復是世間法。為復是有為法。無為法。
是轉輪法。還有甄別得麼。若未能甄別得。山僧敢為
決疑。時有僧問。堯雲舜日陽和景。祖風何似國風
清　師云。可謂赴汝此問　學云。天人羣生類。皆承
此恩力　師云。且莫錯定當。問。高臥煙霞藏密旨。
修心滅智等寒。今朝既赴群生請。少室之機望直
垂　師云。大眾見汝問　學云。謝師指示　師云。且
喜沒交涉。問。昔日靈山一會。迦葉親聞。今日支提
一會。誰人得聞　師云。誰人不聞　學云。恁麼則見
聞之者。頓悟無生也　師云。莫妄想。問。慈雲普潤
三千界。利人一句望師垂　師云。汝瞌睡作麼　僧
乃畫一圓相拓呈　師云。莫鬼恠　學云。如此之機。
師如何接　師便打。
<other>台州天台山般若寺從進禪師</other>上堂。有僧問。佛未出
世時。還有佛法也無　師云。有　進云。如何是佛未
出世時佛法　師云。是汝問底　進云。既有。又用佛
出世作什麼　師云。莫為不孝之子。問。承先德有
言。清虗之理。畢竟無身。未審此意如何　師云。大似
虗空釘橛　進云。虗空是橛又如何　師云。良藥秖
救有命人。
師乃示眾云。後進初心。無妨東問西問。忽於一言半
句下得箇發明處。便不辜負出家行脚。他古人亦如
此。或得一言半句便休去。或築著廅著便歇去。然雖
如此。猶未是大丈夫在。直饒不於一言半句下便會
得。亦未必不是大丈夫在。何以故。言前體道。未是通
人。句從投機。還非達者。秖如道言前體道。未是通人。
句後投機。還非達者。作麼生便得恰好去。者箇喚作
玄中別唱。格外高談。須是恁麼人。方構恁麼事。若未
是恁麼人。不如且於隨宜方便中討箇會處好。珍重。
僧問。諸佛為一大事因緣出現於世。師今出世當為
何事　師云。待出世時來向汝道。問。古㵎寒泉時
如何　師云。切忌飲著　進云。飲者如何　師云。喪
却性命。問。萬里無寸草。何處放白牛　師云。萬里
無寸草。未是放牛處　進云。未審什麼處是放牛處
　師云。問取石人去。問。學人未達自心。未明諸法。
乞師方便指迷津　師云。自心即且致。指何為諸法
　進云。恁麼則心法無二去也　師云。三四五。問。
如何是祖師西來意　師云。又見一華開　進云。學
人不會　師云。結果自然成。問。眾盲摸象。各說異
端。如何是真象　師云。開眼著　進云。恁麼則得見
真象也　師云。猶亂摸在。問。如何是龍濟潭裏龍
　師云。不在碧波中　進云。未審在什麼處　師云。
却歸潭裏去。
師又云。伊問龍濟潭裏龍。向伊道不在碧波中。且道
在什麼處。還見麼。諸上座。若是識龍人。一見便休心。
珍重。
<other>顯道偈</other>
<pb n="570"/>
 道本絕言  奇哉淵曠  橐籥天地  包含萬家 
 生乎人倫  其用彌廣  休曰無根  勿稱有狀 
 水底之月  山谷之響  夫曰真虗  皆為妄想 
<other>諸法各住位偈</other>
 諸法各住位  是名真實義  真實義者何 
 無我無我所  我所法既無  有無皆遠離 
 由斯絕見聞  眼界耳界異  色象及音聲 
 沙界元周備  物我甚分明  師子真遊戲 
<other>送遊方禪人</other>
 祖堂曾立雪  飛錫更無求  一句分明了 
 諸方自在遊  洞庭看遠水  廬岳過殘秋 
 人問忘機事  唯言到九州 
<other>牧童頌</other>
 肥壯白牛攀角上  水村騎過曉煙微 
 滿原青草從閑放  謌向春風和者稀 
<other>漁父頌</other>
 世上如麻事不牽  逍遙秖在水中天 
 金鱗得了忘垂釣  一葉輕舟看月眠 
<other>越州清化山寶壽院志超禪師</other>錢塘人也。俗姓董。弱
冠出家受具。至閩中西明室得旨。後住清化山。師
開堂日。僧問。如何是佛　師云。儞是什麼人　進云。
莫祇者箇便是也無　師云。是即勿交涉。問。聲色
二字如何除得　師云。儞喚什麼作聲色　進云。爭
柰即今何　師云。即今有什麼。師又云。我宗無語
句。亦無一法與人。設有言說。俱非真實。大眾。秖如真
實底事作麼生。還有人舉得麼。出來對眾舉看。山僧
為儞證明。還有麼。若無。久立。珍重。
<other>漳州法濟禪院海蟾禪師</other>俗姓陳。泉州人也。幼年行
脚。遇泉州西明清錫禪師。一言相契。後住漳州法濟
禪院。
師陞座云。靈山會上。百萬億眾。唯有迦葉一人得親
聞。今日一會。不異靈山。且道還有親聞者也無。若有
親聞者。便能續佛壽命。令法久住。為苦海之舟航。作
昏衢之日月。若未能親聞。何殊當時退席之眾。秖如
聞與未聞。且作麼生會。為復是耳聞。為復是眼見。若
是耳聞。誰人聞。若是眼見。何者是見。何不恁麼體究。
眾中還有問事底麼。出來道看。時有僧問。君王出
世。四海澄清。未審法王出世。有何拯濟　師云。汝作
麼生會君王出世　進云。法王出世無他事。道合君
王贊大平　師云。莫取口頭著到。問。若以無言說。
又沒世尊言教。若以有說。恐漏洩祖師西來。去此二
途。師意如何　師云。總是汝恁麼道。問。雲臺延慶
已聽指迷。今日漳城望垂提耳　師云。汝試舉雲臺
延慶看　進云。今日漳城豈無方便　師云。適來豈
是責汝　進云。兩處迷從歸坦道。一輪寶月又騰輝
　師云。是何言歟。
上堂。僧問。如何是古佛心　師云。秖如今。師云。三
世諸佛．六代祖師。亦未曾與仁者暫時離隔。莫不長
垂恩德。左提右挈。仁者未必不依而行之。作麼生違
背得他恩德。如閻浮提。日出扶桑。大地眾生。有情無
情。盡承光輝。所有一切種種事業皆在光影。古人也
說。如魚在水。如鳥飛空。乃至揚鬣掉尾。升高自下。還
解離得濕性空體也無。若離得濕性空體。向什麼處
安身立命。何不恁麼體究取。知恩者少。負恩者多。奉
勸上座。且知恩好。珍重。
僧問。承和尚有言。直道便休去。亦是祖師來後。未審
如今便休去。什麼處是祖師來後　師云。道上座不
先陀得麼　進云。恁麼即親見祖師也　師云。大眾
總見汝　進云。祖師未來時。此道有誰知　師云。不
信道　進云。凡聖不曾異。絲髮更無差　師云。休去
得也。問。承教有言。見聞為種。八難超十地之階。如
何是見聞為種　師撫掌一下　進云。如何是八難
超十地之階　師云。汝適來作麼生會。
<pb n="571"/>
<other>漳州淨眾傳先禪師</other>陞座。僧問。承教有言。若能轉物。
即同如來。秖如目前諸法。且作麼生轉　師云。那
箇是目前法　進云。如何則諸法凝然。皆同無相也
　師云。汝自敗闕。問。少室聞五葉之華。今日聽一
乘之理。如何是一乘之理　師云。汝作麼生聽　進
云。恁麼即無二亦無三去　師云。誰敢信汝　進云。
大眾臨筵。焉敢造次　師云。禮拜著。問。此座高廣。
吾不能陞。和尚今日為什麼陞得　師云。汝不是問
此座。問。賢侯特地申三請。法座初臨事若何　師
云。誰向汝恁麼道　進云。恁麼即幸向今朝申一問。
六國從此不知音　師云。汝不知音。
<other>泉州靈臺山令岑禪師</other>初陞座。維那白槌云。法筵龍
象眾。當觀第一義　師云。第一義見成。本無異說。大
眾且作麼生觀。作有相觀。作無相觀。若作有相觀。即
是邪見。若作無相觀。即是斷見。不有不無。且作麼生
觀。直饒恁麼會得去。亦是週遮。然雖如此。今日豈無
方便。乃陞座。時有僧問。承和尚有言。直饒恁麼會
得去。亦是週遮。如何即是　師云。如何即是　進云。
也知真諦無兔馬之遺蹤。柰何般若有淺深之照
　師云。也者闍梨自生分別　進云。恁麼即舜若多性
可銷亡。爍迦羅心無動轉去也　師云。閑言語。問。
昔日五峯。今朝雲臺。如何是不動尊　師云。進前一
步　進云。恁麼即開慧眼去也　師云。未在。問。教
中有言。為．無為．實．不實法。如何是實．不實法　師云。
是有為。是無為。問。如何是雲臺境　師云。前山後
山　學云。如何是境中人　師云。瞌睡漢。師於本
院坐化。闍維之。舌不壞。収舍利。同起塔。
<other>杭州南山資國圓進山主</other>錢塘人也。幼歲婺州禾山
出家受具。後至撫州崇壽契稠禪師法席。師乃問。如
何是和尚為人一句。稠云。觀音院裏舉。上藍院裏舉。
師聞斯語。從此契悟。僧問。丹霞燒木佛。意旨如何
　師云。招因帶果。僧問。鵝王擇乳。意旨如何　師
云。一撥良琴。頓清賓主。問。古人聞木魚聲云。又打
我也。意旨如何　師云。一等警眾。問。古人道。庭前
栢樹子。意旨如何　師云。碧眼胡僧笑點頭。問。古
人道。東家作驢。西家作馬。意旨如何　師云。相識滿
天下。
<other>湖州何山宣化院曉禪師</other>上堂。僧問。如何是何山境
　師云。猨啼在上峯　進云。如何是境中人　師云。
還識境也未。問。如何是佛　師云。眾人瞻仰。
<other>袁州仰山太平興國院擇和禪師</other>開堂日。僧問。府衙
受請。崇勝宣揚。未審當為何事　師云。將謂儞證明
　進云。師既如是。靈山會上又如何　師云。是今是
古。問。郡侯[虔-文+ㄆ]請命。不異匿王心。如何得示真實相
　師云。有也未　進云。如何委的　師云。禮拜了退。
問。古人道。溈山鏡．仰山鏡。未審古人意旨如何
　師云。儞更迴光看。
<other>洪州龍沙章江院昭達禪師</other>上堂。僧問。天得一以清。
地得一以寧。和尚得一又如何　師云。證明得麼
　進云。上根之者已曉師機。中下之流如何領會　師
云。闍梨作麼生會。問。昔時趙州三等接人。今日朝
宰臨筵。師如何接　師云。即今是　進云。昔時趙州。
今日和尚　師云。且莫錯定當。
<other>臨江軍建山慧力院紹珍禪師</other>上堂。僧問。金雞未鳴
時如何　師云。是何時節　進云。鳴後如何　師云。
却不知時　問。師子未出窟時如何　師云。在那裏
　進云。出窟後如何　師云。且走。問。世尊無言。迦
葉無語。學人上來。請師證據　師云。且舉。
<other>福州古田靈峯道誠禪師</other>上堂。僧問。承古人有言。佛
佛授手。祖祖相傳。未審此理如何　師云。那斥古人
恁麼道　進云。秖如道。吾有正法眼。付囑大迦葉。又
作麼生　師云。不方好眼　進云。恁麼即千聖不傳
方是的。一言合道未為真　師云。真箇謾語。問。祖
<pb n="572"/>
祖相傳傳祖印。師今得法嗣何人　師云。阿誰不知
　進云。昔時羅漢親承囑。今日靈峯度有情　師云。
者裏不消得。問。承教有言。於三七日中思惟如是
事。未審是什麼事　師云。更莫思惟　進云。秖如古
人道。體解大道。又作麼生　師云。秖欠解在。
<other>洪州大寧院慶璁禪師</other>上堂。僧問。不因眾請。無由得
見。不因師說。無由得聞。既見既聞。又成聲色。學人上
來。師意如何　師云。飽叢林。問。道泰不傳天子今。
時人盡唱太平謌。未審師今意旨如何　師云。山僧
罪過。問。如何是祖師西來意　師云。喫。問。如何
是佛　師云。須彌山。問。祖祖相傳傳祖印。師今得
法嗣何人　師云。有水皆含月。無山不帶雲。
上堂云。生死涅槃。猶如作夢。且道三世諸佛．釋迦老
子有什麼長處。然雖如此。莫錯會好。拍手一下。便下
座。僧問。四見見時無見見。山河大地又如何　師
云。莫忘想。問。承古有言。東山西嶺青。未審意旨如
何　師云。東山西嶺青。雨下却天晴。更問箇中意。鵓
鳩生[(采-木+(工/山))*鳥]鷹。
<other>興國軍延壽院慧禪師</other>開堂日。僧問。師登寶座。群牧
親臨。學人上來。請師一接　師云。從什麼處來　進
云。大眾證明。學人禮拜　師云。傍觀者醜。問。德雲
不下妙峯頂。善才何處得參尋　師云。汝還見麼
　進云。恁麼則親見文殊　師云。有什麼交涉。
<other>漳州報恩院傳進禪師</other>上堂。僧問。不落師機。請垂方
便　師云。休去得麼　進云。恁麼即道因言下了。佛
不在他求也　師云。棒打石師子頭。問。縣宰堅令
揚祖道。利人之句若為宣　師云。莫辜負汝麼　進
云。恁麼即甘雨雖然同澍潤。根葉莖柰有差殊　師
云恠別人又爭得。
<other>袁州崇勝院楚齊禪師</other>開堂。僧問。朝宰已臨於法會。
崇勝家風事若何　師云。還解證明麼　學云。恁麼
即朝宰聆音。人天有賴也　師云。也不得麤心。問。
大眾駢闐祖座側。西來祖意事如何　師云。分明記
取　進云。恁麼則瞻之不覩。不覩常存也　師云。也
須子細。問。祖祖相傳傳祖印。師今得法嗣何人
　師云。也要大眾證明　進云。恁麼即五老峯前親得
旨。二王臺畔接迷徒也　師云。且莫錯定當。
<other>漳州隆福院紹珍禪師</other>陞座云。恁師舉唱宗乘。大眾
還相體悉得也無。若相體悉得。也可謂觸處祖風。未
掌間斷。塵中妙旨。物物真心。終日繁興。都無所得。眾
中有達者。大家證明。令法久住。後學初心。有疑請問。
時有僧問。群主虔請。海眾駢闐。達磨西來。乞師垂
示　師云。愜意麼　進云。爭柰學人疑在　師云。疑
箇什麼。問。東去竺乾機未曉。西來一句請師提
　師云。即今在什麼處。問。如何是隆福境　師云。萬
象遮不得　進云。如何是境中人　師云。識取好。

天聖廣燈錄卷第二十八

<sarticle>天聖廣燈錄卷第二十九　　　<bz>〔宋碑〕</bz></sarticle>

<other>南康軍雲居山契瑰禪師</other>上堂。有僧問。承古有言。服
像雖殊。妙明不二。為什麼眾生日用而不知　師云。
過在什麼處　學云。恁麼即明妄非他。覺明為咎也
　師云。且子細好。師云。諸上座。人人具足。各各圓
成。僧是僧。俗是俗。男是男。女是女。現行現用。譊訛在
什麼處。為什麼特地不知去。過在阿誰。恁麼說話。事
不獲已。還有會處麼。於此會得。不妨省徑。更若意思
卜度。轉疎轉遠。不如歇去。珍重。
上堂。僧問。承古有言。路逢死虵莫打殺。無底籃子盛
將歸。未審師還受也無　師云。儞什麼處得來　學
云。恁麼即不虗施也。師云。却且提取去。師又云。
諸上座。佛法也無事。尋常向諸人道。不用求真。唯須
<pb n="573"/>
息見。還息得也未。若也息得。見盡情忘。體露真修。若
也不息。且問諸人即今見箇什麼。還有證明處麼。若
也明得。許上座有箇入處。如若不會。徒學多生。珍重。
上堂。僧問。如何是佛　師云。讚嘆不及　學云。莫秖
者箇便是　師云。不令人讚嘆。問。皷聲纔罷。大眾
雲臻。佛法省徑處。乞師指示　師云。便好散去　學
云。恁麼即全因此日也　師云。禮拜了退。
<other>杭州靈隱山南院慈濟文勝禪師</other>俗姓劉氏。婺州人
也。幼歲出家受具。造雲居山齊禪師法席。雲居問。
為復學佛法來。遊山翫水來　師云。嚮重日久。遠離
婺州　居云。是什麼物恁麼來　師云。特伸禮覲
　居云。汝若為佛法來。什麼處不是汝悟處　師默然
不對。雲居上堂。舉。龐居士問馬大師。不與萬法為
侶者是什麼人。大師云。待儞一口噏盡西江水即向
汝道。居士從此頓悟。又云。不與萬法為侶者。且道是
阿誰　師從此契悟。更不他遊。後住靈隱寺。
師開堂日。陞座云。大施門開。所須一任於此構得。謂
之己物現前。還構得麼。時有僧問。僚宰共臨此會。
緇儒競集茲筵。祖意西來。請師為眾　師云。散去得
未　學云。恁麼則一音普潤於沙界。學人此問不虗
施也　師云。儞作麼生會。問。昔日梵王請佛。蓋為
群生。今朝大諫請師。當為何事　師云。汝也須感
謝大諫　學云。恁麼則非但學人。人天有賴　師云。
賴箇什麼。問。承教有言。汝既慇懃三請。豈得不說。
如何是說　師云。善思念之　學云。五千退席又如
何　師云。退亦佳矣。問。祖祖相傳傳祖印。師今得
法嗣何人　師云。汝爭證明得　學云。恁麼則歐阜
早年親得旨。靈山今日度群生也　師云。汝得什麼
旨。問。如何是靈山境　師云。郢手難圖畫。憑君子
細看。問。古鑑未磨時如何　師云。古鑑　學云。磨
後如何　師云。古鑑　學云。未審分不分　師云。更
照看。問。如何是和尚家風　師云。莫訝荒疎　學
云。忽遇客來。又作麼生　師云。喫茶去。師自承天
寺辭退法席之後。數載隱居本州興慶庵。至天聖四
年。朝廷。以故駙馬都尉。吳元扆宅。特捨為精舍。御書
賜額為慈孝寺。於京國中肇建禪林。是年春。詔俾住
持。行至楚州。感疾而逝。臨終前。有頌云。
 住亦何依  去亦何滅  休問旨歸  秋天一月 
<other>台州瑞巖院義海禪師</other>霅川人也。姓胡氏。冠歲出家
受具。造雲居法席。雲居問。什麼物恁麼來。師於言
下大悟。遂作一頌。
 雲居什麼物  問著頭恍惚  直下便承當 
 猶是自埋沒 
後歸故里。祥符中。郡牧刀衎。請師出世。住報本禪院。
師陞座。僧問。如何是祖師西來意　師云。若到諸
方。但道報本不解答話。問。如何是和尚家風　師
云。無諱忌　進云。忽遇觸忤和尚又如何　師云。不
解作客。勞煩主人。問。釋迦掩室於摩竭。淨名杜口
於毗耶。未審和尚如何示眾　師云。汝不欲我開談
　學云。未曉師機　師云。且退。問。法身還有用也
無　師云。儞特置此問　學云。如何得不用去　師
云。死漢。問。如何是無德真人　師云。者裏無安排
儞處。
上堂云。古人道。我今為汝保任此事。終不虗也。雖然
如此。作麼生會此事。且莫失人保持。請歇。師於天
聖三年八月三日三更示寂。焚燒後。収舍利。起塔于
本山。俗壽五十六。僧臘三十二。
<other>杭州龍華山悟乘禪師</other>俗姓程氏。處州人也。幼歲出
家受具。遂至雲居。問云。如何是大道之源。雲居云。從
甚處流出。因茲大悟。舉無疑滯。咸平中。州牧請坐龍
華道場。師開堂日。僧問。一佛出世。諸天捧足。和尚出
世。什麼人捧足　師云。足認來意。問。如何是佛
　師云。向儞道三十二相。得麼。問。如何是龍華為人
<pb n="574"/>
一句。師云。別無善巧。問。迦葉門風師紹續。乞師
方便指昏迷　學云。須知慙愧　學云。爭奈不明何
　師云。莫謾大眾。師一坐道場二十餘載。至乾興
元年六月朔旦。書偈云。
 吾有一訣  凡聖同轍  珍重禪流  是生是滅 
儼然而逝。俗壽五十九。起塔于本山。
<other>明州廣慧禪院志全禪師</other>錢塘人。俗姓衛氏。依本郡
廣潤院出家受具。得法於雲居齊禪師。禪師問。古人
道。阿那箇魔魅教儞出家。阿那箇魔魅教儞行脚。今
日阿那箇魔魅教儞到者裏。師於言下契悟。祥符中。
信州牧請開堂。乾興元年。明州請住廣慧禪剎。師陞
堂。僧問。如何是衲僧本分事　師云。儞莫鈍致我。
　僧禮拜　師云。却是大眾鈍致闍梨。便下座。師上
堂。僧問。賊不打貧兒家時如何　師云。說向人也不
信　進云。恁麼則禮拜而退也　師云。得箇什麼。
<other>明州大梅山居煦禪師</other>永嘉人。俗姓周氏。依天台般
若寺出家受具。參雲居齊禪師。雲居問。汝從甚處來。
若從僧堂來。即是謾語。不從僧堂來。又是自瞞。汝從
甚處來。師於言下頓悟。祥符中。住大梅山保福禪院。
師上堂。僧問。見聞不脫。如水裏月。此理如何　師云。
不可謔儞也　學云。恁麼則見聞幸有真消息。水月
騰輝更好觀也　師云。儞却謔我。問。如何是古佛
心　師云。不用更沉吟。問。古人面壁。意旨如何
　師云。但恁麼會　學云。未審如何領會　師云。且禮
拜。問。玄沙見虎。意旨如何　師云。儞還曾見麼
　學云。恁麼即處處真塵塵。盡是本來人也　師云。大
眾且道者僧身命知落處也未。問。諸方幸有驚人
句。保福如何賜一言　師云。却成笑殺諸方。
<other>處州南明山仁壽院惟宿禪師</other>開堂日。未陞座。云。大
眾休道此座高廣。吾不能陞。山僧道常陞此座。與諸
人對談第一義諦。諸人還信也無。久參上座同共證
明。其如未曉。重涉繁辭。便陞座。維那白槌云。法筵
龍象眾。當觀第一義　師云。更不勞觀。也第一義現
前。若也再觀。却成廢力。時有僧出禮拜　師云。勞
而無功　問。昔日梵王請佛。蓋為群生。今日郡牧請
師。當為何事　師云。都官不虗相請　學云。恁麼則
都官證明。學人禮謝　師云。莫謔都官。問。祖祖相
傳傳祖印。師今得法嗣何人　師云。儞恐大眾不知。
問。談真則逆俗。順俗則違真。師如何示人　師云。
儞也不得辜恩　學云。若不申問。焉曉師機　師云。
飽叢林。問。法法不隱藏。古今常顯露。如何是顯露
底法　師云。見示大眾　學云。恁麼則學人謹退也
　師云。知過必改。
<other>杭州龍華山寶乘寺有忠寶月禪師</other>永嘉人也。姓鄭
氏。依本州開元寺出家受具。造雲居齊禪師法席。雲
居問。從什麼處來　師云。浙中來　居云。是什麼物
恁麼來　師擬祗對　居云。鈍根阿師。參眾去。師
從此歇心。樞衣數載。至祥符初。住杭州法雨院。於天
聖年。牧主李及請居龍華道場焉。
師開堂日。僧問。昨日靈山。今朝法雨。未審是一是二
　師云。更須子細。問。如何是佛　師云。孰不瞻仰。
問。如何是西來意　師云。幾人曾問來。
師住龍華。上堂　僧問。元首明哉。股肱良哉。師登寶
座。如何談道　師云。汝作麼生會　學云。恁麼即一
言歸有道。萬象出無心　師云。恁麼會。又爭得。
<other>湖州報本禪院義圓禪師</other>開堂日。州牧與大眾既集。
師拈香畢。僧問。朝盡臨筵。祖風再扇。向上宗乘。請師
舉唱　師云。郎中證明　學云。恁麼則一音纔震。四
眾咸聞也　師云。聞底事作麼生。問。師登寶座。大
眾雲臻。從上宗乘。如何指示　師云。若到諸方。切忌
錯舉　進云。恁麼即信受奉行去也　師云。儞作麼
生信受　學云。三乘教典。曲為今時。達磨西來。抑而
印可也　師云。未信儞在。問。如何是祖師西來意
<pb n="575"/>
　師云。更答話在。
<other>南康軍雲居山慧震禪師</other>上堂。僧問。靈山一會。迦葉
親聞。此日一會。何人得聞　師云。闍梨不妨惺惺
　學云。未審如何領會　師云。將謂刢利。問。古鑑未
磨時如何　師云。光彩何分　學云。磨後如何　師
云。大家總見。問。皷聲纔絕。清眾咸臻。為人一句。乞
師垂示　師云。刢利人難得　學云。恁麼則人天有
賴　師云。閑言語。問。如何是佛法大意　師云。大
意秖如此。問。龍女獻珠得成佛。學人無珠可獻。還
得成佛也無　師云。無珠爭得成佛　學云。恁麼即
學人無分也　師云。不恁麼會　學云。未審師意如
何　師云。待汝悟了向汝道。師又云。大凡佛法。也
須是有箇發明處始得。若無發明處。假饒千問萬問。
秖是隨言逐句。並無一箇領會處。枉用工夫。奉勸諸
人。且體究覓箇悟處。珍重。
<other>潤州甘露禪院真禪師</other>開堂日。僧問。昔日梵王請佛。
蓋為群生。知郡請師。當為何事　師云。儞道為什麼
事。問。聖教有言。槌鍾告四方。請師為說法　師云。
儞道大眾不知　學云。恁麼即甘露門中。普潤群生
也　師云。也須子細。問。靈山一會。迦葉親聞。今日
一會。什麼人得聞　師云。儞幾時到靈山　學云。恁
麼即大眾側聆師子吼也　師云。莫亂道。問。承古
有言。光非照境。境亦非存。光境俱忘。復是何物　師
云。爭敢別注解　學云。豈無方便　師云。不妨會人
言語。問。承古有言。毗盧藏中有大經卷即不問。如
何是毗盧藏　師云。大眾盡見　問。如何是甘露家
風　師云。一切成見　進云。恁麼即明君垂睿澤。西
祖轉芬芳也　師云。也不得錯會。問。生死到來。如
何迴避　師云。那箇是生死。
師上堂云。佛法總不消如此。祖師西來。直示玄旨。教
諸人有箇省徑入處。立地參取古佛。如今立地了也。
且道古佛在什麼處。諸人還見麼。若有會處。便與善
才同參。不必樓閣門前頓超諸位。亦不讓於諸聖一
分子。秖許他先不可。既有如是風格。請諸人紹取。依
而行之。久立。珍重。
<other>廬山惠日院達禪師</other>上堂。僧問。師離脩水。得屆仙居。
如何是不動尊　師云。儞從什麼處來　問。羅漢也
恁麼道。寶覺也恁麼道。未審惠日如何道　師云。別
處作麼生。問。馬師登座。百丈捲席。未審意旨如何
　師云。刢利人難得　學云。恁麼則師歸方丈。大眾
歸堂　師云。儞又作麼生會　學人禮拜　師云。莫
虗頭。師又云。馬祖上堂。百丈捲席。若是衲僧。便合
知時。不勞久立。
上堂。僧問。青蘿黃緣。直上寒松之頂。白雲澹泞。出沒
太虗之中。學人上來。乞師指示　師云。非君境界
　進云。學人未會。乞師方便　師云。適來不謾道。問。
如何是仙居家風　師云。何似諸方。問。如何是釋
迦寶劒　師云。非但能摧外道心。亦曾落却天魔膽。
上堂。僧問。祖佛未出世時。還有佛法也無　師云。祖
佛什麼時出世　進云。恁麼則未離兜率。已降閻浮。
不度長江。居少室也　師云。也是儞恁麼會。問。一
得永得時如何　師云。儞得底事作麼生　進云。恁
麼則青霄雲外[鴳-女+隹]。獨立萬年松　師云。我也未信儞
在　問。祖師西來。直指人心。見性成佛。未審意旨如
何　師云。儞還信得及麼。問。華開華落人皆委。秋
去冬來事若何　師云。委底事作麼生　進云。恁麼
則往來人自老。今古月長新　師云。有什麼交涉。
師又云。祖師西來。教外單傳心印。直指人心。見性成
佛。諸上座。更不用再三。珍重。
師上堂云。此方真教體。清淨在音聞。隨機設化。應物
施為。古人揀擇一門。要人易解易入。且如楞嚴會上。
諸大聖人各述箇悟由。豈是不知。貴要後人從此而
去。如是不思議事。設化多途。無乖一揆。諸上座。此事
<pb n="576"/>
也不在多聞記持。愽達古今。自信取了。各自修行。不
勞久立。
<other>明州大梅山保福居素禪師</other>上堂。僧問。靈山一會。迦
葉親聞。今日一會。誰人得聞　師云。迦葉聞底事作
麼生　進云。今日豈是虗施此問也　師云。適來將
謂是　進云。恁麼即昔日靈山。今朝梅峯也　師云。
且休得麼。問。如何是和尚家風　師云。不避譏嫌。
問。蚌含未剖時如何　師云。謝見示。問。欲入無
為海。須乘般若船。如何是般若船　師云。到岸也未。
問。承古有言。不起纖毫脩學心。無相光中常自在。
未審此理如何　師云。又成費力　進云。乞師再垂
方便　師云。何如古人。問。一即一切。如何是一
　師云。香臺．露柱　進云。爭柰香臺露柱何　師云。情
知汝不柰何。問。佛真法身。猶若虗空。如今虗空現
前。為什麼不見佛　師云。為汝好眼。問。如何是道
　師云。問取門前按山　進云。秖者便是也無　師
云。元來不解問。問。正說知見時。知見俱是心。知見
即不問。如何是心　師云。此問不當　道云。為什麼
不當　師云。為儞無知見。
上堂云。汝但不循動靜合離。恬變通塞。生滅明暗。如
是十二類諸有為相。隨[托-七+友]一根。脫黏內復。復歸元真。
發本明耀。耀性發明。諸餘五黏應[托-七+友]圓脫。不由前塵
所起知見。明不循根。寄根明發。由是六根互相為用。
諸上座。此是楞嚴經中如來標指。如今不了者。蓋為
外見諸法。內有一心。能所交馳。輪迴於生死。元是一
精明。分為六和合。一處成休伏。六用皆不成。又道。一
根既返源。六根成解脫。但得返源便得。儻若返源去
也。然後眼得為色。耳得為聲。鼻得為香。舌得為味。身
得為觸。意得為法。隨緣了達。任性縱橫。得無[(ㄇ@(企-止))/圭]礙。但
恁麼會好。久立。珍重。僧問。如何是佛未出世已前
事　師云。眾人要知　進云。出世後事如何　師云。
待別時來。向汝道。
<other>越州清化山寶壽子昌禪師</other>姓朱氏。蘇州人。也本州
開元寺出家受具。詣雲居山契悟。於祥符年。越州清
化山請師出世。
師開堂日。維那白槌云。法筵龍象眾。當觀第一義
　師云。以斯觀者。名為正觀。若他觀者。非見佛也。且問
諸人。還解恁麼觀得麼。未能如是。有疑請問。時有
僧問。久乃不聞師子吼。請師一句震雷音　師云。儞
什麼處去來。問。鴻鍾大擊。法皷遐聞。如何是和尚
為人一句　師云。展轉為流通。問。須菩提唱無說
而顯道。釋梵絕聽而雨華。未審今日誰是聞者　師
云。秖欠雨華在。師後住杭州廣法院。不疾而終。闍
維之後。収舍利。起塔于本山。師俗壽五十二。僧臘四
十五。
<other>衢州顯聖寺居曜禪師</other>上堂。僧問。祖祖相傳傳祖印。
師今得法嗣何人　師云。人天大眾前　進云。恁麼
即雲居一隻箭。今日射三衢　師云。情知儞恁麼會。
問。如何是祖師西來意　師云。前後宗師答未休。
問。天得一以清。地得一以寧。和尚得一又如何。
師云。說什麼天地　進云。還有利人分也無　師云。
大眾笑儞。問。如何是和尚家風　師云。老僧自來
秖如此。
<other>潭州興化寺善能禪師</other>開堂日。僧問。大眾雲集。請師
舉唱宗乘　師云。好問着　進云。恁麼則不負於師
也　師云。莫用力。問。久處龍門。如何得達　師云。
汝幸是龍門客。問。如何是學人深深的的底事
　師云。許儞一著。問。如何是興化境　師云。觀瞻不
足　進云。如何是境中人　師云。還見也未。問。如
何是佛　師云。儞問不是　進云。學人不會。乞師指
示　師云。且禮拜著。上堂云。大眾。道箇省要。已是
周遮。然雖如是。且莫錯會。久立。珍重。
<other>荊門軍清谿山清禪師</other>上堂。僧問。如何披露。與道相
<pb n="577"/>
應　師云。儞幾曾披露。即與道不相應。問。如何是
觀音妙智力　師云。能救世間苦。問。如何是祖師
意　師云。問取露柱　進云。如何是露柱意　師云。
適來向道什麼。問。古路坦然。如何履踐　師云。儞
是行脚人。問。心心不動時如何　師云。者鈍漢
　進云。恁麼即禮謝師恩　師云。且莫麤心。師上堂。
云。初心未會會取。若會。不壞世間。不出世間。諸上座。
恁麼說底話。是出世間語。是不出世間語。要會麼。世
間凝然。一味法界。久立。珍重。
<other>潭州北禪崇勝寺覺寧禪師</other>上堂。立云。今日還有人
問話麼。時有僧問。如何是佛法大意　師下座。歸
方丈。僧問。如何是本來宗旨　師云。幸是出家人。
問。如何是文殊　師云。儞須識取普賢　進云。恁
麼即依而行之也　師云。莫錯會。問。如何是三界
　師云。儞喚什麼作三界　進云。恁麼即無三界也
　師云。儞適來問什麼。問。如何是道　師云。儞還
識得也未　進云。恁麼即謝師證照也　師云。速禮
拜著。師上堂云。如來光中。映令暫現。現即現也。且
喚什麼作如來光。珍重。
<other>杭州南山省堂主</other>師姓楊氏。謝池人也。福州黃蘗出
家受具。後自雲居得法。一日。因經堂內有僧看
經。召師云。世尊元來三十成道　師云。日許多時。什
麼處去來。僧無語。因官人入寺。見木數條。遂指問
師云。良匠無餘材。者箇什麼處得來　師云。用不盡
底。僧問。九年面壁。意旨如何　師云。與天下人為
牓樣。師遂有頌。
 祖師面壁九年餘  此是西來未上機 
 直至如今天下客  強將言句為施為 
<other>牧童頌二首</other>
 濛濛烟雨草春肥  牧去隨時忘却歸 
 閑插野草了角上  不能相悉謂狂機 
<other>又</other>
 牧童自有牧童親  豈與常流作並鄰 
 一笛吹從林下過  逍遙誰愛入紅塵 

天聖廣燈錄卷第二十九

<sarticle>天聖廣燈錄卷第三十　　　<bz>〔宋碑〕</bz></sarticle>

<other>杭州南山興教寺惟一禪師</other>初開堂。陞座。維那白槌
云。法筵龍象眾。當觀第一義　師云。重言不當。大眾
還委麼。且作麼生是第一義。若自觀者。名為正觀。若
佗觀者。名為邪觀。或有問話。請埀見示。時有僧問。
覺華開處。徧滿娑婆。祖意西來。合談何事　師云。孤
猨呌落中巖月。野客吟殘半夜燈　進云。恁麼則昔
日靈山。今朝興教。師云。相識滿天下。知心有幾人。
　學人佇思　師云。速還三拜。問。師唱誰家曲。宗風
嗣阿誰　師云。不避來機。速當一問　進云。恁麼則
五老峯前親得旨　今朝興教度群迷　師云。不是智
音者。那能辨濁清。問。承古有言。如來有正法眼藏
付囑摩訶迦葉。和尚今朝當付何人　師云。者裏有
多少人　進云。未曉者如何領會　師云。還我話來。
上堂。僧問。不落見聞。請師答話　師云。三十年後。
問。眾手淘金。誰是得者　師云。是儞眼皮重　進云。
恁麼則駿馬不移蹄　師云。金在什麼處。問。狂風
忽起。掃蕩煙雲。學人到此。為什麼不會　師云。真箇
不會　進云。不探龍領。爭獲驪珠　師云。珠在什麼
處。問。達磨未來時如何。師云。索橋路險人難度
　進云。來後如何　師云。少林閑坐九年餘。問。牛頭
未見四祖時如何　師云。南來冬熟笋　進云。見後
如何　師云。北去夏宜桃。問。佛末出世時如何
　師云。白雲數重　進云。出世後如何　師云。青山一
帶。問。如何是道　師云。刺頭入荒草　進云。如何
<pb n="578"/>
是道中人　師云。乾屎橛。問。曹谿一曲師親唱。未
審如何和得齊　師云。儞試道看　進云。恁麼則謝
師舉唱　師云。秖為宮商調不同。問。大耳三藏第
三度為什麼不見國師　師云。脚跟下看　進云。如
何得見　師云。草鞋根斷。問。和尚未見棲賢時如
何　師云。春來好寒　進云。見後如何　師云。秋去
盛熱。
<other>真州定山惟素山主</other>有僧問。古人拈槌豎拂不當宗
乘。未審山主如何為人　師云。旦莫強惺惺　進云。
恁麼則却成起動也　師云。龍頭虵尾漢。問。如何
是不遷　師云。暑往寒來　進云。恁麼則遷去也
　師云。啼得血流無用處。問。達磨心印師已曉。試舉
家風對眾看　師云。門前有箇長松樹。夜半子規來
上啼　進云。恁麼則白鼉一派。流注十方　師云。日
月麗天。風雲難蔽。問。知師洞達諸方旨。臨機不答
舊時禪。如何是新奇　師云。若到諸方。不得錯舉
　進云。學人慇懃於座右。莫不秖此是新奇　師云。折
草量天。問。如何是定山境　師云。清風滿院　進
云。忽遇客來。將何祇待　師云。莫嫌冷澹。
師云。若論家風與境。也不易酬對。多見指定處所。教
他不得自在。曾有僧問大隨。如何是和尚家風。答云。
赤土上畫簸箕。又云。肚皮上不貼牓。且問諸人作麼
生會。更有夾山．雲門．臨濟．風穴。皆有此話播於諸方。
各各施設不同。又作麼生會。法無異轍。殊途同歸。若
要省力易會。但識取自家桑梓。便能紹得家業。隨處
解脫。應用現前。天地同根。萬物一體。喚作衲僧眼睛。
緜緜不漏絲髮。苟或於此不明。徒自伶俜辛苦。有
僧問。眾手淘金。誰是得者　師云。莫作貴　進云。不
作貴又如何　師云。金在什麼處。問。如何是佛
　師云。含齒戴髮　進云。恁麼則人人具足　師云。遠
之又遠。問。如何是不生不滅法　師云。春到百華
開。秋來群木落　進云。恁麼則一年一度春也　師
云。欠子細在。問。牛頭未見四祖時如何　師云。成
象立業　進云。見後如何　師云。立業成家。問。如
何是一味法界　師云。花紅柳綠　進云。如何是定
山路　師云。峭　進云。履踐者如何　師云。嶮。問。
萬法歸一。一歸何所　師云。一葉落。天下秋　進云。
如何領會　師云。三十年後。問。承教有言。無上法
王有大陀羅尼門。名為圓覺。流出一切清淨真如．菩
提涅槃。未審圓覺從什麼處流出　師云。山僧頂戴
有分　進云。恁麼則信受奉行　師云。依稀似曲纔
堪聽。
師又云。將知佛法須是徹底悟得。方能始終一貫。作
用施為。得其自在。若是學成者。終有劑限。子細窮究。
便隨末忘本。喚作流浪生死。無本可據。所以教中云。
何況能以有思惟心。測度如來圓覺境界。如取螢火
燒須彌山。終不能着。若論此事。無用心處。亦非懈怠
而得。却請上座各自迴光返照。與道稍有相應。其如
不達宗旨。總成逐塊。僧問。十二時中如何得與道
相應　師云。皇天無親。唯德是輔　進云。恁麼則不
假脩證也　師云。三生六十劫。問。如何是深山巖
崖逈絕無人處佛法　師云。月明千嶂裏。風動萬年
枝　進云。恁麼則處處菩提道。明明功德林　師云。
薰天炙地。問。如何是佛法大意　師云。山高海深。
問。不見一法即如來。方得名為觀自在。如何是觀自
在　師云。好好禮三拜　進云。莫秖者便是　師云。
十萬八千。
<other>蘇州西山堯峰院顥暹禪師</other>初開堂。有僧問。法筵龍
象眾。當觀第一義。如何是第一義　師云。儞去什麼
處來。問。海門三級浪。專聽一聲雷時如何　師云。
猶是未警發在。問。如何是佛　師云。無比不思議。
問。先聖出世。為一大事因緣。和尚今日出世。當為
何人　師云。秖恐儞未是其人。問。如何是祖師西
<pb n="579"/>
來意　師云。盡道九年曾面壁。問。如來路上無私
曲。便請玄音和一場　師云。莫並巴兒曲。須超白雪
辭。問。祖祖相傳傳祖印。師今得法嗣何人　師云。
同道方知。問。如何是和尚為人一句　師云。山僧
自來不曾容易。
上堂云。止止不須說。言詮道復優。有疑如未決。對眾
莫淹留。時有僧問。學人有疑。請師決　師云。者迴
更莫淹留。問。未經爐冶時如何　師云。爭得成器。
問。善財徧參。還具本分事也。無　師云。善財徧參為
什麼事。問。一念萬年時如何　師云。還得盡善也
未。問。心徑未通時如何　師云。是誰之過。問。能
所俱忘時如何　師云。那箇是儞忘底能所。問。如
何是真規自宛然　師云。千聖不能宣。問。如何是
道　師云。堯舜其猶病諸。問。如何是密作用　師
云。秖恐大眾未肯儞。問。學人乍入叢林。乞師一接
　師云。去。問。承教有言。是法平等。無有高下。如何
是平等底法　師云。堯峯高。寶華低　學云。恁麼則
却成高下去也　師云。情知儞恁麼會。問。承教有
言。妙湛總持不動尊。首楞嚴王世希有。如何是不動
尊　師云。世希有　學云。恁麼則不動真際。隨處發
揮去也　師云。却不令人讚歎。
師云。諸上座。秖如此僧問不動尊。山僧向他道在希
有。意旨又且如何。莫是三秖果滿。萬行功圓。是世之
希有麼。又莫是當人分上。本自圓成。不勞修證麼。若
也恁麼會。實謂妄認緣塵。分別影事。既不許上座恁
麼會。向者裏作麼生承當。若也承當得。便乃不從一
地主一地。寂滅性中無有異。若向者裏承當未得。不
免須待龍華重授記在。各請歇去。珍重。
上堂。聞雷聲。乃示眾云。還聞雷聲麼。還知起處麼。若
知起處。便知身命落處。若也不知。所以古人道。不知
天地者。剛道有乾坤。不如喫茶去。
上堂。僧問。如何是堯峯境　師云。多少人看望不足。
問。如何是道　師云。夕死可矣。　問。如何是金剛
力士　師云。者裏用不著。問。如何是孤峯節操松
　師云。而今未堪看。更待雪霜中。問。如何是佛
　師云。休更歷僧祇。問。魚龍得水時如何　師云。踊
躍無盡。問。片雲出洞時如何　師云。何必龍吟。
問。亡僧遷化向什麼處去也　師云。蒼天。蒼天。師
復云。大眾。秖如未後一僧問。亡僧遷化向什麼處去
也。山僧向化道。蒼天。蒼天。且道意旨落在什麼處。莫
是悲傷遷逝。痛憶道人麼。若乃恁麼評論。實謂罔知
去處。要知去處麼。更不用久立。歇去。
師春日上堂。云。久去春來。樓閣門開。若也入得。不用
俳徊。諸上座。還向者裏。入得也未。若也入得。所以古
人道。是處是彌勒。無門無善才。若也入之未得。自是
諸上座狂走。更不忉忉。久立。珍重。
<other>蘇州吳江聖壽院志昇禪師</other>初開堂時。有僧問。知師
久醞葡萄酒。今朝慈濟為誰開　師云。想儞也未知
滋味　進云。恁麼則優曇華扸。法界馨。香佛日初開。
昏衢永耀　師云。不勞如此。問。寶座既登於此日。
家風一句請師宣　師云。儞還證明得麼　學云。恁
麼則人天有賴。四眾咸忻　師云。閑言語。問。師赴
群心揚祖道。未知祖道嗣何方　師云。同道方知
　學云。恁麼則錦里昔年親得旨。松江今日度群迷
　師云。却不是我同道。問。四眾臨筵當此日。玄機一
決為誰宣　師云。儞不妨刢利　進云。恁麼則非唯
大眾。朝宰霑恩　師云。莫亂道。上堂。僧問。如何是
佛　師云。人天贊莫及。師又云。若論佛法。更有什
麼事。所以道。古今山河．古今日月．古今人倫．古今城
郭。喚作平等法門。絕前後際。諸人還信得及麼。若信
得及。依而行之。久立。珍重。
<other>杭州臨安縣功臣山開化院守如禪師</other>初開堂日。有
僧問。朝宰既伸於三請。師將何法報深恩　師云。何
<pb n="580"/>
以儞特致。問。如何是功臣為人一句　師云。自來
不曾埋沒人。問。承教有言。清淨本然。云何忽生山
河大地　師云。且道是誰致得　進云。恁麼則滿眼
青山無寸樹。極目淥水絕波瀾　師云。也是錯會。
問。如何是功臣境　師云。上座合具行脚眼　進云。
恁麼則峨嵋凝千尋雪。鼇背巍籠五色烟　師云。勿
交涉。問。皷聲雄震雲徒集。利人一句請師宣　師
云。也須是儞重發揚始得　進云。學人秖恁麼。師意
又如何　師云。將謂汝會我意。師又云。晨朝一粥。
諸人已各知時。如今不可更要山僧處分喫茶去。便
下座。上堂云。大眾。還知道聖僧同諸人到者裏麼。
既勞尊降。焉敢稽留。久立。珍重。
<other>杭州景德靈隱寺惠明禪師延[狦-(狂-王)+王]</other>筠陽人也。俗姓張。
年十三出家。二十受具。二十三行脚。徧參知識。景德
二年。遊錢塘。遂挂錫于靈隱。前住持慈濟大師文勝。
一日。示眾云。縱目所觀。復何所見。纔聞。有悟。乃為頌
曰。
 縱目所觀一何覩  煙風疊嶂翠崔嵬 
 若曉自心非萬法  祖師誰道是西來 
天禧二年。府主馬侍郎請開堂。昇座。維那白槌云。法
筵龍象眾。當觀第一義　師云。還觀得麼。且作麼生
觀。為復向長走陞座處觀。為復向維那白槌處觀。若
恁麼觀。即沒交涉。時有僧問。昔日梵王請佛。布演
三乘。今日侍郎請師。當說何法　師云。今日何似當
時　進云。恁麼則人天有賴　師云。賴箇什麼。問。
祖祖相傳傳祖印。師今得法嗣何人　師云。儞也證
明不得　進云。恁麼則靈隱得旨。雲居師孫　師云。
莫亂道。問。承侍郎牋疏有言。黃花翠竹當斬。直示
於真如。學人上來。請師直示　師云。侍郎曲為上座
　進云。恁麼則趙州栢樹。人人委。靈隱黃花處處開
　師云。儞也報侍郎恩未得。　問。如何是靈隱境
　師云。一任觀取　進云。如何是境中人　師云。儞作
麼生會境。問。不涉有無。請師道　師云。話墮也。
問。如何是道　師云。道遠乎哉　問。如何是佛　師
云。巍巍堂堂。問。如何是觀音入理之門　師云。我
亦從中證。問。承古有言。不是風動。不是幡動。未審
此理如何　師云。歇去得也未。問。學人已踏破明
暗雙關。請師一接　師云。費力作麼。問。如何是露
地白牛　師云。頭角甚分明。問。如何是正真一路
　師云。絲髮不通　進云。恁麼則依而行之　師云。
莫亂走。問。山嶽無虧時如何　師云。白雲橫洞口。
上堂云。與上座一線道。且作麼生持論佛法。若也水
洩不通。便教上座無安身立命處。當此之時。祖佛出
頭來。也有二十棒。分恁麼道。山僧還有過也無。不見
雲門大師道。世尊生下。周行七步。日顧四方。一手指
天。一手指地。云。天上天下。唯我獨尊。我當初若見。一
棒打殺與狗喫却。何以如此。圖得天下太平。且道雲
門恁麼說話。有佛法道理也無。雖然如此。雲門也秖
具一隻眼。久立。珍重。
<other>秋示眾</other>
 秋風蕭索凋黃葉  幾處衣砧聲切切 
 此箇圓成入理門  何處更教余重說 
<other>居山</other>
 自愛居山獨守愚  白雲來往豈相疎 
 有時茶罷林間去  信脚騰騰步不虗 
<other>其二</other>
 自愛居山任寂寥  豈同塵世事喧囂 
 松門秖在煙霞際  到者方知路不遙 
<other>常州薦福院歸則禪師</other>上堂日。僧問。請師一言。令學
人達本源　師云。汝是行脚人　進云。未達者又如
何　師云。誰是未達者。問。如何是祖師西來意
　師云。東畔打鍾聲　問。知師已唱胡家曲。未審。宗風
嗣阿誰　師云。宗風誰不知　進云。一曲已蒙師舉
<pb n="581"/>
唱。學人撫掌又如何　師云。汝未是知音者。
<other>湖州何山宣化院惠忠禪師</other>開堂日。維那白槌云。法
筵龍象眾。當觀第一義　師云。唯在諦觀。不須求覓。
恁麼。告報却成。重說偈言。若據適來維那白了。便好
散去。既若未散。有事請問。時有僧問。一佛出世。天
雨四華。地搖六動。和尚出世。有何祥瑞　師云。更不
要雨華　進云。恁麼則大眾霑恩。學人禮謝　師云。
我却謝儞。問。優鉢華易見。善知識難逢。學人無問。
請師不答　師云。莫謾大象　進云。還有向上事也
無　師云。儞喚什麼作向上事。問。如何是何山境
　師云。雨來山色暗。雲出洞中明　進云。今日親得
觀光也　師云。見什麼。問。諸佛出世。轉大法輪。和
尚出世。如何為人　師云。儞什麼處。見諸佛出世
　進云。還有奇特事也無　師云。莫寐語。問。祖風蕩
蕩時如何　師云。儞是行脚僧。
<other>杭州靈鳳山太守禪院惠端禪師</other>俗姓呂。常州無錫
縣人。依杭州龍華寺悟乘禪師出家受具。得法於本
師。更不他遊。師初陞座。時有僧問。優曇華折人皆
委。祖令親行事若何　師云。識法者懼　進云。恁麼
則施行有據　師云。人小膽大。問。承聞和尚親見
龍華。是否　師云。承聞誰說　進云。已遂成山志。何
忘立雪功　師云。閑言語。問。如何是佛法大意
　師云。一人舉令　進云。如何領會　師云。四海晏清。
問。梵王請佛。蓋為群生。施主請師。當為何事　師
云。少人證據　進云。施主[虔-文+ㄆ]誠。學人禮拜　師云。言
猶在耳。
上堂。僧問。如何是佛　師云。捏　進云。未審如何修
證　師云。上上更加泥。問。如何是涅槃　師云。好
山好水　進云。不會　師云。益子益孫。
師上堂云。門庭肅靜。賓主誰分。海晏河清。君臣道合。
乾坤大地。古佛家風。十世古今。祖師宗令。如斯提唱。
猶是買帽相頭。若是本分衲僧。迢迢十萬八千。珍重。
<other>湖州海會院岳禪師</other>初開堂。拈香畢。便有僧問。如何
是第一義　師云。不欲再三　進云。恁麼則得聞於
未聞　師云。聞底事作麼生　進云。專得流傳　師
云。更須子細。問。昔日麼竭陀國親行此令。和尚今
日如何方便　師云。儞擬不遵　進云。天上忽雷驚
宇宙。人天無不盡沾恩　師云。閑言語。問。龍出洞
中。雷騰霄漢。師登寶座。四眾咸臻。向上宗乘。乞師一
言　師云。一任貶剝　進云。恁麼則學人禮謝　師
云。得箇什麼。問。梵王請佛。蓋為群生。施主請師。當
為何事　師云。謝儞證明　進云。恁麼則天人群生
類。皆承此恩力　師云。知恩人難得。
<other>明州瑞巖山開善院普禪師</other>陞座。僧問。乍離曰雲之
境。已臨鄞水道場。如何是不動尊　師云。儞擬爭先。
問。承請疏有言。䥫牛石女因為了悟之談。雪嶺曹
谿克繼祖宗之美。四眾風趨。重垂開示　師云。學士
亦見此問　進云。此日邊事雖可驗。三才未兆始誰
知　師云。莫成多事麼　進云。若然者。為眾輒投師
子吼。深勞無畏洩來機　師云。又爭得　問。師唱誰
家曲。宗風嗣阿誰　師云。儞道大眾不知。
<other>東京景德寺僧志言者</other>壽春人。姓許氏。受業於本寺
七俱胝院。常親法華講席。一日。如感心恙。肆逸無羈。
容止甚異。每遇諸塗。俱書空不已。或紙札示人。墨書
道麗。往往事符。其久始誦法華經。因著稱。終呼為言
風子。然飲啖匪常。弊垢靡澣。而殊微俗狀。集仙王質
潛試之具。中饌。既而延入齊房致問。如何是祖師西
來意　函答曰。青山影競潑嵐起。寶塔高吟撼曉風。
又云。請法華燒香　曰。未曾齋戒覓。不向佛僧求。
又僧問。儞是凡是聖　法華以手指曰。我在者裏
住。後有國子助教徐岳問。如何是祖師西來意
　曰。街頭東畔底　進云。未會　曰。三般人問不得。
又有人問。如何是祖師西來意　曰。文殊在裏寺。堦
<pb n="582"/>
頭莫問佗。達者目為散聖。如佛圖澄．寒山．拾得者。
也故附於此。

天聖廣燈錄卷第三十（終）

<article id="n1554">五家正宗贊</article>

<other>希叟和尚正宗贊目錄</other>

卷第一
菩提達磨大師六祖大鑑禪師
江西馬祖禪師南嶽石頭禪師
南泉願禪師百丈大智禪師
趙州真際禪師黃蘗斷際禪師
睦州陳尊宿德山見性禪師
巖頭奯禪師雪峯真覺禪師
卷第二
臨濟宗
臨濟慧照禪師興化獎禪師
南院顒禪師風穴沼禪師
首山念禪師汾陽昭禪師
葉縣省禪師浮山圓鑒禪師
慈明圓禪師楊岐會禪師
黃龍南禪師寶覺心禪師
白雲端禪師保寧勇禪師
真淨文禪師五祖演禪師
圓悟勤禪師南堂靜禪師
佛鑑懃禪師佛眼遠禪師
大慧杲禪師虎丘隆禪師
應庵華禪師卍菴顏禪師
懶菴需禪師密菴傑禪師
卷第三
曹洞宗
洞山悟本禪師曹山元證禪師
雲居宏覺禪師同安丕禪師
同安志禪師梁山觀禪師
大陽玄禪師投子青禪師
芙蓉楷禪師丹霞淳禪師
真歇了禪師宏智覺禪師
天童珏禪師自得暉禪師
卷第四
雲門宗
雲門匡真禪師香林遠禪師
洞山初禪師智門祚禪師
雪竇明覺禪師洞山聦禪師
雲居舜禪師大覺璉禪師
天衣懷禪師圓照本禪師
圓通秀禪師大通本禪師
雪峯慧禪師月堂昌禪師
溈仰宗
溈山大圓禪師仰山智通禪師
南塔湧禪師芭蕉清禪師
芭蕉徹禪師
法眼宗
清涼法眼禪師天台韶國師
永明智覺禪師

目錄（終）

No. 1554
<sarticle>五家正宗贊</sarticle>

<talk>五家正宗贊并序</talk>
<pb n="583"/>

游聖人之門者。難為言。此特閨門兒女子軟紅輕
襪踏地怕痛之論。又烏足為參學法。衲僧家。千聖
頂𩕳。瞥轉玄樞。翻鐵面皮。爺也不識。示一機如大
火聚。出一言如生鐵橛。無儞近傍處。無儞咬嚼處
針砭古今。活必死疾。又何聖可稱。何門可游。何言
可忌。終日言而盡道。言滿天下無口過。或褒或貶
或抑或揚。曲盡其奧。襃非勸節。貶非窮鄉。抑非廉
人。揚非舉善。息黥補劓。截[鴳-女+隹]續鳧。倒用橫施。著著
有出身之路。肯桎梏籠檻。分甘為淺丈夫哉。愚生
也魯。瘦藤挑月。破笠包雲。奔走江湖幾五十載。雖
透關眼未甚明。至理言未甚的。然於古人不恰好
處。略窺涯涘。試將五彩黼黻太虗。似不量其力也
前謂褒貶抑揚。當俟金錍刮膜。出語驚群者。重為
點發。雖然。翠巖眉毛。寧免拖地。
寶祐甲寅西蜀比丘紹曇百拜書于靈鷲放山室。
<other>初祖菩提達磨大師</other>
師。南印度香至王之子。姓剎帝利。本名菩提多羅。因
二十七祖般若多羅尊者行化至本國。其王施無價
寶珠。時王有三子。尊者欲試其所得。以所施珠問三
王子曰。此珠圓明。有能及此否。師曰。此是世寶。未足
為上。於諸寶中。法寶為上。此是世光。未足為上。於諸
光中。智光為上。此是世明。未足為上。於諸明中。心明
為上。此珠光明。不能自照。要假智光。光辨於此。既辨
此已。即知是珠。既知是珠。即明其寶。若明其寶。寶不
自寶。若辨其珠。珠不自珠。珠不自珠者。要假智珠而
辨世珠。寶不自寶者。要假智寶以明法寶。然則。師有
其道。其寶即現。眾生有道。心寶亦然。尊者歎其辯慧。
改號菩提達磨。及香至厭世之後。遂出家矣。師降六
宗。一曰有相．二曰無相．三曰定慧．四曰戒行．五曰無
得．六曰寂靜。後值異見王輕毀三寶。有弟子宗勝潛
至王所。廣說法要。往返徵詰。師懸知宗勝義墮。遽告
波羅提曰。汝可速救。羅提稟云。願假神力。言已。雲生
足下。至王前默然而住。時王正問宗勝。忽見羅提乘
雲而至。愕然忘其問答。曰。乘空之者。是正是邪。答曰。
我非邪正。而來正邪。王心若正。我無邪正。王雖驚異。
而慢心方熾。即擯宗勝令出。羅提曰。王既有道。何擯
沙門。我雖無解。願王致問。王怒而問曰。何者是佛。答
曰。見性是佛。王曰。師見性不。答曰。我見佛性。王曰。性
在何處。答曰。性在作用。王曰。是何作用。我今不見。答
曰。今見作用。王自不見。王曰。於我有不。答曰。王若作
用。無有不是。王若不用。體亦難見。王曰。若當用時。幾
處出現。答曰。若出現時。當有其八。王曰。其八出現。當
為我說。羅提說偈曰。在胎為身。處世為人。在眼曰見。
在耳曰聞。在鼻辨香。在口談論。在手執捉。在足運奔
遍現俱該沙界。收攝在一微塵。識者知是佛性。不識
喚作精魂。王聞偈已。心即開悟。乃悔謝前非。咨詢法
要。師一日曰。吾觀赤縣神州有大根器。遂踰海越漠。
為法求人。初至。見梁武帝。帝問。如何是聖諦第一義
師曰。廓然無聖。帝曰。對朕者誰。師曰。不識。帝不契。遂
折蘆渡江。至少林。面壁九年。得二祖於深雪中。曾謂
曰。外息諸緣。內心無喘。心如墻壁。可以入道。後傳衣。
付偈曰。吾本來茲土。傳法救迷情。一花開五葉。結果
自然成。流支．光統數加藥害。至第六度遂不救。讖曰
江槎分玉浪。管炬開金鎻。五口相共行。九十無彼我
師知緣盡。欲返天竺。令弟子各言其志。道副得皮。總
持得肉。道育得骨。二祖得髓。師入滅後。葬于熊耳。後
宋雲使西域還。遇師於葱嶺。見師手携隻履而返。歸
奏帝。開壙。果見空棺隻履存焉。
贊曰。
 隆準龍顏  碧瞳天相 
 棄金輪為聖道出家 
 辨寶珠與阿師相抗 
<pb n="584"/>
 足生雲  驅弟子除異見之邪 
 舌翻瀾  聽合國起六宗之謗 
 神洲赤縣接大乘根 
 東土西天示衲僧樣 
 廓然無聖  逆龍鱗一葦橫江 
 寂爾觀心  坐鬼窟九年摸象 
 一花開五葉  放庭雪沒人腰 
 毒藥作醍醐  笑江槎分玉浪 
 如墻如壁  幾曾當教外別傳 
 分髓分皮  正好喫手中痛棒 
詐死忙携隻履歸。惜大唐國一時人。開眼被胡兒
欺誑。
<other>曹溪六祖大鑑禪師</other>
師諱慧能。新州人。俗姓盧。家貧。樵釆以給。一日。負樵
至市。聞客誦金剛經。至應無所住而生其心處。悚然
問客曰。此何法也。得於何人。客曰。此名金剛經。得於
黃梅忍大師。師遂白其母。至黃梅。謁五祖。祖曰。汝自
何來。曰。嶺南。祖曰。欲須何事。曰。惟求作佛。祖曰。嶺南
人無佛性。若為作佛。曰。人有南北。佛性豈然。祖異之。
乃曰。著槽廠去。師禮而退。遂負石舂米。後聞人舉北
秀頌曰。身似菩提樹。心如明鏡臺。時時勤拂拭。莫使
惹塵埃。師即倩人書偈其傍。曰。菩提本無樹。明鏡亦
非臺。本來無一物。何處惹塵埃。祖因付衣鉢。潛至大
庾嶺。明上座逐之。師以衣置於石上。曰。此衣表信。可
力爭耶。明曰。我來求法。非為衣也。師曰。不思善。不思
惡。正恁麼時。如何是明上座父母未生以前本來面
目。明大悟。師於儀鳳元年丙子正月八日屆南海。遇
印宗法師於法性寺講經。聞二僧辨風幡。一云風動。
一云幡動。爭之不已。師曰。可容俗流輙預高論否。直
以風幡非動。動自心耳。印宗聞之。遂與披剃。韶州刺
史韋據請於大梵寺轉法輪。并受無相心地戒。門人
紀錄。目為壇經。南嶽讓和尚因嵩山安和尚啟發之。
乃直詣參師。師問曰。什麼處來。岳曰。嵩山來。師曰。什
麼物恁麼來。曰。說似一物即不中。師曰。還假修證否
曰。修證即不無。污染即不得。師曰。即此不污染。諸佛
之所護念。汝既如是。吾亦如是。青原和尚參師。問曰。
當何所務即不落階級。師曰。汝曾作什麼來。原曰。聖
諦亦不為。師曰。落何階級。原曰。聖諦尚不為。何階級
之有。師深肯之。師將順寂。欲往新州。眾曰。師從此去。
早晚却回。師曰。葉落歸根。來時無口。又說偈曰。心地
含諸種。普雨悉皆生。頓悟花情已。菩提果自成。
贊曰。
 震旦心宗  嶺南蠻種 
 一字不識書  採薪勤母奉 
 黃梅碓頭和糠搗出  石墜覺腰輕 
 新州市上平地攧翻  擔折知柴重 
 鱷魚眼睛光轆轆  嗔明上座為衣鉢爭 
 毒虵口氣冷氷氷  斥印宗僧非風幡動 
 污染即不得  蕩南岳家財一物無 
 聖諦尚不為  鼓青原波浪千尋湧 
 開作家爐鞴  村獦獠收幾塊精金 
 說成帙壇經  臭皮囊盛許多骨董 
 葉落歸根來時無口  死欵難翻 
 地含諸種普雨皆生  開眼說夢 
千古曹溪鏡樣清。非劈箭截流機。浸殺底堪作何
用。
<other>江西馬祖禪師</other>
師諱道一。漢州什邡人。姓馬氏。容皃奇異。虎視牛行。
得法南岳。後歸蜀鄉。人喧迎之。溪邊婆子云。將謂有
何奇特。元是馬簸箕家小子。師遂曰。勸君莫還鄉。還
鄉道不成。溪邊老婆子。喚我舊時名。再返江西。西天
二十七祖般若多羅讖云。金鷄解㗸一粒粟。供養十
方羅漢僧。六祖謂南嶽云。爾後出一馬駒。蹈殺天下
<pb n="585"/>
人去在。石鞏為獵時。從師菴前過。師見。問曰。汝是何
人。曰。獵者。師曰。汝解射不。曰。解射。師曰。汝一箭射幾
箇。曰。一箭射一箇。師曰。汝不解射。曰。和尚解射不。師
曰。解射。曰。一箭射幾箇。師曰。一箭射一群。曰。彼此生
命。何用射他一群。師曰。汝既知如是。何不自射。曰。若
教某甲自射。直是無下手處。師曰。者漢曠劫無明。一
時頓息。鞏遂擲弓箭。投師出家。師與百丈行次。見水
鴨。師問。水鴨子在何處。丈曰。飛過去也。師遂揑丈鼻。
丈作痛聲。師曰。又道飛過去也。丈乃有省。遂歸寮中
大哭。同事問曰。有何事。丈曰。汝去問和尚。同事往方
丈。問曰。不知海侍者有何事而哭。令某甲來問和尚
師曰。汝自去問他。同事歸問。丈大笑。同事曰。適來哭。
而今笑。丈曰。適來哭。而今笑。龐居士參次。問云。不與
萬法為侶者是什麼人。師云。待汝一口吸盡西江水
即向汝道。士於此有省。師與百丈．南泉．智藏翫月次。
師曰。正恁麼時如何。藏曰。正好修行。丈曰。正好供養。
南泉拂袖便行。師曰。經歸藏。禪歸海。唯有普願獨超
物外。後示寂于泐潭。
贊曰。
 虎視牛行  虬髭鐵面 
 滅菩提達磨之心宗 
 應般若多羅之懸讖 
 金雞解㗸一粒粟  禍孽潛萠 
 馬駒蹈殺天下人  惡聲難掩 
 射鹿印石鞏無明蕩除 
 過鴨將百丈鼻頭揑轉 
 吸江口  𡎺殺龐公 
 翫月機  坑埋普願 
 八十四人阿轆轆  成團如破鑪脊上蒼蠅 
 七千餘里走區區  被人喚馬簸箕家小囝 
 赤手逗曹溪正脉  古今分宗派滔滔 
 即心得臨濟克家  兒孫上傳燈袞袞 
稽首真空大法王。蕩蕩乎民無得而稱焉。擬覔踪
由。太虗閃電。
<other>南嶽石頭禪師</other>
師嗣青原。諱希遷。端州人。姓陳氏。在俗時。每厭鄉洞
民多淫祀。輙奪牛毀祠而歸。鄉老不能禁。師參青原。
原令馳書與南嶽。曰。汝達書了。速回。吾有箇鈯斧子
與汝住山去。師至彼。未呈書。便問。不慕諸聖。不重己
靈時如何。讓曰。子問太高生。何不向下問。師曰。寧可
永劫沈淪。不求諸聖解脫。讓便休。師回。原問曰。子去
未久。送書達不。師曰。信亦不通。書亦不達。去時蒙和
尚許箇鈯斧子。便請。原垂一足。師禮拜。異日問。曹溪
大師還識和尚否。原曰。汝還識吾否。師曰。識又爭能
識。原曰。眾角雖多。一麟足矣。師一日夢與六祖乘一
龜游泳深池。覺原之曰。靈龜。智也。池。聖海也。吾與祖
師同乘靈智。游於聖海也。師天寶間之衡山。南寺之
東。有石狀如臺。乃結菴其上。時號石頭和尚。鄧隱峯
辭馬祖。祖問。甚處去。峯曰。石頭去。祖曰。石頭路滑。峯
曰。竿木隨身。逢場作戲。便行到師處。繞禪床一匝。振
錫一下。乃問。是何宗旨。師曰。蒼天。蒼天。峯無語。却回。
舉似祖。祖曰。更去問。待他有答。汝便噓兩聲。峯再去。
如前問。師噓兩聲。峯又無語。回。舉似祖。祖云。向汝道
石頭路滑。藥山一日在石上坐。師見。問曰。汝在者裏
作什麼。山曰。一物不為。師曰。恁麼則閑坐也。山曰。閑
坐即為也。師曰。汝道不為。不為箇什麼。山曰。千聖亦
不識。師乃以偈歎之曰。從來共住不知名。任運相將
只麼行。自古上賢猶不識。造次之流豈可明。僧問。如
何是禪。答曰。碌磚。如何是道。答曰。木頭。師著參同契．
草菴歌行於世。
贊曰。
 端州生緣  曹溪得度 
 鱉鼻蛇毒要傷人  破鏡鳥心專食母 
<pb n="586"/>
 厭洞民多淫祀  毀叢祠奪牛歸 
 與嶽僧通信書  挾鈯斧住山去 
 眾角雖多一麟足  又爭能識得青原 
 深池同載一龜游  竟何曾夢見六祖 
 臨機多滑路  推隱峯束手墮懸崖 
 共住不知名  對藥山熟睡饒譫語 
 貼身死計  磐石坐生雲 
 信口答禪  碌磚拋似雨 
 青松下閑謳一曲  草庵歌不落宮商 
 亂山中狂呌數聲  參同契是何言句 
惜曹溪旁出一枝。到情忘義斷時。生五逆孫。繼不
孝子。
<other>南泉願禪師</other>
師諱普願。鄭州人。姓王氏。初見馬祖。契悟後。住南泉。
上堂曰。王老師自少養一頭水牯牛。擬向溪東牧。不
免食他國王水草。擬向溪西牧。亦不免食他國王水
草。不如隨分納些些。總不見得。山下有一菴主。人謂
曰。近日南泉和尚出世。何不去禮拜。曰。非但南泉出
世。直饒千佛出興。我亦不去。師聞。乃令趙州去勘。州
去。便設禮。主不顧。州從西過東。從東過西。主亦不顧。
州曰。草賊大敗。遂拽下簾子便歸。舉似師。師曰。我從
來疑著者漢。師一日到莊。莊主預備油糍迎奉。師曰。
老僧居常出入。不與人知。何得排辨如此。主曰。昨夜
土地報道。和尚今日來。師曰。王老師修行無力。被鬼
神[覤-儿+丘]見。時有僧問。既是大善知識。為什麼却被鬼神
[覤-儿+丘]見。師曰。土地前更下一分飯。一日。兩堂首座爭貓
兒。來白師。師持刀提起猫兒曰。道得即救取猫兒。道
不得即斬却。二俱無對。師便斬之。至晚。趙州自外歸。
師舉前話示之。趙州脫鞋安頭上便出。師曰。子若在。
救得猫兒。示眾曰。王老師賣身去也。阿誰買。時有僧
出眾曰。某甲買。師曰。不作貴。不作賤。汝作麼生買。僧
無對。僧問。師居丈室。將何指南。師曰。昨夜三更失却
牛。天明起來失却火。師在山作務次。僧問。南泉路向
甚處去。師拈起鎌子云。我者鎌子三十錢買得。僧曰。
不問茅鎌子。南泉路向甚處去。師曰。我使得正快。陸
亘大夫與人雙陸次。見師。陸指骰子曰。恁麼不恁麼。
信彩去時如何。師拈起骰子云。臭骨頭十八。陸又問。
弟子家中有一片石。或時坐。或時臥。如今擬鐫作佛。
得不。師曰。得。陸曰。莫不得不。師曰。不得。師住菴時。一
僧到。師向道。我上山作務。待齋時。作飯自喫了。送一
分上來。少時。其僧自作喫了。一時打破家生。就師床
臥。師待不來。歸。見僧牀上臥。師亦就邊臥。僧便起去
師後曰。我往前住菴時。有箇伶俐道者。至今不見消
息。陸亘一日向師道。肇法師也奇恠。解道。天地與我
同根。萬物與我一體。師指庭前花曰。大夫。時人見此
一株花。如夢相似。陸罔測。師問座主曰。與我講經得
麼。座曰。某甲與和尚講經。和尚與某甲說禪始得。師
曰。不可將金彈子博銀彈子去。上堂曰。諸和尚子。王
老師十八上解作活計。如今有解作活計者麼。出來。
共汝商量。也須是住山人始得。良久。顧視大眾。合掌
曰。珍重。無事各自修行。一日。甘贄行者來設粥。云。請
和尚念誦。師云。甘贄行者設粥。請大眾為狸奴白牯
念摩訶般若波羅蜜。贄禮拜。便出去。師到厨內打破
鍋子。
贊曰。
 咄這王老師  遍地栽荊棘 
 牧牯牛東西溪上  索頭在手未會放收 
 斬猫兒上下堂前  暗地絣繩難分曲直 
 亂拋骰子  臭骨頭十八點喝成 
 錯指路頭  茅鎌子三十錢買得 
 不作貴不作賤  賣渾身誰肯商量 
 失却火失却牛  居丈室有何奇特 
 被鬼神[覤-儿+丘]見了  莊上喫片油糍 
<pb n="587"/>
 與趙州相見來  鎮州出大蘿蔔 
 一株花如夢相似  孰云天地同根 
 十八歲活計做成  難使兒孫取則 
 許陸亘開鐫坐石  逐惡隨邪 
 為甘贄打破粥鍋  開門放賊 
 佛出世亦不去  聱頭庵主未免狐疑 
 飯飽後恣噇眠  靈利道者不知消息 
將金彈子換銀彈子。長處無多哽。要做阿轆轆善
知識。
<other>百丈大智禪師</other>
師嗣馬祖。諱懷海。福州人。姓王氏。師再參祖。侍立次。
祖目視繩床角拂子。師曰。即此用。離此用。祖曰。汝向
後開兩片皮。將何為人。師取拂子豎起。祖曰。即此用。
離此用。師掛拂子舊處。祖震威一喝。師便禮拜。後檀
信請於洪州新吳界。住大雄山。居處巖巒嶮峻。故號
百丈。師處之。未期月。參玄之士。四方羣集。溈山．黃蘗
當其首。一日。師謂眾曰。佛法不是小事。老僧昔被馬
大師一喝。直得三日耳聾。黃⿱薜米聞。不覺吐舌。師曰。子
已後莫承嗣馬祖去麼。蘗云。不然。今日因和尚舉。得
見馬祖大機大用。然且不識馬祖。若嗣馬祖。已後喪
我兒孫。師曰。見與師齊。減師半德。見過於師。方堪傳
授。子甚有超師之見。蘗便禮拜。師每上堂。有一老人
隨眾聽法。一日眾退。唯老人不去。師問。汝是何人。老
曰。某非人也。於過去迦葉佛時曾住此山。因學人問。
大修行人還落因果也無。某云。不落因果。遂五百生
墮野狐身。今請和尚代一轉。貴脫野狐身。師曰。儞問
老曰。大修行人還落因果也無。師曰。不昧因果。老於
言下大悟。作禮曰。某已脫野狐身。住在山後。敢乞依
亡僧津送。師令維那白槌告眾。食後送亡僧。食後。師
領眾至山後巖下。以杖挑出一死狐。乃依法火葬。司
馬頭陀自湖南來見師。云。溈山奇絕。可聚千五百眾
師曰。老僧欲住。可乎。陀云。非和尚所住。師曰。何也。陀
曰。和尚是骨人。彼是肉山。設居之。徒不盈千。師曰。吾
眾中莫有人住得不。陀曰。待歷觀之。師令侍者喚第
一座來。師曰。此人如何。陀令謦欬。行數步。曰。此人不
可。又令喚典座來。陀曰。此正是溈山主也。師是夜召
祐入室。囑曰。吾化緣在此。溈山勝境。汝當居之。嗣續
吾宗。廣度後學。時華林聞之。曰。某甲忝居上首。祐公
何得住持。師曰。若能對眾下得一轉語出格。當與住
持。即指淨瓶問曰。不得喚作淨瓶。汝喚作什麼。華曰。
不可喚作木揬。師不肯。乃問祐。祐踢倒淨瓶。師咲云。
第一座輸却山子也。祐遂往焉。師作清規。
贊曰。
 出格胚腪  鈞陶巧匠 
 瘦骨稜稜玉削成  碧眸冏冏星流樣 
 脫野狐不昧因果  知歷代贊幾何罵幾何 
 鬪水鴨落盡便宜  走歸家哭一上笑一上 
 淨瓶踢倒  放山子荷钁入千峯 
 拂子拈來  恠馬師平地埋青嶂 
 一生鼻頭痛  刻骨冤不易消融 
 三日耳朵聾  入心毒卒難洗蕩 
 共游惡業蛟龍窟  子黃蘗友龐公 
 同奪生獰虎兕胎  兄南泉弟知藏 
 清規井井  深掘陷人坑 
 華胄繩繩  密布縵天網 
䇿奇勛。不減叔孫通與老臊胡。作萬古城池。阿誰
近傍。
<other>趙州真際禪師</other>
師嗣南泉。諱從諗。曹州人。姓郝氏。一日。問南泉曰。如
何是道。泉曰。平常心是道。師曰。還可趣向也無。曰。擬
向即乖。師曰。不擬。爭知是道。曰。道不屬知。不屬不知。
知是妄覺。不知是無記。若真達不疑之道。猶如太虗
廓然虗豁。豈可強是非耶。師於言下悟理。有僧游五
<pb n="588"/>
臺。問婆子曰。臺山路向甚處去。婆曰。驀直去。僧便去
婆曰。好箇師僧。又恁麼去。後僧舉似師。師曰。待我去
勘破。明日便去。問。臺山路向甚處去。婆曰。驀直去。師
便去。婆曰。好箇師僧。又恁麼去。師歸。謂僧曰。臺山婆
子為汝勘破了也。僧問。久響趙州石橋。到來只見略
彴。師曰。汝只見略彴。不見石橋。曰。如何是石橋。師曰。
度驢度馬。一日。真定帥王公携諸子入院。師坐而問
曰。大王會麼。王曰。不會。師曰。自小持齋身已老。見人
無力下禪床。王尤加禮重。僧問。狗子還有佛性也無
師曰。無。僧云。一切眾生皆有佛性。狗子因甚却無。師
曰。為伊有業識在。師到黃蘗。蘗見來。便閉方丈門。師
乃把火於法堂。呌云。救火。救火。蘗開門捉住曰。道。道
師曰。賊過後張弓。到茱萸。執主丈。法堂上從東過西。
萸曰。作什麼。師曰。探水。萸曰。我者裏一滴也無。探箇
什麼。師以丈倚壁便行。僧問。如何是祖師西來意。師
曰。庭前栢樹子。後法眼問覺鐵觜。聞趙州有栢樹子
話。是否。覺曰。先師無此語。莫謗先師好。僧問雪峯。古
㵎寒泉時如何。峯曰。瞪目不見底。曰。飲者如何。曰。不
從口入。師聞曰。不可從鼻孔裏入。僧便問。古㵎寒泉
時如何。師曰。苦。曰。飲者如何。曰。死。僧舉似雪峯。峯遙
望作禮曰。趙州古佛從此不答話。嚴陽問。一物不將
來時如何。師曰。放下著。曰。既是一物不將來。放下箇
什麼。曰。放不下。擔取去。嚴有省。
贊曰。
 禪在口皮邊  換盡衲僧眼 
 中南泉毒  太虗寥廓豈強是非 
 死雪峯心  古㵎寒泉分明剖判 
 見大王不下床接  表吾宗尊法有人 
 勘庵主拽下簾歸  知王老疑著者漢 
 茱萸探水  靠丈立生根 
 黃蘗救焚  開門驚落膽 
 狗子無佛性  露刃劒冷𦦨含霜 
 臺山勘破婆  葛藤樁一刀截斷 
 覺鐵觜謂先師無此語  費口分踈 
 嚴尊者問一物不將來  全肩荷擔 
架略彴。非惟度馬度驢。亘百世。援沈迷。使平步摩
訶衍岸。
<other>黃蘗斷際禪師</other>
師嗣百丈。諱希運。閩人。初游天台。逢一僧。與之言笑
如舊識。熟視之。目光射人。乃偕行。㵎水暴漲。植杖而
止。其僧牽師同度。師曰。兄自度。彼即褰衣躡足。履波
如地。回顧師曰。渡來。渡來。師咄曰。者自了漢。吾早知。
當斫汝脛。僧嘆曰。真大乘法器。我所不及。言訖不見
百丈一日問師。甚處去來。師曰。大雄山下釆菌子來
丈曰。還見大虫麼。師便作虎聲。丈拈斧作斫勢。師打
丈一摑。丈吟吟而笑便歸。上堂曰。大雄山下有一大
虫。汝等諸人也須好看。百丈老漢今日親遭一口。師
在南泉作首座。一日。持鉢向南泉位坐。泉入堂見。謂
師曰。首座幾時行道。師曰。威音已前。泉云。猶是王老
師兒孫在。師遂過第二位。師辭。泉門送。提起師笠曰。
長老身材沒量大。笠子太小生。師曰。雖然。大千世界
總在裏許。泉曰。王老師[(口*斬)/耳]。師戴笠便行。師在鹽官。殿
上禮佛次。時唐宣宗為沙彌。問云。不著佛求。不著法
求。不著僧求。長老禮拜當何所為。師曰。不著佛求。不
著法求。不著僧求。常禮如是事。彌曰。用禮奚為。師掌
彌。彌曰。太麤生。師曰。者裏是什麼所在。說麤說細。隨
後又掌。及宗即位。乃封為麤行沙門。裴相國諫之曰。
三掌為陛下斷三際。易為斷際。師曾有六人新到。五
人作禮。中有一人提起坐具作一圓相。師曰。我聞有
一雙獵犬甚惡。僧曰。尋羚羊聲來。師曰。羚羊無聲到
儞尋。僧曰。尋羚羊跡來。師曰。羚羊無跡到儞尋。曰。尋
羚羊蹤來。曰。羚羊無蹤到儞尋。曰。恁麼則死羚羊也。
師便休去。明日陞堂。曰。昨日尋羚羊僧出來。僧便出
<pb n="589"/>
師曰。昨日公案未了。老僧休去。儞作麼生。僧無語。師
曰。將謂是本色衲子。元來是義學沙門。打出。示眾云。
汝等諸人盡是噇酒糟漢。恁麼行脚。何處有今日。還
知大唐國裏無禪師麼。時有僧出云。只如諸方匡徒
領眾又作麼生。師曰。不道無禪。只是無師。師俗居貧。
母老。聞師住黃蘗。特來相見。師不顧。母為飢寒。至大
義渡頭。失脚攧死。後果生天。夢師曰。我當時若受汝
一粒米。當墮地獄。寧有今日。再拜而去。師一日揑拳
云。天下老和尚總在者裡。我若放一線道。從汝七縱
八橫。若不放過。不消一揑。問。不消一揑時如何。師曰。
普。裴相國捧一尊佛跪前曰。請師安名。師喚曰。裴休
休曰。諾。師曰。與汝安名竟。千頃南參師。師曰。未現三
界影像時如何。南曰。即今豈是有耶。師曰。有無且置。
即今如何。南曰。非古今。師曰。吾之法眼已在汝躬。師
曰。且當人事。宜不能體會得。但知學言語。向皮袋裏
安著。到處稱我會禪。還替得生死麼。輕忽老宿。入地
獄如箭。
贊曰。
 麤行沙門  略無拘撿 
 掌大唐天子  面似血紅 
 打臨濟廝兒  棒如雨點 
 大雄山下突出虎  未具爪牙 
 大義渡頭攧殺娘  不分恩怨 
 在威音已前行道爭坐位  平地喫交 
 聞百丈三日耳聾驚吐舌  和根翻轉 
 羚羊絕蹤跡  軒知獵犬難尋 
 㵎水漲波濤  却被胡僧欺騙 
 小笠藏大千世界  甚處著王老師 
 麤拳捏天下師僧  有時通一絲線 
 謂千頃南法眼在汝  剛要鬼分贓 
 與裴相國古佛安名  白遭渠污染 
噇酒糟漢還知大唐國裏無禪師麼。輕忽老僧。入
地獄如箭。
<other>睦州陳尊宿</other>
師諱道蹤。俗姓陳。江南李王之裔。因游開元寺禮佛。
見僧如故。歸白父母。願求出家。許之。受具。游方。契旨
於黃蘗。後為四眾請住觀音寺。常百餘眾。學者咨扣。
隨問遽答。詞語峻嶮。無以嬰其鋒。由是諸方以尊宿
稱之。甞首座黃蘗。時臨濟方入眾。師目為大器。指見
蘗問佛法大旨。蘗三度賜棒。雲門初參師。師扄門拶
折雲脚。乃云。秦時𨍏轢鑽。雲大悟。仍指見雪峰。師後
歸開元。以母老無親。奉居閑房。日織蒲鞋。鬻米供奉。
故號陳蒲鞋。巢[寇-(敲-高)+ㄆ]至境。師標大履於城門。巢盡力不
能舉。歎曰。睦州有大聖人。舍城而去。遂免擾。師問座
主。講什麼經。曰。涅槃經。曰。問一段義。得麼。曰。得。師以
脚踢空中。吹一吹。曰。是什麼義。曰。經中無此義。曰。脫
空謾語漢。五百力士揭石義。却道無。有一秀才訪師。
稱會二十四家書。師以拄杖空中點一點。曰。會麼。才
罔測。曰。又道會二十四家書。永字八法也不識。僧參
次。師問。汝是新到否。曰。是。曰。且放下葛藤。會麼。曰。不
會。曰。擔枷陳狀。自領出去。僧便去。師曰。來。來。我實問
汝甚處來。曰。江西。師曰。泐潭和尚在汝背後。怕儞亂
道。見麼。僧無語。師應機多云擔板漢。門牆嶮峻。少有
許可。後接陳操尚書一人。
贊曰。
 者漢一生擔板  肯被它人移換 
 斷佛祖命脉  不假鈆刀 
 換衲僧眼睛  只消泥彈 
 指臨濟參黃蘗  生虵入竹筒 
 接雲門嗣雪峰  烏龜生鵠卵 
 五百力士揭石義  將脚尖虗處踢翻 
 二十四家破體書  以主丈空中點看 
 叱新到放下江西爛葛藤 
<pb n="590"/>
 沒巴鼻拋出秦時𨍏轢鑽 
 閑房養母  破蒲鞋能直幾文錢 
 古寺藏身  潑家私當甚破漆椀 
 當門懸大履  虗得聖人名 
 分座振頹綱  瞎却人天眼 
氣衝牛斗薄諸方。將死⿱少隹就地彈。用盡機關。末後
只接得箇俗漢。
<other>德山見性禪師</other>
師諱宣鑑。嗣龍潭。簡州人。性周氏。初講金剛經。名冠
成都。時稱周金剛。嘗與同學曰。一毛吞海。海性無虧
纖芥投針。鋒利不動。學與無學。惟我知焉。聞南方禪
席頗盛。師氣不平。乃曰。出家兒千劫學佛細行。萬劫
學佛威儀。不得成佛。南方魔子敢言直指人心。見性
成佛。當破其窟宅。滅其種類。以報佛恩。遂負青龍鈔
出蜀。至澧陽路上。見一婆子賣餅。因息肩買點心。婆
指擔曰。者是什麼文字。曰。青龍疏鈔。曰。講何經。曰。金
剛經。曰。我有一問。若答得。即與點心。答不得。且別處
去。經中道。過去心不可得。現在心不可得。未來心不
可得。未審上座點那箇心。師無語。徑往龍潭。曰。久嚮
龍潭。及乎到來。潭又不見。龍又不現。潭曰。子親到龍
潭。師無對。遂止息焉。一夕。侍立次。潭曰。更深。何不下
去。珍重便出。却回。曰。外面黑。潭點紙燭度與。師接得。
潭便吹滅。師大悟。便禮拜。潭曰。子見箇什麼。師曰。從
今向去。更不疑天下老和尚舌頭。至來日。潭陞座。謂
眾曰。可中有箇漢。牙如劒樹。口似血盆。一棒打不回
頭。他日向孤峯頂上立吾道去在。師遂將疏鈔堆法
堂前。舉火云。窮諸玄辯。若一毫置於太虗。竭世樞機。
似一滴投於巨壑。遂焚之。於是禮辭。直抵溈山。挾複
子上法堂。從東過西。從西過東。顧視方丈曰。有麼。有
麼。山坐不顧。師曰。無。無。便出。至門首。乃曰。雖然。也不
得草草。遂具威儀。再入相見。纔跨門。提起坐具。曰。和
尚。山擬取拂子。師便喝。拂袖而出。至晚。問首座。今日
新到在不。座曰。當時背却法堂。著草鞋出去也。山曰。
此子已後向孤峯頂上盤結草菴。呵佛罵祖去在。師
一日齋遲。自托鉢過堂。時雪峰為典座。曰。鐘未鳴。鼓
未響。托鉢甚處去。師便歸方丈。峰舉似岩頭。頭曰。大
小德山未會末後句。師聞。令侍者請巖至。謂曰。汝不
肯老僧那。巖密啟其意。次日上堂。便與尋常不同。巖
於僧堂前撫掌曰。且喜堂頭老漢會末後句。雖然。也
只得三年。後三年果遷化。示眾曰。汝但無心於事。無
事於心。自然虗而靈。空而妙。若毫端許言之本末者。
皆為自欺。何故。毫[釐-未+牙]繫念。三途業因。瞥爾情生。萬劫
羈鎻。聖名凡號。總是虗聲。殊相劣形。皆為妄色。汝欲
求之。得無累乎。及其厭之。又成大患。終無所益。雪峯
問師。從上宗乘事。某甲還有分也無。師曰。道甚麼。峯
有省。廓侍者問。從上諸聖向甚處去。師曰。作麼。作麼
廓曰。勑點飛龍馬。跛鱉出頭來。師休去。來日浴出。廓
度湯與師。師撫背云。昨日公案如何。廓曰。者老漢今
日方始瞥地。師休去。師一日同瓦棺入山斫木。師將
一椀水與棺。棺接得便喫。師曰。會麼。棺曰。不會。師又
將一椀水與棺。棺接得又喫。師曰。會麼。棺曰。不會。師
曰。何不成褫取不會底。棺曰。不會。又成褫箇什麼。師
曰。子大似箇鐵橛。師隔江見高亭云。不審。師乃搖扇
招之。高亭開悟。便橫趍而去。師凡住院。拆却佛殿。獨
存法堂而已。
贊曰。
 擔鈔走南方  擔滅諸魔子 
 逢臭老婆點出三心 
 看小當仁啞無一語 
 龍潭吹滅紙燭  破蕩家財 
 德嶠盤結草菴  呵罵佛祖 
 到溈山背著草鞋出  活弄目前機 
 問巖頭不肯老僧那  會得末後句 
<pb n="591"/>
 虗而靈空而妙  逢人拋擲爛泥團 
 毛吞海芥投針  對眾拗折金剛杵 
 鱉鼻蛇毒因宗乘車入心 
 飛龍馬驟向作麼中馳步 
 斫木要瓦棺成褫便休 
 搖扇喜高亭橫趍而去 
誠所謂拆佛殿。咬猪狗。不近人情底老尊慈。想不
是花錦地。戀繁華。央庠底座主。
<other>巖頭奯禪師</other>
師諱全奯。嗣德山。泉州人。姓柯氏。一日參山。方跨門。
便問。是凡是聖。山便喝。師禮拜。有僧舉似洞山。山曰。
若不是奯公。大難承當。師曰。洞山老人不識好惡。錯
下名言。我當時一手擡一手搦。一日。與雪峰．欽山聚
話次。見一椀水。欽曰。水清月現。峰曰。水清月不現。師
踢而去。師與雪峰同辭德山。山問。甚處去。師曰。暫離
和尚去。山曰。子他後作麼生。師曰。不忘和尚。曰。子憑
何有此說。師曰。豈不聞。智與師齊。減師半德。智過於
師。方堪傳授。曰。如是。如是。善自護持。師在鄂州巖頭。
值沙汰。於湖邊作渡子。兩岸各掛一板。有人過渡。打
板一下。師曰。阿誰。曰。要過那邊去。師乃舞棹迎之。一
日。因婆子抱一子來。乃曰。呈橈舞棹即不問。且道婆
子手中兒甚處得來。師便打。婆曰。婆生七子。六箇不
遇知音。只者一箇。也不消得。便拋向水中。師後菴于
洞庭臥龍山。徒侶臻集。僧問。無師還有出身處也無
師曰。聲前古毳爛。上堂云。吾甞究涅槃經七八年。於
中有一兩段義。似衲僧說話。又云。休。休。時有僧出作
禮云。請和尚為眾舉。師遂云。吾教意如∴字三點。第
一向東方下一點。點開諸菩薩眼。第二向西方下一
點。點諸菩薩命根。第三向上方下一點。點開諸菩薩
頂門。此是經中第一段義。吾教意如摩醯首羅擘開
面門。豎亞一隻眼。此是第二段義。吾教意如塗毒鼓。
擊一聲。遠近聞者俱喪。此是第三段義。時小嚴上座
問。如何是塗毒鼓。師以兩手按膝。亞身曰。韓信臨朝
底。嚴無對。羅山謁石霜。問。去住不寧時如何。霜曰。直
須盡却。山不愜意。乃參師。問同前語。曰。從他去住。管
他作麼。遂服膺。一日。又問曰。和尚豈不是三十年前
在洞山而不肯洞山。曰。是。又曰。和尚豈不是嗣德山
而不肯德山。曰。是。曰。不肯德山則不問。只如洞山有
何虧缺。師良久曰。洞山好佛。只是無光。山禮拜。師問
僧。甚處來。曰。西京來。師曰。黃巢過後。還收得劒麼。曰。
收得。師近前引頸云。㘞。僧曰。師頭落也。師呵呵大笑
僧後到雪峰。峰問。甚處來。曰。巖頭來。曰。巖頭有何言
句。僧舉前話。峰打三十棒趁出。僧問。如何是道。曰。破
草鞋拋向湖邊著。僧問。古帆未掛時如何。曰。小魚吞
大魚。曰。掛後如何。曰。後園驢喫草。瑞巖問。如何是本
常理。師云。動也。曰。動時如何。曰。不是本常理。巖沈思
師曰。肯則未脫根塵。不肯則永沈生死。巖於言下頓
悟。後凡有問佛．問法．問禪．問道。皆作噓聲。一日。謂眾
曰。老漢去時。大呌一聲了去。一日。賊大至。責以無供
饋。遂剚刀焉。師神色自若。大呌一聲而終。聞數十里。
唐光啟三年四月八也。
贊曰。
 智過師  誰信儞 
 遭一喝大難承當  用一噓全沒巴鼻 
 橫點頭三十載  謂洞山佛無光 
 撾塗毒一兩聲  聽韓信臨朝底 
 舞棹洞庭湖畔  引臭老婆拋却兒 
 阻雪鰲山店頭  呵魔頭僧去打睡 
 聲前古毳爛  謾當機籌 
 後園驢喫草  是何宗旨 
 劒從收後嬰鋒去  錯付者僧頭 
 鐘未鳴時托鉢回  密啟先師意 
 問大道端倪處  急須颺下草鞋 
<pb n="592"/>
 與同行共話閒  可惜踢翻椀水 
 謂羅山從他去住  未有不寧時 
 肯瑞巖未脫根塵  不是本常理 
生平脫洒。視生死如游戲園林。末後大呌一聲。聞
數十里。
<other>雪峯真覺禪師</other>
師諱義存。泉州曾氏子。出嶺。首謁鹽官。三到投子。九
上洞山。因緣不契。後參德山。遂悟於言下。師辭洞山。
山問。子向甚麼處去。師云。歸嶺去。山云。當時從甚路
出。師云。飛猿嶺出。山云。今從甚路去。師云。飛猿嶺去。山
云。有一人不從飛猿嶺去。子還識麼。師云。不識。山云。
為甚麼不識。師云。他無面目。山云。子既不識。爭知無
面目。師無對。師同巖頭到澧州鰲山店。阻雪。頭唯打
睡。師一向坐禪。一日。喚巖曰。師兄。起來。巖曰。作麼。師
曰。今生不著便。共文邃箇漢行脚。到處被佗帶累。師
兄如今又只管打睡。巖喝云。噇眠去。每日恰似七村
裏土地。他時後日魔魅人家男女去在。師點胸云。某
甲這裏未穩在。巖曰。將謂儞他後向孤峯頂上盤結
草庵。呵佛罵祖去在。猶作者箇語話。師曰。我實未穩
在。巖曰。若實如此。據汝見處。一一通來。是處與儞證
明。不是處與儞剗却。師曰。我初到鹽官。聞舉色空義。
得箇入處。巖曰。此去三十年。切忌舉著。師曰。又因洞
山過水悟道頌。有箇省處。岩曰。若恁麼。自救也不了
師云。某甲因問德山。從上宗乘中事。學人還有分也
無。山打一棒。云。道甚麼。我當下如桶底脫相似。被巖
頭震威一喝。云。豈不聞道。從門入者。不是家珍。師曰。
如何即是。巖曰。他後若欲播揚大教。須一一從自己
胸襟流出。將來與我蓋天蓋地去。師於言下大悟。連
聲呌曰。師兄。今日始是鰲山成道。師行脚時。參烏石
觀。纔敲門。觀問。誰。曰。鳳凰兒。曰。來作麼。曰。來㗖老觀
觀便開門搊住曰。道。道。師擬議。觀托開。閉却門。師住
院後。示眾曰。我當時若入得老觀門。儞者一隊噇酒
糟漢向甚處摸索。上堂。南山有一条鱉鼻蛇。汝等諸
人切須好看。時長慶出云。今日堂中大有人喪身失
命。雲門以拄杖攛向面前。作怕勢。僧舉似玄沙。沙云。
須是稜兄始得。然雖如是。我即不然。僧云。和尚作麼
生。沙云。用南山作麼。上堂。盡大地撮來如粟米粒大。
拋向面前。漆桶不會。打鼓普請看。玄沙一日謂師曰。
某甲如今大用去。和尚作麼生。師將三箇木毬一時
輥出。沙作斫[石*((白-日+田)/廾)]勢。師曰。儞親在靈山。方得如此。沙曰。
也是自家事。閩帥施銀交床。僧問。和尚受大王如此
供養。將何報答。師以手托地曰。輕打我。師象骨巖接
人。後欲往松山建寺安眾。問大師借庵基。尼不肯。因
與坐禪。約曰。未滿七日出定者輸。尼至六日開眼。師
遂奪其基建寺。師親書[石*((白-日+田)/廾)]於磨院。云。山前竟日無狼
虎。磨下終年絕⿱少隹兒。至今虎⿱少隹絕無。
贊曰。
 得處頗辛勤  用時無巧妙 
 入飛猿嶺不識一人 
 生蠱毒鄉寧無少過 
 焦磚打著連底凍  就德山點發不假多談 
 赤眼撞著火柴頭  與巖頭同行只消一箇 
 鰲山店頭成道  半夜發狂 
 象骨巖下跺跟  全身放倒 
 圓木毬輥出  玄沙火急作牌 
 鱉鼻虵攛來  雲門郎忙打草 
 開門輕擬議  被老觀搊住非鳳凰兒 
 打鼓普請看  盡大地撮來如粟粒大 
 千七百人善知識  盡從杓頭上舀來 
 五六十里雪峯山  只向蒲團頭奪了 
 松山小塔卵石子  亂疊幾層 
 古㵎寒泉牛蹄渦  能深多少 
 山前竟日無狼子  且聽老僧行 
<pb n="593"/>
 磨下終年絕⿱少隹兒  不愁齋米耗 
一生受大王供養。何以報恩。手托地疾呼。輕打我
輕打我。

五家正宗贊卷第一

<sarticle>五家正宗贊卷第二</sarticle>

<other>臨濟宗</other>
<other>臨濟慧照禪師</other>
師諱義玄。曹州邢氏子。初在黃蘗隨眾參侍。時堂中
第一座勉令問話。因上方丈問。如何是佛法的的大
意。黃蘗打。如是三問三遭打。遂告辭座曰。承激勸問
話。唯蒙和尚賜棒。且往諸方去。座曰。汝須辭和尚始
得。座却往堂頭。告曰。問話僧雖後生。甚是如法。若來
辭。方便接取。來日上辭。蘗令往高安參大愚。師到大
愚。愚問。甚處來。曰。黃蘗來。曰。黃蘗有何言教。曰。某甲
三度問佛法的的大意。三度被打。未審有什麼過。曰。
黃蘗恁麼老婆。為汝得徹困。更來者裏問有過無過
師云。元來黃蘗佛法無多子。愚把住曰。者尿牀鬼子。
適來問有過無過。而今却道黃蘗佛法無多子。汝見
箇什麼道理便恁麼道。師於愚肋下築三拳。愚拓開
曰。汝師黃蘗。非干我事。師回。蘗見。便問。來來去去。有
甚了期。師曰。只為老婆心切。蘗曰。大愚饒舌。待見。痛
與一頓。師曰。說什麼待見。即今便打。蘗曰。者風顛漢
却來者裏捋虎鬚。師便喝。蘗令參堂去。徑山五百眾。
每日行道念觀音。無一人參請。山作書與蘗。具言其
事。蘗令師去。師到徑山。裝腰直上法堂。山纔舉頭。師
便喝。山擬開口。師拂袖便行。尋有僧問山。適來者僧
有甚言句便喝和尚。山云。者僧從黃蘗來。儞要知。自
去問他。是時五百眾太半分散。洛浦為侍者。不契。辭
去。師後云。可中有箇赤梢鯉。搖頭擺尾向南方去。不
知淹殺誰家虀甕裏。師臨終時云。吾滅後。汝等勿得
滅吾正法眼藏。三聖曰。爭敢滅和尚正法眼藏。師曰。
向後忽有人問。汝向伊道什麼。聖便喝。師曰。誰知吾
正法眼藏向者瞎驢邊滅。
贊曰。
 廣廈梁  清廟器 
 刮霜面  冷𦦨逼人 
 伏獸威  腥風捲地 
 見睦州始學跳籬驀牆 
 掌黃蘗便解攙行奪市 
 報冤六十棒  向大愚肋下築拳 
 喝散五百僧  使徑山胸中短氣 
 展三玄戈甲  遍地髑髏寒 
 示四種科揀  平地波濤起 
 炎天飛雪雹  單明向上機籌 
 赤脚驟氷稜  自是一般標致 
 惜正法眼藏  滅向三聖瞎驢邊 
 知赤梢鯉魚  淹殺誰家虀甕裏 
 贊之者拔舌泥犂 
 毀之者洋銅沸屎 
遣風餘烈。繼百世猶有存焉。求鸞膠續絃。則遠之
遠矣。
<other>興化獎禪師</other>
師諱存獎。魏州人。初見臨濟。濟令師為侍者。濟問新
到。甚處來。曰。鑾城。曰。有事相借問。得麼。曰。新戒不會
曰。打破大唐國。覔箇不會人難得。參堂去。師問。適來
新到是成褫伊那。濟曰。我誰管儞成褫不成褫。師曰。
和尚即解將死⿱少隹就地彈。不解將一轉語蓋覆却。濟
曰。儞又作麼生。師曰。請和尚作新到。濟遂曰。新戒不
會。師曰。却是老僧罪過。濟曰。儞語藏鋒。師擬議。濟便
打。至晚。濟又曰。我今日問新到。是將死⿱少隹就地彈。就
<pb n="594"/>
窠裏打。及儞出得語。又喝起。向青雲裏打。師曰。草賊
大敗。濟便打。師後到三聖。請為首座。常曰。我向南方行
脚一遭。拄杖頭不曾撥著一箇會佛法底。聖聞得。問
曰。儞具什麼眼。師便喝。聖曰。須是儞始得。大覺聞。乃
云。作麼生得風吹入大覺門來。師後到大覺。請為院
主。一日。覺喚曰。我聞儞道。向南方行脚一遭。拄杖頭
不曾撥著一箇會佛法底。儞具什麼眼。師便喝。覺拈
棒。師擬議。覺便打。師又喝。覺又打。次日。師從法堂過。
覺召。院主。我直下不疑儞昨日兩喝。儞試說看。師曰。
我於三聖師兄處得箇賓主句。總被師兄折倒了也。
與某甲箇安樂法門。覺曰。者瞎漢。來者裏納敗缺。卸
下衲衣。痛打一頓。師於言下薦得臨濟先師在黃蘗
處喫棒底道理。後開堂拈香云。此一炷香。若為三聖。
三聖為我太孤。若為大覺。大覺為我太賖。不如供養
我臨濟先師。雲居住三峯時。師問曰。權借一問以為
影草時如何。居無對。師曰。想和尚答者話不得。不如
禮拜了退。後二十年。居云。如今思量當時。不消道箇
何必。後遣化主到師處。師曰。和尚住三峯時。老僧問
伊話。答不得。如今道得也未。主舉前話。師曰。興化則
不然。爭如道箇不必。僧問師曰。四方八面來時如何
師曰。打中間底。僧作禮。師曰。興化今日赴箇村齋。中
路遇一陣卒風暴雨。却去古庿裏避得過。示眾曰。我
聞長廊下也喝。後架也喝。諸子。莫盲喝亂喝。直饒儞
喝得興化上三十三天。却撲下來。一點氣也無。待興
化蘇息起來。欵欵地向儞道未在。何故。我未曾向紫
羅帳裏撒真珠與儞諸人。在虗空裏胡喝作什麼。師
謂克賓維那曰。汝不久當為唱導之師。賓曰。不入者
保社。師曰。會了不入。不會不入。賓曰。總不恁麼。師便
打。乃白眾云。克賓維那法戰不勝。罰錢五貫。設饡飯
一堂。仍不得喫飯。即趕出院。師見同參來。纔上法堂。
師便喝。僧亦喝。行三兩步。師又喝。僧亦喝。師近前拈
棒。僧又喝。師云。儞看。者瞎漢猶作主在。僧擬議。師便
打。直打下法堂。時有僧問。者僧有甚觸忤和尚。師云。
是伊適來也有權。也有寶。也有照。也有用。及乎將手
向伊面前橫兩橫。便去不得。似者般漢。不打更待何
時。僧問。寶劒知師藏已久。今日當場略借看。師曰。不
借。曰。為什麼不借。師曰。不是張華眼。徒窺射斗光。曰。
用者如何。師曰。橫身當宇宙。誰是出頭人。同光帝問
師。朕收中原獲一寶。未有人酬價。師云。借陛下寶看。
帝以手引幞頭脚示之。師云。君王之寶。誰敢酬價。帝
大悅。賜衣．號。不受。乃賜馬。師驟馬忽驚。墜地傷足。憑
柺子行。問僧曰。還識老僧否。曰。爭得不識和尚。師曰
𨁸。脚法師說得行不得。
贊曰。
 臨濟的兒  三聖首座 
 熱喝似雷奔 
 麤膽如天大 
 皮下無血  見大覺喫痛棒薦得先師 
 板齒生毛  到雲居借一問以為影草 
 赴村齋遇暴風卒雨  古廟裏誰云軃得渾身 
 向南方探虎穴魔宮  拄杖頭未曾撥著一箇 
 揚聲止喝  紫羅帳裡撒明月珠 
 有眼無筋  幞頭脚邊辨君王寶 
 勘同行將手橫面門兩上  死伎已窮 
 打克賓出院罸饡飯一堂  欺人不少 
 借寶劒當場看  光射斗窺遇生盲 
 將死⿱少隹就地彈  語藏鋒功難補過 
對龍顏。乘御馬。雖得一場榮𨁸。雙脚窮祖道。盡力
行之不到。
<other>南院顒禪師</other>
師嗣興化。河北人。法諱慧顒。俗名寶應。師上堂曰。諸
方只具啐啄同時眼。不具啐啄同時用。僧便問。如何
是啐啄同時用。師曰。作家不啐啄。啐啄同時失。曰。此
<pb n="595"/>
未是學人問處。曰。汝問處作麼生。曰。失。師便打。僧不
肯。示眾云。赤肉團上。壁立千仞。時有僧出問。赤肉團
上。壁立千仞。豈不是和尚語。師云。是。僧便掀倒禪床
師云。儞看者瞎漢亂做。僧擬議。師便打趁出院。僧問。
二王相見時如何。曰。十字街頭吹尺八。又問。從上諸
聖向甚處去。曰。不上天堂。則入地獄。曰。和尚又作麼
生。曰。還知寶應落處麼。僧擬議。師打一拂。師問僧。近
離甚處。曰。襄州。曰。是什麼物恁麼來。曰。和尚試道看
曰。適來禮拜底。曰。錯。曰。禮拜底錯箇什麼。曰。再犯不
容。曰。三十年弄馬騎。今被驢撲。瞎漢。參堂去。僧問。人
逢碧眼時如何。曰。鬼爭漆桶。僧問。古殿重興時如何
曰。明堂瓦插簷。僧曰。恁麼則莊嚴畢備去也。曰。斬草
蛇頭落。僧問。瞥喜瞥嗔時如何。曰。傾湫倒嶽。僧問。如
何是無縫塔。曰。七花八裂。曰。如何是塔中人。曰。頭不
梳。面不洗。僧問。祖意教意。是同是別。曰。黃尚書．李僕
射。曰。意旨如何。曰。牛頭向北馬頭南。師問僧。近離甚
處。曰。龍興。曰。發足莫離葉縣也無。僧便喝。曰。好好問
汝。又發惡作麼。僧曰。喚作惡發。得麼。師却喝曰。儞既
惡發。我也惡發。近前來。我也沒量罪過。儞也沒量罪
過。瞎漢。參堂去。
贊曰。
 一語定綱宗  作家不啐啄 
 興化的子  氷蘗胸懷 
 臨濟親孫  麟龍頭角 
 赤肉團上壁立千仞  掀禪床棒打瞎驢 
 十字街頭相見二王  吹尺八聲亂雅樂 
 諸聖甚處去  謾云入地獄不上天堂 
 何物恁麼來  灼然弄馬騎今被驢撲 
 一機一境  換斗移星 
 瞥喜瞥嗔  傾湫倒嶽 
 頭不梳面不洗  塔中人描[書-曰+(且-二+人)]未全真 
 馬向北牛向南  祖教意摶量俱是錯 
 從游老作  與廓侍者一再同參 
 弄出小家  隨龍興僧[逅-口+巾]相發惡 
殫千聖眼。擬覔蹤由。白日青天。風雷雨雹。
<other>風穴沼禪師</other>
師諱延沼。餘杭劉氏子。初遊講肆。習止觀。弃去。謁鏡
清。清問。近離甚處。曰。自離東來。曰。還過小江也無。曰。
大舸獨飃空。小江無可濟。曰。鏡水秦山。烏飛不度。且
莫道聽途說。曰。滄溟尚怯艨䑳勢。列漢飛帆渡五湖
清竪拂子云。爭奈者箇何。曰。者箇是什麼。曰。果然不
識。曰。出沒卷舒。與師同用。曰。杓卜聽虗聲。熟睡饒噡
語。曰。澤廣藏山。理能伏豹。曰。赦罪放愆。速須出去。曰。
出去即得。便去。北遊襄沔。依止華嚴。嚴問曰。我有牧
牛歌。輙請闍梨和。師曰。羯鼓掉鞭牛豹跳。遠村梅樹
觜慮都。後見南院。院問師。南方一棒作麼商量。曰。作
奇特商量。却問。此間一棒作麼商量。院橫按拄杖云。
棒下無生忍。臨機不見師。師於言下大悟。出世風穴。
嗣南院。僧問。古曲無音韻。如何和得齊。曰。木鷄啼子
夜。芻狗吠天明。僧問。如何是和尚家風。曰。[鴳-女+隹]有九臯
難翥翼。馬無千里謾追風。示眾云。若是上流。各有證
據者。略赴箇程限。未證據者。各自英雄。當處出生。隨
處滅盡。如爆龜紋。[焊-干+恭]即成兆。不[焊-干+恭]成鈍。欲[焊-干+恭]不[焊-干+恭]。直
下便捏。郢州牧請就衙陞座云。祖師心印。狀似鐵牛
之機。去即印住。住即印破。只如不去不住。印即是。不
印即是。時有盧陂長老出問。某甲有鐵牛之機。請師
不搭印。曰。慣釣鯨鯢澄巨浸。却嗟蛙步𩥇泥沙。陂佇
思。師喝曰。長老何不進語。陂擬議。師打一拂云。還記
得話頭麼。試舉看。陂擬開口。師又打一拂。牧主曰。佛
法與王法一般。師曰。見什麼。主曰。當斷不斷。返招其
亂。師便下座。僧問。如何是佛。曰。如何不是佛。曰。未曉
玄言。請師直指。曰。家住海門東。扶桑最先照。僧問。有
無俱無去時如何。曰。三月懶遊花下路。一家愁閉雨
<pb n="596"/>
中門。僧問。語默涉離微。如何通不犯。曰。嘗憶江南三
月裏。鷓鴣啼處百花香。
贊曰。
 卯金刀  真跳竈 
 習天台止觀  幼泳蹄涔 
 究少室單傳  直趨閫奧 
 棒下無生忍  中南院毒苦入心 
 杓卜聽虗聲  抗鏡清理能伏豹 
 芻犬吠明木雞啼夜  調古曲音韻不成 
 老[鴳-女+隹]翥翼病馬追風  話家風狼藉不少 
 管窺生滅處  [焊-干+恭]龜紋鈍兆未分明 
 蠡測祖師心  鐵牛機去住難印破 
 近海扶桑最先照  直指事要且瞞盰 
 遠村梅樹觜盧都  牧牛歌難為賡和 
 有無俱坐斷  一家愁閉雨中門 
 語默涉離微  三月亂啼花下鳥 
玄中玄。妙中妙。瀟洒浙僧。更無兩箇。
<other>首山念禪師</other>
師嗣風穴。諱省念。萊州狄氏子。師與真園頭同上問
訊穴。穴問真曰。作麼生是世尊不說說。真曰。鵓鳩樹
上啼。穴曰。汝作許多癡福作麼。何不體究言句却。問
師。師曰。動容揚古路。不墮悄然機。穴謂真曰。汝何不
看念法華下語。一日。白兆楚至汝州宣化。穴令師往
傳語。纔相見。提起坐具便問。展即是。不展即是。兆曰。
自家看取。師便喝。兆曰。我曾親見知識來。未甞輙敢
恁麼造次。曰。草賊大敗。兆曰。來日若見風穴和尚。待
一一舉似。曰。一任一任。不得忘却。師回。先舉似穴。穴
曰。今日又被儞收下一員草賊。曰。好手不彰名。兆次
日纔相見。便舉前話。穴曰。非但昨日。今日和贓捉敗。
因此名著。師示眾云。佛法付囑國王．大臣．有力檀那。
令燈燈相續不斷。大眾。且道續箇什麼。良久。云。須是
迦葉師兄始得。時有僧出問。靈山一會。何異今日。曰。
墮坑落壍。曰。為什麼如此。曰。瞎。問。如何是和尚家風
曰。一言截斷千江口。萬仞峯前始得玄。曰。如何是佛
法大意。曰。楚王城畔。汝水東流。上堂曰。若論此事。實
不掛一元字脚。便下座。僧問。如何是梵音相。曰。驢鳴
犬吠。曰。如何是佛。曰。新婦騎驢阿家牽。曰。未審此語
甚句中収。曰。三玄收不得。四句豈能該。曰。此意如何
曰。天長地久。日月齊明。上堂曰。第一句下薦得。堪與
佛祖為師。第二句薦得。堪與人天為師。第三句下薦
得。自救不了。僧問。如何是徑截一路。曰。或在山間。或
在樹下。問。從上諸聖向甚處行履。曰。牽犁拽杷。問。如
何是道。曰。爐中有火無心撥。處處縱橫任意遊。如何
是道中人。曰。坐看煙霞秀。不與白雲齊。
贊曰。
 戲海蒼龍  空群良馬 
 喫鳥喙藥  和骨換來 
 將止啼金  盡情拋舍 
 動容揚古路  被風穴掘窖深埋 
 好手不彰名  將白兆和贓捉敗 
 潑家風郎當不少  千江口萬峯前 
 徑截路迃回轉多  或山間或樹下 
 和音勃窣瞎  推靈山一會落壍墮坑 
 惡毒未忘懷  驅從上諸聖牽犁拽杷 
 驢鳴犬吠梵音相  誰敢願聞 
 地久天長真佛身  保未徹在 
雖將三句驗天下衲僧。我且問儞。新婦騎驢阿家
牽。是阿語話。
<other>汾陽昭禪師</other>
師諱善昭。太原人。俗姓俞。初謁首山。遇上堂。出問。馬
祖陞堂。百丈卷席。意旨如何。山曰。龍袖拂開全體現
曰。師意如何。山曰。象王行處絕狐蹤。師於言下大悟
示眾。凡一句語。須具三玄門。每一玄門。須具三要路。
<pb n="597"/>
有照有時。或先照後用。或先用後照。或照用同時。或
照用不同時。或先照後用。且要共儞商量。或先用後
照。也須是箇人始得。或照用同時。儞又作麼生當抵。
或照用不同時。儞又作麼生湊洎。示眾云。汾陽有三
訣。衲僧難辨別。更擬問如何。拄杖驀頭楔。僧問。如何
是接初機句。曰。汝是行脚僧。如何是辨衲僧句。曰。西
方日出卯。如何是正令行句。曰。千里持來呈舊面。如
何是定乾坤句。曰。北俱盧洲長粳米。食者無喜亦無
嗔。僧問。如何是賓中賓。曰。合掌庵前問世尊。如何是
賓中主。曰。對面無儔侶。如何是主中賓。曰。陳雲橫海
上。拔劒攪龍門。如何是主中主。曰。三頭六臂擎天地。
忿怒那吒撲帝鐘。僧問。如何是學人著力處。曰。嘉州
打大像。如何是學人轉身處。曰。陝府灌鐵牛。如何是
學人親切處。曰。西河弄師子。北地苦寒。師罷夜參。有
異比丘振錫而至。謂師曰。會中有大士六人。奈何不
說法。言訖。陞空而去。師記以偈曰。胡僧金錫光。請法
到汾陽。六人成大器。勸請為敷揚。
贊曰。
 孤高絕世  靜退離倫 
 寶鼎芝房清廟之瑞 
 瑤林瓊樹滄海之珍 
 大象經行絕狐蹤  頓明言外旨 
 吹毛拔出攪龍門  誰識主中賓 
 發箭鋒機  三玄門擊開有照有用 
 立乾坤句  長粳米喫著無喜無嗔 
 西河弄師子大欠爪牙  道親切不親切 
 陝府灌鐵牛用盡氣力  要轉身難轉身 
 賊機關謂千聖不知  辨衲僧有三訣 
 鬼脚跡被胡僧[覤-儿+丘]破  成大器只六人 
 與葉縣過從  同坑無異土 
 逐慈明怒罵  餿飯祭閑神 
電捲風旋。參七十二員善知識。到拖泥帶水處。最
苦是十智同真。
<other>葉縣省禪師</other>
師嗣首山。諱歸省。冀州賈氏子。師到首山。山舉竹篦
問曰。喚作竹篦則觸。不喚作竹篦則背。喚作什麼。師
掣竹篦拗作兩截。擲地曰。是什麼。山曰。瞎。師便作禮
僧問。法海一滴蒙師指。向上宗乘事若何。曰。高祖殿
前樊噲怒。須知萬里絕煙塵。僧問。維摩丈室不以日
月為明。曰。眉分八字。曰。未審意旨如何。曰。雙耳垂肩
僧問。如何是清淨法身。曰。廁坑籌子。問。如何是毗盧
主。曰。僧排夏臘。俗列耆年。問。如何是深深處。曰。猫有
歃血之功。虎有起屍之德。曰。莫便是也無。曰。確搗東
南。磨推西北。示眾云。宗師血脉。或凡或聖。龍樹馬鳴。
天堂地獄。鑊湯爐炭。牛頭獄卒。森羅萬象。日月星辰。
他方此界。有情無情。以手畫一畫。云。俱入此宗。此宗
門中亦能殺人。亦能活人。殺人須是殺人刀。活人須
是活人句。作麼生是殺人刀．活人句。道得底。出來對
眾道看。若道不得。即孤負平生。師面目嚴冷。眾所敬
畏。天衣懷．浮山遠二人至。欲求住。正值雪寒。師將水
灌且過。其餘皆怒去。唯二人整衣得坐。至晚。師到。呵
曰。儞更不去。我打儞。遠近前曰。某數千里特來參和
尚禪。豈以一杓水潑便去。若打殺。也不去。師笑曰。儞
兩箇要參禪。却去掛搭。續請遠充典座。事見武庫。茲
不具載。
贊曰。
 項鐵重千斤  倔強無人歒 
 分首山活業自支撑 
 將臨濟家私盡狼藉 
 清淨身  廁籌子倒用橫拈 
 觸背機  潑竹篦胡拋亂擲 
 高祖殿前樊噲怒  把宗風凌辱太多 
 維摩丈室日月明  當意旨人信不及 
<pb n="598"/>
 毗盧師法身主彊分疎  僧排夏臘俗列耆年 
 起屍德歃血功錯註解  碓搗東南磨推西北 
 黃蘗肚膓霜冷面  潑天衣凍使成氷 
 煉銅肝膽鐵為心  逼浮山走得上壁 
沒巴鼻弄出惡情。悰活人句。殺人刀。晴空裏轟箇
霹靂。
<other>浮山圓鑒禪師</other>
師諱法遠。號圓鑒。嗣葉縣。鄭州人。王氏子。上堂云。諸
佛出世。建立化門。不離三身智眼。亦如摩醯首羅三
目圓伊三點。何故。一隻眼水泄不通。緇素難辨。一隻
眼大地全該。十方通暢。一隻眼高低一顧。萬類齊瞻。
雖然如是。若是本色衲僧。驀路相逢。別具正眼始得。
所以道。三世諸佛不知有。狸奴白牯却知有。且道知
有箇什麼。良久。深秋簾幕千家雨。落日樓臺一笛風
五祖演和尚遊方參師。師曰。子來晚。吾老矣。可依白
雲。吾雖未識。見渠頌臨濟三頓棒話。甚諦當。演遂往
見雲。得旨。師接青華嚴。以所授大陽衣履付之。令續
洞上宗。偈曰。須彌立太虗。日月附而轉。群峯漸倚他。
白雲方改變。少林風起叢。曹溪洞簾捲。金鳳宿龍巢。
宸苔豈車輾。初。歐陽文忠公聞師奇逸。見師。未有以
異之。因與客碁。師坐旁。公収碁。請師因碁說法。師即
令撾鼓。上堂曰。若論此事。如兩家著碁相似。何謂也。
敵手知音。當機不讓。若是綴五饒三。又通一路始得。
有一般底。只解閉門作活。不會奪角衝關。硬節與虎
口齊彰。局破後。徒勞逴斡。所以道。肥邊易得。瘦肚難
求。思行即往往失粘。心麤乃時時頭撞。休誇國手。謾
說神仙。贏局踰籌即不問。且道黑白未分時。一著落
在甚處。良久。云。從前十九路。迷悟幾多人。公加嘆久
之。師退休於會聖巖。敘佛祖奧義。作九帶。曰。若據圓
極法門。本具十數。今此九帶。已為諸人說了。更有一
帶。還見麼。若也見得分明。却請出來說看。說得分明。
許汝通前九帶。圓明道眼。若見不親切。說不相應。惟
依吾語而為己解。則名謗法。諸人到此如何。眾無語。
師叱去之。師少時與達觀頴．薛大頭七八人入蜀。見
香林遠和尚。於水晶宮探雲門宗旨。幾遭橫逆。以智
得脫。眾以師曉吏事。故號遠錄公。師晚年得資侍者。
甚喜之。凡接人皆委資矣。
贊曰。
 活衲僧  只一箇 
 口餓時將佛祖吞  脚到處把叢林攪 
 鳴蟄龍匣吹毛劒  威行萬國之中 
 出老蚌胎明月珠  光透八紘之表 
 指老東山奪白雲正傳之印  己不欲施於人 
 逼青華嚴受明安密付之衣  殃及儞過在我 
 神仙一局碁密排盤裏  機路上衝關 
 摩醯三隻眼豎亞頂門  髑髏前失照 
 探雲門宗旨  破草鞋蹈斷蜀山雲 
 苦葉縣家風  竊鑰匙擅開香積鎻 
 深秋簾幙千家雨  三世諸佛未許揶揄 
 落日樓臺一笛風  白牯狸奴討甚分曉 
 橫拖九帶  葛藤窠裏出頭來 
 休罷萬機  會聖巖中高枕臥 
少時落賴。贏得錄公名。年老成魔。引資侍者全身
入草。
<other>慈明圓禪師</other>
師諱楚圓。嗣汾陽。全州李氏子。少為書生。母賢。令出
家。與谷泉．瑘瑘等見汾陽。悟旨後。同大愚數輩辭陽。
相讓不肯為參頭。陽示偈曰。天無頭。吉州城畔展戈
矛。將軍疋馬林下過。員州城裏閙啾啾。師曰。某甲何
人。敢當此記莂。遂為首。辭去後。住福嚴。黃龍見師。以
氣自負。師痛叱之。舉趙州勘婆話問龍。龍無對。至數
日方省。呈頌曰。傑出叢林是趙州。老婆勘破沒來由
而今四海清如鏡。行人莫以路為讎。仍於掌中書有
<pb n="599"/>
字。師見。謂曰。好則好矣。中有一字不是。龍遂開掌示
之。師印可。楊岐參次。問。幽鳥語喃喃。辭雲入亂峯時
如何。師曰。我行荒草裏。汝又入深村。岐曰。官不容針。
更借一問。師便喝。岐曰。好喝。師又喝。岐亦喝。師連喝
兩喝。師見泉大道來。問曰。片雲橫谷口。遊人何處來
泉顧視云。夜來何處火。燒出古人墳。師云。未在。更道。
泉作虎聲。師打一坐具。泉便推師就坐。師作虎聲。泉
曰。我見七十餘員善知識。今日方遇作家。時真點胸
為善侍者。折難自金鑾還。師呵曰。解夏未一月。乃已
至此破壞叢林。有何忙事。真曰。大事未透脫耳。師曰。
汝以何為佛法要切。真曰。無雲生嶺上。有月落波心
師詬曰。面皺齒豁猶作此見解。真曰。願為決之。師曰。
汝問我。真理前話。師曰。無雲生嶺上。有月落波心。真
遂契悟。師因同人至。上堂曰。颯颯涼風景。同人訪寂
寥。煑茶山上水。燒鼎洞中樵。珍重。楊．李二公與師為
法友。問答見師本傳。
贊曰。
 未出母胎時  已具超方志 
 厭儒冠弃東魯書  入祖室扣西來意 
 隨緣放曠  千尋浪戲容吞舟之魚 
 大智洞明  九曲珠穿賴引絲之蟻 
 竄身軍伍  見汾陽於塞草叢中 
 勘證老婆  烹黃龍於南金爐裏 
 骨董箱荷斯文重寄  一縷繫千鈞 
 將軍馬展城畔戈矛  隻身嬰萬騎 
 深村荒草  與楊岐同轍不同途 
 野火古墳  聽谷泉自倒還自起 
 鷹搏嶽頂  殺氣蒸雲 
 虎踞霜華  腥風捲地 
 掃癡兒狂見解  有波心月無嶺頭雲 
 謝同人訪寂寥  燒洞中樵煑山上水 
祖庭秋晚。尋思要公侯捍城。且擒下楊翰林．李都
尉。
<other>楊岐會禪師</other>
師諱方會。生冷氏。袁州宜春人也。慈明住南原時。師
往參依。及遷石霜。師俱自請作監寺。明飯罷必山行。
師闞其出未遠。即撾鼓集眾。明遽還曰。作什麼。師曰。
晚參。明遂示眾。叢林因號晚參。後出世。纔陞座。僧便
出。師曰。漁翁未擲釣。躍鱗衝浪來。僧便喝。師云。不信
道。僧撫掌歸眾。師云。消得龍王多少風。僧問。如何是
佛。師云。三脚驢子弄蹄行。曰。莫只者便是麼。師云。湖
南長老。示眾罷。下座。九峯勤把住曰。且喜得箇同參
師曰。同參底事作麼生。曰。楊岐牽犁。九峯拽杷。曰。正
與麼時。楊岐在前。九峯在前。勤擬議。師拓開曰。將謂
同參。元來不是。自是名聞諸方。上堂曰。楊岐乍住屋
壁疎。滿床盡布雪真珠。縮却項。暗嗟吁。良久。云。翻憶
古人樹下居。慶舟峯贊師曰。會如玉人治璠璵。碔砆
棄耳。故光明盛大。克世其家者。蓋碧落[石*((白-日+田)/廾)]無贋本。
贊曰。
 神機頴悟  逸氣軒渠 
 問道引亂峯喃喃幽鳥 
 垂鈎釣衝浪鱍鱍游魚 
 逼慈明晚參  褰裳撾鼓 
 與九峯合伴  拽杷扶犂 
 跨三脚驢  驟步蹈象龍之頂 
 住單丁院  滿床撒氷雪之珠 
 栗棘蓬要白雲端吞吐 
 折脚鐺付保寧勇提持 
 斤削鏗鏘  擬匠石之去墁堊 
 鉗鎚妙密  如玉人之治璠璵 
故少室單傳全歸掌握。視後人不揣竊衣沽譽。得
不愧於師乎。
<other>黃龍南禪師</other>
<pb n="600"/>
師諱慧南。嗣慈明。信州章氏子。懷玉山受度。初受泐
潭印證。領徒遊方。以氣自負。偶會雲峯悅。同游西山。
夜話間。因問泐潭所授之旨。師言其要。悅曰。泐潭所
授。如藥汞銀。徒可玩。入煆即流矣。公欲決明此事。須
見慈明始得。師怒以枕投之。悅不與語。師默計之。曰。
悅師翠巖。令我見明。縱有所得。於悅何有。黎明遂行。
至中路。聞慈明不事事。遂不往。寓止福嚴。賢命師掌
書記。俄賢卒。郡守以明繼之。師曰。悅令我見渠。今坐
此以待。明至。望見。心容俱肅。及晚參。痛叱諸方邪解。
師乃曰。大丈夫為此事求決擇。豈可置疑胸中。懷香
求指示。明曰。書記領徒行脚。有事可坐而商確。令侍
者進榻。師固辭。明曰。書記學雲門禪。必善其旨。如曰
放洞山三頓棒。合喫不合喫。師曰。合喫。明色莊而言。
聞棒聲。便言合喫。從旦至暮。聞鴉鳴鵲噪．鐘魚鼓板
之聲。亦應喫棒。喫棒何時當已哉。師面熱汗下。後乃
悟旨。師住黃龍。以佛手．驢脚．生緣勘驗學者。號黃龍
三關。角虎慈明也。人贊曰。石霜角虎。眼光搖百步之
威。書云。明月之珠。夜光之璧。以暗投之。則人莫不按
劒而視之。
贊曰。
 懷玉山受經  故紙堆鑽出 
 塞天地壯膽氣冲冲 
 滿江湖匾頭名藉藉 
 擲枕子打雲峯悅  恠汞銀入煆即流 
 指胸次扣慈明圓  愧痛棒聞聲合喫 
 與會監寺栗棘蓬  十載同參 
 搭澄散聖冬瓜印  半生受屈 
 坐通衢而鬻物  遺簪墮珥探之意消 
 立三關以驗人  佛手驢脚近之魂失 
 奪角虎眼  光搖百步之威 
 奮黃龍鼻  衝起九囦之蟄 
夫是之謂臨濟克世其家。照古照今兮明月之珠
夜光之璧。
<other>寶覺心禪師</other>
師諱祖心。嗣黃龍。南雄人。姓鄔氏。幼習儒業。年十九
亡目。母禱之。復明。出家獻詩得度。初謁雪峯。留三年。
次依黃龍四年。無入處。一日。傾湯沃手有省。而機未
發。後止石霜。讀傳燈。至僧問多福。如何是多福一叢
竹。福曰。一莖兩莖斜。僧曰。不會。福曰。三莖四莖曲。頓
見二師睡手處。後龍入滅。師繼住持。室中多舉拳曰。
喚作拳頭則觸。不喚作拳頭則背。眾少有契者。張無
盡見師。有頌曰。久嚮黃龍山裏龍。到來只見住山翁
須知背觸拳頭外。別有靈犀一點通。當時諸方莫不
歎服。大慧云。山僧後來見得。惜乎無盡已死。彼云。須
知背觸拳頭外。別有靈犀一點通。若將此頌要見晦
堂。不亦遠乎。靈源贊云。三關逆摧。超玄機於鷲嶺。一
拳垂示。露赤體於龍峯。聞時富貴。見後貧窮。年老浩
歌歸去樂。從教人喚住山翁。魯直聞而笑曰。無盡言
靈犀一點。此藞苴為虗空安耳穴。靈源作贊分雪之。
是寫一字不著畫。山谷參師次。問曰。夫子道。以我為
隱乎。吾無隱乎爾。如何。谷屢說。皆不許。一日。偶同閑
行。天香滿院。師問谷曰。還聞桂花香乎。谷曰。聞。師曰。
吾無隱乎爾。谷遂有省。死心參次。師舉拳頭話令參。
經二年。方得旨。然尚談辯。無所抵捂。師患之。與語至
銳處。師遽曰。住。住。說食豈能飽人乎。心窘。乃曰。某甲
到此弓折箭盡。望和尚慈悲。指箇安樂處。師曰。一塵
飛而翳天。一芥墮而覆地。安樂處政忌上座許多骨
董。直須死却無量劫來偷心乃可。心趨出。默坐下板。
會知事打行者。聞杖聲。忽大悟。趨見師。忘納一履。即
自謂曰。天下人皆是學得底。某是悟得底。師笑曰。選
佛得甲科。何可當也。草堂參次。師舉風幡話問堂。逈
無入處。時有猫在旁。師因指曰。子見彼欲捕鼠乎。雙
目瞪視而不瞬。四足踞地而不動。諸根順向。首尾一
<pb n="601"/>
直。舉無不中。子能如是。心無異緣。六根自靜。默然而
究。萬不失一。堂於言下大悟。靈源參師。因𨵃玄沙語。
倦而經行。步促遺履。俯取之。大悟。以告師。師曰。從緣
入者。永無退失。山谷曰。黃龍子孫。若揭日月。又曰。眾
角雖多。一麟足矣。
贊曰。
 本色住山翁  一拳分背觸 
 通方眼𣤩瞎又重明 
 充棟書弃捐無再續 
 窮斷臂安心密傳之旨  赤手沃湯 
 透佛手驢脚嶮布之關  峻機嚙鏃 
 活埋山谷了  巖前桂香散邇遐 
 親見多福來  庭際竹莖分斜曲 
 塵飛天翳難掃去  閑骨董切忌礙膺 
 猫捕鼠巧盡拙生  窮伎倆誰能揑目 
 從緣入無失  殺靈源鈍鐵勝吹毛 
 選佛得甲科  藥死心砒霜未是毒 
 缺冷照午夜碧潭之月  玉斧巧修成 
 斷清彈陽春白雪之絃  鸞膠親接續 
黃龍子孫。若揭日月。難以數知。眾角雖多。得此一
麟儘足。
<other>白雲端禪師</other>
師諱守端。衡州葛氏子。依茶陵郁山主剃度。初見楊
岐。岐問曰。聞汝受業師過橋喫攧有省。作偈甚奇。能
記否。師即誦曰。我有神珠一顆。久被塵勞關鎻。今朝
塵盡光生。照破山河萬朵。岐大笑起去。師愕然。終夕
不寐。詰旦。復咨之。岐云。子見昨日打夜狐麼。曰。見。岐
曰。汝一籌不及渠。師大駭曰。何謂。岐曰。他愛人笑。儞
怕人咲。師有省。後出世。受岐衣。傳于子孫。示眾曰。如
我按指。海印發光。拈拄杖云。山河大地．水鳥樹林．情
與無情。盡向拄杖頭上作大師子吼。演說摩訶大般
若。且道南嶽說箇什麼法門。南嶽說。洞上五位修行。
君臣父子各得其宜。莫守寒岩異草青。坐著白雲宗
不妙。天台說。臨濟三玄三要．四料揀。一喝分賓主。照
用一時行。要會箇中意。日午打三更。廬山出來道。儞
兩箇漢正在葛藤窠裏。不見道。欲得不招無間業。莫
謗如來正法輪。此三箇見解。若上衲僧秤子秤。一箇
重八兩。一箇重半斤。一箇不直半文錢。但願春風齊
著力。一時吹入我門來。卓拄杖下座。示眾云。若端的
得一回汗出。便向一莖草上現瓊樓玉殿。若未端的
得一回汗出。縱有瓊樓玉殿。却被一莖草蓋却。作麼
生得汗出去。自有一雙窮相手。未甞容易舞三臺。郭
功甫見師。問曰。牛純乎。曰。純矣。師叱之。甫拱而立。師
曰。純乎。純乎。南泉．大溈無異此也。仍贈偈曰。牛來山
中。水足草足。牛出山去。東觸西觸。又上堂曰。上大人。
丘乙己。化三千。七十土。爾小生。八九子。佳作仁。可知
禮也。甫有省。師頌臨濟三頓棒曰。一拳拳倒黃[鴳-女+隹]樓。
一踢踢翻鸚鵡洲。有意氣時添意氣。不風流處也風
流。浮山聞得大喜。指五祖見師。祖到。問南泉摩尼珠
話。師叱之。祖領悟。師令祖作磨頭。人是非祖。師喚祖
問。祖曰。然。師掌之令退。祖曰。候結筭。次日到方丈。某
甲有與婦人買酒肉錢。剩得三百貫。送還常住。師大
驚。始信謗也。保寧二上足處凝．處清參師。凝為侍者。
師有膈氣病。凝常煨蘆菔以備不時之需。師作傅大
士講經因緣偈曰。大士何曾解講經。誌公方便且相
成。一揮案上俱無取。直得梁王努眼睛。謂凝曰。努底
是什麼。此一句乃為凝說老婆禪。凝住天柱。清住太
平。有機辯。五祖畏敬之。清謂凝曰。吾弟禪乃是為老
和尚煨⿱卄戶菔換得底。叢林傳為口實。
贊曰。
 弱冠尋師  早年住院 
 得處沒瘢痕  用時無汙染 
 勦除魔壘  袖中藏雪刃光焰焰生 
<pb n="602"/>
 勘辦衲僧  水上捺胡⿱卄戶機轆轆轉 
 吞栗棘塞斷娘生口  懷楊岐毒恨卒難消 
 舉青氈還與舊主翁  知圓通客情不易遣 
 拋金鈎九江曲  可憐生認鱉為鯨 
 開飯店白雲深  放慕顧和麩糶麫 
 葛藤窠裏  斥三箇漢說南嶽天台 
 毛孔汗中  指一莖草現瓊樓玉殿 
 跨瞎驢蹈斷溪橋去  被村山主掩彩多年 
 叱白牛安眠露地休  喜窮官人打成一片 
 頌臨濟三頓棒  少遇知音 
 投摩尼五色珠  多逢按劒 
 買酒肉餘剩錢物  信演闍梨遭謗無根 
 煨⿱卄戶菔換得底禪  使凝侍者慚惶滿面 
最無端是受他人屈眴之衣。致萬古叢林惡風相
扇。
<other>保寧勇禪師</other>
師諱仁勇。四明竺氏子。少習天竺教。更衣謁雪竇。竇
熟視之。呵曰。央庠座主。師氣不平。發憤下山。望雪竇
山大展三拜。誓曰。我此生行脚參禪。名不過如雪竇。
斷不歸鄉。徑往見楊岐。悟旨。出世保寧。道播叢林。果
如師言。師呈雲蓋顒頌云。拈將楖栗路縱橫。大地清
風颯颯生。北斗柄斜輕撥轉。大唐人眼直須盲。上堂
云。一是一。二是二。三是三。四是四。數目甚分明。上下
依資次。依資次。有何事。以拄杖畫一畫。云。大眾。一時
亂却六十甲子了也。立春上堂。立春日。打春牛。一棒
兩棒。千頭萬頭。雪花深覆辨不得。頂門有眼徒悠悠。
拍手云。囉囉哩。惱亂春風卒未休。上堂。風鳴條。雨破
塊。曉來枕上鸎聲碎。蝦蟇蚯蚓一時鳴。妙德空生都
不會。都不會。三箇成群。四箇作隊。窈窈窕窕。颯颯颻
颻。向南北東西。折得梨花李花一佩兩佩。牧童頌曰
西風浩浩楚天秋。索寞無人野渡頭。沙鳥晚來俱散
盡。鳴咿歸去倒騎牛。答陳遷秀才曰。胡孫兒子最惺
惺。愛弄千年鬼眼睛。懊惱不知能要相。有時來我頂
頭行。
贊曰。
 家四明  住保寧 
 鬼眼睛逢人拈弄  窮伎倆到處旋呈 
 棒打春牛  深覆雪花難可辨 
 杖挑北斗  大唐人眼直須盲 
 曉枕上幽鳥吟殘  折梨花一佩兩佩 
 野渡頭沙禽散盡  聽鳴咿三聲四聲 
 指達磨老臊胡  著草鞋從他肚裏過 
 罵陳遷胡孫子  能要相來我頂𩕳行 
 杜撰巡官  花甲子指輪上一時亂了 
 央庠座主  天台教脚跟下十字縱橫 
 行闊步與雪竇高蹤並駕 
 奮空拳把楊岐破屋支撑 
水銀無假。阿魏無真。無人過價。打與會兄。
<other>真淨文禪師</other>
師諱克文。嗣黃龍。關西鄭氏子。師在溈山。夜間誦雲
門語。僧問。佛法如水中月。是否。門云。清波無透路。師
有省。以氣自負。諸方目為飽參。少有嬰其鋒者。聞積
翠道喧宇宙。徑往見之。凡入室下語。翠皆不許。師怒
發。乃曰。我自有悟處。渠不識我語。遂行至翠巖。見順
和尚。順問。甚處來。曰。積翠。順曰。甚處人。曰。關西。順曰。
汝師是誰。曰。北塔。順聞乃哭。師問其故。順曰。昔訥師
叔久參渠。不會渠說話。及某參得禪。欲見渠。渠已死。
乃問。還識新黃蘗否。曰。識。順曰。如何。曰。甚好。順曰。渠
下得一轉語便住黃蘗。佛法未夢見在。師於言下頓
見積翠用處。因悔。欲再見。不能得。遂白順。順曰。何妨。
我當作書與積翠。令子歸。師遂回積翠。翠見。便問。甚
處來。師曰。翠巖。翠曰。賴遇老僧不在。師曰。甚處去。翠
曰。天台普請。南嶽遊山。師曰。某甲得恁麼自在。翠曰
<pb n="603"/>
脚下鞋甚處得來。師曰。廬山七百五十文唱得。翠曰。
何曾得自在。師曰。何曾不自在。翠駭之。兜率悅在道
吾首眾。一日。領數衲子謁雲蓋智。智與語。未及數句。
盡知所蘊。智乃笑。悅求入室。智問。曾見洞山文和尚
否。曰。關西子。沒頭腦。拖一條布裙作屎臭氣。有甚長
處。智曰。首座但向屎臭氣處參取。悅從教。往洞山依
止。未久。深領要旨。佛眼辭五祖。至歸宗參師。後祖謂
圓悟曰。真淨波瀾闊。弄大旗手段。遠到彼。未必相契
未數日。有書祇悟曰。比到歸宗。偶然漏網。聞雲居清
首座作晦堂真贊。有曰。聞時富貴。見後貧窮。頗疑著
他。及相見。果契合。踰年。復還祖山。眾請秉拂。却說心
說性。祖曰。遠兄如此說禪也。莫管他。無盡見兜率。舉
清素侍者末後句事。逮罷。相過歸宗。夜話及此。師輙
怒曰。是何嘔血禿丁。脫空謾語。豈可信受。遂不終語
無盡居荊溪。覺範往見之。盡與語曰。惜乎真淨不知
此也。範曰。相公只知清素末後句。及真淨真藥現前
而不能覺。盡驚曰。果有此耶。曰。疑則別參。盡於言下
頓見師用處。遂炷香望歸宗。悔謝東山。一日。得師提
唱。讀之甚喜。謂圓悟曰。慚愧。末法中有此真善知識
師遊方時。與二僧偕行。至谷隱薛大頭處。問。三人同
行。必有一智。如何是一智。二僧無語。師立下肩。應聲
便喝。薛舉拳作相撲勢。師云。不勞再勘。薛拽杖趂出。
薛見石門慈照。
贊曰。
 生緣關表  頴脫儒冠 
 走諸方氣常自負  窮直指心未能安 
 吞雲夢八九於胸中  曾無芥蔕 
 漲蜀江八千於舌上  儘有波瀾 
 問雙鞋子甚處得來  積翠南激揚機路活 
 拖條布裙作屎臭氣  兜率悅嗅著髑髏乾 
 一生弄大旗  策元勳於龍虵陣上 
 三關挫驢脚  馳十影於驥馬群間 
 末後句教無盡疑則別參  點行真藥 
 一轉語住黃蘗未曾夢見  打破疑團 
 老東山背後贊揚  逢人頻合掌 
 薛大頭面前遭喝  無地著慚顏 
 鴆毛本毒  虎體元班 
妙處欲言言不及。月移花影上欄干。
<other>五祖演禪師</other>
師諱法演。嗣白雲。緜州鄧氏子。初在成都聽講時。舉
西天外道立義問佛弟子云。菩薩成道時。神與智冥。
理與境會。不分能證所證。畢竟以何為證。弟子義墮。
乃不鳴鐘鼓。從後門出入。返搭袈裟。三藏至。再集外
道。釋云。如人飲水。冷暖自知。道乃伏。徵諸法師云。冷
暖固可知。未審自知之理如何。眾皆杜口。中有云。汝
欲明此。須見南方明佛心宗者。師遂南來。至興元。經
時逗留。受業師聞得。乃附書曰。汝出醬甕。復入虀瓮
師遂發行。至浮山。理此義問。山曰。如來有密語。迦葉
不覆藏。師乃釋疑。山因指見白雲。師到。因問摩尼珠
話大悟。作投機頌曰。山前一片閑田地。叉手叮嚀問
祖翁。幾度賣來還自買。為憐松竹引清風。雲印可之
示眾云。大凡參學。如俊鶻打鷯兒。纔洎地。便飛去。若
有蹲坐。即不堪。小參有云。某十有餘年海上參尋。見
數人尊宿。自謂了當。及到浮山圓鑒會下。直是開口
不得。後到白雲門下。咬破一箇鐵酸。豏直得百味具
足。且道豏子一句作麼生道。乃云。花發鷄冠媚早秋。
誰人能染紫絲頭。有時風動頻相倚。似向堦前鬪不
休。聞角。偈曰。幽幽寒角發孤城。十里山頭漸杳冥。一
種是聲無限意。有堪聽有不堪聽。圓悟為侍者。偶陳
提刑問道。師云。提刑曾讀小艶詩否。頻呼小玉元無
事。只要檀郎認得聲。刑不契。悟聞得有省。師握手巡
寮云。我侍者參得禪了也。舉瓦鼓歌接無為泰。至輸
玄武處。泰有省。
<pb n="604"/>
贊曰。
 般若鋒  智慧炬 
 生緣左緜蒲許村  聽講成都大慈寺 
 問自知之理  塞斷義虎咽喉 
 究直指之心  輥入瞎驢行伍 
 如醬蟲入虀瓮  到熟處果難忘 
 似俊鶻打鷯兒  纔洎地便飛去 
 到白雲摵碎南泉摩尼珠 
 見圓鑒會得如來有密語 
 愛山前田地  松竹引清風 
 打格外鄉談  陽平撒白雨 
 鳥𣡶角聲傳梅引  暗損愁腸 
 鷄冠花紫染絲頭  錯為豏子 
 乞兒得席  巡寮誇侍者會禪 
 皓玉無瑕  磨院同婦人歌舞 
 鐵酸豏百味完全  一任活衲僧吞吐 
 到頭誰解知甜苦 
<other>圓悟勤禪師</other>
師諱克勤。嗣東山。彭州駱氏子。初聽講成都。范蜀公
作詩勸令行脚。有云。成都本是繁華國。打住只因花
酒惑。遂出蜀。依參東山。無入處。與佛鑑辭去。山曰。汝
到浙中。被熱病打。方憶我在。師至金山。大病。鑑在定
慧。亦病。作書相約。病愈復歸東山。前後悟旨。師一日
同懃．遠侍東山。夜坐欲歸。月黑。山令各下一轉語。懃
曰。彩鳳舞丹霄。遠曰。鐵虵橫古路。師曰。看脚下。山曰。
滅吾宗者。克勤耳。師後歸住昭覺。聞南堂還俗。師憶
之。聞人言在城中賣香。師令童子到彼買香。待他將
度香。便問如何是祖師西來意。看他有何言句。即記
歸。童依教。到彼便問。堂舉香云。者一包香。只賣五文
童回。舉似師。師云。者漢只在。遂親勸再為僧。師舉住
大隋。繼住昭覺。大慈參次。師一日上堂。舉雲門諸佛
出身處。東山水上行話。拈云。我即不然。忽有人問。如
何是諸佛出身處。即向他道。薰風自南來。殿閣生微
涼。慧有省。後作首座秉拂。次日。一村僧上問。昨夜首
座提唱如何。師以指夾鼻一下來鼓眾大笑。慧即上
方丈辭去。師云。首座。昨夜三世諸佛被汝罵。六代祖
師被汝罵。我只輕夾鼻。儞便去不得。慧不覺汗下。師
在夾山拈雪竇語。號碧巖集。三國誌曰。生子當如孫
仲謀。景升諸郎豚犬耳。金鴨者。師乃於小玉聲發明
頌。石蟬。乃師示寂之時葬于錦江。
贊曰。
 食牛氣宇  翹[鴳-女+隹]精神 
 范蜀公勸離濯錦繁華國 
 老東山詛作江南熟病人 
 小玉聲中  認驢鞍橋做阿爺下頷 
 薰風句裏  捉鼠黏兒當自己家親 
 教童子買香  挽靜南堂珠還合浦 
 舉青林搬土  放遠佛眼劒躍龍津 
 提唱碧巖  拖泥帶水 
 作興昭覺  戛玉鏗金 
 看脚下  已受滅宗之記 
 夾鼻頭  寧無䑛犢之心 
 金鴨香消  醉扶歸笙歌叢裏 
 石蟬花發  笑經行錦繡江濵 
天祐斯文。生孫仲謀於臨濟十一世。縱景升諸郎
龍馳虎驟。難尾於芳塵。
<other>南堂靜禪師</other>
師諱元靜。嗣五祖。閬州人。姓趙氏。師在祖塔。祖舉即
心即佛．睦州擔板．南泉斬貓．趙州狗子話編辟之。所
對了無滯礙。又舉子胡狗話。答稍遲。山遽轉面曰。不
是。師曰。不是却如何。山曰。此不是。和前面都不是。師
曰。望和尚慈悲指示。山曰。看他道子胡一隻狗。上取
人頭。下取人脚。入門者好看。纔見僧入。便云看狗。汝
<pb n="605"/>
向子胡道看狗處下得一轉語。教子胡結舌。老僧鉗
口。便是了當處。師嗜喫雞。眾惡之。山知。一日入室。師
藏鷄於袖中。山舉話詰之。師袖出雞作啼聲。山乃笑
師住大隋。舊有龍居方丈寢室。累代不敢近。師至欲
臥。主首白。師不顧。竟去臥。見龍臥床上。師以手推曰。
老畜生。留老僧半榻。就臥。及醒。龍不見。從此不來矣
葉縣有一法嗣。住漢州方水。作偈示眾曰。方水潭中
鱉鼻虵。擬心相向便揄揶。誰人拔得蛇頭出。二百年
無人下語。師舉三句了。著語云。方水潭中鱉鼻虵。僧
問。如何是奪人不奪境。曰。活捉魔王鼻孔穿。如何是
人境俱不奪。曰。白日騎牛穿市過。愚丘靜參次。師舉
香嚴枯木龍吟話。往返徵詰。靜悟。師曰。莫守寒巖異
草青。坐却白雲宗不妙。靜曰。直須揮劒。若不揮劍。漁
父栖巢。師矍然曰。者小廝兒。珍重便行。回石頭。世為
石匠。不識字。慕出家。求人口授法華。默誦之。投師供
洒掃。一日。令取石。回手執鎚擊石而誦經不輟。師謂
曰。今日硿磕。明日硿磕。生死到來。作麼折合。回愕然
釋其器。禮拜求究竟法。因隨至方丈。令罷誦經。看趙
州勘婆話。回久之鑿石。石堅。盡力一鎚。瞥見火光。有
悟。呈頌曰。用盡工夫。渾無巴鼻。火光迸散。元在者裏
師曰。子徹矣。復呈頌曰。三軍不動旗閃爍。老婆正是
魔王脚。趙州無柄鐵掃帚。掃盡煙塵風颯颯。師頷之。
遂為僧。後出世。嗣師。縉雲先生作石頭語錄序。有云。
五祖晚得南堂。糙暴生獰。凌跨勤遠。天遒地窄。投老
大隋。回石頭以運鎚攻石之手。仰擊堅高。出力既麤。
一鎚便透。晚坐釣魚山中。乖崖峭壁十倍其師。狼毒
砒霜不容下口。師超放不群。故東山創南堂以居之。
因此得名。
贊曰。
 出格野盤僧  天生沒意智 
 活捉魔王鼻孔穿  故將百丈叢林廢 
 反目睨母  陰風如猛虎出林 
 村氣逼人  白日騎黃牛入市 
 方水虵拔頭不出  用盡力無計可施 
 子胡狗出語較遲  和前面一齊不是 
 栴檀雜牛糞  者包香只賣五文 
 峭壁與乖崖  看廝兒略呈小伎 
 煮雞噇  滿口腥臊 
 伴龍眠  通身泥水 
 一鈎冷掛松稍月  暢樺林峯幾許襟懷 
 教陣香飄花信風  宴牡丹屏甚生標致 
 橫揮寶劒  靜愚丘電影翻空 
 颺下鐵鎚  回石頭金聲擲地 
聖凡情盡。佛眼覔無蹤。恠不得蒲許鄧師翁。別起
一寮安置。
<other>佛鑒懃禪師</other>
師諱慧懃。嗣五祖。舒州汪氏子。初參五祖。每以唯此
一事實。餘二即非真味之。有省。以祖不印可。辭去。後
再歸。值祖上堂。一僧出問。僧問趙州。如何是和尚家
風。州曰。老僧耳聾。何不高聲問。僧再問。州曰。儞問我
家風。我却識儞家風了也。師乃大悟。即上方丈求印
可。祖曰。森羅及萬象。一法之所印。師禮拜。祖令掌翰
墨。師與圓悟語次。舉仰山鎮海明珠因緣。至無理可
伸處。悟徵曰。既云収得。洎索此珠。又道無言可對。無
理可伸。師不能答。次日。忽省。謂悟曰。東寺只索一顆。
仰山傾出一栲栳。悟深肯之。初住太平。次住鍾山。上
堂。至道無難。唯嫌揀擇。桃花紅。李花白。誰道融融只
一色。燕子語。黃鸎鳴。誰道關關只一聲。不透祖師關
棙子。錯認山河作眼睛。僧問。聞和尚親見五祖。是否
師云。鐵牛齧碎黃金草。祖忌上堂。去年今日時。紅爐
片雪飛。今日去年時。曹娥讀夜[石*((白-日+田)/廾)]。末後一句子。佛眼
莫能窺。白蓮峯頂上。紅日遶須彌。鳥喙珊瑚樹。鯨吞
麗水犀。太平基業在。千古襲楊岐。頌達磨見梁王因
<pb n="606"/>
緣曰。始鳴阿閣一聲鐘。日午蒼龍睡正濃。再擊鳳凰
臺上鼓。夜半祥鸞未飛舞。帝基鞏固如盤石。胡僧枉
費平生力。回首少林歸去來。落花滿地春狼藉。頌定
上座參臨濟因緣曰。掣雷之機遇趙州。為人須到結
交頭。掌中擎出香山子。直上高高十二樓。
贊曰。
 淮甸雲深  龍眠山小 
 麟鳳子脫[殼-一]出來  山川秀盡情奪了 
 胸中戈甲森萬騎  氣肅秋風 
 舌底笙篁調五音  語如春鳥 
 煑蘇臺九旬藥  恨殺東山 
 鳴阿閣一聲鐘  迷逢達磨 
 森羅影裏  潑家風幾曾識得來 
 聲色堆頭  祖師關何甞透得過 
 單明末後句  海鯨吞麗水之犀 
 親見先師來  鐵牛齧黃金之草 
 為人須切  香山子看趙州擎上幾層樓 
 見義勇為  鎮海珠代仰山傾出一栲栳 
 室中機峻人難湊  雲臺將盡被生擒 
 筆底耕深我自豐  翰苑人專工摛藻 
碧油幢下坐建太平基。到鍾山。梁寶公握手。呵呵
大咲。
<other>佛眼遠禪師</other>
師諱清遠。嗣五祖。邛州李氏子。幼為書生。在祖會下。
常以氣自負。每問祖。祖輙曰。我不會。我不如儞。又曰
儞自會得好。久無所入。乃問曰。和尚門牆高峻。某甲
不能入座下。誰可親近。乞指示。祖曰。元禮首座見處
與我一般。師即扣之。時寒。禮方近火。師陳所求。禮即
引師耳行。且語曰。我不會。我不如儞。儞自會得好。師
曰。願求開發。而乃相戲。豈可為人法耶。禮曰。儞若悟
去。方知今日曲折。師慚。急歸知客寮。夜坐沈吟間。覺
寒。撥火大悟。頓見二老用處。乃曰。深深撥。有些子。生
平事。只如此。遂點燈讀傳燈。至破竈墮因緣。洞符所
證。頌曰。忉忉幽鳥啼。披衣終夜坐。撥火悟平生。窮神
歸破墮。事皎人自迷。曲談誰能和。念之永不忘。門開
少人過。圓悟聞師悟旨。五更扣門。師遂舉所得。悟云。
只如青林搬土話。道鐵輪天子寰中勑。知客作麼生
會。師曰。帝釋宮中放赦書。悟曰。且喜兄有活人句。後
雪堂頭曰。我不會兮不如儞。堪笑千花生碓觜。善財
謾向百城遊。何曾蹈著自家底。佛鑑頌文殊普賢起
佛見法見因緣曰。彩雲影裏仙人現。手把紅羅扇遮
面。急須著眼看仙人。莫看仙人手中扇。師聞甚喜。悟
曰。此頌一切處用得。住龍門時。一僧被虵咬。室中舉
云。既是龍門僧。因甚被蛇咬。眾下語皆不契。高庵悟
云。果然現大人相。師頷之。圓悟在昭覺聞得。乃歎曰。
龍門有此子。東山之道未寂寥也。師有三自省傳於
世。
贊曰。
 默而神  語而當 
 天生骨有靈  聖養胎無恙 
 業窮東魯  忝曾就孔夫子受經 
 旨覔西來  苦甞被老東山無狀 
 會不會急歸打坐  撥火覔浮漚 
 到未到普請喫茶  晴甌翻雪浪 
 仙人手裏紅羅扇  喜佛鑑要看底著眼宜親 
 帝釋宮中宣赦書  勑青林必死人盡情踈放 
 龍門萬仞  晴空轟燒尾之雷 
 邛水千尋  截流產噴香之象 
 碓生花  許雪堂引善財遊 
 虵咬僧  聽高庵現大人相 
說心說性。不用管他。寫三自省一篇。為萬古叢林
參禪底榜樣。
<other>大慧杲禪師</other>
<pb n="607"/>
師諱宗杲。嗣圓悟。宣州奚氏子。初參湛堂。為侍者。堂
病革。師曰。和尚此疾若不起。某甲去依附誰。堂曰。勤
巴子甚好。我雖不識渠。子若見之。必能了大事。後往
見悟。得旨。師為堂見無盡求塔銘。龍安照書為紹介
見盡。有云。金剛眼睛在相公筆頭上。盡曰。恁麼則某
與他點出光明。令照天照地去也。師進前揖曰。先師
多幸。謝相公塔銘。盡大笑。師在徑山。因頌曰。神臂弓
一發。透過千重甲。衲僧門下看。當甚臭皮襪。時朝廷
方作神臂弓。秦相以師與張九成竊議。大師兼以譏
諷朝廷。遂竄衡州。次梅州。前後十七年。放還。再住徑
山。自梅州返至福州。張參政以洋嶼延之。一夏打發
十三人。龜山光為首。趙巨濟參次。謂曰。老僧去後。若
有別人教儞禪。云者箇公案如何參。那箇因緣如何
會。便舀熱屎潑將去。記取。師聞應庵金輪提唱。甚喜。
乃曰。楊岐正脉在此老矣。遂將正傳衣并頌寄之。曰
坐斷金輪第一峯。千妖百恠盡潛蹤。年來又得真消
息。報道楊岐正脉通。
贊曰。
 花木瓜  包家虎 
 狐狸屏跡陰木生風 
 雪霜憑凌春陽煦嫗 
 金剛眼睛筆頭點出  因龍安靠倒無盡翁 
 薰風殿閣句下活埋  恨湛堂指見勤巴子 
 掀翻烏石嶺  黑竹篦亂揎胡揮 
 撥亂五峯雲  折拄杖東撑西拄 
 雲門揭示  誑謼閭閻 
 悅老重來  欺瞞佛祖 
 如猛將會相殺  奪賊馬騎便行 
 有別人教儞禪  舀熱屎潑將去 
 貶竄衡梅十七載  臭皮襪香透梵天 
 伸冤洋嶼十三人  塗毒鼓聲喧寰宇 
不將佛法當人情。把楊岐正傳衣分付金輪華姪
處。法王法令合如此。
<other>虎丘隆禪師</other>
師諱紹隆。嗣圓悟。和州人也。初見長蘆信。得其大略。
有傳圓悟語至者。師閱之。嘆曰。想酢生液。雖未澆腸
沃胃。且使人發快。第恨未聆謦欬耳。遂去見悟。一日。
入室。悟問曰。見見之時。見非是見。見猶離見。見不能
及。舉拳云。還見麼。曰。見。曰。頭上安頭。師脫然契悟。悟
叱曰。見箇什麼。曰。竹密不妨流水過。悟肯之。後為藏
主。人曰。隆藏主柔易若此。何能為。悟曰。睡虎也。上堂
曰。凡有展托。盡落今時。不展不托。墮坑落塹。直饒風
吹不入。雨打不著。點檢將來。自救不了。豈不見道。直
似寒潭月影。靜夜鐘聲。隨扣擊以無虧。觸波瀾而不
散。此猶是生死岸頭事。拈拄杖。畫一畫。云。畫斷生法
師多年葛藤。點頭石不覺撫掌大笑。且道笑箇什麼。
腦後見腮。莫與往來。上堂曰。目前無法。萬象森然。意
在目前。突出難辨。不是目前法。觸處逢渠。非耳目之
所到。不離見聞覺知。雖然如是。也須蹈著向上關棙
子始得。所以道。羅籠不肯住。呼喚不回頭。佛祖不安
排。至今無處所。如是則不勞斂念。樓閣門開。寸步不
移。百城俱到。驀拈拄杖畫云。路逢死虵莫打殺。無底
籃子盛將歸。僧問。如何是大道真源。曰。和泥合水。曰。
便恁麼去時如何。曰。截斷草鞋跟。有云。慕道如渴驥
奔泉。應機似怒猊抉石。有云。醯雞處甕中。自得其樂。
費長房每見一先生懸壺於肆上。長房謁之。遂同入
壺中。乃真神仙境也。
贊曰。
 襟懷秋冷  笑語春溫 
 垂棘璧櫝藏待價 
 走盤珠影落無痕 
 慕少室密傳心  渴驥驟奔岩下水 
 味碧巖無義語  醯雞自樂甕中天 
<pb n="608"/>
 路長蹈斷草鞋跟  源尋大道 
 竹密不妨流水過  見豎麤拳 
 拈起麤糲䔧  點頭石咲葛藤畫斷 
 演出一大藏  瞌睡虎被貫索縈纏 
 深池劒氣冷含霜  斬癡頑橫磨石上 
 古洞桃花紅簇錦  與嬌兒話別風前 
 路逢死虵  無底籃盛歸何用 
 春暄百鳥  曲闌干徒倚無言 
 東山龍鳳  臨濟兒孫 
玉壺塵不染。別是一乾坤。
<other>應庵華禪師</other>
師諱曇華。嗣虎丘。蘄州江氏子。初參方。遇首座入室。
師近前。座云。來作什麼。師云。取首座頭。座云。後生年
少作者般語話。嘔血去在。師云。某甲不嘔血。首座嘔
血去在。座後果如師言。師在水南遂處作侍者。入室
次。南捉住云。侍者。待與汝商量箇公案。師曰。盡大地
是箇公案。商量箇什麼。南機鈍。師拂袖而去。後見虎
丘。作維那。欲命充首座。時座下多悟。會中有耆宿言
師後生。師聞。作偈曰。江上青山殊未老。屋頭春色放
教遲。人言洞裏桃花嫰。未必人間有此枝。遂去。後示
眾云。三十三州七十僧。驢腮馬頷得人憎。諸方若具
羅籠手。今日無因到淨明。上堂。五百力士揭石義。萬
仞崖前撒手行。十方世界一團鐵。虗空背上白毛生。
直饒拈却膩脂帽子。脫却尳臭布衫。向報恩門下正
好喫棒。何故。半夜起來屈膝坐。毛頭星現衲僧前。上
堂。若作一句商量。喫粥喫飯阿誰不會。不作一句商
量。屎坑裏蟲子笑殺闍梨。驀拈拄杖云。拄杖子罪犯
彌天。貶向二鐵圍山。且道薦福還有過也無。卓一下。
云。遲一刻。僧問。昔有僧問雲門。如何是清淨法身。門
云。花藥欄。此意如何。曰。深沙努眼睛。僧問。只者是。埋
沒自己。只者不是。辜負先聖。去此二途。和泥合水處。
請師道。曰。玉筯撑虎口。僧問。呈橈舞棹即不問。且道
婆娑手中兒子甚處得來。巖頭扣船舷三下。未審意
旨如何。曰。焦磚打著連底凍。曰。當時若問和尚。如何
對他。曰。一棒打殺。曰。者老和尚大似買帽相頭去也
曰。儞向甚處見巖頭。曰。劄。曰。杜撰禪和。曰。婆生七子。
六箇不遇知音。只者一箇。也不消得。便拋向水中。又
且如何。曰。少賣弄。曰。巖頭不覺吐舌。意作麼生。曰。樂
則同懽。僧提起坐具云。但識取者箇。曰。放下著。南書
記在師會中頌狗子話曰。狗子無佛性。羅睺星入命
不是打殺人。被人打殺定。師肯之。虎丘忌。拈香云。平
生沒興。撞著者無意智老和尚。做盡伎倆。湊泊不得。
從此卸却干戈。隨分著衣喫飯。二十年來坐曲录木。
懸羊頭。賣狗肉。知他有甚憑據。雖然。一年一度燒香
日。千古令人恨轉深。
贊曰。
 蘄陽人  鬼怕見 
 虗空背生出白毛  古墓中深藏暗箭 
 斫取頭去  與首座熱血相噴 
 拂袖便行  笑水南機思遲鈍 
 拋孩兒漢陽渡  樂則同歡 
 貶拄杖鐵圍山  過應難免 
 拈折玉筯  彊把巖前虎口撑 
 題落韻詩  謾云洞裏桃花嫰 
 夜叉心菩薩面  說南書記劒刃上行 
 正法眼破沙盆  引傑侍者草窠裏輥 
 七十僧驢腮馬頷  薄諸方不具手羅籠 
 二十載狗肉羊頭  憶先師便吞齦發恨 
 通楊岐正脉  金輪峯影落千江 
 繼宏智芳塵  狎鷗池光生八面 
超宗異目。誠不負佛日品題。致後生源深而流遠。
<other>卍庵顏禪師</other>
師諱道顏。嗣大慧。東川鮑氏子。久參圓悟。在金山。因
<pb n="609"/>
一渦風亂。令僧自殺。以智不死。虜去。後方得脫。悟歸
寂。復依大慧。首眾徑山。無著未為僧。慧舘方丈。師常
叱之。慧曰。彼雖婦人。大有長處。師不諾。慧抑令相見。
師不獲已。通報。著曰。首座。作佛法相見。世法相見。座
云。佛法相見。著云。却去左右請師入。師至帳前。見著
寸絲不掛。仰臥於床。師指曰。者裏是什麼去處。著曰。
三世諸佛．六代祖師．天下老和尚。皆從此中出。師曰。
還許老僧入否。著曰。者裏不度驢度馬。師無語。著曰。
與首座相見了也。遂轉身[覤-儿+丘]裏。師懡㦬而出。慧曰。却
不是老畜生無見識也。師有愧。慧入室。舉南泉住庵。
上山作務。一僧至。令做飯喫因緣。師云。[狦-(狂-王)+王]瑚枕上兩
而淚。半是思君半恨君。慧令侍者収牌曰。只者一轉
語。報佛恩足矣。初住東林。後歸鄉。住雲頂。僧問。如何
是佛。曰。誌公和尚。如何是法。曰。黃絹幼婦。外孫＆CB17572;臼
如何是僧。曰。釣魚船上謝三郎。示眾有曰。筯籠不亂
攙匙。老鼠不咬甑箅。韓子蒼與師避[寇-(敲-高)+ㄆ]。詩云。昔與二
子居明心。避賊夜走南山陰。天寒更蹈沮洳徑。月黑
錯到楊梅林。涉險登危四三里。少復前行過溪水。平
明乞火野人家。十日深藏巖穴裏。閩俱嘆我裝賷空。
蜀僧轉墮妖氛中。人言性命脫針孔。忱憂傷人衰疾
同。春風酣酣柳邊寺。相對夢中論夢事。莫嫌薄飯一
莖＆CB17572;郡國而今無鼓鼙。
贊曰。
 麟龍頭角  弓冶箕裘 
 項鐵三百斤  逸群倔強 
 額黥數點墨  出格風流 
 圓悟室彩[書-曰+(且-二+人)]已成  只欠一回點眼 
 浮玉山見機而作  不消三搭回頭 
 錦繡帷前一斷魂  返遭婦人之毒手 
 珊瑚枕上兩行淚  難逃菴主之機籌 
 出語無稽  誇老鼠不咬甑箅 
 臨機奔軼  騎駿馬直撞烟樓 
 蹈斷虎溪橋  斥遠法師活埋蓮社 
 行窮蠻瘴路  隨杲風子遠竄梅州 
 掃蕩祲氛社稷一戎衣  凌烟勛業 
 揮戈佛日風塵三尺劒  借筯機謀 
 沮洳徑楊梅林  早憶南山避[寇-(敲-高)+ㄆ] 
 牛頭山雲頂寺  晚思西蜀歸休 
若更問老漢。為僧端的。謝三郎未必在漁舟。
<other>懶庵需禪師</other>
師諱鼎需。嗣大慧。福州林氏子。本習儒業。因入寺見
遺教經。看數版有省。欲出家。母以親迎近難之。師曰。
夭桃紅杏。一時分付春風。翠竹黃花。此去永為伴侶。
辭親祝髮。一錫湖湘。徧參名宿。心無所緣。身無所依。
結菴於羌峯絕頂。後見大慧。一日。問曰。內不放出。外
不放人。正恁麼時如何。師擬開口。慧拈竹篦劈脊連
打三下。師大悟。慧印以偈曰。頂門豎亞摩醯眼。肘後
斜懸奪命符。瞎却眼。卸却符。趙州東壁挂葫蘆。上堂。
懶翁懶中懶。最懶懶說禪。亦不重自己。亦不重先賢。
又誰管儞地。又誰管儞天。物外逍遙無箇事。日高三
丈猶更眠。上堂。句中意。意中句。須彌聳于巨川。句剗
意。意剗句。烈士發乎狂矢。任侍牙如劒樹。口似血盆。
徒逞詞鋒。虗張意氣。所以淨名杜口。早涉繁詞。摩竭
掩關。已揚家醜。自餘瓦棺老漢。巖頭大師。向羌峯頂
上拏風鼓浪。翫弄神變。脚跟下好與三十棒。且道過
在什麼處。良久。云。機關不是韓光作。莫把胸襟當等
閑。至節上堂。二十五日已前。群陰消伏。泥龍閉戶。二
十五日已後。一陽來復。鐵樹開花。正當二十五日。塵
中酔客。騎驢騎馬。前街後街。[逅-口+巾]相慶賀。物外閑人。衲
帔蒙頭。圍爐打坐。風蕭蕭。雨蕭蕭。冷湫湫。誰管儞張
先生．季道士．胡達磨。木菴參次。師舉外道問佛。不問
有言。不問無言因緣。云。不得向良久處會。隨後喝。菴
作禮曰。不因今日事。爭奈目前機。師印之。送分菴主
<pb n="610"/>
偈曰。江頭風急浪花飛。南北相逢不展眉。獨有分禪
英俊手。等閑奪得錦標歸。
贊曰。
 鐵硯磨穿  心猶奔競 
 杜文章久爾隨邪  遺教經驀然打正 
 春風一度桃杏花  分付已周 
 紅日三竿煙雲枕  撼搖不醒 
 內不放出外不放入  喫竹篦於洋嶼菴頭 
 身無所依心無所緣  結茅庵於羌峯頂上 
 盲人摸地  頂門眼𣤩瞎摩醯 
 邪鬼貼身  肘後符難為奪命 
 須彌聳川烈士發矢  剗意句浪得其名 
 泥龍閉戶鐵樹開花  筭陰陽從來不定 
 奪得錦標去  從分禪[菛@(一/艮)]𦿆拾花針 
 喪盡目前機  引木菴良馬窺鞭影 
蒙頭打坐。徧界覔無蹤。全不思胡達磨．李道士．張
先生。無人管領。
<other>密庵傑禪師</other>
師諱咸傑。嗣應菴。福州鄭氏子。母夢廬山僧入屋而
生。下髮。徧扣諸方。後見應菴。菴室中問。如何是正法
眼。曰。破沙盆。菴肯之。未幾。辭省親。菴以偈送曰。大徹
投機句。當陽廓頂門。相從今四載。徵詰洞無痕。雖未
付鉢袋。氣宇吞乾坤。却把正法眼。喚作破沙盆。此行
將省覲。切忌便跺跟。吾有末後著。待歸要汝遵。上堂。
世尊不說說。拗曲作直。迦葉不聞聞。望空啟告。馬祖
即心即佛。懸羊頭。賣狗肉。趙州勘菴主。貴買賤賣。分
文不直。只如文殊是七佛之師。因甚出女子定不得。
天河月暈魚生子。槲葉風微鹿養茸。上堂。舉婆燒菴
話。拈云。者公案叢林中少有拈提者。傑上座裂破面
門。不免納敗缺一上。也要諸方點撿。乃召大眾云。者
婆子洞房深穩。水泄不通。向枯木上糝花。寒中發
𦦨箇僧孤身逈逈。慣入洪波。等閑坐斷潑天潮。到底
身無涓滴水。子細撿點將來。敲枷打鎖即不無。若是
佛法。未夢見在。烏巨恁麼提唱。畢竟意在何處。良久。
云。一把柳⿰糸系収不得。和煙搭在玉闌干。師接松源．破
菴。出世烏巨。終于天童。
贊曰。
 枳林生錦茘  榕樹出旃檀 
 廬山僧夢見  何面目 
 蠱毒水沾著  爛心肝 
 向上路與千聖共行  入泥犂獄慚愧慚愧 
 破沙盆準分文不直  換正法眼大難大難 
 拈女出定髣髴楊州  鹿養茸微風生從槲葉 
 判婆燒菴依俙越國  柳垂⿰糸系和煙搭在欄干 
 喝松源兩耳聾  錦包特石 
 殺破庵全心死  鐵褁泥團 
 做冷泉百日主人  勝郭汾陽中書之考 
 屹鄞江中流砥柱  回覺隰州既倒之瀾 
大徹投機廓頂門。初無奇特。信知道。江南兩浙秋
熱春寒。
臨濟至此十四世共二十六人。

五家正宗贊卷第二

<sarticle>五家正宗贊卷第三</sarticle>

<other>曹洞宗</other>
<other>洞山悟本禪師</other>
師諱良价。嗣雲巖。越州諸暨人。姓俞氏。初謁忠國師。
問無情說法。不契。後到溈山。山問。聞闍梨曾問國師
無情說法。是否。師云。是。溈云。試舉看。師舉了。溈云。我
者裏也有些子。只是罕遇其人。師云。便請。溈以拂子
點一點。師云。請和尚為某甲說。溈云。父母所生口。終
<pb n="611"/>
不為子說。師云。此間莫有同年慕道者麼。溈令見雲
巖。師辭。直造雲巖。請益前話。巖云。不見彌陀經云。水
鳥樹林悉皆念佛念法。師因有省。作偈曰。也大奇。也
大奇。無情說法不思議。若將耳聽終難會。眼處聞聲
方得知。一日。問巖。某甲有餘習未盡。岩云。汝曾作甚
麼來。曰。聖諦亦不為。曰。還得歡喜地也未。曰。歡喜即
不無。如糞堆頭拾得一顆明珠。師辭岩。問。百年後。忽
有人問。還邈得和尚真。如何秖對。巖良久云。只者是。
師沈吟。巖云。价闍梨。承當箇事。大須審細。師猶涉疑。
後因過水覩影。方得頓悟。作偈云。切忌從他覔。迢迢
與我疎。我今獨自往。處處得逢渠。渠今正是我。我今
不是渠。應須恁麼會。方得契如如。示眾云。末法時代。
人多乾慧。若要辨驗真偽。有三種滲漏。一見滲漏。機
不離位。墮在毒海。二情滲漏。智常向背。見處偏枯。三
語滲漏。體妙失宗。機昧終始。曹山辭次。師授山先雲
巖所付寶鏡三昧．五位顯訣畢。山再拜而去。北院通
參次。師上堂云。坐斷主人翁。不落第二見。通出眾云。
須知有一人不合伴。師云。猶是第二見。通便掀倒禪
床。師云。老兄作麼生。通云。待某甲舌頭爛。即向和尚
道。後辭師入嶺。師曰。飛猿嶺峻好看。通沉吟。師云。通
闍梨。何不入嶺去。通有省。更不入嶺。欽山參師。師問。
甚處來。曰。大慈來。曰。還見大慈麼。曰。見。曰。色前見。色
後見。曰。非前後見。師默置。後山對眾省過。舉前話。乃
曰。離師太早。不盡師意。師頌曰。枯木花開劫外春。倒
騎玉象趁麒麟。而今高隱千峯外。月皎風清好日辰
贊曰。
 雲巖跳竈兒  不與諸塵對 
 輥入蘆花鞭白馬  難覔蹤由 
 倒騎玉象趁麒麟  單明向背 
 水鳥樹林何曾說法  徒自歎奇 
 墻壁瓦礫為汝發機  灼然不會 
 糞堆頭拾得明珠顆  習氣未除 
 水影邊邈得先師真  失錢遭罪 
 金針玉線  暗通錦縫之千重 
 石女木人  密付寶鏡之三昧 
 何不入嶺去  聽通闍梨不肯道爛了舌休 
 還見大慈麼  覺邃欽山早離師似乎心悔 
 錮鏴著生鐵  見情滲漏破綻轉多 
 安排用盡心  徧正君臣憲章無計 
千里持書不到家。看金鳳宿龍巢。斜月掛夜明簾
外。
<other>曹山元證禪師</other>
師諱躭章。嗣洞山。泉州黃氏子。初謁洞山。依止數載。
乃辭山。山問。什麼處去。曰。不變異處去。曰。不變異豈
有去耶。曰。去亦不變異。遂辭去。止于曹山。學徒雲集
僧問。佛未出世時如何。曰。曹山不如。出世後如何。曰。
不如曹山。僧問。如何是枯木裏龍吟。曰。血脉斷。如
何是髑髏裏眼睛。曰。乾不盡。乃作偈曰。枯木龍吟員
見道。髑髏無識眼初明。喜識盡時消息盡。當人那辨
濁中清。僧問。清稅孤貧。乞師拯濟。師召。稅闍梨。稅應
諾。曰。青原白家三盞酒。喫了猶道未沾唇。僧問。抱璞
投師。乞師雕琢。曰。不雕琢。曰。為什麼不雕琢。曰。須知
曹山好手。僧問。如何是和尚眷屬。曰。白髮連頭戴。頂
上一枝花。師有三種墮。一披毛戴角。二不斷聲色。三
不受食。有稠布衲問。披毛戴角是什麼墮。是類墮。不
斷聲色是什麼墮。是墮墮。不受食是什麼墮。是尊貴
墮。
贊曰。
 寶鏡光寒  髑髏眼活 
 接武闢門墻  宗網歸掌握 
 墮身尊貴  彩鳳㗸來玉樹花 
 立法森嚴  金鳥喙破瑠璃[殼-一] 
 白家酒唇沾未著  幾曾濟清稅孤貧 
<pb n="612"/>
 荊山璞懷抱相投  不輕與者僧雕琢 
 萬機俱掃蕩  佛亦不如 
 一位鎮長存  人皆道錯 
 示五圓相  潑家生拈出惡情悰 
 戴一枝花  惡眷屬粧成誰[覤-儿+丘]著 
 曹山高矗  摩雲恠石露稜稜 
 洞水逆流  衝浪錦鱗活鱍鱍 
不變異處。掉臂獨行。故鳥道通玄。無人湊泊。
<other>雲居宏覺禪師</other>
師諱道膺。嗣洞山。幽州玉田王氏子。師謁洞山。山問。
甚處來。曰。翠微來。曰。翠微有何言句示徒。曰。翠微供
養羅漢。某甲問。供養羅漢還來否。曰。你每日噇箇什
麼。山曰。實有此語否。曰。有。曰。不虗參見作家來。一日。
山問。甚處來。曰。踏山來。曰。那箇山堪住。曰。那箇山不
堪住。曰。恁麼則國內山盡被闍梨占却。曰。不然。曰。恁
麼則子得箇入路。曰。無路。曰。若無路。爭得與老僧相
見。曰。若有路。則與和尚隔生也。山乃曰。子已後千人
萬人把不住。南泉問僧。講什麼經。曰。彌勒下生經。曰。
彌勒幾時下生。曰。見在天宮。當來下生。曰。天上無彌
勒。地下無彌勒。師舉問山。未審誰與安名。山被問。禪
床震動。乃曰。膺闍梨。吾在雲巖曾問老人。直得火爐
震動。今被子一問。直得通身汗下。師菴于三峰。經旬
不赴堂。山問。子近日何不赴堂。曰。每日自有天神送
食。曰。將謂汝是箇人。猶作者箇見解。汝晚間來。師晚
至。山召。膺闍梨。師應諾。曰。不思善。不思惡。是什麼。師
回庵宴坐。天神不來矣。後登歐阜。就樹縛屋而居。號
雲居。示眾曰。如人將三貫錢買箇獵犬。只解尋得有
蹤跡底。忽遇羚羊掛角。莫道蹤跡。氣息亦無。僧便問。
羚羊未掛角時如何。六六三十六。掛角後如何。六六
三十六。僧作禮。師云。會麼。云。不會。云。豈不見道。絕蹤
跡。示眾云。得者不輕微。明者不賤用。識者不咨嗟。解
者無厭惡。從天降下則貧窮。從地湧出則富貴。門裏
出身易。身裏出門難。動則埋身千丈。不動則當處生
苗。一言逈脫。獨拔當時。言語不要多。多則無用處。示
眾有云。體得底人。心若臘月扇。口邊直得醭出。不是
強為。任運如此。又云。不見古人道。學處不玄。盡是流
俗。閨閤中物捨不得。俱為滲漏。併盡一切事。始得無
過。如人頭頭上明。物物上通。只喚作了事人。終不喚
作尊貴。將知尊貴一路自別。不見道。從門入者非寶。
捧上不成龍。知麼。僧問。有人衣錦入來。見師後。為甚
寸絲不掛。曰。直待琉璃殿上行。撲倒也須粉碎。師令
侍者送袴與一庵主。主曰。自有娘生袴。不受。再令送
去。問。娘未生時著箇甚麼。主無語。後遷化。燒得舍利。
持以似師。師曰。直饒出得八斛四斗。不如當初下取
一轉語好。僧問。山河大地從何而有。曰。從妄想而有
曰。與某甲想出一鋌金。得麼。師休去。佛日空參次。問。
二龍爭珠。誰是得者。曰。卸却業身來與子相見。曰。已
卸業身。曰。珠在甚處。空無語。遂投誠入室。師示寂。主
首白師。誰可繼席。曰。堂中簡。時簡密受師印。人無知
者。以臘高為第一座。眾不曉師意。謂令揀擇。欲命第
二座住持。且備禮先請簡。簡不讓。即自持道具入方
丈。眾不愜。簡察其情。乃弃去。其夜。安樂樹神號泣。及
旦。眾奔至麥莊悔過。哀請歸。眾聞空中連聲唱曰。和
尚來也。
贊曰。
 參見作家來  出語人驚恐 
 幽州江口不是生緣 
 天上雲居從渠賣弄 
 蹈山有闍梨入路  幾曾與和尚隔生 
 是誰與彌勒安名  不到得禪床震動 
 羚羊絕氣息  軒知獵犬難尋 
 庵主沒機關  爭得天神送供 
 寸絲不掛  琉璃殿上輕著脚撲倒人 
<pb n="613"/>
 千丈埋身  貧富門頭大開眼說出夢 
 娘生袴休拈出  下得一轉語方可持論 
 妄想心難掃除  想出一鋌金堪作何用 
 口邊生醭  臘月扇子正好撣搖 
 學處不玄  閨閤中物徒勞寶重 
 卸業身與佛日相見  龍奮迅奪明珠 
 囑破院令首座住持  鬼號咷爭漆桶 
從門入者。捧上不成龍。點撿將來。也是方木逗圓孔。
<other>同安丕禪師</other>
師嗣雲居。諱道丕。洪州人。師看經次。見僧來參。遂以
袖蓋頭。僧作弔慰勢。師放下袖。提起經云。會麼。僧以
袖蓋頭。師云。蒼天。蒼天。僧問。如何是點額魚。曰。不透
波瀾。曰。慚耻時如何。曰。終不仰面。曰。恁麼則不變其
身也。曰。是也。青雲事作麼生。僧問。如何是和尚家風
曰。金雞抱子歸霄漢。玉兔懷胎入紫微。曰。忽遇客來。
將何祗待。曰。金果早朝猿摘去。玉花晚後鳳㗸來。僧
參次。師問。甚處來。曰。湖南。曰。還知同安者裏風雲體
道。花檻璇璣麼。曰。知。曰。非公境界。僧便喝。師曰。短販
樵人。徒誇書劒。僧擬進語。師曰。劒甲未施。賊身已敗
僧問。纔有言詮。盡落今時。不落言詮。請師直說。曰。木
人解語非干舌。石女拋梭豈亂絲。僧問。依經解義。三
世佛冤。離經一字。即同魔說。此理如何。曰。孤峯逈秀。
不掛煙蘿。片月行空。白雲自在。僧問。佛未出世時如
何。曰。藕絲繁大象。曰。出世後如何。曰。鐵鎻鎻石牛。僧
問。如何是異類中人。曰。露地藏白牛。長空吞日月。
贊曰。
 奔軼絕塵  了無羈絆 
 徧正位中來  聖凡情已泮 
 青雲有何事  點額魚已透波瀾 
 家風不要論  金雞子豈歸霄漢 
 非公境界親遭喝  樵人短販書劍徒誇 
 不落言詮直說來  石女拋梭機絲棼亂 
 彩鳳㗸花霜猿摘果  待賓客未見真情 
 孤峯逈秀片月行空  辨佛魔元無正眼 
 瞞盰答佛未出世  截流象繫藕絲頭 
 依俙說異類中人  露地牛藏芳草岸 
 鴛鴦繡罷金針冷  綿密誰知 
 鸞鳳巢空玉帳寒  森嚴難犯 
捋人要是弔慰僧。衣袖蓋頭。蒼天。蒼天。賊過後張
弓已晚。
<other>同安志禪師</other>
師諱觀志。嗣同安丕。洪州人。丕將示寂。上堂云。多子
塔前宗子秀。五老峯前事若何。如是三問。未有對者
末後。師出曰。夜明簾外排班立。萬里歌謠道太平。丕
曰。須是者瞎漢始得。遂示寂。僧問。二機不到。如何提
唱。師曰。徧處不逢。玄中不失。僧問。凡有言句。盡落今
時。學人上來。請師直指。師曰。目前不現。句後不迷。曰。
向上事如何。曰。逈然不換。標準即乖。
贊曰。
 [鴳-女+隹]夢寒松  鶯啼幽谷 
 不墮正徧  寧分背觸 
 多子塔前宗子秀  咲先師露金槨雙趺 
 夜明簾外立班齊  遝瞎驢竪頂門三目 
 徧處不逢玄中不失  二機不到處轉見紛拏 
 目前不現句後不迷  直指本來心翻成迂曲 
 寶殿無人孤月冷  聽清彈南風阜物之琴 
 宸苔封路彩雲深  看妙琢垂棘無瑕之玉 
 出梁山破家種  蒼龍子彩鳳雛豈當的傳 
 繼曹洞五位宗  青山父白雲兒是何昭穆 
逈然不換。標準即乖。向上事。海底摸金針。然妙挾
正中拈出來。花簇簇錦簇簇。
<other>梁山觀禪師</other>
師諱緣觀。嗣同安志。朗州人。僧問。如何是和尚家風
<pb n="614"/>
曰。益陽水急魚行澁。白鹿松高鳥洎難。問。師唱誰家
曲。宗風嗣阿誰。曰。龍生龍子。鳳生鳳兒。問。如何是西
來意。曰。葱嶺不傳唐土信。胡人謾說太平歌。問。如何
是學人自己。曰。寰中天子。塞外將軍。曰。便恁麼去時
如何。曰。朗月懸空。室中暗坐。問。如何是衲衣下事。曰。
密。問。如何是正法眼。曰。南華裏。曰。為什麼在南華裏
曰。為汝問正法眼。上堂。垂鈎四海。只釣獰龍。格外玄
機。為尋知己。座下有一園頭。人謂曰。何不出來問一
兩轉語。曰。我若出問。須教者老和尚下禪床立。人恠
之。一日。出問。家賊難防時如何。曰。識得不為冤。曰。識
得後如何。曰。貶向無生國裏。曰。莫便是他安身立命
處也無。曰。死水不藏龍。曰。如何是活水裏龍。曰。興波
不作浪。曰。忽遇傾湫倒嶽來時如何。師下禪床把住
曰。闍梨。莫教濕却老僧袈裟角。眾遂服之。大陽玄參
次。問。如何是無相道場。師指觀音云。者箇是吳道子
[書-曰+(且-二+人)]。玄擬進語。師急索曰。者箇是有相。如何是無相底。
玄乃悟旨於言下。拜起而侍。師曰。何不道取一句。曰。
道即不辭。恐上紙筆。師笑曰。此語上[石*((白-日+田)/廾)]去在。玄呈偈
曰。我昔初機學道迷。萬水千山覔見知。明今辨古終
難會。直說無心轉更疑。蒙師點出秦時鏡。照見父母
未生時。如今覺了何所得。夜放鳥雞帶雪飛。師稱洞
上之宗可倚。有偈曰。梁山一曲歌。格外人難和。十載
訪知音。未甞逢一箇。
贊曰。
 益陽水急  白鹿松高 
 [鴳-女+隹]睡清飛月魄  魚行細擲金梭 
 死水不藏龍  貶家賊向無生國 
 鄭音空亂雅  引胡人唱太平歌 
 衲衣事在密用中  拈來多破綻 
 正法眼指南華裏  用出幾誵訛 
 寰中天子塞外將軍  與學人塗糊自己 
 格外玄機鈎頭絲線  釣獰龍活葬洪波 
 一語許大陽上[石*((白-日+田)/廾)]  令人惡心不少 
 十載在梁山唱曲  臨風掩耳應多 
 妙盡功亡  揮玉斧夜修月轂 
 環虗機泯  駕仙槎曉渡星河 
更問亡僧遷化。紅爐焰上無絲線。竪拽橫拖。
<other>大陽玄禪師</other>
師諱警玄。嗣梁山。江夏張氏子。仲父為沙門。號智通。
住持金陵崇孝。往依為師。聽圓覺了義。弃去。謁梁山。
悟旨。上堂云。嵯峨萬仞。鳥道難通。劒刃輕氷。憑誰踐
履。宗乘妙句。語路難陳。不二法門。淨名杜口。所以達
磨九年面壁。始遇知音。大陽今日也無端。珍重。僧問。
如何是和尚家風。曰。滿瓶傾不出。大地沒飢人。上堂
云。撒手那邊千聖外。祖堂少室長根芽。鷺倚雪巢猶
自可。更看白鳥入蘆花。上堂。諸禪德。須明平常無生
句．妙玄無私句．體明無盡句。第一句通一路。第二句
無賓主。第三句兼帶去。一句道得。師子嚬呻。二句道
得。師子返擲。三句道得。師子踞地。縱也周徧十方。擒
也一時坐斷。正恁麼時。作麼生通箇消息大眾證明。
若通不得。來朝更献楚王看。時有僧出問。如何是平
常無生句。曰。白雲覆青山。青山頂不露。如何是妙玄
無私句。曰。寶殿無人不侍立。不種梧桐免鳳來。如何
是體明無盡句。曰。手指空時天地轉。回頭石馬出紗
籠。如何是師子嚬呻。曰。終無回顧意。爭肯落平常。如
何是師子返擲。曰。周旋往返全歸父。繁興大用體無
虧。如何是師子踞地。曰。逈絕去來機。古今無變異。上
堂。夜半鳥雞抱鵠卵。天明起來生老鸛。鸛毛鷹觜鷺
鷀身。却與鳥鴉為侶伴。高入煙雲。低飛柳岸。向晚歸
來子細看。依俙恰似雲中鴈。僧問。如何是透法身句
曰。大洋海底紅塵起。須彌頂上水橫流。師年八十。嘆
無繼其法者。作偈并皮履．布裰寄遠錄公。使求法器
傳續之。曰。楊廣山前草。憑君待價。焞異苗蕃茂處。深
<pb n="615"/>
密固靈根。其尾云。得法者。潛眾十年。方可闡揚。遠拜
而受。師甞釋曹山三種語。須明得轉位始得。一曰作
水牯牛是隨類墮。是沙門轉身語。是異類中事。若不
曉此意。即有所滯。直是要伊一念無私。即有出身之
路。二曰不受食是尊貴墮。須知那邊了却。來者邊行
履。若不虗此位。即坐在尊貴。三曰不斷聲色是隨處
墮。以不明聲色故。隨處墮。須向聲色裏有出身之路
作麼生是聲色外一句。曰。聲不自聲。色不自色。故云
不斷指掌。當指何掌也。浮山贊師真曰。黑狗爛銀蹄。
白象崑崙騎。於斯二無碍。木馬火中嘶。
贊曰。
 惡毒種  寧馨兒 
 漢陽渡頭奪胎而出 
 智通寺裏穎脫無羈 
 掀翻圓覺場  跳入言詮不及處 
 打破秦時鏡  照見父母未生時 
 語路信難陳  宗乘句和合土 
 滿瓶傾不出  大地人忍餓吞飢 
 千聖外撒手經行  入蘆花笑騎白馬去 
 寶殿中無人侍立  種梧桐寧免鳳凰栖 
 消息既通  惜師子爪牙未具 
 機緣不契  致青山父子相違 
 須彌頂上水橫流  透法身疑團未破 
 楊廣山頭苗茂盛  供死欵老淚交垂 
 苦老梁山抑逼太多  烏雞生鵠卵 
 被遠錄公塗糊不少  黑狗爛銀蹄 
聲色堆頭。強說有出身之路。非央庠座主。誰受你
破皮履．潑禪衣。
<other>投子青禪師</other>
師諱義青。嗣大陽。青社李氏子。初習百法論。嘆曰。三
祇途遠。自困何益。入洛聽華嚴。義若貫珠。講至諸林
菩薩偈即心自性。猛省曰。法離文字。寧可講乎。棄去。
謁浮山於會聖巖。山夢得俊鷹畜之。既覺而師至。山
以為吉徵。留三年。山問曰。外道問佛。不問有言。不問
無言。世尊默然。如何。師擬進語。山掩其口。於是師悟。
拜起。山曰。汝妙悟玄機耶。曰。設有妙悟。也須吐却。時
資侍者在旁。曰。青華嚴今日如病得汗。師回顧曰。合
取狗口。汝更忉忉。我即便嘔。山以大陽皮履．布裰付
師。代吾續洞上宗。上堂。宗乘若舉。凡聖絕蹤。樓閣門
開。別尸相見。設使捲簾悟去。豈免旁觀。春遇桃花。重
增病眼。所以古人道。向上一路。千聖不傳。諸仁者。既
是不傳。為甚鐵牛走過新羅國。喝曰。達者須知暗裏
驚。僧問。師唱誰家曲。宗風嗣阿誰。曰。威音前一箭。射
過兩重山。上堂。默沈陰界。語墮深坑。擬著則天地懸
殊。棄之則千生萬劫。洪波浩渺。白浪滔天。鎮海明珠。
在誰収掌。良久。卓主丈云。百雜碎。示眾云。若論此事。
如鸞鳳冲霄。不留其跡。羚羊掛角。那覔其蹤。金龍不
守於寒潭。兔豈栖於蟾影。其或主賓若立。須威音世
外搖頭。問答言陳。乃玄妙路旁為唱。若能如是。猶在
半途。更乃凝眸。不勞相見。師敘五位君臣曰。夫長空
一色。星月何分。大地無偏。榮枯自異。是以法無異法。
何迷悟而可及。心不自心。假言象而提唱。其言也。偏
圓正到。兼帶叶通。其法也。不落是非。豈關萬象。幽旨
既融於水月。宗源派混於金河。不墮虗凝。回途復妙
師舉大陽點出秦時鏡語。頌曰。偏中正。夜半天明羞
自影。[朦-卄+((並-(前-刖))-一)][朦-卄+((並-(前-刖))-一)]霧色辨河分。混然不落秦時鏡。
贊曰。
 嶽降英靈  天生碣斗 
 習因明未透網羅  究華嚴重增枷杻 
 入浮山不祥夢  折翅鷹何用畜為 
 追洞下已墜風  蹶蹄狗卒難醫救 
 金鳳借龍巢宿  豈知陷會聖重圍 
 良馬見鞭影行  初不待世尊良久 
<pb n="616"/>
 即心自性  佛亦強名 
 妙悟玄機  我即便嘔 
 鐵牛走過新羅國  向上路千聖不傳 
 石女輕彎月子弓  兩重山一箭射透 
 摵鎮海珠百雜碎  語默不到處未會轉身 
 添秦時鏡一重光  明暗未分前豈容出手 
 玉兔豈栖蟾影  甚處得者消息來 
 金龍不守寒潭  者漢別尋條路走 
雖分章偏正。不墮虗凝。到轉位回功極則處。何曾
知有。
<other>芙蓉楷禪師</other>
師嗣投子。諱道楷。沂州𡹐氏子。初參投子。問。佛祖言
句如家常茶飯。離此之外。別有為人言句也無。曰。汝
道寰中天子勑。還假禹湯堯舜也無。師擬酬之。子以
拂子摵師口曰。汝發意來。早有二十棒也。師即開悟。
再拜便行。子曰。且來。闍梨。師不顧。曰。汝到不疑之地
耶。師即掩耳。一日。侍子遊園。子以拄杖付師曰。理合
與麼。曰。與和尚提鞋挈杖不為分外。曰。有同行在。曰。
那一人不受教。子休去。至晚。子謂曰。早來說話未盡
曰。更請舉看。曰。卯生日。戌生月。師即點燈來。曰。上來
下去。總不徒然。曰。在左右。理合如此。曰。奴兒婢子。誰
家屋裏無。曰。和尚尊年。缺他不可。曰。與麼慇懃。曰。報
恩有分。上堂。晝入祇陀之苑。皓月當天。夜登靈鷲之
山。太陽溢目。烏鴉似雪。孤鴈成群。鐵狗吠而凌霄。泥
牛鬪而入海。正當恁麼時。十方共聚。彼我何分。古佛
場中。祖師門下。大家出一隻手。接待往來知識。諸仁
者。且道成得箇什麼邊事。良久云。賸㘽無影樹。留與
後人看。僧間。胡家曲子。不墮五音。韻出青霄。請師吹
唱。曰。木鷄啼夜半。鐵鳳呌天明。曰。恁麼則一句曲含
千古韻。滿堂雲水盡知音。曰。無舌童子能繼和。曰。作
家宗師。人天眼目。曰。禁取兩片皮去。大觀初。京尹李
孝壽奏師道行卓冠叢林。宜有褒顯。上賜紫衣。號定
照禪師。內侍持勑命至。師謝恩竟。乃陳己志。出家時
甞有重誓。不為名利。專誠學道。用資九族。苟違願心。
當弃身命。父母以此聽許出家。今若不守本志。竊冐
寵光。則佛法下衰矣。於是修表力辭。降旨京尹。堅令
受之。師確守不回。以拒命坐罪。奉旨収付有司。有司
知師忠誠。問。有疾乎。師曰。平日有疾。今實無。曰。言有
疾。於法免罪。師曰。已悉厚意。但妄非所安。恬然受刑
而行。從之者如歸市。抵淄州。僦屋而居。學者愈親。明
年冬。勑令自便。庵于芙蓉。四眾雲集。大闡洞宗。示眾。
山僧行業無取。忝主山門。豈可坐費常住。頓忘先聖
付囑。今者輙傚古人為住持體例。與諸人議定。更不
下山。不赴齋。不發化主。惟將本院莊課一年所得。均
作三百六十分。日取一分。更不隨人添減。可以備飯
則做飯。不足則作粥。又不足則作米湯。新到相見。茶
湯而已。更不煎點。惟置一茶堂。自去取用。務要省緣。
專一辨道。師放還後。有司欲為去黥。師曰。先帝遺墨。
豈可去耶。帝謂此老終身倔彊。靈源贊師。有曰。嚴天
大雪。始見松筠。媚草夭花。亦成造化。苟竊世榮。實孤
恩者。贊曰。
 倔強老尊慈  脊梁生鐵鑄 
 寰中勑  不假堯舜禹湯 
 洞下宗  寧分偏正回互 
 真到不疑田地  快將一雙耳掩休 
 纔說作家宗師  好禁兩片皮出去 
 胡家曲子無音韻  苦休言夜半木雞啼 
 祖師門下絕功勳  徒出手賸㘽無影樹 
 同行不受教  謾教伊挈杖提鞋 
 來去總徒然  誰家無奴兒婢子 
 石女拋梭木人開錦  潑箕裘的是家傳 
 泥牛入海鐵狗凌霄  爛葛藤偏能路布 
 翩翩形影淄川去  松筠操幾傲雪霜 
<pb n="617"/>
 濟濟威儀漢節回  芙蓉花親承雨露 
 粥足飯足  三百六十日合火話家私 
 僧耶俗耶  三萬六千場對床論夢事 
垂垂白髮。守先帝遺墨猶新。視媚草夭花成造化
苟竊世榮。汗顏如雨。
<other>丹霞淳禪師</other>
師嗣芙蓉。諱子淳。劒州賈氏子。師上堂。舉。德山云。我
宗無語句。亦無一法與人。德山恁麼說話。只知入草
求人。不覺通身泥水。子細看來。只具一隻眼。丹霞則
不然。我宗有語句。金刀剪不開。深深玄妙旨。石女夜
懷胎。示眾。舉。肇法師云。乾坤之內。宇宙之間。中有一
寶。秘在形山。肇法師恁麼道。只解指蹤話跡。且不能
指示於人。丹霞今日劈開宇宙。打破形山。為諸人拈
出。具眼者辨取。卓一下。還見麼。鷺鷀立雪非同色。明
月蘆花不似他。上堂。寶月流輝。澄潭有影。水無蘸月
之意。月無分照之心。水月兩忘。方可稱斷。所以道。昇
天底事直須颺却。十成底事直須去却。擲地金聲不
須回顧。若能如是。始解異類中行。諸人到者裏還相
委悉麼。良久。云。當行不舉人間步。披毛戴角混泥塵
上堂。亭亭日午猶虧半。寂寂三更尚未圓。六戶不曾
知曉意。往來常在月明前。僧問。牛頭未見四祖時如
何。曰。金菊乍開蜂競採。曰。見後如何。曰。苗枯花謝了
無依。真歇參次。師問。如何是空劫已前自己。歇擬對。
師曰。儞閙在。且去。一日。登鉢盂峯忽悟。歸侍立。師掌
曰。將謂儞知有。歇忻然拜之。翌日。上堂。日照孤峯翠。
月臨溪水寒。祖師玄妙訣。莫向寸心安。便下座。歇直
前曰。今日陞座更謾某甲不得也。師曰。你試舉我今
日陞座底看。歇良久。師曰。將謂你瞥地。歇便出。宏智
參次。師問。如何是空劫已前自己。智曰。井底蝦蟇吞
却月。三更不借夜明簾。師曰。未在。更道。智擬議。師打
一拂子云。又道不借。智於言下大悟。
贊曰。
 明珠生蚌腹  野[鴳-女+隹]在雞群 
 燒木佛遺風未泯  賦鵩鳥家譜親聞 
 點發心光花蠟燭  鄧州道地 
 慘舒殺氣劒門關  棧閣連雲 
 玉女懷胎恰半更  玄妙旨難分深淺 
 鷺鷀立雪非同色  形山寶不直分文 
 水月兩忘  昇天底固當颺下 
 塵泥既混  異類中莫惜殷勤 
 兔魄未分時  軒知道六戶不知曉意 
 牛頭相見後  可憐生百花亂落繽紛 
 暗擲金梭織古洞機絲  輕輕鳴杼 
 細排玉線開曹山綿縫  簇簇成紋 
 威音王已前  收了菩薩毫光歸一掌 
 夜明簾不借  擒覺夫子筆陣掃千軍 
等閑道一句。正中妙挾。縱金刀剪破綿密處。依然
不墮功勛。
<other>真歇了禪師</other>
師諱清了。左緜人。俗姓雍。初見丹霞。俉旨後。謁長蘆
照。照一見器之。命為侍者。踰年分座。未幾。照稱疾退
閑。師命繼席。學者如歸。拈香時。照付衣與師。望拈出。
及見為霞。照令左右扯去衣。師預備布伽梨於袖。遂
搭。示眾。撼拄杖云。看看。三千大千世界。一切搖動。雲
門大師即得。雪峯門下即不然。卓拄杖云。三千大千
世界向什麼處去。還會麼。不得重梅雨。秧苗爭得青
上堂。上絕峯頂。過獨木橋。驀直恁麼行。猶是時人脚
高脚低處。若見得徹。不出戶。身徧十方。未入門。常在
屋裏。其或未然。趁凉搬一轉柴好。上堂。窮微喪本。體
妙失宗。一句截流。淵玄及盡。是以金針密處。不露鋒
鋩。玉線通時。潛舒異彩。雖然如是。猶是交互雙明。且
道巧拙不到。作麼生相委。良久。云。雲蘿秀處青陰合。
巖樹高低翠鎻深。上堂。幻化空身即法身。遂作舞云。
<pb n="618"/>
見麼。見麼。恁麼見得。過橋村酒美。又作舞云。見麼。見
麼。恁麼不見。隔岸野花香。上堂。苔封古徑。不墮虗凝。
霧鎻寒林。肯彰風要。鈎針穩密。孰云漁父栖巢。恁麼
承當。自是平常快活。還有具透關眼底麼。直饒聞早
便歸去。爭似從來不出門。上堂。轉功就位。是向去底
人。玉蘊荊山貴。轉位就功。是却來底人。紅爐片雪春。
功位俱轉。通身不滯。撒手亡依。石女夜登機。密室無
人掃。上堂。久默斯要。不務速說。釋迦老子待要欵曲
賣弄。爭奈未出母胎時已被人覤破。且道覤破箇什
麼。謾雪峰不得。
贊曰。
 真正左綿人  親見丹霞老 
 胸陂瑩徹量汪汪  萬頃無痕 
 心月孤圓影團團  千江分照 
 人前辨主  把布伽梨當面換來 
 閙裏翻身  將鉢盂峯一脚踢倒 
 芍藥花開菩薩面  玉欄藏古洞之春 
 綠楊顰盡木人眉  寶鏡照曹家之曉 
 得重梅雨  乘閑卓幾下杖休 
 過獨木橋  趂凉搬一轉柴好 
 巖樹翠深雲蘿青合  截流句巧拙難分 
 過橋酒美隔岸花香  見法身郎當不少 
 虗凝不墮泥牛吼月  古徑任苔封 
 撒手亡依石女登機  密室無人掃 
 兒星香餌好  引龍淵赤梢鯉鱍鱍吞鈎 
 些子藥頭靈  禁南山鱉鼻虵深深竄草 
轉功就位。轉位就功。盡底掀翻。黃面老瞿曇未出
母胎時。已被阿師[覤-儿+丘]破。
<other>宏智覺禪師</other>
師諱正覺。嗣丹霞。隰州李氏子。母夢正臺僧解環。環
右臂。乃孕。及生。右臂起一環。上堂。心不能緣。口不能
議。直饒退步荷擔。切忌當頭觸諱。風月寒清古渡頭。
夜船撥轉琉璃地。上堂。黃閤簾垂。誰傳家信。紫羅帳
合。暗撒真珠。正恁麼時。視聽有所不到。言詮有所不
及。如何通箇消息去。夢回夜色依俙曉。笑指家風爛
熳春。上堂。僧問。如何是向去底人。曰。白雲投壑盡。青
嶂倚空高。曰。如何是却來底人。曰。滿頭白髮離巖谷。
半夜穿雲入市廛。曰。如何是不來不去底人。曰。石女
喚回三果夢。木人坐斷六門機。乃云。句裏明宗即易。
宗中辨的即難。良久。云。還會麼。凍雞未報家林曉。隱
隱行人遇雪山。辭世云。夢幻空花。六十七年。白鳥煙
沒。秋水連天。
贊曰。
 精進幢  慈悲種 
 隰州古佛  未解放光 
 五臺老僧  何曾入夢 
 紫芝眉宇黃金骨  天上麒麟 
 黃蘗襟懷錦繡膓  僧中鸞鳳 
 不墮尊貴  三世何用為國王 
 若事清吟  一詩未見追唐宋 
 琉璃殿滑船輕撥  尚帶玄微 
 黃閣簾垂信不通  猶存向奉 
 二十里松濤翻霽月  沒絃琴時發清彈 
 一百尺樓影蘸清池  不宰功全彰妙用 
 風斤巧琢連城璧  瑩徹了無痕 
 爝火輕然照渚犀  虗凝曾不動 
 青嶂空高白雲投壑  應來機瞎却者僧眼睛 
 白鳥煙沒秋水連天  供死欵笑破他人鼻孔 
擘開泰華。儘容伊逗出河源。吞三世佛。雖是死虵
也要活弄。
<other>天童珏禪師</other>
師嗣真歇。諱宗珏。和州人也。上堂云。劫前運步。世外
橫身。妙契不可以意到。真證不可以言傳。直得虗靜
<pb n="619"/>
斂氛。白雲向寒巖而斷。靈光破暗。明月隨夜船而來。
正恁麼時。作麼生履踐。偏正不曾離本位。縱橫那涉
語因緣。僧問。如何是道。曰。十字街頭休斫額。雪竇鑑
入海山。發明後乃曰。威音王已前。無師自證。威音王
已後。無師自證者。即邪魔外道。出山。聞空中語云。鄭
行山肉身菩薩至長蘆見師。求印證。師肯之。
贊曰。
 參軍俊逸  開府清新 
 一葦亭九成儀鳳  新豐洞五色祥麟 
 大道虗凝  十字街頭徒勞斫額 
 玄微銷鑠  威音世外正好橫身 
 真證不可以言傳  言滿天下無口過 
 妙契豈容以意到  意窮萬有絕根塵 
 暗燭靈光  夜船載娟娟之月 
 氛消虗靜  寒巖斷片片之雲 
 縱橫那涉語因緣  戽水潑鴛鴦難藏影迹 
 偏正不曾離本位  枯樁繫癩馬徒死心神 
 錦縫輕開  花噴香蝶眠清曉 
 機絲不動  柳含烟鶯織芳春 
有眼無筋。錯印證鄭行山肉身菩薩。致飛雪千丈
伸冤苦聲撼叢林。
<other>自得暉禪師</other>
師嗣宏智。諱慧暉。會稽張氏子。上堂。巢知風。穴知雨。
甜者甜兮苦者苦。不須計較作思量。五五從來二十
五。萬般施設到平常。此是叢林飽參句。諸人還委悉
麼。野老不知堯舜德。[鼕-支+皮][鼕-支+皮]打鼓祭江神。上堂云。皮膚
脫落絕方隅。明了身心一物無。妙入道寰深靜處。玉
人端馭白牛車。妙明田地。達者還稀。識情不到。唯證
乃知。白雲兒。靈靈自照。青山殳。卓卓常存。機分頂後
光。智契劫前眼。所以道。新豐路兮峻仍。皾新豐洞兮
湛然沃。登者登兮不動搖。遊者遊兮莫勿速。亭堂雖
有到人稀。林泉不長尋常木。諸禪德。向上一著。尊貴
難明。琉璃殿上不稱尊。翡翠簾前還合伴。正與麼時。
針線貫通。真宗不墜。合作麼生施設。滿頭白髮離嚴
谷。半夜穿雲入市廛。師有六牛圖。一曰。始聞知識示
誨。即起信心。信心既萌。永為道本。故牛首上一點白。
一念信為本。千生入道因。自憐迷覺性。隨處染埃塵。
野草時時綠。狂花日日新。思家無計得。但覺淚沾巾
二曰。信心既發。念念揩磨。忽示發明。心生歡喜。最初
入頭。故頭全白。問訊者牛兒。知非何太遲。拋家經幾
劫。逐妄許多時。念念歸無念。思思絕所思。入頭從此
始。次第證無為。三曰。既有發明。漸漸熏煉。智慧明靜。
未能純一。將白半身。看牧幾春秋。將成露地牛。出離
荒草去。向近雪山遊。正念雖歸一。邪思尚混流。脫愁
心迹盡。六處不能収。四曰。更無妄念。唯一真心。清淨
湛然。通身明白。六處不能該。優曇火裏開。了然無系
屬。明淨絕纖埃。繩索將無用。人牛安在哉。迢迢空劫
外。佛祖莫能猜。五曰。心法雙忘。人牛俱泯。永超象外。
唯一空空。是名大解脫門。佛祖命脉。人牛消息盡。古
路絕知音。霧捲千巖靜。苔生三徑深。心空無所有。情
盡不當今。把釣公何在。磻溪鎻綠陰。六曰。命根斷處。
絕後還甦。隨類受身。逢場作戲。只改舊時人。不改舊
時行履處。妙盡復窮通。還歸六道中。塵塵皆佛事。處
處是家風。皓玉泥中異。精金火裏逢。優游無間路。隨
類且漂蓬。
贊曰。
 石火電光  雷霆一默 
 若耶溪沙裏精金  苧羅山棘中薝蔔 
 見真歇插花裝老婦  寧識羞慚 
 被宏智嚼飯餧嬰孩  敢言自得 
 蹈翻明暗路  眼睛頭徧地蒺藜 
 剗斷離微根  脚跟下參天荊棘 
 十成尊貴  駕香車豈輾宸苔 
<pb n="620"/>
 一路平常  祭江神不知舜力 
 烟霽寒沙孤鷺立  野溪頭雪正糢糊 
 凍消枯木老龍吟  竹戶外春無消息 
 道寰深靜處  腦後光劫前眼猶是金塵 
 情識未融時  青山父白雲兒總成家賊 
 正偏兼到  十洲花寧免凋殘 
 收放未全  六牛圖有何奇特 
長庚門下掃蕩潑生涯。信神駒有汗血之功。金雞
抱司晨之德。
洞山至此十一世共十四人。

五家正宗贊卷第三

<sarticle>五家正宗贊卷第四</sarticle>

<other>雲門宗</other>
<other>雲門匡真禪師</other>
師嗣雪峯。諱文偃。秀州人。俗姓張。空王寺受業。聽四
分律。棄見睦州。州纔見。便掩門拶折師足曰。秦時𨍏
轢鑽。師大悟。州指見雪峯。師至峯莊。見僧。問。上座上
山去那。僧曰。是。師曰。寄一則語問堂頭和尚。不得道
是別人語。僧曰。諾。師曰。上座到寺。見和尚上堂。眾集。
便出握腕立地曰。者老漢項上鐵枷何不脫却。其僧
依師教。峯見者僧與麼道。便下座攔胸把住曰。速道。
速道。僧無語。峯拓開曰。不是汝語。僧曰。是某語。峯曰。
侍者將繩棒來。僧曰。不是某語。是莊上一浙中上座
教某來道。峯曰。大眾。去莊上迎取五百人善知識來
師次日上山。峯一見便曰。因甚得到與麼。師以手拭
目趍出。峯奇之。靈樹二十年不請首座。一日師至。即
命之。不辭就職。劉王每入寺。樹不接。王欲撿其過。樹
已知之。遂入寂。王至。眾言之。王曰。有何言句。眾曰。和
尚去時封一合子。待王至自開。王開。見一小帖云。人
天眼目。堂中首座。王即命師繼席。前世之因。劉王乃
鬻香人。入寺涕唾僧堂中。樹為堂司。偶而叱之曰。如
唾面上。爭之不休。師諫之而去。師有頋鑑一字關。紅
旗橫骨宗旨。臨示寂。遺表曰。困風霜於十七年間。涉
南北於數千里外。
贊曰。
 菰蒲生異材  浩氣吞雲漢 
 出空王寺  無心繫四分葛藤樁 
 跨睦州門  折脚悟秦時𨍏轢鑽 
 果經霜熟  軒知靈樹明窓下安排 
 金繞指柔  更入雪嶠洪爐中烹煅 
 見劉王憶僧堂唾面未乾 
 友玄沙笑漁舟通身紅爛 
 放洞山三頓棒  徹底老婆心 
 竪雲門一字關  瞎却宗師眼 
 水上紅旗立未収  暗中橫骨抽何限 
 雖十七年困風霜於逆旅途間 
 然數百世䇿奇勛於瘴煙城畔 
僧鳳兮人龍。繄誰奏九成。攪重淵。使來儀奮飛於祖
庭秋晚。
<other>香林遠禪師</other>
師嗣雲門。諱澄遠。漢州人。姓上官。師為侍者。將紙衣
錄門語句。後歸蜀。於水晶宮接待往來茶湯。僧問。美
味醍醐為甚變成毒藥。曰。導江紙貴。僧問。如何是室
內一椀燈。曰。三人證龜成鱉。僧問。如何是衲衣下事
曰。臘月火燒山。僧問。如何是香林一脉泉。曰。念無間
斷。曰。飲者如何。曰。隨方斗秤。師謂眾曰。老僧四十年
方打成一片。將示寂。辭知府宋公璫曰。老僧行脚去
通判曰。者僧風狂。八十歲行脚去那裏。宋曰。大善知
識去住自由。遠錄公探雲門宗入蜀。見師人面山。
贊曰。
<pb n="621"/>
 頂峭五峯  眼生三角 
 韶石象龍羣裏  奪得犀牛 
 岷峨山水窟中  奮飛鸑鷟 
 紙衣錄他人語句  認魚目作明珠 
 沙瓶煮待客湯茶  翻醍醐成毒藥 
 水晶宮冷香浮篆  倚圓蒲宴霽月光風 
 人面山高翠列屏  尾瘦筇訪青猿野[鴳-女+隹] 
 證龜成鱉  室內燈減却光明 
 臘火燒山  衣下事恐難提掇 
 四十年打成一片  明皎皎暗昏昏 
 八十歲行脚諸方  峭巍巍活潑潑 
 探鑒咦宗旨  引遠錄公走得脚皮穿 
 起落賴門風  聽祚智門喫些辛苦著 
香林一脉泉。間斷多時。若要隨方。斗秤上自宜斟
酌。
<other>洞山初禪師</other>
師嗣雲門。諱守初。鳳翔傅氏子。初參雲門。門曰。近離
甚處。曰。查渡。曰。夏在甚處。曰。湖南報慈。曰。幾時離彼
曰。八月二十五。曰。放汝三頓棒。次日。師上問訊曰。昨
蒙和尚放三頓棒。不知過在甚麼處。曰。飯袋子。江西．
湖南便恁麼去。師大悟。遂曰。他後向無人烟處卓箇
庵子。不畜一粒米。不種一莖菜。接待十方往來。盡與
他抽釘拔楔。拈却炙脂帽。脫却鶻臭衫。教伊洒洒地
作箇無事衲僧去。豈不快哉。門云。儞身如椰子大。開
得許大口。示眾云。言無展事。語不投機。承言者喪。滯
句者迷。還得麼。儞衲僧分上。到者裡須具擇法眼始
得。只如洞山恁麼道。也有一場過。且道過在什麼處
僧問。文殊．普賢來參時如何。曰。趂向水牯牛欄裏著
曰。和尚入地獄如箭射。曰。全憑子力。問。師登師子座。
請師唱道情。曰。晴乾開水道。無事設曹司。曰。恁麼則
謝師指示。曰。賣鞋老婆脚。䟐趚。問。離却心機意識。請
師一句。曰。道士著黃瓮裏坐。問。大眾雲臻。請師撮其
樞要。略舉大綱。曰。水上浮漚呈五色。海底蝦蟇呌月
明。問。蓮花未出水時如何。曰。楚山頭倒卓。曰。出水後
如何。曰。漢水正東流。問。如何是佛。曰。麻三斤。問僧。甚
處來。曰。汝州。曰。此去多少。曰。七百里。曰。蹈破幾緉草
鞋。曰。三緉。曰。甚處得錢買。曰。打笠子。曰。參堂去。僧應
喏。
贊曰。
 間世賢  真法器 
 離報慈未出常情  見雲門方始瞥地 
 鳳生萬壑  虎豹子氣已食牛 
 電掣傾城  龍馬駒足應展驥 
 視渾身如椰子  能有幾長 
 開大口似紡車  略無少愧 
 於先師會中問有何過  合喫幾藤條 
 向無人烟處接待往來  不畜一粒米 
 酒粧公子面  把黃頭碧眼倒卓屎坑頭 
 花插美人頭  將文殊普賢趁向牛欄裏 
 賣鞋老婆脚䟐趚  唱道情蠻子打鄉談 
 著瓮道士坐嵬堆  雜意識波斯入閙市 
 大海浮漚蝦蟇呌月  錯稱提韶石綱宗 
 楚山倒卓漢水東流  謾塗糊蓮花出水 
 問僧此去路多少  蹈破幾緉草鞋 
 答佛亂撮麻三斤  渾沒星兒臭氣 
言無展事。語不投機。說道理即不無。望少室門風
白雲萬里。
<other>智門祚禪師</other>
師嗣香林。諱光祚。隨州人。上堂云。山僧記得在母胎
時有一則語。今日舉似大眾。諸人不得作道理商量。
還有人商量得麼。僧問。金剛眼中著得箇甚麼。曰。一
把沙。曰。為甚麼如此。曰。非公境界。問。荷花未出水時
如何。曰。蓮花。曰。出水後如何。曰。荷葉。上堂云。汝等諸
<pb n="622"/>
人橫擔拄杖。出一叢林。入一叢林。儞道叢林有幾種。
或有旃檀叢林。旃檀圍繞。或有荊棘叢林。荊棘圍繞。
或有荊棘叢林。旃檀圍繞。或有旃檀叢林。荊棘圍繞。
只如四種叢林。是汝諸人在阿那箇叢林安身立命。
若無安身立命處。虗踏破草鞋。閻羅王徵儞草鞋錢
有日在。上堂。東家李四婆。西家來乞火。門外立少時。
嗔他停滯我。惡發走歸家。虗心屋裏坐。可憐羣小兒。
終日受飢餓。有眼不點睛。空鎻髑髏破。僧問。如何是
般若躰。曰。蚌含明月。曰。如何是般若用。曰。兔子懷胎
問。如何是佛。曰。蹈破草鞋赤脚走。如何是佛向上事
曰。拄杖頭上挑日月。問。曹溪路上還有俗談也無。曰。
六祖是盧行者。問。古鏡未磨時如何。曰。也只是箇銅
片。曰。磨後如何。曰。且収取。雪竇見師。問曰。不起一念。
云何有過。師召竇近前來。竇纔近前。師以拂子驀口
打。竇擬開口。師又打。竇大悟。
贊曰。
 舌本瀾翻  胸襟無物 
 滄海親生翫月犀  香林放出遼天鶻 
 母胎中一則語  鋒鋩簇簇誰肯商量 
 金剛眼一把砂  翳膜重重如何洗刮 
 荷葉蓮花後先出水  不當截流機 
 旃檀荊棘圍繞叢林  活貶無生國 
 少時立門外  知李四婆來乞丙丁童 
 一念未生前  要顯闍梨痛喫龜毛拂 
 兔子懷胎蚌含明月  將般若體用沈埋 
 鯉魚喫棒雨似傾盆  把韶石家財籍沒 
 拄杖頭邊挑日月  老瞿曇的的被揶揄 
 曹溪路上有俗談  盧行者惺惺成淈𣸩 
拈出古鏡。將謂是一片頑銅。放下手。元來却是箇
木榾。
<other>雪竇明覺禪師</other>
師嗣智門。諱重顯。遂州人。姓李氏。初住翠峯。次住雪
竇。法道大行。遂號雲門中興。舊嘗典賓大陽。與客論
栢樹子話。時韓大伯倚旁匿笑。客去。師謂曰。汝何笑
耶。韓曰。笑知客有定古今舌。無定古今眼。師曰。豈有
說乎。對以偈曰。一兔橫身當古路。蒼鷹一見便生擒
後來獵犬無靈驗。空向枯樁舊處尋。師異之。乃結為
友。李殿院甞訪福嚴雅禪師。時師為藏主。與李論話
間。忽道士秀才至。李曰。三教中那教最尊。師起側立
李曰。有口何不道。師曰。對夫子難言。李曰。休。休。便起
師曰。適來造次。師頌大龍堅固法身公案。問曾不知。
答還不會。月冷風高。古巖寒檜。堪咲路逢達道人。不
將語默對。手把白玉鞭。驪珠盡擊碎。不擊碎。增瑕。纇
國有憲章。三千條罪。頌忠國師無縫塔公案。無縫塔。
見還難。澄潭不許蒼龍蟠。層落落。影團團。千古萬古
與人看。自贊。上下三指。彼此七馬。拈花未曾微笑。何
也。石謂玉兮器必分。水凌虗兮月非下。不知誰是旁
觀者。送重郜禪者。春雨如膏。春雲如[鴳-女+隹]。忽此忽彼。乍
休乍作。枯荄離離。維風太遲。幽石片片。遼空亦危。一
花五葉兮不相似。獨運孤明兮還自知。還自知。歷魏
遊梁徒爾為。晦跡自貽。圖[書-曰+(且-二+人)]當年愛洞庭。波心七十
二峯青。如今高臥思前事。添得盧公倚石屏。
贊曰。
 隋侯照乘珠  趙國連城璧 
 奪岷峨秀  形眉宇精華 
 分涇渭流  在心源絡繹 
 披剝萬象  擅蘇翰林擒錦繡之才 
 褒貶五宗  富魯司[寇-(敲-高)+ㄆ]作春秋之筆 
 與遂府鉢盂安柄  笑黃梅半夜未是的傳 
 見冷泉屎橛放光  信韶石一言所供詣實 
 白玉鞭擊驪珠不增瑕纇  光皎皎冷如 
 無縫塔要澄潭不臥蒼龍  影團團黑似漆 
 無定古今眼  被韓太伯蒼鷹當路生擒 
<pb n="623"/>
 立分儒釋尊  使李殿院老虎通身汗出 
 多子塔前不曾拈花微咲  三指七馬何用掛唇 
 少林雪裏初無斷臂安心  五葉一花徒勞指的 
 住翠峯好住雪竇好  狗䑛熱油鐺 
 說祖師禪說文字禪  蝸篆新泥壁 
 噴飛雪一千餘丈成瀑布  流出胸襟 
 愛洞庭七十二峯和石屏  収歸圖籍 
高風逸韻古來今。只許一人如北斗。泰山仰之彌
高。望之不及。
<other>洞山聦禪師</other>
師嗣文殊真。諱曉聦。韶州杜氏子。初見文殊示眾云。
直鈎釣驪龍。曲鈎釣蝦蟇蚯蚓。還有龍麼。良久。云。勞
而無功。乃有省。師在雲居作燈頭。見僧說泗洲大聖
近在楊州出現。有設問曰。即是泗洲大聖。為什麼却
向楊州出現。師曰。君子愛財。取之有道。後僧舉似蓮
華峯祥庵主。主大驚曰。雲門兒孫猶在。中夜望雲居
拜之。上堂。舉。寒山云。井底生紅塵。高峯起白浪。石女
生石兒。龜毛寸寸長。若要學菩提。但看此模樣。良久。
云。還知落處也無。若也不知落處。看看。菩提入僧堂
去也。久立。僧問。達磨未傳心地印。釋迦未解髻中珠。
此時若問西來意。還有西來意也無。曰。六月雨淋淋。
寬其萬姓心。曰。恁麼則雲散家家月。春來處處花。曰
脚跟下到金剛水際是多少。僧無語。乃曰。祖師西來。
特唱此事。自是上座不薦。所以從門入者。不是家珍。
認影迷頭。豈非大錯。既是祖師西來。特唱此事。又何
必更對眾忉忉。珍重。上堂。晨雞報曉靈。粥後天便明。
燈籠猶瞌睡。露柱却惺惺。復曰。惺惺直是惺惺。歷歷
直是歷歷。明朝後日莫認奴作郎。珍重。示眾。天晴蓋
却屋。趂閑刈却禾。輸納王粗了。鼓腹自高歌。僧問。德
山入門便棒。猶是起模[書-曰+(且-二+人)]樣。臨濟入門便喝。未免揑
目生花。離此二途。未審洞山如何為人。師曰。天晴久
無雨。近日有雲騰。曰。他日若有人問洞山宗旨。教學
人如何舉似。曰。園蔬枯槁甚。擔水潑菠稜。僧問。如何
是離聲色句。曰。南贍部洲。北[鬱-山+止]單越。曰。恁麼則學人
知恩不昧也。日。四大海深多少。師一日不安。上堂辭
眾。述法身頌曰。參禪學道莫茫茫。問透法身北斗藏
余今老倒尫羸甚。見人無力得商量。唯有钁頭知我
道。種松時復上金剛。言訖而寂。
贊曰。
 絕羅籠  沒巴鼻 
 立玄關於新豐洞前 
 闡化機於筠陽城裏 
 就文殊鈎頭脫去  入獰龍窟宅誰敢保明伊 
 答泗洲轉語顢頇  作雲門兒孫未暇打得儞 
 和塵磨古鏡  黃[鴳-女+隹]樓前鸚鵡洲 
 入水見長人  瞎驢脚下金剛際 
 學菩提看石女生兒 
 辨奴郎要燈籠瞌睡 
 蓋屋輸官都了辨  唱歌鼓腹恣樂昇平 
 參禪學道莫商量  荷钁栽松且圖遊戲 
 翻身藏北斗  未是良謀 
 擔水潑菠稜  錯明宗旨 
離聲色句。謾云北[鬱-山+止]單越。南瞻部洲。直饒謾得者
僧。難謾自己。
<other>雲居舜禪師</other>
師諱曉舜。嗣洞山。瑞州人。姓胡氏。初參洞山。一日。武
昌行乞。首謁劉居士。士高行。為時所敬。意所與奪。莫
不從之。師時年少。不知其飽參。頗易之。士曰。老漢有
一問。若相契。則開疏。如不契。請還山。遂問。古鏡未磨
時如何。曰。黑似漆。磨後如何。曰。照天照地。士長揖曰。
且請上人還山。拂袖入宅。師懡㦬而回。山問。師言其
事。山曰。儞問我。與儞道。師理前問。山曰。此去漢陽不
遠。師進後語。山曰。黃[鴳-女+隹]樓前鸚鵡洲。師有省。師住廬
<pb n="624"/>
山栖賢。槐都官守南康因私忿民其衣。大覺璉曾入
師室。聞師還俗。遣人取至淨因。以正寢居之。覺處偏
室。仁宗數召覺入內。竟不言師事。偶一日。嘉王取旨。
出淨因飯僧。見覺侍師旁甚恭。回奏。仁宗召對便殿。
見之。歎曰。道韻奇偉。真山林達士。於扇上書曰。賜曉
舜依舊為僧。特旨再住栖賢。仍賜紫衣．銀鉢。師退栖
賢。時以二力舁轎。至羅漢寺。二力曰。既不是我院長
老。不能遠去。弃轎而回。暨師再住。令人先慰二夫曰
儞當時做得是。但安心。不必疑懼。師入院。上堂曰。無
端被譖枉遭迍。半年有餘作俗人。今日再歸三峽寺。
幾多懽喜幾多嗔。上堂。舉。夾山道。閙市門頭識取天
子。百草頭上薦取老僧。雲居即不然。婦搖機軋軋。兒
弄口喎喎。師常譏天衣說葛藤禪。一日。懷遷化。師於
法堂上曰。且喜葛藤樁子倒了也。秀圓通在會中作
維那。每見呵罵。謂同列曰。我須與者老漢理會一上。
及夜參。又罵。秀厲聲出眾曰。豈不見圓覺經中道。師
遽曰。久立大眾。伏惟珍重。便歸方丈。秀曰。者老漢通
身是眼。罵得懷和尚也。上堂。諸方有弄虵頭。撥虎尾。
跳大海。劒刃裏藏身。雲居者裏。寒天熱水洗脚。夜間
脫襪打睡。早朝旋繫行纏。風吹籬倒。喚人夫劈篾縛
起。上堂。唯一堅密身。一切塵中現。蝦蟇蚯蚓各有窟
穴。烏鵲鳩鴿亦有窠巢。正當與麼時。為甚麼人說法。
良久。云。方以類聚。物以羣分。上堂。雲居不會禪。洗脚
上床眠。冬瓜直儱侗。瓠子曲彎彎。師一日舉鹽官和
尚喚侍者。將犀牛扇子來因緣。拈曰。三伏當時正須
扇子。為侍者不了事。雖然如是。鹽官太絮。何不大家
割捨。侍者當時若見鹽官道。扇子既破。還我犀牛兒
來。便向道。已颺在榼𣜂堆頭了也。
贊曰。
 艱棘中來  靈明不昧 
 凌霄漢深院脩筠  傲雪霜古巖寒檜 
 身歸三峽寺  添五老畿多嗔 
 脚跨鸚鵡洲  撲古鏡百雜碎 
 婦搖機軋軋  閙市頭識天子未真 
 兒弄口喎喎  百草上薦老僧不會 
 通身是眼  喜天衣懷倒了葛藤樁 
 平地生堆  笑槐都官枉入民衣罪 
 洗脚脫襪打睡  初無出格生涯 
 喚人劈篾縛籬  也是尋常家計 
 鳥鵲巢窠蝦蟇窟穴  堅密身出現塵中 
 冬瓜儱侗瓠子曲彎  祖師禪逈超言外 
 弄虵頭撥虎尾  聽諸方劒刃裏露影藏身 
 破扇子潑犀牛  謂鹽官糞堆頭成團作塊 
道韻奇偉。得山林達士之名。合浦珠還走蛟盤。了
無瑕纇。
<other>大覺璉禪師</other>
師嗣泐潭。諱懷璉。漳州陳氏子。母夢僧伽而生。因小
字泗洲。師造泐潭法席。投機印可。師事之十餘年。去
遊廬山。掌記圓通訥處。仁宗召訥。訥倦。奏師代。有旨
住淨因。召對化成殿。問佛法大意。稱旨。賜大覺。後遣
中使問曰。才去竪拂。人立難當。師以頌回奏曰。有節
非干竹。三星繞月宮。一人居日下。弗與眾人同。帝覧
大悅。又召對便殿。賜羅扇。題元寂頌與師問答詩頌。
書以賜之。凡十七篇。至和中。乞歸老山中。進頌曰。六
載皇都唱祖機。兩曾金殿奉天威。青山隱去忻何得。
滿篋唯將御頌歸。帝和頌不允。宣諭曰。山即如如體
也。將安歸乎。再住京國。且興佛法。師再進頌謝曰。中
使宣傳出禁圍。再令臣住此禪扉。青山未許藏千拙。
白髮將何補萬機。霄露恩輝方湛湛。林泉情味苦依
依。堯仁況是如天闊。應任孤雲自在飛。帝賜龍腦鉢
師謝恩了。捧鉢曰。吾法以壞色衣。以瓦鐵器。此鉢非
法。遂焚之。中使回奏。上加歎不已。僧問。聖君御頌親
頒賜。和尚將何報此恩。師以手托地曰。恁麼則一人
<pb n="625"/>
有慶。兆民賴之。曰。半尋拄杖攪黃河。開堂。僧問。諸佛
出世。利濟羣生。猊座師登。將何拯濟。曰。山高水闊。曰。
花發無根樹。魚跳萬仞峯。曰。新羅國裏。曰。慈舟不棹
清波上。劒峽徒勞放木鵝。曰。脫却衣裳臥荊棘。曰。人
將語試。曰。慣得其便。僧撫掌曰。更𨁝跳。上堂。文殊寶
劒得者為尊。乃拈拄杖曰。淨因今日恁麼。直得千聖
路絕。雖然如是。猶是矛盾相攻。不犯鋒鋩。如何運用。
良久。曰。野蒿自發空臨水。江燕初歸不見人。參。治平
中。上疏乞歸。進頌曰。千簇雲山萬壑流。歸心終老此
峯頭。餘生願祝無疆壽。一炷清香滿石樓。英宗留之
不可。詔許自便。師渡江留金山西湖。四明守以育王
迎至韶九峯。作勸請疏。四明人相與出力建閣。藏所
賜詩頌。榜曰宸奎。東坡知杭。以書問師曰。承要作宸
奎閣[石*((白-日+田)/廾)]。謹以撰成。衰朽廢學。不知堪上石否。見參寥
說師出京。英廟賜手詔。其略曰任性住持者。不知果
有否。如有。切請錄示全文。欲添此一節。師終藏而不
出。逮委順後。獲於篋笥。師以佛國白造蒙堂處之。後
世叢林因取法焉。師住育王。作逸老堂。
贊曰。
 家近榑桑國  波斯耳帶環 
 謂漳泉匾頭  灼然心毒 
 說泗洲入夢  莫被人謾 
 羅萬象於胸中  風雷陟頓 
 吐片言於舌上  錦繡斕班 
 [托-七+友]澄散聖虎頭關  笑収虎尾 
 焚銀璫使龍腦鉢  喜動龍顏 
 拈將拄杖攪黃河  報恩有分 
 脫却衣裳臥荊棘  濟物何慳 
 尊道德不忘韋布之交  讓舜老夫身居正寢 
 為佛法代赴紫泥之詔  使訥圓通名播塵寰 
 江燕初歸不見人  文殊劒鋒鋩太露 
 野蒿自發空臨水  千聖路蹈斷應難 
 錦帳鋪花  得蘇內翰雄文壯觀宸奎閣 
 囊錐脫頴  為韶九峯一疏來住育王山 
 屋縛歎根椽  令大地人蒙居養正 
 雲披三事衲  學住山翁逸老投閑 
 就梅影肱枕胡床  斫額望明月 
 破竹陰屨穿苔徑  倚檻看狂瀾 
青出藍青於藍。欲窮端的意。幽鳥語綿蠻。
<other>天衣懷禪師</other>
師諱義懷。嗣雪竇。永嘉陳氏子。世以漁為業。母夢星
隕于屋除。及產。多吉祥。兒稚坐父船尾。漁得魚。付師
貫。師不忍。私投江中。父怒笞詬。甘甜之。不以介意。長
遊京師。依景德寺為童行。天聖中。試經得度。謁金鑾
善．葉縣省。皆不契。由洛抵龍門。復至都下。欲繼宗風。
意有未決。忽遇言法華。撫師背曰。雲門．臨濟。去。東遊
至姑蘇。禮明覺於翠峯。入室次。覺曰。恁麼也不得。不
恁麼也不得。恁麼不恁麼總不得。師擬議。覺打出。如
是者數四。尋為水頭。因汲水檐折。忽悟。作投機頌曰
一二三四五六七。萬仞峯前獨足立。奪得驪龍頷下
珠。一言勘破維摩詰。覺捬几稱善。出世鐵佛。上堂。譬
如鴈過長空。影沈寒水。鴈無遺蹤之意。水無留影之
心。若能如是。方解異類中行。不用續鳧截[鴳-女+隹]。夷岳盈
壑。放行也。百醜千拙。収來也。攣攣拳拳。用之。則敢與
八大龍王鬪富。不用。都不直半文錢。參次。住平江薦
福。接冲本秀夫。後榜方丈。曰烹金爐。楊無為贊曰。冲
本秀夫。四碧眼胡。中間坐者。烹金之爐。上堂。夫為宗
師。須是驅耕夫之牛。奪飢人之食。遇賤即貴。遇貴即
賤。驅耕夫之牛。令他苗稼豐登。奪飢人之食。令他永
絕飢虗。遇賤即貴。握土成金。遇貴即賤。變金為土。老
僧亦不驅耕夫之牛。亦不奪飢人之食。何謂。耕夫之
牛我何用。飢人之食復何飡。我也不握土成金。也不
變金作土。何也。金是金。土是土。玉是玉。石是石。僧是
<pb n="626"/>
僧。俗是俗。古今天地。古今日月。古今山河。古今人倫。
雖然如此。打破大散關。幾箇迷逢達磨。上堂。須彌頂
上不扣金鐘。畢鉢巖前無人聚會。山僧倒騎佛殿。諸
人返著草鞋。朝遊檀特。暮到羅浮。拄杖針筒。自家収
取。上堂。夜來寒霜凜冽。黃河凍結。陝府鐵牛腰折。盡
道女媧煉石補天。爭奈西天一缺。如今欲與他補却。
又恐大地人無出氣處。且留者一竅與大地人出氣。
參。僧問。牛頭未見四祖時如何。曰。長江無六月。曰。見
後如何。曰。一年一度春。上堂。蜀魄連宵呌。鵽鳭終夜
啼。圓通門大啟。何事隔雲泥。辭世曰。紅日照榑桑。寒
雲封華嶽。三更過鐵圍。拶折驪龍角。瑠璃雙磵月分
破。翡翠十峯雲掃開。乃天衣境也。
贊曰。
 笑花正眼  立雪元樞 
 早往京師試經  駕三車自鞭觳觫 
 長就翠峯養聖  奏九成日樂鶢鶋 
 巨口吞鈎  颺下知幾赤梢鯉 
 精金躍冶  不祥是四碧眼胡 
 寒水一匳清  印長空沈鴈影 
 匾擔兩頭折  抉驪頷奪明珠 
 眼有瞳人  初不在握土成金驅耕奪食 
 身行異類  又何須夷嶽盈壑截[鴳-女+隹]續鳧 
 徹骨貧窮  敢與龍王鬪富 
 一言勘破  豈容摩詰名模 
 教人返著鞋  暮到羅浮朝遊檀特 
 被僧輕捬背  急尋明覺遠到姑蘇 
 半夜霜寒  結黃河凍陝府䥫牛腰折 
 一年春到  引牛頭見四祖枯木花敷 
 鵽鳭啼夜蜀魄吟霄  圓通門大啟扄鑰 
 翡翠掃雲琉璃分月  天衣境巧[書-曰+(且-二+人)]成圖 
 出林師子  歷塊神駒 
走過䥫圍尋不得。趙州東壁掛葫蘆。
<other>圓照本禪師</other>
師嗣天衣。諱宗本。常州管氏子。初見天衣。室中問師。
即心是佛時如何。師曰。殺人放火有甚麼難。於是名
顯。元豐間。李漕使復圭命師開法瑞光。法席日盛。杭
州守陳公襄以承天．興教二剎。命師擇居。蘇人留之
益甚。又以淨慈堅請。移文諭道俗曰。借師三年。為此
[邱-丘+(看-目)]植福。不敢久占。道俗始從。元豐五年。神宗下詔。闢
相國寺六十四院為八。禪二律六。召師為慧林第一
祖。既至。遣使問勞。翌日。召對廷和殿問道。賜坐。師即
跏趺。帝問。卿受業何寺。奏曰。承天永安。帝大悅。賜茶。
即舉盞長吸。又蕩撼之。帝喜其真。喻以方興禪宗。宜
善開導。奏曰。陛下知有此道。如日照臨。臣豈敢自怠。
即辭退。帝目送之。謂左右曰。真福慧僧也。僧問。如何
是祖師西來意。曰。韓信臨朝底。曰。中下之流如何領
會。曰。伏屍萬里。曰。早知今日事。悔不慎當初。曰。三皇
塚上草離離。上堂。頭圓像天。足方似地。古皃稜層。丈
夫意氣。趯倒須彌。踏翻海水。帝釋與龍王無著身處。
乃拈拄杖曰。却來拄杖上回避。咄。任汝神通變化。究
竟須歸者裏。卓拄杖一下。元祐元年。以老求歸。得旨
任便雲遊。州郡不得抑令住持。擊鼓辭眾曰。本是無
家客。那堪任便遊。順風加櫓棹。船子下楊州。既出都
城。王公大臣送者。車騎相屬。師臨別誨之曰。歲月不
可把翫。老病不與人期。唯勤修勿怠。是真相為。聞者
莫不流涕。其真慈善導。感人如此。晚居蘇之靈巖。示
寂後。門弟子塔全身於寺之左。
贊曰。
 真福慧僧  稟丈夫氣 
 倚烏藤古貌稜稜  發清談春風亹亹 
 到南泉不疑地  攀噲蹈鴻門 
 窮少室濫觴源  韓信臨朝底 
 蹈翻大海  聽龍王改宅他方 
<pb n="627"/>
 踢倒須彌  使帝釋容身無地 
 圓照堂前光皎皎  揭示祖師心 
 三皇塚上草離離  漏洩東君意 
 垂一機指人活路  大用雷奔 
 借三年植福此[邱-丘+(看-目)]  惡聲鼎沸 
 一錫晚歸林下  輦寺無心宿斷雲 
 七絃高掛壁間  裏臺有月飜秋水 
即心即佛。殺人放火有甚麼難。到船子。下楊州。因
甚麼感人流涕。
<other>圓通秀禪師</other>
師嗣天衣。諱法秀。秦州人。俗姓辛。母夢老僧投宿。乃
有娠。先是。麥積山有老僧與應乾寺魯和尚善。每欲
從魯遊方。魯老之。既去。乃曰。他日當尋我竹鋪坡前。
俄有兒生其所。往觀之。兒為一笑。三歲願隨魯歸。十
九試經得度。勵志講肄。習圓覺．華嚴。妙入精義。聞無
為鐵佛懷禪師法席盛。徑往參禮。懷問。座主講甚麼
經。曰。華嚴。曰。華嚴以何為宗。曰。法界為宗。曰。法界以
何為宗。曰。以心為宗。曰。心以何為宗。師無語。懷曰。毫
釐有差。天地懸隔。汝當自看。必有發明。後聞僧舉。白
兆問報慈云。情生智隔。想變體殊。情未生時如何。慈
云。隔。忽悟。直到方丈陳所證。懷曰。汝真法器。吾宗異
日在汝行矣。師服勤八年。懷推為導首。出世四面。後
住本山。上堂。少林九年冷坐。却被神光[覤-儿+丘]破。如今玉
石難分。只得麻纏紙裹。還會麼。笑我者多。哂我者少
示眾。山僧不會解說。大都應箇時節。相喚喫椀湯茶。
亦無祖師妙訣。禪人若也未相諳。蹈著秤鎚硬似鐵
上堂。寒雨細。朔風高。吹砂走石。拔木鳴條。諸人盡知
有。且道風作何色。若識得去。許儞具眼。若也不識。莫
恠相謾。僧問。不離生死而得涅槃。不出魔界而入佛
界。師曰。赤土塗牛嬭。曰。謝師答話。曰。儞話頭道什麼。
僧擬議。師便喝。師嚴冷。叢林號為鐵面。李伯時[書-曰+(且-二+人)]馬
入神。師勸曰。當想入馬腹中矣。李有省。因令改[書-曰+(且-二+人)]觀
音。李從之。山谷好作艶詞。人爭傳之。師呵之。谷笑曰。
又當置我於馬腹中耶。師曰。公作艶詞以蕩人心。不
止馬腹。正恐生泥犂中耳。谷驚愕。乃止。
贊曰。
 靡羈束  何彳亍 
 麥積山夢裏飜身  竹鋪坡笑中含毒 
 頂門眼正  等天地若浮漚 
 魏闕心遊  以江湖為桎梏 
 悟報慈情生智隔  冷汗通身 
 指華嚴法界心宗  狂花眩目 
 玄中自得  幾星沙善解玉連環 
 妙處不傳  一蟻絲巧穿珠九曲 
 赤土塗牛嬭  入佛魔命若懸絲 
 生鐵褁面皮  辨龍蛇機如嚙鏃 
 金鎚影動輪掌上  圭角稜稜 
 寶劒光寒挂眉間  鋒鋩簇簇 
 [書-曰+(且-二+人)]神駒得妙處入馬腹  喚醒李龍眠 
 作艶詞惑亂人陷泥犁  霍殺黃山谷 
 烹天衣紅爐裏  未辨金鍮 
 坐少林深雪中  難分石玉 
巧說不會。應時節喫椀湯茶。又何曾雨解吹砂。風
能[托-七+友]木。
<other>大通本禪師</other>
師諱善本。嗣圓照。穎人。董仲舒之後。弱冠博極群書。
無仕䆠意。往京師試經得度。參圓照於瑞光。悟旨。出
世雙林。次住淨慈。神考聞其名。有詔住上都慧林。賜
大通號。上堂曰。上不見天。下不見地畐。塞虗空。無處
回避。為君明破即不中。且向南山看鱉鼻。擲拄杖。下
座。僧問。寶塔元無縫。如何指示人。曰。煙霞生背面。星
月遶簷楹。曰。如何是塔中人。曰。竟日不知清世事。終
年坐斷白雲鄉。曰。向上更有事也無。曰。太無厭生。上
<pb n="628"/>
堂。僧問。若論此事。譬如兩家著碁。學人上來。請師一
著。曰。早輸了也。曰。錯。曰。是。曰。近前無路也。師卓拄杖
一下。曰。爭奈者箇何。曰。只如黑白未分時又作麼生
曰。且饒一著。僧問。百尺竿頭。如何進步。曰。嶮。曰。便恁
麼去又作麼生。曰。百雜碎。僧問。九夏賞勞即不問。從
今向去事如何。曰。光剃頭。淨洗鉢。曰。謝師指示。曰。滴
水難消。
贊曰。
 併息諸緣  單明自己 
 仰面不見天  低頭不見地 
 優入聖域  透雲門胡餅之機 
 博綜羣經  抱仲舒絳帷之志 
 烟霞生背面  無縫塔勉強名模 
 黑白未分時  一局棊顢頇指示 
 百尺竿頭輕進步  嶮似懸崖 
 九夏堂中光剃頭  難消滴水 
 直鈎有香餌  入滄海釣金鰲 
 兩眼沒瞳人  向南山看鱉鼻 
 竟日不知清世事  髑髏識未全 
 長年坐斷白雲鄉  聖凡心猶欠洗 
 碧梧陰合  穩慧林祥鳳之巢 
 白雨聲喧  奮南宕老龍之臂 
沒巴鼻處拋出八稜槌畐。塞虗空。使大地人無處
回避。
<other>雪峰慧禪師</other>
師諱思慧。嗣大通。錢塘人。俞氏子。上堂。布大教綱。摝
人天魚。護聖不似老胡拖泥帶水。只是見兔放鷹。遇
麞發箭。乃高聲召大眾曰。中。上座。昔日藥山早晚不
參。動經旬月。一日。大眾纔集。山便歸方丈。諸禪德。彼
時佛法早自淡薄。論來猶較些子。如今每日鳴鐘陞
堂。忉忉怛怛地。問者口似紡車。答者舌如霹靂。總似
今日。靈山慧命殆若懸絲。少室家風危如累卵。又安
得箇慨然有志扶竪宗乘底衲子出來喝散大眾。非
唯耳邊靜辨。當使正法久住。豈不偉哉。如或捧上不
成龍。山僧倒行此令。以拄杖一時趁散。上堂。南詢諸
友。踏破草鞋。絕學無為。坐消日月。凡情易脫。聖解難
忘。但有纖毫。皆成滲漏。可中為道。似地擎山。應物現
形。如驢[覤-儿+丘]井。縱無計較。途轍已成。若論相應。轉沒交
涉。勉諸仁者。莫錯用心。各自歸堂。更求何事。上堂。一
法若通。萬緣方透。拈拄杖曰。者裏悟了。提拄杖海上
橫行。若到雲居山頭。為我傳語雪峯和尚。咄。上堂。一
切法無差。雲門胡餅趙州茶。黃[鴳-女+隹]樓前吹玉笛。江城
五月落梅花。慚愧太原孚上座。五更聞[書-曰+(且-二+人)]角。天曉弄
琵琶。喝一喝。僧問。古殿無燈時如何。曰。東壁打西壁
上堂云。眼睫橫亘十方。眉毛上透青天。下徹黃泉。且
道鼻孔在什麼處。良久。云。劄。
贊曰。
 雲門八世孫  叵把門墻闢 
 垂一機平地上波濤 
 示一境嶮崖中妙密 
 羅龍打鳳  藕絲網密布縵天 
 獵兔射麞  蒿枝箭硬教中的 
 口似紡車舌如霹靂  雪峯門下掘窖深埋 
 身如累卵命若懸絲  靈鷲山前槌胸呌屈 
 學無為坐消日月  渡水覔魚蹤 
 詢諸友蹈破草鞋  過山尋蟻跡 
 萬緣未透  徒勞拈拄杖海上橫行 
 一法無差  且聽落梅花江城狼籍 
 笑嵩山滿庭立雪  小魚吞大魚 
 住破院古殿無燈  東壁打西壁 
 聖解凡情絕纖毫無滲漏  途轍上轉見岐分 
 眉毛眼睫互十方透青天  鼻孔中元無氣出 
 徹骨風流  無人企及 
<pb n="629"/>
 錢塘江上弄琵琶  黃[鴳-女+隹]樓前吹玉笛 
 千峯萬峯鎻寒碧 
<other>月堂昌禪師</other>
師嗣雪峯慧。諱道昌。寶溪吳氏子。上堂云。未透祖師
關。千難與萬難。既透祖師關。千難與萬難。未透時難
則且置。既透了。因甚却難。放下笊籬雖得價。動他杓
柄也無端。上堂云。與我相似。共我無緣。打翻藥銚。傾
出爐煙。還丹一粒分明在。流落人間是幾年。師住玉
几冷泉。塔于南山。真歇和尚住徑山時。行化寶溪。到
師家中。見乃母。歇以手摸其腹。人訝之。歇曰。我重婆
子者裏出一員古佛。
贊曰。
 寶溪寶  非常寶 
 鯨吞水露出珊瑚枝 
 龍躍淵打失驪珠顆 
 辨真贗  撞著瞎波斯 
 較重輕  迷逢胡達磨 
 鋪陳玉几瞿曇舍利  寂寂無聞 
 拋擲冷泉靈鷲山王  忙忙尋討 
 祖師關寒光射透  見笊籬杓柄脫體現成 
 大還丹冷𦦨一揮  把藥銚爐烟盡情傾倒 
 當場定價  壓隋候照乘不直分文 
 韞櫝藏諸  咲趙國連城甘為死貨 
 老娘肚裏苦他人捫摸  愛同古佛放光 
 無星秤子等銖兩分明  不被先師謾了 
白玉鞭擊碎覔無蹤。聽千古萬古南宕山前。草離
離。日杲杲。
雲門至此九世共一十四人。
<other>溈仰宗</other>
<other>溈山大圓禪師</other>
師諱靈祐。嗣百丈。福州趙氏子。初參百丈。侍立次。夜
深。丈曰。看爐中有火否。師撥之曰。無。丈起身。深撥。得
少火。舉而示之曰。汝道無。者箇[(口*斬)/耳]。師大悟。禮謝。陳所
見。丈曰。此是暫時跂路耳。經云。欲識佛性義。當觀時
節因緣。時節既至。如迷忽悟。如忘忽憶。方省己物不
從他得。故祖師云。悟了同未悟。無心亦無法。只是無
虗妄凡聖等心。本來心法元自具足。汝今既爾。善自
護持。師摘茶次。謂仰山曰。終日摘茶。只聞子聲。不見
子形。仰撼茶樹。師曰。子只得其用。不得其體。仰曰。未
審和尚如何。師良久。仰曰。和尚只得其體。不得其用
師曰。放子三十棒。雲巖來。師問。聞汝久在藥山。是否
巖曰。是。師曰。如何是藥山大人相。巖曰。涅槃後有。師
曰。如何是涅槃後有。巖曰。水洒不著。巖却問師。百丈
大人相如何。師曰。巍巍堂堂。煒煒煌煌。聲前非聲。色
後非色。蚊子上鐵牛。無儞下觜處。劉鐵磨來。師曰。老
牸牛。汝來也。磨曰。來日臺山大會齋。和尚還去麼。師
乃放身作臥勢。磨便出去。師睡次。見仰山來。師便面
壁。仰曰。和尚何得如此。師起曰。我適來得一夢。儞試
為我原看。仰度一盆水。師便洗面。少頃。香嚴至。師曰。
我適來得一夢。寂子為我原了。汝更為原看。嚴點一
盞茶來。師曰。二子神通過於鶖子。師泥壁次。李軍容
具公裳至師背後。端笏而立。師回首見。便側泥盤作
接泥勢。李轉笏作進泥勢。師拋泥盤。同歸方丈。僧問。
不作溈山一頂笠。無由得到莫窯村。如何是溈山一
頂笠。師喚曰。近前來。僧近前。師與一蹈。上堂。老僧百
年後向山下檀越家作一頭水牯牛。左脅書五字。曰
溈山僧某甲。當恁麼時。喚作溈山僧。又是水牯牛。喚
作水牯牛。又是溈山僧。畢竟喚作什麼。仰作禮而退
仰山夏末問訊師。師曰。子一夏不見上來。在下面作
何所務。曰。某甲在下面鋤得一片畬。下得一籮粟。師
曰。子今夏不虗過。仰却問師。和尚一夏作得箇甚麼
師曰。日中一食。夜後一寢。仰曰。和尚今夏亦不虗過。
道了。乃吐舌。師曰。寂子何得自傷己命。
<pb n="630"/>
贊曰。
 蠱毒家  滅胡種 
 心無半點淳  肉有千斤重 
 被大雄挾火  活換眼睛 
 引寂子撼茶  全彰體用 
 轉身猶不會  徒然要軍容進泥 
 瞌睡幾曾醒  倔強使香嚴原夢 
 鋤畬兒下得一籮粟  怪九旬不見上來 
 做笠僧行到莫窯村  喫一蹈不勝皇恐 
 書名脅左  誰云不是大溈僧 
 放臥身時  我疑去捉臺山供 
 先師大人相  眾皆知煒煒煌煌 
 本色住山翁  初不在儱儱侗侗 
別立玄風闡化機。雖古路斷[石*((白-日+田)/廾)]橫。惜未紀斯文之
正統。
<other>仰山智通禪師</other>
師諱慧寂。嗣溈山。韶州葉氏子。師辭親遊方日。人有
戱之者。於師扇上題曰。寂子去行脚。諸魔使誰滅。師
續曰。龍生虵腹中。借他十箇月。人皆異之。蓋師出屠
門。諸魔或曰猪毛。初參耽源。已悟玄旨。源謂師曰。國
師當時傳得六代祖師圓相共九十七箇。授與老僧
曰。吾滅三十年。南方有一沙彌到來。大興此教。次第
傳授。毋令斷絕。我今付汝。汝當奉持。遂將本付師。師
一覧便火却。源一日問師。前來諸相。甚宜秘惜。曰。當
時看了便燒却也。源曰。吾此法門。無人能會。唯先師
及諸祖諸大聖人方可委悉。子何得燒之。師曰。某甲
一覽。便知其意。但用得。不可執本也。源曰。雖然如此。
於子即得。後人信之不及。師曰。和尚若要。重錄不難。
即重集一本上呈。且無遺失。源曰。然。師參溈山次。師
問。如何是真佛住處。溈曰。以思無思之妙。返思靈𦦨
之無窮。思盡還源。性相常住。事理不二。真佛如如。師
大悟。自此執侍十五年。師為直歲。作務歸。溈問。甚麼
處來。師曰。田中來。溈曰。田中多少人。師插鍬叉手而
立。溈曰。今日南山大有人刈茅。師[托-七+友]鍬便行。一日。隨
溈遊山到磐石上坐。師侍立。忽鴉銜一紅柿落在面
前。溈拾得與師。師接洗了。度與溈。溈云。子甚處得來
師曰。此是和尚道德所感。溈曰。子也不得無分。即分
半與師。溈問師。忽有人問汝。作麼生祗對。師曰。東寺
師叔若在。某甲不致寂寥。溈曰。放汝一箇不祗對罪
師曰。生之與殺。只在一言。溈曰。不孤汝見。別有一人
不肯。師曰。阿誰。溈指露柱云。者箇。師曰。道什麼。溈亦
曰。道什麼。師曰。白鼠推遷。銀臺不變。師夢入彌勒內
院。堂中諸位皆足。惟第二座空。師就坐。有一尊者白
槌曰。今當第二座說法。師起。白槌曰。摩訶衍法。離四
句。絕百非。諦聽。諦聽。眾皆散去。及覺。舉似溈。溈曰。子
已入聖位。師便禮拜。香嚴有發明偈。溈聞得。曰。此子
徹矣。師曰。此是心機意識著述得成。待某甲親自勘
過。師後問嚴。見和尚贊師弟發明頌。儞試舉看。嚴乃
舉。師曰。此是宿習記持而來。若有正悟。別更說看。嚴
又舉去年貧。未是貧語。師曰。如來禪許吾弟會。祖師
禪未夢見在。嚴又曰。我有一機。瞬目視伊。若人不會。
別喚沙彌。師報溈曰。且喜閑師弟會祖師禪也。南塔
湧謁臨濟。後歸侍師。師曰。汝來作什麼。湧曰。禮覲和
尚。師曰。還見和尚麼。湧曰。見。師曰。和尚何似驢。湧曰。
某甲見和尚亦不似佛。師曰。若不似佛。似箇什麼。湧
曰。若有所似。與驢何別。師大驚曰。凡聖兩忘。情盡體
露。吾以此驗人已二十年。無决了者。子保任之。師每
指謂人曰。此子肉身佛也。
贊曰。
 鎮海珠  毒龍囝 
 十月借虵腹出生  一顆落蛟盤圓轉 
 近前叉手  單傳向上之機鋒 
 思盡還源  拶出無窮之靈焰 
<pb n="631"/>
 兜率第二座說法  白槌處嚇得魂飛 
 南山大有人刈茅  拔鍬去何曾夢見 
 道德所感  烏鴉銜柿盤石坐分 
 生殺在言  白鼠推遷銀臺不變 
 焚却諸圓相  使耽源懊惱尊懷 
 遇著小釋迦  被胡僧塗糊當面 
 喚沙彌印香嚴會得祖師禪 
 何似驢引南塔拔出吹毛劒 
得人憎處。只許他家父子知。然萬古徽猷。縱佛手
亦難掩。
<other>南塔湧禪師</other>
師諱光湧。嗣仰山。豐城人。章氏子。母乳之夕。神光照
室。廐馬皆驚。因以光湧名之。少俊敏。依仰山剃度。發
明大事。僧問。文殊是七佛之師。文殊還有師否。師曰。
遇緣即有。曰。如何是文殊師。師竪起拂子。僧曰。莫只
者便是麼。師放下拂子。問。如何是妙用一句。師曰。水
到渠成。問。真佛住在何處。師曰。言下無相。也不在別
處。清化付參次。問。從何而來。曰。鄂州。曰。鄂州使君名
什麼。曰。化下不敢相觸。曰。此地通不畏。曰。大丈夫何
必相試。師囅然而笑。遂印可。集雲峯下大禪佛。傳燈
具載。
贊曰。
 光騰乳室  劒隱豐城 
 電翻空淵龍起蟄  駒墮地厩馬羣驚 
 謁臨濟生死猶昨夢 
 見仰山凡聖兩忘情 
 忽爾大驚  怪人前指謂肉身佛 
 囅然而笑  知化下敢觸使君名 
 獨露真常  雲收月現 
 全彰體用  水到渠成 
 南塔影中文殊師  錯豎拂子 
 集雲峯下大禪佛  悞喚師兄 
 一再次覧東平鏡  塵埃滿面 
 二十年咲驗人眼  𣤩瞎無睛 
言下無相。則固是不在別處。然真佛所住。窮伎倆
到底難明。
<other>芭蕉清禪師</other>
師諱慧清。嗣南塔。新羅人也。師謂眾曰。我十八上到
仰山。見南塔上堂曰。汝等諸人若是箇漢。從娘肚裏
屙出來便作師子吼解。好麼。我於言下歇得身心。便
住五載。示眾云。你有拄杖子。我與你拄杖子。你無拄
杖子。我奪却你拄杖子。僧問。如何是提婆宗。師曰。赤
幡在左。問。如何是達磨西來意。師曰。獨自恓恓暗渡
江。問。賊來須打。客來須看。忽遇客賊俱來時如何。師
曰。屋裏有緉破草鞋。曰。只如破草鞋還堪受用也無
師曰。汝若將去。前凶後不吉。上堂。如人行次。忽遇前
面萬丈懸崖。背後野火來逼。兩畔荊棘林。若向前。則
墮坑落塹。若退後。則野火燒身。若轉側。又被荊棘林
礙。當恁麼時。作麼生免得。若也免得。合有出身之路。
若也免不得。墮身死漢。僧問。不問二頭三首。請師直
指本來面目。師默然正坐。問。如何是吹毛劒。曰。進前
三步。曰。用者如何。曰。退後三步。問。北斗裏藏身時如
何。曰。九九八十一。曰。會麼。曰。不會。曰。一二三四五。問。
古佛未出興時如何。曰。千年茄子根。曰。出興後如何
曰。金剛努眼睛。承天確在師會下發明後。僧問。眾罪
如霜露。慧日能消除時如何。確曰。庭臺深夜雨。樓閣
靜時鐘。曰。為什麼因緣會遇時。果報還自受。確曰。管
筆能書。片舌解語。
贊曰。
 脚頭未跨船舷  參徧大唐諸祖 
 竪提婆宗奪外道赤旛回 
 答西來意貶達磨渡江去 
 拄杖子一生與奪  未甞敲出玉麒麟 
<pb n="632"/>
 娘肚裏十月出生  幾曾吼作金師子 
 前凶後不吉  破草鞋難得受用時 
 退火進深坑  荊棘林那有出身路 
 新羅人難辨語  當的帝都丁 
 北斗裏穩藏身  一二三四五 
 兩口一無舌  看臨溪打開石鎻兩頭搖 
 雜毒深入心  致承天吐出庭臺深夜雨 
 默然正坐  本來面不在二頭 
 用者如何  吹毛劒豈拘三步 
青出於藍青於藍。信溈仰兒孫鸞翔鳳舞。
<other>芭蕉徹禪師</other>
師諱繼徹。嗣芭蕉清。廣西人也。初謁風穴。穴問。如何
是正法眼。曰。泥彈子。穴異之。後參芭蕉。見上堂有云。
兩口一無舌。即是吾宗旨。豁然大悟。僧問。如何是深
深處。曰。石人開石戶。石鎻兩頭搖。問。如何是臨溪境
曰。有山有水。問。寂寂無依時如何。曰。未是納僧分上
事。曰。如何是納僧分上事。曰。要行便行。要坐便坐。問。
有一人不舍生死。不證涅槃。師還提携否。曰。不提携。曰。
為什麼不提携。曰。臨溪粗識好惡。示眾曰。昔日如來
於波羅奈國。梵王請轉法輪。如來不已而已。有屈宗
風。隨機逗教。遂有三乘名字流傳於天上人間。至今
光揚不墜。若據祖宗門下。天地懸殊。上上根機。頓超
不異。作麼生是混融一句。還有人道得麼。若也道得。
有參學眼。若道不得。天寬地窄。示眾。眼中無翳。空裏
無花。水長船高。泥多佛大。莫將問來。我也無答。會麼。
問在答處。答在問處。偈云。芭蕉的旨。不掛唇齒。木童
唱和。石女側耳。
贊曰。
 人面虵  利刃蜜 
 閑行坐自要誇張  識好惡人信不及 
 泥彈子作正法眼  豈知老風穴綿褁蒺蔾 
 茄子根應古佛機  不學先芭蕉錦包特石 
 混融句地窄天寬  臨溪境山深水碧 
 遇衲僧問涅槃生死  要提携且待驢年 
 斥瞿曇說頓漸偏圓  屈宗風卒無了日 
 西來意  貼肉衫汗透千重 
 宗門事  脚跟下泥深三尺 
 木童唱和石人側耳  潑宗旨誰肯挂唇 
 眼中沒翳空裡無花  閑言語不勞拈出 
人皆謂溈山五世。到師寂爾無傳。殊不知萬仞門
墻。擬登者銀山䥫壁。
溈仰宗至此五世。
<other>法眼宗</other>
<other>清涼法眼禪師</other>
師諱文益。餘杭魯氏子。祝髮。詣開元覺律師受具戒。
及覺盛化四明。師往習毗尼。工文章。覺奇之。目為吾
門之游夏也。師以玄機一發。雜務俱捐。振錫南邁。抵
福州。初見長慶。無所契悟。與進．修輩擬之湖外。既發。
值雨。少憩城西地藏。入堂見藏坐地爐。問師。此行何
之。曰。行脚去。曰。行脚事作麼生。曰。不知。曰。不知最親
三人附火。因舉肇論。至天地與我同根處。藏又曰。山
河大地與自己。是同是別。修曰。同。藏竪兩指熟視之。
兩箇。便起去。雨霽辭行。藏送之。問曰。上座尋常說三
界唯心。乃指庭下石曰。且道此石在心內。在心外。師
曰。在心內。曰。行脚人著甚來由。安塊石在心頭耶。師
窘無以對。遂放包。俱求決擇。近月餘。呈見解。說道理。
藏曰。佛法不是恁麼。曰。某甲到此。辭窮理絕也。藏曰。
若論佛法。一切見成。師大悟。出世臨川崇壽。一香為
藏拈。僧子方者。問曰。公久親長慶。乃嗣地藏。何哉。師
曰。以不解長慶說萬象之中獨露身故。方舉拂子示
之。師曰。撥萬象。不撥萬象。方曰。不撥萬象。師曰。獨露
身𡁠。方曰。撥萬象。師曰。萬象之中𡁠。方於是悟旨。二
僧參次。師指簾。二僧齊去捲。師曰。一得一失。示眾云。
<pb n="633"/>
盡十方世界皎皎地無一絲頭。若有一絲頭。即是一
絲頭。金陵報恩則初參青峯。問。如何是學人自己。峯
曰。丙丁童子來求火。不契。見師。師問。甚處來。曰。青峯
師曰。青峯有何言句。則舉前話。師曰。上座作麼生會
則曰。丙丁屬火。而更求火。如將自己求自己。師曰。與
麼會又爭得。則曰。某甲只恁麼。未審和尚如何。師曰。
你問我。與你道。則理前問。師曰。丙丁童子來求火。則
乃悟。僧問。如何是學人一卷經。師曰。題目分明。師與
李王論道次。因看牡丹。王命作頌。即曰。擁毳對芳叢。
由來趣不同。髮從今日白。花是去年紅。艶冶隨朝露。
馨香逐晚風。何須待零落。然後始知空。王聞開悟。師
有偈曰。幽鳥語如篁。柳搖金線長。雲歸山谷靜。風送
杏花香。永日蕭然坐。澄心萬慮忘。欲言言不及。林下
好商量。言百法明門。乃唯識綱宗也。
贊曰。
 幼發玄機  遍行尋訪 
 小乘根拋弃覺闍梨 
 惡冤家撞著琛和尚 
 安片石寸心內  當機擊碎猶涉廉纖 
 露全身萬象中  盡力扶持依然鹵莾 
 指二僧捲簾去  得失未分明 
 勘童子求火來  是非難定當 
 如篁語幽鳥  山林意別是風標 
 擁毳對芳叢  牡丹詩竊誰體樣 
 是曹源一滴水  蟲禦木偶爾成文 
 問學人一卷經  蠅鑽紙全無趣向 
 唯心唯識  石頭城路列千差 
 無法無人  通玄峯雲橫疊嶂 
盡十方世界皎皎地無一絲頭。到者裏。百法明門
只宜収抗。
<other>天台韶國師</other>
師諱德韶。嗣法眼。處州龍泉陳氏子。幼依龍歸寺得
度。十八受具。去謁龍牙。問。雄雄之尊。因甚麼親近不
得。牙曰。如火與火。師曰。忽遇水來又作麼生。牙曰。汝
不會我語。又問。天不蓋。地不載。此理如何。牙曰。合如
是。師不諭旨。再請誨。牙曰。道者。汝向後自會去。師後
於通玄峯澡浴。忽省。遂焚香望龍牙禮拜曰。當時若
說向我。今日決定罵也。見疎山。問。百匝千重是何人
境界。山曰。左搓芒繩縛鬼子。曰。不落古今。請師說。曰。
不說。曰。為甚不說。曰。箇中不辨有無。曰。師今善說。山
駭之。如是參五十四員知識。後謁法眼。眼一見。深器
之。師倦於參請。但隨眾而已。一日。眼上堂。僧問。如何
是曹源一滴水。眼曰。是曹源一滴水。師大悟於座下。
遂白眼。眼曰。汝向後當為國王所師。致祖道光大。吾
不如也。自是。諸方異唱。古今玄鍵。與之決擇。不留微
跡乾祐元年。忠懿王嗣位。遣使迎之。申弟子禮。示眾。
古聖方便猶若河沙。祖師道。非風幡動。仁者心動。斯
乃無上心印。至妙法門。我輩稱祖師門下客。合作麼
生會祖師意。若言風幡不動。汝心妄動。若言不撥風
幡。就風幡處通取。若言風幡動處是甚麼。若言附物
明心。不須認物。若言色即是空。若言非風幡動。應須
妙會。與祖師意旨了沒交涉。既不許如是會。諸上座
便合知悉。者裏悟去。何法門而不明。雖百千諸佛方
便。一時洞了。若不如此。設經塵劫。空自勞神。無有是
處。住通玄峯。有偈云。通玄峯頂。不是人間。心外無法。
滿目青山。眼聞。乃曰。只此一偈。可起吾宗。示眾。古人
道。若欠一法。不成法身。若剩一法。不成法身。若有一
法。不成法身。若無一法。不成法身。此是般若之真宗
也。又曰。夫一切問答。如針鋒相投。無絲毫參差。事無
不通。理無不備。良由一切語言。一切三昧。橫竪深淺。
隱顯去來。是諸佛實相門。只貴如今一時驗取。珍重。
又曰。言發非聲。色前不物。始會天下太平。大王長壽。
久立。僧問。古德道。登天不借梯。遍地無行路。如何是
<pb n="634"/>
登天不借梯。師曰。不遺絲髮地。曰。如何是遍地無行
路。師曰。適來向儞道什麼。問。法眼寶印。和尚親傳。未
審今日一會。分付何人。師曰。鼕鼕鼓。一頭打。兩頭鳴
問。古者道。敲打虗空鳴[殼-一][殼-一]。石人木人齊應諾。六月
降雪落紛紛。此是如來大圓覺。如何是敲打虗空底
師曰。崑崙兒著鐵袴。打一棒行一步。曰。恁麼則石人
木人齊應諾。師曰。儞還聞麼。問。飲光持釋迦丈六衣。
在雞足山待彌勒下生。將丈六之衣。披千尺之身。應
量恰好。只如釋迦身長丈六。彌勒身長千尺。為復是
身解短耶。衣解長耶。師曰。汝却會。明拂袖而出。師曰。
小兒子。山僧若答汝話不得。當有因果。汝若不是。吾
當見之。明歸七日嘔血。浮光和尚勸曰。汝速去懺悔
明至方丈。悲泣曰。願和尚慈悲。許某甲懺悔。曰。如人
倒地。因地而起。不曾教汝起倒。明又曰。若許某甲懺
悔。終身給侍。師為出語曰。佛佛道齊。宛爾高低。釋迦
彌勒。如印印泥。有傳天台教義寂者。乃螺溪是。屢言
于師。曰。智者之教。年紀濅遠。慮多散失。今新羅國其
本甚備。自非和尚慈力。其孰能致之乎。師聞于王。遣
使航海傳寫。備足而回。迄今盛行于世矣。
贊曰。
 心法雙忘  乾坤獨步 
 登天不借梯  遍地無行路 
 機翻石火  爍破石頭城 
 掌握龍泉  笑出龍歸寺 
 天蓋地載  苦龍牙疊將餿飯祭閑神 
 百匝千重  被疎山左搓芒繩縛鬼子 
 去來隱顯明諸佛實相  要且顢頇 
 欠剩有無說般若真宗  不妨莽鹵 
 是曹源一滴水  悟玄機將豌豆作真珠 
 指通玄滿目山  起吾宗變甜瓜成苦瓠 
 祖師門下客  辨風幡帶水拖泥 
 大王長壽人  外聲色拋沙撒土 
 得法眼親傳寶印  鞔皮鼓兩頭鳴 
 應木人敲打虗空  崑崙兒著鐵袴 
 念南嶽天台教乘磨滅  往新羅國繕寫歸 
 論釋迦彌勒身衣短長  令興教僧嘔血去 
諸方異唱。古今玄鍵。決擇不留蹤。不謬為一國之
師。名喧寰宇。
<other>永明智覺禪師</other>
師諱延壽。嗣韶國師。餘杭王氏子。自幼知敬佛乘。既
冠。不茄葷酒。日惟一食。持法華七行俱下。感羣羊跪
聽。年二十八。為華亭鎮將。屬翠巖參禪師遷止龍。
大闡玄化。師遂求出家。請于朝。文穆王從其志。禮參
為師。執勞供眾。身惟一布衲。後往天台天柱峯。九旬
習定。有烏類斥鷃巢于衣襵中。暨謁國師。一見深器
之。密授玄旨。仍謂師曰。汝與元帥有緣。他日大作佛
事。惜吾不及見耳。初住雪竇。上堂。雪竇者裏。迅瀑千
尋。不停纖粟。奇巖萬仞。無立足處。汝等諸人向甚麼
處進步。僧問。雪竇一徑。如何履踐。曰。步步寒華結。言
言徹底冰。又偈曰。孤猿呌落中巖月。野客吟殘半夜
燈。此景此時誰得意。白雲深處坐禪僧。建隆元年。忠懿
王請入靈隱。為第一世。明年。請住永明。為第二世。僧
問。如何是永明旨。曰。更添香著。曰。謝師指示。曰。且喜
沒交涉。有偈曰。欲識永明旨。門前一湖水。日照光明
生。風來波浪起。僧問。學人久在永明。為什麼不會永
明家風。曰。不會處會取。曰。不會處如何會。曰。牛胎生
象子。碧海起紅塵。師著宗鏡錄一百卷。播於海外。高
麗國王覽師言教。遣使賷書敘弟子禮。又遣僧三十
六人問道。皆承印記。前後歸本國。各化一方。以開寶
八年十二月二十六日示寂淨慈。塔于大慈山。
贊曰。
 一出頭來  風標逈別 
 弃華亭鎮將  腰佩寶刀 
<pb n="635"/>
 依龍老僧  身被布衲 
 誦法華七行俱下  感群羊跪聽座隅 
 習大定三月方回  有斥鷃巢栖衣襵 
 天台得片言悟旨  念念幻緣空 
 乳峯指一路通玄  步步寒花結 
 迅瀑千尋不停纖粟  探水丈痕深 
 奇巖萬仞逈絕躋攀  望崖心路絕 
 牛胎生象子  垂示太分明 
 碧海起紅塵  家風重滿洩 
 枕藜床喚回清夢  野客吟殘半夜燈 
 倚蒲團坐斷白雲  孤猿呌落中巖月 
 著宗鏡一百餘卷  點䥫成金 
 印高麗三十六僧  證龜作鱉 
潛行密用。佛眼亦難窺。真精進幢。慧日峯前亘百
世。光明燦發。
法眼至此三世。師雖印高麗三十六僧。然
傳燈不載名字．機緣。茲不及贅。
正宗讚終
小師　居涇　焚香拜手稽首謹書于乳峯。

<article id="n1555">建中靖國續燈錄目錄</article>

No. 1555
<sarticle>建中靖國續燈錄上帙目錄　　　<bz>〔宋刻〕</bz></sarticle>

東京法雲禪寺住持傳法佛國禪師（臣惟白）集
建中靖國續燈錄卷第一
　　一曰正宗門　（西天此土諸祖相傳契悟因緣直敘宗致）
　　二曰對機門　（諸方師表啐啄應機敷唱宗猷發明心要）
　　三曰拈古門　（具大知見拈提宗教抑揚先覺開鑿後昆）
　　四曰頌古門　（先德淵奧頌以發揮詞意有規宗旨無忒）
　　五曰偈頌門　（古今知識內外兼明唱道篇章錄為龜鑒）
　　　正宗門
　本師釋迦牟尼佛
　第一摩訶迦葉尊者　第二阿難尊者
　第三商那和修尊者　第四優波毱多尊者
　第五提多迦尊者　第六彌遮迦尊者
　第七婆須蜜尊者　第八佛陀難提尊者
　第九伏䭾蜜多尊者　第十脇尊者
　第十一富那夜奢尊者　第十二馬鳴尊者
　第十三迦毗摩羅尊者　第十四龍樹尊者
　第十五迦那提婆尊者　第十六羅睺羅多尊者
　第十七僧迦難提尊者　第十八伽耶舍多尊者
　第十九鳩摩羅多尊者　第二十闍夜多尊者
　第二十一婆修盤頭尊者
　第二十二摩拏羅尊者　第二十三[鴳-女+隹]勒那尊者
　第二十四師子尊者
　第二十五婆舍斯多尊者
　第二十六不如蜜尊者
　第二十七般若多羅尊者
　第二十八達磨大師
　第二十九正宗普覺禪師
　第三十鏡智禪師　第三十一大醫禪師
　第三十二大滿禪師　第三十三大鑑禪師
　南嶽懷讓禪師　廬陵清原行思禪師
　江西道一禪師　南嶽石頭希遷禪師
　洪州百丈懷海大智禪師
　澧州天皇道悟禪師　筠州黃蘗希運禪師
　澧州龍潭崇信禪師　鎮州臨濟義玄禪師
　鼎州德山宣鑑禪師　魏府興化存獎禪師
　福州雪峰義存禪師　汝州南院惠顒禪師
　韶州雲門文偃匡真禪師
　汝州風穴延昭禪師　汝州首山省念禪師
<pb n="636"/>
　汾州太子院昭禪師
已上五十一祖見錄。
建中靖國續燈錄卷第二
　　　對機門
廬陵清原山行思禪師第八世
　　韶州雲門文偃匡真禪師法嗣二人見錄
　成都府香林遠禪師　饒州薦福承古禪師
廬陵清原山行思禪師第九世
　　成都府香林澄遠禪師法嗣四人（三人見錄）
　隨州智門光祚禪師　灌州羅漢禪師
　隨州雙泉瓊山主　（東川觀禪師）（一人未見機緣語句）
　　饒州薦福承古禪師法嗣八人（三人見錄）
　洪州觀音選禪師　和州淨戒守蜜禪師
　潭州開福從受禪師　（潭州石霜[王*(虍-七+(一/八/八/目))]禪師　桂州壽寧智源禪師
　　潭州開福璡禪師　漳州淨眾契珠禪師
　　泉州清果德陵禪師）
（已上五人未見機緣語句。
　　鼎州德山緣密圓明禪師法嗣二人
　　（象州白芙蓉山濟禪師　舒州龍門乾明禪師）
（已上二人未見機緣語句。
　　潞府妙勝臻禪師法嗣二人見錄
　潭州大溈山承禪師　西川雪峰欽山主
　　襄州洞山守初宗慧禪師法嗣三人見錄
　潭州報慈嵩禪師　荊南府福昌賢禪師
　蘄州黃梅龍華祥禪師
　　金陵奉先道琛融照禪師法嗣四人（三人見錄）
　廬山蓮華峰祥庵主　廬陵西峯豁禪師
　江州祟勝卸禪師　（鳳翔府乾明德禪師）（一人未見機緣語句）
　　隨州龍居山明教寬禪師法嗣三人見錄
　桂州壽寧善義禪師　明州岳林賢禪師
　邛州西林義琛禪師
　　郢州林溪脫禪師法嗣二人見錄
　西劒州鳳凰山智廣禪師
　舒州投子通禪師
　　南嶽般若啟柔禪師法嗣一人見錄
　藍田縣真禪師
　　韶州披雲智寂禪師法嗣二人見錄
　廬山開先照禪師　金陵天寶禪師
　　洪州泐潭山謙禪師法嗣一人見錄
　處州了山宗盛禪師
　　筠州洞山清稟禪師法嗣一人
　　（蘄州廣教惠定禪師）
（無機緣語句）。
建中靖國續燈錄卷第三
　　　對機門
廬陵清原山行思禪師十世
　　隨州智門光祚禪師法嗣二十七人（十六人見錄）
　明州雪竇明覺禪師　黃州護國壽禪師
　韶州南華慈濟禪師　邵武軍靈泉曉禪師
　洪州百丈寶月禪師　福州慈雲山詵禪師
　復州青山好禪師　鄂州黃龍汝禪師
　桂陽芙蓉文喜禪師　鼎州德山僧可禪師
　鼎州彰法澄泗禪師　澧州藥山宣禪師
　明州廣忠清順禪師　筠州九峯勤禪師
　潭州雲蓋繼鵬禪師　泉州雲臺省因禪師
　　（鼎州大龍山德宣禪師　常州廣福允恭禪師
　　宣州廣教義嵩禪師　洪州百丈智贇禪師
　　明州天童山寶堅禪師　蘄陽口詮禪師
　　益州長松襲禪師　清溪山省肇禪師
　　洪州翠巖奉鸞禪師　蘇州翠峰覺顯禪師
　　太平清禪師）
（已上十一人未見機緣語句。
　　蘄州五祖山師戒禪師法嗣三十五人（十八人見錄）
<pb n="637"/>
　筠州洞山妙圓禪師　無為軍西禪文岫禪師
　蘄州十王懷楚禪師　舒州海會通禪師
　蘄州義臺祥禪師　復州北塔思廣禪師
　明州天童懷清禪師　越州寶巖寂芝禪師
　蘇州翠峰惠顒禪師　台州瑞巖珪禪師
　蘄州五祖山秀禪師　襄州白馬辯禪師
　蘄州四祖山端禪師　蘇州定惠道海禪師
　韶州舜峰蒙正禪師　溫州靈峰文吉禪師
　潭州雲蓋志顒禪師　隨州水南智昱禪師
　　（婺州景德簡禪師　楊州雍[烈-列+((冰-水)*臣*巳)]德興禪師
　　台州瑞岩圓禪師　蘄州三角幽禪師
　　洪州舍利諺禪師　真州六合脩巳禪師
　　鼎州德山文璨禪師　鼎州梁山了奇禪師
　　舒州龍門禪師　潭州龍牙山遷禪師
　　袁州中宮登禪師　筠州大愚達禪師
　　蘄州五祖昉禪師　蘄州十王清禪師
　　杭州功臣慈應圓禪師　蘇州永安圓禪師
　　蜀州大明院明禪師）
（已上十七人未見機緣語句。
　　潭州報慈嵩禪師法嗣一人見錄
　郢川興陽山遜禪師
　　東川乾明居信禪師法嗣三人（二人見錄）
　澧州藥山𢑱肅禪師　益州西禪垂白禪師
　　（青城保唐寺無約禪師）
（一人未見機緣語句）。
　　江陵福昌重善禪師法嗣十一人（八人見錄）
　鼎州德山文捷禪師　湖州上方齊岳禪師
　明州育王常垣禪師　江陵福昌詢禪師
　越州四明山贇禪師　福州靈峰顯英禪師
　西劍州元封政禪師　潤州金山瑞新禪師
　　（澧州夾山惟俊禪師　開聖道如禪師
　　公安智珠禪師）
（已上三人未見機緣語句。
　　蘄州北禪廣教懷志禪師法嗣一人見錄
　舒州四面懷清禪師
　　南嶽福嚴良雅禪師法嗣三人見錄
　潭州北禪智賢禪師　南嶽衡岳寺振禪師
　福州衡山了實禪師
　　鼎州德山惠遠禪師法福八人（六人見錄）
　興元府大中辯禪師　益州菩提桂芳禪師
　廬山開先善暹禪師　廬陵禾山禪智禪師
　秀州資聖盛勤禪師　潭州鹿苑圭禪師
　　（澧州欽山悟勤禪師　郴州王氏山普禪師）
（已上二人未見機緣語句。
　　鄧州廣濟通禪師法嗣二人
　　（韶州南華知度禪師　池州九華山勤禪師）
（已上二人未見機緣語句。
　　岳州乾明穆禪師法嗣一人
　　（楚州勝因燈禪師）
（未見機緣語句）。
　　江陵開福昌賢禪師法嗣三人（二人見錄）
　郢州大陽山昱禪師　日芳上座
　　（洪州雙溪生禪師）
（一人未見機緣語句）。
建中靖國續燈錄卷第四
　　　對機門
南嶽懷讓禪師第十一世
　　汾州太子禪院善昭禪師法嗣九人（八人見錄）
　潭州興化慈明禪師　筠州大愚山守芝禪師
　滁州瑯瑘廣照禪師　舒州法華齊舉禪師
　潭州石霜法永禪師　湖州天聖皓太禪師
　舒州投子圓修禪師　唐州龍潭圓禪師
　　（湖州羅漢興禪師）
<pb n="638"/>
（一人無機緣語句）。
　　汝州廣教歸省明壽禪師法嗣七人（三人見錄）
　舒州浮山圓鑑禪師　汝州寶應演教禪師
　唐州大乘惠果禪師　（汝州廣教海仙禪師　汝州廣慧懷慶禪師
　　衡州石門守進禪師　泉州承天遐猛禪師）
（已上四人未見機緣語句。
　　襄州石門山慈照禪師法嗣二十二人（十五人見錄）
　唐州大乘德遵禪師　湖州景清明照禪師
　潤州金山達觀禪師　杭州龍華寶覺禪師
　蘇州洞庭惠月禪師　明州杖錫修巳禪師
　洪州雙林己禪師　襄州谷隱可琮禪師
　撫州疎山古禪師　越州雲門顯欽禪師
　湖州上方新禪師　處州仁壽嗣珍禪師
　杭州承天𧦬元禪師　蘇州翠峰普禪師
　泉州栖隱自然禪師　（蘇州泗州秘禪師　襄州廣德遠禪師
　　楚州廣教同禪師　東京褒親圓惠禪師
　　杭州安樂山嚴禪師　常州福聖集禪師
　　越州雲門靈毅禪師）
（已上七人未見機緣語句。
　　汝州廣惠居璉真慧禪師法嗣五人（三人見錄）
　東京華嚴圓明禪師　臨江軍慧力慧南禪師
　汝州廣惠德宣禪師　（泉州雲臺己親禪師　泉州佛跡雲皎禪師
（已上二人無機緣語句。
　　劒門關慈雲重謐禪師法嗣一人
　　（襄州谷隱法全禪師）
（未見機緣語句）。
　　潭州神鼎山鴻諲禪師法嗣十四人（五人見錄）
　澧州夾山子英禪師　隨州善光山蘭禪師
　天台妙智光雲禪師　潭州龍興禹禪師
　江陵開聖寶情山主　（鼎州德山懷宥禪師　彭州靈芝子政禪師
　　彭州濛陽希譽禪師　衡州鼇口政禪師
　　潭州龍興惠孜禪師　興化軍高田法明禪師
　　福州枕峯清契禪師　靈巖文智禪師
　　岳州永康延超禪師）
（已上九人未見機緣語句。
建中靖國續燈錄卷第五
　　　對機門
廬陵清原山行思禪師第十一世
　　明州雪竇山明覺禪師法興七十八人（二十九人見錄）
　越州天衣義懷禪師　信州廣教景先禪師
　饒州妙果自政禪師　舒城東禪賢禪師
　蘇州薦福知一禪師　越州天衣山在和禪師
　湖州海會擇芝禪師　越州稱心省倧禪師
　明州上山德隆禪師　越州稱心清演禪師
　明州岳林宗善禪師　杭州證聖守環禪師
　杭州承天傳宗禪師　鼎州乾明知應禪師
　天台寶相蘊歡禪師　蘇州萬壽惠照禪師
　潭州龍興傳禪師　漢陽軍鳳棲仲卿禪師
　溫州寶慶子環禪師　溫州靈巖德初禪師
　真州長蘆祖印禪師　湖州報本有蘭禪師
　越州稱心守明禪師　廬山湯院守思禪師
　真州香積孜禪師　信陽軍乾明則禪師
　處州南明日慎禪師　南山雲峰元益首座
　舒州投子法宗道者　（明州啟霞忠宣禪師　福州羅山蒙禪師
　　信州地藏賞禪師　越州真如雅禪師
　　泉州鳳凰崇禪師　撫州疎山淳禪師
　　澧州藥山恭禪師　越州西禪罕禪師
　　潭州玉池希白禪師　越州雲門毅禪師
　　蘇州橫金顯禪師　越州雲巖元度禪師
　　連水軍萬壽德禪師　秀州鹿苑顯沖禪師
　　明州廣惠用舒禪師　潤州因勝惟政禪師
　　梓州化域德遷禪師　越州報思政禪師
　　廬州資福肇禪師　興元府道滿禪師
<pb n="639"/>
　　南嶽勝業文政禪師　明州白雲德宣禪師
　　永安元楚禪師　鼎州德山宣禪師
　　岳州君山顯昇禪師　澧州君山筠禪師
　　泉州承天洞源禪師　泉州水陸瑞雲禪師
　　白衣宗朴禪師　白衣智萃禪師
　　處州白雲重郜禪師　溫州護國宣謙禪師
　　杭州淨土義親禪師　湖州大覺利真禪師
　　溫州護國惟德禪師　湖州天聖仲業禪師
　　常州薦福可禪師　蘇州翠峯普禪師
　　明州天童利章禪師　饒州妙果垂則禪師
　　杭州龍華覺禪師　溫州護國德基禪師
　　蘇州報恩宗秘禪師　湖州建福可槩禪師
　　福州西方岫禪師　福州大乘曉禪師
　　明州啟霞崇梵禪師　明州杖錫懷秀禪師
　　蘇州報恩道能禪師）
（已上四十九人未見機緣語句。
　　韶州南華寶緣慈濟禪師法嗣十四人（十人見錄）
　韶州甘露自緣禪師　廣州興化延慶禪師
　韶州永泰宗寶禪師　韶州寶壽行德禪師
　韶州白虎守昇禪師　韶州佛陀山崇欽禪師
　韶州雙峯法崇禪師　韶州寶林海月禪師
　韶州延祥法迎禪師　韶州舜峯惠寶禪師
　　（韶州翁山丈白禪師　鼎州延壽法牟禪師
　　廬山羅漢清顯禪師
　　興元府青銼山智靜禪師）
（已上四人未見機緣語句。
　　襄州洞山普樂子榮禪師法嗣二人（一人見錄）
　江州圓通居訥禪師　（襄州延慶法珠禪師）（一人未見機緣語句）
　　洪州百丈智映寶月禪師法嗣二人見錄
　杭州惠因祥禪師　杭州慧因義寧禪師
　　潭州雲蓋山繼鵬禪師法嗣三人（一人見錄）
　越州報恩譚禪師　（潭州法輪真禪師　白霞安禪師）
（已上二人未見機緣語句。
　　潭州石霜節誠禪師法嗣一人
　　（潭州嶽麓珪禪師）
（未見機緣語句）。
　　筠州洞山曉聰禪師法嗣五人（三人見錄）
　筠山大愚曉舜禪師　潭州大溈山宥禪師
　杭州契嵩明教禪師　（洪州百丈山暹禪師　筠州建山堅禪師）
（已上二人未見機緣語句。
建中靖國續燈錄卷第六
　　　對機門
廬陵清原山行思禪師第十一世
　　洪州泐潭山懷澄禪師法嗣三十三人（十四人見錄）
　東京淨因大覺禪師　天台赤城用良禪師
　臨江軍慧力文禪師　福州雪峯象敦禪師
　杭州靈隱慈覺禪師　明州金鵝靜旻禪師
　雲居山守億禪師　婺州西塔殊禪師
　婺州承天惟簡禪師　杭州臨安鑒禪師
　洪州壽聖普誗禪師　筠州洞山永孚禪師
　金陵廣惠遇新禪師　令滔首座
　　（彭城會初慶誠禪師　池州青陽忠禪師
　　益州南禪居靖禪師　婺州智者岳禪師
　　遂州靈泉子象禪師　湖州壽聖志明禪師
　　杭州臨安惠和禪師　蘇州未安道昇禪師
　　明州啟霞和禪師　湖州天聖道禪師
　　蘇州永安智禪師　杭州南蕩利勤禪師
　　蘇州洪澤禪師　潭州大溈智明禪師
　　洪州雙嶺處賢禪師　洪州元亨禪師
　　澧州藥山紹新禪師　衡嶽永恩禪師
　　廬山歸宗守輪禪師）
（已上十九人未見機緣語句。
　　筠州洞山自寶妙圓禪師法嗣七人（二人見錄）
<pb n="640"/>
　筠州洞山鑒遷禪師　筠州洞山清辯禪師
　　（韶州月華海林禪師　韶州月華慶雍禪師
　　南嶽南臺丈禪師　衡州華光誨禪師
　　大陽長慶惠恩禪師）
（已上五人未見機緣語句。
　　舒州海會通禪師法嗣二人（一人見錄）
　隨州水南文秀禪師　（南嶽承天和禪師）（一人未見機緣語句）
　　復州北塔思廣禪師法嗣三人（一人見錄）
　荊門玉泉承皓禪師　（北塔從穩禪師　彭州永樂德忠禪師）
（已上二人未見機緣語句。
　　蘇州翠峰慧顒禪師法嗣二人（一人見錄）
　杭州廣果擇能禪師　（鼎州德山讓禪師）（一人未見機緣語句）
　　蘄州四祖端禪師法嗣一人見錄
　福州廣明常委禪師
　　潭州雲蓋志顒禪師法嗣一人見錄
　雲居山文慶海印禪師
　　湖州上方齊岳禪師法嗣一人見錄
　越州東山順宗禪師
　　明州育王山常坦禪師法嗣一人
　　（明州育王澄逸禪師）
（未見機緣語句）。
　　潤州金山瑞新禪師法嗣四人（三人見錄）
　湖州天聖楚祥禪師　溫州極樂用基禪師
　湖州天聖守道禪師　（湖州上方守能禪師）（一人未見機緣語句）
　　澧州夾山惟俊禪師法嗣一人
　　（澧州夾山遵禪師）
（未見機緣語句）。
　　衡州北禪智賢禪師法嗣六人（二人見錄）
　潭州興化宗辯禪師　洪州法昌倚遇禪師
　　（安州白兆垂素禪師　南岳勝業子祥禪師
　　潭州興化暉禪師　衡州北禪須禪師）
（已上四人未見機緣語句。
　　廬山開先善暹禪師法嗣十三人（六人見錄）
　雲居山佛印禪師　東京智海正覺禪師
　廬山萬杉善爽禪師　越州天章寶月禪師
　洪州九僊元舜禪師　筠州洞山惠圓禪師
　　（金陵廣惠文深禪師　廬山開先海淵禪師
　　常州法濟善禪師　湖州上方義全禪師
　　饒州安國思皎禪師　江西鵝湖恭禪師
　　廬山長慶紹新山主）
（已上七人未見機緣語句。
　　廬陵禾山楚才禪智禪師法嗣五人（三人見錄）
　衡州北禪昇禪師　澧州報恩紹端禪師
　撫州曹山雄禪師　（饒州薦福守機禪師　泉州新峯全湛禪師）
（已上二人未見機緣語句。
　　秀州資聖盛勤禪師法嗣二人
　　（秀州本覺省文禪師　秀州資聖子璋禪師）
（未見機緣語句）。
　　澧州欽山悟勤禪師法嗣一人見錄
　鼎州梁山應圓禪師
建中靖國續燈錄卷第七
　　　對機門
南嶽懷讓禪師第十二世
　　潭州興化慈明禪師法嗣四十六人（二十四人見錄）
　洪州黃龍慧南禪師　洪州翠巖可真禪師
　袁州楊岐方會禪師　潭州道吾悟真禪師
　明州天童清遂禪師　金陵蔣山保心禪師
　金陵蔣山覺海禪師　婺州太平載休禪師
　筠州武泉政禪師　明州香山蘊良禪師
　蘇州南峯惟廣禪師　湖州報本澄說禪師
　杭州淨慈志堅禪師　南嶽雙峯省回禪師
　洪州兜率道寬禪師　福州古田資福善禪師
　潭州大溈德乾禪師　全州靈山本言禪師
<pb n="641"/>
　湖州羅漢居奉禪師　澧州壽聖景韶禪師
　澧州藥山義銑禪師　湖州廣法源禪師
　洪州百丈政禪師　南岳谷泉大道
　　（杭州淨慈簡程禪師　杭州菩提光用禪師
　　金陵壽寧真禪師　蘇州藏院行原禪師
　　杭州靈隱章禪師　睦州烏龍應光禪師
　　蘇州泗州源祿禪師　蘇州泗州善集禪師
　　蘇州翠峰澤禪師　興化軍石室應禪師
　　泉州大羅永寧禪師　無為軍金剛德禪師
　　杭州雲際信安禪師　廬州興化得一禪師
　　嶽州幕阜慶餘禪師　泉州羅山仁徹禪師
　　常州承天了文禪師　蘇州普門洪澤禪師
　　泉州羅山惟慎禪師　泉州法石德雅禪師
　　永樂悅禪師　清素侍者）
（已上二十二人未見機緣語句。
　　滁州瑯瑘山廣照禪師法嗣二十四人（十五人見錄）
　洪州泐潭月禪師　蘇州永安海印禪師
　福州白鹿端禪師　越州姜山方禪師
　杭州上天竺月禪師　證聖良禪師
　涂州瑯瑘智遷禪師　廬山崇勝志珂禪師
　袁州崇勝文捷禪師　江陵公安子和禪師
　滁州瑯瑘海月禪師　荊門軍玉泉悟空禪師
　安州九峻仁益禪師　泉州涼峯洞淵禪師
　真州真如方禪師　（洪州黃龍有新禪師　處州法海亭禪師
　　和州褒禪用孫禪師　和州開聖曉嚴禪師
　　潤州甘露亮禪師　和州褒禪忠禪師
　　宣州興教坦禪師　湖州西余山忠禪師
　　鄂州黃鶴可惠禪師）
（已上九人未見機緣語句。
　　湖州景清禪院居素明照禪師法嗣四人見錄
　湖州何山日儉禪師　杭州承天𧦬岑禪師
　興化軍翠峰淵禪師　杭州承天自能禪師
　　唐州大乘山德遵禪師法嗣二人
　　（襄州雙池寵禪師　漢州竹林用淳禪師）
（已上二人未見機緣語句。
　　襄州石門山乾明院了同禪師法嗣四人
　　（襄州雙池智常禪師　襄州含珠洞禪師
　　襄州普寧常瑩禪師　南嶽南臺善圓禪師）
（已上四人未見機緣語句。
　　舒州法華齊舉禪師法嗣六人
　　（舒州海會文禪師　舒州興化規禪師
　　桂州龍潭顒禪師　桂州覺華康禪師
　　舒州海會海禪師　衡州衡陽永慶文禪師）
（已上六人未見機緣語句。
　　汾州太子院道一禪師法嗣一人
　　（汾州太子同廣禪師）
（未見機緣語句）。
建中靖國續燈錄卷第八
　　　對機門
南嶽懷讓禪師第十二世
　　舒州浮山法遠圓鑒禪師法嗣十八人（十四人見錄）
　東京淨因淨照禪師　廬州興化仁岳禪師
　蘄州白雲景雲禪師　廬江西禪繼圖禪師
　宿州定林慧琛禪師　秀州本覺若珠禪師
　荊門軍玉泉芳禪師　廬山歸宗鴻式禪師
　東京華嚴普孜禪師　舒州甘露法眼禪師
　廬山歸宗普安禪師　南康軍清隱湜禪師
　舒州浮山洪璉禪師　衡嶽奉能禪師
　　（舒州浮山曉雲禪師　廬山萬杉浩脩禪師
　　復州東禪仁照禪師　舒州太平賢禪師）
（已上四人未見機緣語句。
　　筠州大愚山守芝禪師法嗣十二人（七人見錄）
　潭州開福守義禪師　南嶽雲峰文悅禪師
<pb n="642"/>
　饒州承天應禪師　越州大禹簡南禪師
　郢州興陽啟珊禪師　郢州興陽啟舟禪師
　筠州洞山子圓禪師　（南嶽法輪聰禪師　南嶽承天守勤禪師
　　潭州龍王師進禪師　懷安軍雲頂繼蘭禪師
　　信州龜峰光應禪師）
（已上五人未見機緣語句。
　　潭州石霜山法永禪師法嗣八人（四人見錄）
　金陵保寧承泰禪師　南嶽福嚴保宗禪師
　南嶽勝業智增禪師　郢州大陽如漢禪師
　　（廬山圓通文溥禪師　安州興國惠秀禪師
　　潭州石霜皓詮禪師　潭州大光玉圓禪師）
（已上四人未見機緣語句。
　　湖州天聖皓太禪師法嗣六人（一人見錄
　湖州西余寶實禪師　（泰州知文禪師　袁州中禪顯玉禪師
　　蘇州常熟令然禪師　蘇州常熟稟珍禪師
　　秀州福嚴處成禪師）
（已上五人未見機緣語句。
　　汝州寶應法照禪師法嗣二人見錄
　滁州瑯瑯方銳禪師　郢州興陽希隱禪師
　　潤州金山曇頴達觀禪師法嗣十八人（十四人見錄）
　湖州上方希元禪師　潤州普慈崇珍禪師
　太平州瑞竹和禪師　潤州金山圓通禪師
　太平州隱靜觀禪師　常州南禪自聰禪師
　越州石佛祖印禪師　杭州淨住真淨禪師
　宣州廣教文鑑禪師　湖州西余拱辰禪師
　常州承天了素禪師　越州法性用章禪師
　越州法性紹明禪師　蘇州崑山善端禪師
　　（明州五峰仲熈禪師　太平州瑞竹惟悟禪師
　　明州雪竇道詮禪師　潤州因勝如道禪師）
（已上四人未見機緣語句。
　　蘇州洞庭慧月禪師法嗣三人見錄
　蘇州薦福亮禪師　蘇州瑞光嵩禪師
　常州承天世珍禪師
　　荊南竹園法顯禪師法嗣二人
　　（廣安軍牛心山道軫禪師
　　蜀州香水守真禪師）
（已上二人未見機緣語句。
　　洪州雙林己禪師法嗣一人
　　（蘇州楓橋來禪師）
（未見機緣語句）。
　　明州杖錫山修巳禪師法嗣二人見錄
　台州黃巖保軒禪師　明州雲巖志禪師
　　明州石門山進禪師法嗣一人見錄
　明州瑞巖智才禪師
　　杭州龍華齊岳禪師法嗣二人（一人見錄）
　湖州吳山端禪師　（明州翠巖顯儔禪師）（一人未見機緣語句）
建中靖國續燈錄卷第九
　　　對機門
廬陵清原山行思禪師第十二世
　　越州天衣義懷禪師法嗣上三十七人（二十三人見錄）
　東京慧林圓照禪師　東京慧林覺海禪師
　真州長蘆廣照禪師　廬山棲賢智遷禪師
　和州襄禪圓智禪師　無為軍䥫佛因禪師
　蘇州吳江法存禪師　歙州開化惠圓禪師
　處州永泰智覺禪師　蘇州萬壽和禪師
　和州開聖棲禪師　明州雲嵓洞偕禪師
　福州衡山惟禮禪師　杭州顯明善孜禪師
　明州啟霞惠安禪師　越州雲門靈侃禪師
　天台太平元坦禪師　杭州佛日文祖禪師
　蘇州薦福明因禪師　沂州望僊山宗禪師
　岳陽墨山有琦禪師　舒州桐城詮禪師
　筠州五峰用機禪師　（池州延福思禪師　蘇州明因惠贇禪師
　　興化軍西臺其辯禪師　蘇州薦福惠洪禪師
<pb n="643"/>
　　常州無錫應譚禪師　越州寶林光寂禪師
　　杭州南山長耳相禪師　杭州法雨惠源禪師
　　蘇州感慈道賓禪師　建州顯親順宗禪師
　　華嚴全詠禪師　寶林种禪師
　　蘇州泗州宗尚禪師　舒州龍門宗賁禪師）
（已上四人未見機緣語句。
建中靖國續燈錄卷第十
　　　對機門
廬陵清原山行思禪師第十二世
　　越州天衣義懷禪師法嗣下三十七人（二十二人見錄）
　東京法雲圓通禪師　杭州佛日智才禪師
　北京天鉢文惠禪師　洪州上藍達禪師
　洪州觀音啟禪師　台州瑞巖子鴻禪師
　越州天章元善禪師　真州長蘆圓鑑禪師
　杭州龍華文喜禪師　處州永泰自仁禪師
　饒州景德普俊禪師　汀州同慶智珣禪師
　汀州開元智孜禪師　泉州資壽捷禪師
　蘇州澄照惠慈禪師　秀州崇德智澄禪師
　蘇州淨慧可證禪師　泉州棲隱有評禪師
　蘇州定惠雲禪師　汀州開元智譚禪師
　靈峰崇化珣禪師　建州乾符旺禪師
　　（蘇州報恩如寶禪師　處州慈雲璫禪師
　　福州白塔晦禪師　蘇州報恩應譚禪師
　　福州芙蓉賁禪師　兗州法海來山禪師
　　蘇州泗州惠洪禪師　福州報恩和禪師
　　漢州無為山楚仙禪師　建州白雲有禪師
　　福州偃峰簡諸禪師　南嶽上峰真禪師
　　茶亭能禪師　潭州道吾元太禪師
　　越州淨眾擇言首座）
（已上十五人未見機緣語句。

建中靖國續燈錄上帙目錄

<sarticle>建中靖國續燈錄中帙目錄　　　<bz>〔宋銘〕</bz></sarticle>

東京法雲禪寺住持傳法佛國禪師（臣）惟白集
建中靖國續燈錄卷第十一
　　　對機門
廬陵清原山行思禪師第十二世
　　筠州大愚曉舜禪師法嗣十四人（六人見錄）
　金陵蔣山佛慧禪師　虔州慈雲圓照禪師
　建州崇梵餘禪師　衡山澄信禪師
　杭州長耳相良禪師　建州開元瑩禪師
　　（明州天童淡交禪師　西禪懷義禪師
　　信州祥符曉儒禪師　洪州觀音元隱禪師
　　信州祥符法周禪師　南劍州開平處良禪師
　　東京褒親暕禪師　善果懷演庵主）
（已上八人未見機緣語句。
　　越州天衣山在和禪師法嗣一人見錄
　杭州菩提志專禪師
　　饒州安國倧禪師法嗣一人見錄
　彭州慧日堯禪師
　　杭州承天傳宗禪師法嗣九人（五人見錄）
　饒州崇福了禪師　杭州承天守明禪師
　湖州護國從利禪師　鼎州大龍德全禪師
　蘇州海印法安禪師　（蘇州崑山曇玉禪師　潤州因勝師俊禪師
　　湖州鳳凰山有從禪師　杭州法雨重俊禪師）
（已上四人未見機緣語句。
　　真州長蘆祖印禪師法嗣六人（一人見錄）
　金陵清涼和禪師　（金陵保寧真戒禪師　真州長⿱卄戶法海禪師
　　金陵壽寧楚韶禪師　真州資福文雅禪師
　　舒州三祖慈雲禪師）
（已上五人未見機緣語句。
<pb n="644"/>
　　漢陽軍鳳棲仲卿禪師法嗣一人
　　（漢陽軍鳳棲通禪師）
（未見機緣語句）。
　　湖州報本蘭禪師法嗣一人見錄
　福州中際可遵禪師
　　越州稱心守明禪師法嗣一人見錄
　洪州上藍光寂禪師
　　江州圓通居訥禪師法嗣三人
　　（隨州興國智昱禪師　蘄州四祖逸禪師
　　舒州三祖文銑禪師）
（已上三人未見機緣語句。
　　永安元楚禪師法嗣一人
　　（撫州踈山重秀禪師）
（未見機緣語句）。
　　南嶽上峯真禪師法嗣二人
　　（南嶽雲峰齊覺禪師　南臺紹巽禪師）
（已上二人未見機緣語句。
　　潭州大溈山懷宥禪師法嗣四人（三人見錄）
　廬山歸宗惠通禪師　安州興教慧憲禪師
　饒州崇福清雅禪師　（饒州崇福貴安禪師）（一人未見機緣語句）
　　東京淨因大覺禪師法嗣二十二人（五人見錄）
　杭州徑山維琳禪師　杭州臨平勝因資禪師
　杭州佛日戒弼禪師　福州天宮慎徽禪師
　溫州彌陀正彥庵主　（潤州金山寶覺禪師　明州安巖崇海禪師
　　明州廣慧利和禪師　太原府明仙道信禪師
　　湖州鳳凰山文喜禪師　杭州佛日道榮禪師
　　明州萬壽洪德禪師　福州精嚴同定禪師
　　明州寶雲有馨禪師　福州東禪智華禪師
　　福州東禪智賢禪師　福州極樂興嗣禪師
　　明州普光處忠禪師　明州石門希仲禪師
　　明州解空清瑞禪師　明州五磊山智環禪師
　　越州顯聖院宗利禪師）
（已上十七人未見機緣語句。
　　福州雪峯象敦禪師法嗣一人
　　（福州雪峰善譽禪師）
（無機緣語句）。
　　杭州靈隱慈覺禪師法嗣二人（一人見錄）
　杭州靈隱正童禪師　（福州雪峰守超禪師）（一人未見機緣語句）
　　婺州寶林顯殊禪師法嗣一人見錄
　婺州寶林用明禪師
　　溫州靈峯文吉禪師法嗣（一人見錄）
　溫州淨光為覺禪師
　　婺州承天惟簡禪師法嗣（二人見錄）
　婺州智者山元禪師　溫州壽聖僧印禪師
　　明州九峯鑑韶禪師法嗣（一人見錄）
　明州大梅祖鏡禪師
　　越州東山國慶順宗禪師法嗣（一人見錄）
　建州定峯曉宣禪師
　　荊門軍玉泉承皓禪師法嗣二人（一人見錄）
　郢州林溪文慶禪師　（利州北禪希肇禪師）（一人未見機緣語句）
　　澧州夾山遵禪師法嗣一人見錄
　江陵福昌信禪師
　　潭州興化紹銑禪師法嗣三人
　　（衡州花藥常選禪師　南臺以謂禪師
　　崇壽玢禪師）
（已上三人未見機緣語句。
　　雲居山了元佛印禪師法嗣二十人（十二人見錄）
　杭州慶善悟禪師　常州善權惠泰禪師
　洪州翠巖慧空禪師　饒州密岩德溥禪師
　饒州崇福德基禪師　雲居真如仲和禪師
　廬山同安幼宗禪師　婺州寶林真覺禪師
　信州鵝湖德延禪師　廬山萬杉子章禪師
　洪州龍泉宗誘禪師　袁州龍興居岳禪師
<pb n="645"/>
　　（漢陽大別宗禪師　雲居山思文禪師
　　鼎州文殊道用禪師　饒州龜峰祖廉禪師
　　饒州安國以愉禪師　邃州東禪圓同禪師
　　復州北塔惠琦禪師　鄧州香嚴開禪師）
（已上八人未見機緣語句。
　　東京智海本逸正覺禪師法嗣七人（三人見錄）
　筠州黃蘗志因禪師　福州大中德隆禪師
　福州白鹿伸豫禪師　（饒州薦福重言禪師　福州白雲敦敏禪師
　　福州興福知正禪師　福州鳳山世如禪師）
（已上四人無機緣語句。
　　廬山萬杉善爽禪師法嗣一人
　　（江陵法華德嵩禪師）
（無機緣語句）。
建中靖國續燈錄卷第十二
　　　對機門
南嶽懷讓禪師第十三世
　　洪州黃龍惠南禪師法嗣上三十八人（二十四人見錄）
　廬山東林照覺禪師　洪州黃龍寶覺禪師
　筠州黃蘗真覺禪師　袁州仰山行偉禪師
　洪州泐潭洪英禪師　潭州大溈懷秀禪師
　南岳福嚴慈感禪師　湖州報本惠元禪師
　蘄州四祖法演禪師　潭州石霜琳禪師
　蘄州開元琦禪師　福州玄沙明惠禪師
　潭州雲蓋守智禪師　潭州寶蓋子勤禪師
　廬山圓通圓璣禪師　安州九峻法明禪師
　桂州登雲超及禪師　福州昇山正覺禪師
　隨州水南智秘禪師　南岳勝業惟亨禪師
　袁州清泉崇雅禪師　廬山清隱源禪師
　鼎州彰法覺吉禪師　安州興國契雅禪師
　　（成都府寶勝燈甫禪師　台州涌泉臣禪師
　　蘇州惠日普覺禪師　懷安軍雲頂清泰禪師
　　江西禾山普禪師　池州乾明超瑩禪師
　　明州吉祥有臻禪師　台州景德本隆禪師
　　越州雲門希晏禪師　信州鵝湖崇堅禪師
　　洪州翠岩寶贇禪師　太平瑤禪師
　　信州普寧惠因禪師　信州西峯正信禪師）
（已上十四人未見機緣語句。
建中靖國續燈錄卷第十三
　　　對機門
南嶽懷讓禪師第十三世
　　洪州黃龍山慧南禪師法嗣下三十八人（二十四人
　　見錄）
　東京惠林佛陀禪師　洪州泐潭真淨禪師
　雲居山元祐禪師　廬陵隆慶閑禪師
　舒州三祖法宗禪師　洪州黃龍元肅禪師
　齊州靈岩正覺禪師　潭州大溈穎詮禪師
　虔州廉泉曇秀禪師　韶州南華清桂禪師
　南岳高臺佛印禪師　衡州華光元恭禪師
　揚州建隆昭慶禪師　蘄州三角惠澤禪師
　蘄州五祖曉常禪師　潭州大光應犀禪師
　洪州興化法澄禪師　南岳法輪文昱禪師
　郢州芭蕉仁珂禪師　積翠永菴主
　洪州黃龍自慶禪師　信州靈鷲惠覺禪師
　蘄州石皷洞珠禪師　舒州靈隱滋山主
　　（洪州上藍順禪師　廬山惠日富禪師
　　廬陵鵞湖聰禪師　泉州佛述道昱禪師
　　南岳勝業子夔禪師　潞府承天愍禪師
　　泉州大羅智高禪師　廬陵隆慶利儼禪師
　　漳州淨眾啟蒙禪師　秀州金粟惠英禪師
　　明州雪竇行緣禪師　袁州仰山和禪師
　　廬山歸宗進首座　積翠霞庵主）
（已上十四人未見機緣語句。
建中靖國續燈錄卷第十四
<pb n="646"/>
　　　對機門
南岳懷讓禪師第十三世
　　洪州翠巖可真禪師法嗣三人（二人見錄）
　東京智海真如禪師　南嶽西林崇奧禪師
　　（建州永安普善禪師）
（一人未見機緣語句）。
　　袁州楊岐山方會禪師法嗣十人（六人見錄）
　舒州海會守端禪師　金陵保寧仁勇禪師
　岳州長慶顯瓊禪師　岳州君山守巽禪師
　澧州欽山智因禪師　潭州石霜守孫禪師
　　（漳州崇福善燈禪師　南岳法輪雅一禪師
　　泉州清果行銓禪師　泉州法石皓蟾禪師）
（已上四人未見機緣語句。
　　明州天童山清遂禪師法嗣六人（三人見錄）
　福州乾元了覺禪師　南嶽萬壽應珹禪師
　福州大中立誌禪師　（杭州千頃守志禪師　杭州安隱惠中禪師
　　常州薦福梵圓禪師）
（已上三人未見機緣語句。
　　金陵蔣山覺海禪師法嗣六人（三人見錄）
　衢州石門雅禪師　信州龜峯子瓊禪師
　金陵蔣山可政禪師　（舒州甘露宗賁禪師　舒州甘露德儼禪師
　　蘇州普明道彥禪師）
（已上三人未見機緣語句。
　　潭州開福寺守義禪師法嗣一人見錄
　廬州澄慧惟昞禪師
　　南岳雲峯文悅禪師法嗣六人（二人見錄）
　桂州壽寧齊曉禪師　廬州澄慈咸詡禪師
　　（潭州龍牙如水禪師　鼎州大龍守真禪師
　　揚州雍[烈-列+((冰-水)*臣*巳)]有惠禪師　秀州福嚴繼式禪師
（已上四人未見機緣語句。
　　南岳福嚴保宗禪師法嗣二人見錄
　衡州華嚴義然禪師　南岳承天智昱禪師
　　東京淨因道臻淨照禪師法嗣六人（四人見錄）
　福州長慶文慧禪師　福州棲勝維超禪師
　隥州香嚴洞敷禪師　西京少林元訓禪師
　　（潭州白鹿宗海禪師　潭州北禪紹宣禪師）
（已上二人未見機緣語句）。
　　廬州興化仁岳禪師法嗣三人見錄
　潭州定林景芳禪師　潭州興化紹清禪師
　汝州首山處珪禪師
　　荊門軍玉泉謂芳禪師法嗣四人見錄
　安州延福智興禪師　臨江軍惠力周禪師
　韶州南華重辯禪師　福州聖泉紹禪師
　　廬山歸宗普安法眼禪師法嗣二人
　　（廬陵慈雲有規禪師　洪州同安宗一禪師）
（已上二人未見機緣語句。
　　南嶽雙峯回禪師法嗣四人（二人見錄）
　金州靈山彥文禪師　閬州光國文贊禪師
　　（南岳勝業仲祥禪師　衡州雲陽惠然禪師）
（已上三人未見機緣語句。
　　杭州鹽官菩提用禪師法嗣一人見錄
　杭州淨土善思禪師
　　蘇州定惠超信海印禪師法嗣六人（一人見錄）
　杭州南蕩智圓禪師　（潭州啟寧處門禪師　蘇州明因懷果禪師
　　秀州鹿苑契存禪師　蘇州普明澄禪師
　　蘇州惠日如禪師）
（已上五人未見機緣語句。
　　荊門軍玉泉悟空禪師法嗣一人見錄
　江陵護國齊月禪師
　　洪州泐潭山曉月禪師法嗣五人（一人見錄）
　洪州上藍居晉禪師
　　（廬山開先慈覺禪師　饒州薦福宗海禪師
　　洪州泐潭道律禪師　洪州永安脩玉禪師）
<pb n="647"/>
（已上四人未見機緣語句。
　　澧州洛浦景韶禪師法嗣三人
　　（澧州洛浦密詢禪師　興化軍仁王道圓禪師
　　澧州夾山道暹禪師）
（已上三人未見機緣語句。
　　潤州金山懷賢圓通禪師法嗣一人
　　（江州圓通知慎禪師）
（未見機緣語句）。
　　蘄州烏崖暹禪師法嗣一人
　　（復州西禪希用禪師）
（未見機緣語句）。
　　洪州太寧道寬禪師法嗣二人
　　（洪州兜率無證禪師　袁州揚岐脩廣禪師）
（已上二人未見機緣語句。
　　郢州興陽啟舟禪師法嗣一人
　　（隨州智門惠禪師）
（無機緣語句）。
　　汾州太子院同廣禪師法嗣一人見錄
　西京龍門清照禪師
　　襄州谷隱山德遵禪師法嗣二人（一人見錄）
　新州龍山景淨禪師　（隨州智門智常禪師）（未見機緣語句）
　　筠州武泉政禪師法嗣一人見錄
　杭州慶善宗震禪師
　　蘇州常熟稟珍禪師法嗣一人
　　（潤州金山惠滿先禪師）
（未見機緣語句）。
　　福州白鹿顯瑞禪師法嗣一人
　　（興化軍法海戒諸禪師）
（未見機緣語句）。
建中靖國續燈錄卷第十五
　　　對機門
廬陵清原山行思禪師第十三世
　　東京惠林圓照禪師法嗣上九十七人（二十九人見錄）
　東京法雲大通禪師　潤州金山法印禪師
　潤州甘露傳祖禪師　福州太平守恩禪師
　衢州靈耀佛慈禪師　台州瑞巖有居禪師
　明州天童可齊禪師　秀州資聖崇信禪師
　蘇州瑞光真覺禪師　蘇州萬壽普懃禪師
　宣州水西山軻禪師　明州香山正覺禪師
　明州雪竇法藏禪師　明州啟霞惠章禪師
　壽州資壽圓澄禪師　睦州廣靈佛印禪師
　東京褒親慈濟禪師　越州石佛密印禪師
　湖州道場山惠印禪師　處州仁壽善道禪師
　杭州妙慧文義禪師　西京韶山杲禪師
　汝州香山法畫禪師　福州靈應本嵩禪師
　處州壽寧梵仁禪師　秀州福嚴仲孚禪師
　處州靈泉山一禪師　通州狼山法印禪師
　南岳馬祖崇新庵主　（蘇州靈岩慈雲禪師　湖州道場山良演禪師
　　江州壽寧成務禪師　杭州功臣宗齡禪師
　　常州無錫法平禪師　蘇州蠡口法榮禪師
　　潤州因勝法海禪師　明州廣惠道亨禪師
　　越州羅漢用誠禪師　真州資福機清禪師
　　常州宣興顯常禪師　青州法海禪師
　　明州廣教了澄禪師　壽州大安文湛禪師
　　湖州仁王安德禪師　越州寶林義蒙禪師
　　明州象山靈曠禪師　秀州福巖智悅禪師
　　壽州寶琛禪師　蘇州感慈惠端禪師
　　建州大中子榮禪師　池州乾明可久禪師
　　務州華藏希聲禪師　福州光化仁遜禪師
　　福州香城言惠禪師　福州崇壽智海禪師
　　福州白龍希祖禪師　揚州上方可聳禪師
　　越州五峯祖印禪師　福州昭慶守嚴禪師
　　明州雲岩道聲禪師　蘇州壽聖自英禪師
<pb n="648"/>
　　舒州四面唯義禪師　潤州因勝圓明禪師
　　福州鷲峯曇清禪師　蘇州練塘惠滿禪師
　　福州龍興自端禪師　福州永安簡玉禪師
　　杭州千頃宗應禪師　西京龍門普順禪師
　　福州西院宗戒禪師　潭州清修省方禪師
　　福州甘泉立生禪師　安州興國重寧禪師
　　杭州淨土法惠禪師　蘇州惠日道祥禪師
　　湖州西余山安德禪師　明州瑞岩永利禪師
　　江陰壽寧惠真禪師　福州瑞龍普規禪師
　　蘇州薦福[烈-列+((冰-水)*臣*巳)]禪師　福州廣濟用乾禪師
　　處州多福太素禪師　汀州靈峯自和禪師
　　福州白蓮愈廉禪師　福州寶岩西杲禪師
　　漢陽軍大別法滿禪師　青州廣濟深禪師
　　潤州因勝觀禪師　處州法會子昇禪師
　　秀州禪悅惠日禪師　饒州安圓子詠禪師
　　處州報恩志明禪師　秀州崇德智悅禪師
　　洪州大寧永賢禪師　杭州功臣惠周禪師
　　處州永泰有澄禪師　福州雞峯旨首座
（已上六十八人未見機緣語句。
建中靖國續燈錄卷第十六
　　　對機門
廬陵清原山行思禪師第十三世
　　東京慧林圓照禪師法嗣下九十七人（二十九人見錄）
　舒州投子證悟禪師　東京淨因佛日禪師
　泗州普照真寂禪師　太平州隱靜儼禪師
　蘇州定惠圓義禪師　舒州投子普聰禪師
　秀州本覺法真禪師　湖州報本常利禪師
　揚州石塔惠禪師　杭州廣法法光禪師
　明州瑞岩永覺禪師　睦州資福道芳禪師
　舒州太平惠登禪師　岳州乾明惠覺禪師
　處州法海世長禪師　筠州米山崇僊禪師
　蘇州妙覺顯禪師　明州岳林元亨禪師
　安州九峻圓明禪師　廬州澄惠善珂禪師
　蘇州寶華悟本禪師　饒州淨土惠旻禪師
　廬州澄惠師冕禪師　潭州石霜山能禪師
　汀州同慶自鑒禪師　荊南萬壽有琛禪師
　宣州永良禪師　壽州文殊惟芳禪師
　福州光化楚萇禪師　（溫州淨光法空禪師　處州法海明禪師
　　常州南禪智覺禪師　福州真隱純潔禪師
　　抗州安樂有揵禪師　抗州龍華行慶禪師
　　蘇州天平惠真禪師　抗州法相用先禪師
　　湖州上方法廣禪師　福州神光合韶禪師
　　廬州資福瑞珍禪師　福州龍溪圓照禪師
　　常州大⿱卄戶奉堅禪師　抗州徧福心印禪師
　　蘇州靈岩用芳禪師　台州護國靈祐禪師
　　處州南明善通禪師　婺州承天了宗禪師
　　處州壽寧可機禪師　福州安國子志禪師
　　處州多福太素禪師　青州仰天契達禪師
　　抗州惠日德惠禪師　華嚴惟素禪師
　　西京法王法海禪師　信州圓明禪師
　　壽州善德禪師　漣水萬壽義誥禪師
　　福州秀峯真懿禪師　福州白泉智迪禪師
　　福州報恩重真禪師　福州招慶宗滿禪師
　　婺州普淨法英禪師　東京神崗則軻禪師
　　蘄州道齊禪師　潤州焦山義深禪師
　　福州支提洪占禪師　蘇州崑山希祖禪師
　　溫州護國祖印禪師　福州靈峯永松禪師
　　福州南㵎智靜禪師　溫州湖心義皐禪師
　　蘇州澄照守仁禪師　常州無錫志圓禪師
　　蘇州練唐清悟禪師　福州延慶德清禪師
　　福州保福惠茞禪師　蘇州南祥中簡禪師
　　舒州永明道淵禪師　抗州徧福惟賢禪師
　　宣州廣教法海禪師　福州崇福惟善禪師
<pb n="649"/>
　　福州天王道肱禪師　蘇州寶華寶月禪師
　　抗州廣覺法中禪師　杭州安樂山道思禪師
　　湖州施水守淳禪師　福州虛泉景仁禪師
　　杭州龍興如應禪師　福州靈泉智深禪師
　　蘇州淨惠從善禪師　福州文殊尚月禪師
　　處州壽寧宗一禪師　福州資聖以遜禪師
　　明州啟霞惠章禪師　韶州南華得明禪師
　　福州地藏清德禪師　溫州崇德省子首座）
（已上六十八人未見機緣語句。
建中靖國續燈錄卷第十七
　　　對機門
廬陵清原山行思禪師第十三世
　　東京法雲圓通禪師法嗣五十五人（二十七人見錄）
　金陵蔣山惠炬禪師　廬山開先心印禪師
　潭州廣惠寶琳禪師　金陵保寧子英禪師
　撫州明水法遜禪師　興元府慈濟聰禪師
　安州白兆山珪禪師　壽州福昌歸才禪師
　廬州淨名法因禪師　太平州吉祥訥禪師
　廬州廣惠沖雲禪師　浮槎山福嚴初禪師
　⿱日折州德山仁繪禪師　澧州壽聖用旻禪師
　筠州瑞相子來禪師　廬州真空從一禪師
　廬州承天目禪師　南京安福子勝禪師
　舒州甘露德顒禪師　金陵正覺道清禪師
　金陵天禧惠嚴禪師　襄州乾明廣禪師
　饒州安國自方禪師　廬州澄惠義端禪師
　廬州北天王益禪師　衛州元豐燈禪師
　廬山棲賢智柔庵主　（鼎州德山妙湛禪師　筠州大愚如照禪師
　　潭州石霜山居晦禪師　舒州興化當禪師
　　廬州興化淨甄禪師　澧州欽山繼明禪師
　　蘄州三角山清禪師　潭州時雍親禪師
　　漢陽軍大別道常禪師　郢州芭蕉宗諒禪師
　　壽州安豐法信禪師　南岳雲峯文月禪師
　　岳州永慶惟簡禪師　渝州覺林遂禪師
　　汀州寶持惠月禪師　廬州天王義安禪師
　　筠州崇德僊禪師　金陵興教濟禪師
　　長安薦福永堅禪師　羅浮山齊德禪師
　　溫州護國淳禪師　處州普照有明禪師
　　信州靈鷲惠明禪師　常州開和法顒禪師
　　蘇州天峯佛印禪師　福州神光道芳禪師
　　越州禪惠法欽禪師　廬山兜率景常禪師）
（已上二十八人未見機緣語句。
　　東京法雲禪寺惟白佛國禪師（向下語句已曾　進上
建中靖國續燈錄卷第十八
　　　對機門
廬陵清原山行思禪師第十三世
　　杭州佛日智寸禪師法嗣九人（一人見錄）
　澧州夾山白齡禪師　（杭州千頃允良禪師　潭州廣教有金禪師
　　信州龜峯重仁禪師　越州寶嚴靈禪師
　　杭州龍興如遼禪師　蘇州惠日道祥禪師
　　常州善權珊禪師　杭州千頃省孜禪師）
（已上八人未見機緣語句。
　　東京惠林覺海禪師法嗣八人（四人見錄）
　東京華嚴佛慧禪師　常州廣福法照禪師
　真定永泰智航禪師　常州壽聖子[邱-丘+(看-目)]禪師
　　（楊州石塔戒禪師　壽州福昌義端禪師
　　潭州白鹿仲豫禪師　池州景德元泰禪師）
（已上四人未見機緣語句。
　　真州長蘆廣照禪師法嗣二十三人（十三人見錄）
　滁州瑯瑯宗初禪師　滁州龍蟠道成禪師
　真定府宗頤禪師　歙州普滿明禪師
　和州褒禪溥禪師　滁州寶林道輝禪師
　真州靈岩志原禪師　潭州等覺法思禪師
　壽州壽春法岸禪師　真州定山文彥禪師
<pb n="650"/>
　荊南護國紹通禪師　南京法寶德一禪師
　池州乾明寶惠禪師　（楊州建隆智因禪師　筠州大愚喜禪師
　　明州五峯普良禪師　長安壽聖重洪禪師
　　高郵軍乾明道榮禪師　蘇州佛日覺禪師
　　滁州寶林智皐禪師　隨州普光献韶禪師
　　揚州雍熈叔則禪師　歙州普滿法海禪師）
（已上十人未見機緣語句。
　　北京天鉢文惠禪師法嗣六人（三人見錄）
　衛州元豐清滿禪師　西京善勝真悟禪師
　思州祖印善丕禪師　（齊州仙洞山仙禪師　青州定惠法本禪師
　　青州義安惠深禪師）
（已上三人未見機緣語句。
　　廬山棲賢智遷禪師法嗣五人（三人見錄）
　抗州法雨惟鎮禪師　舒州王屋山燈禪師
　潭州東明惠遷禪師　（彰法文素禪師　洪州章江寶全禪師）
（已上二人未見機緣語句。
　　和州褒禪沖會圓智禪師法嗣二人（一人見錄）
　杭州臨安居潤禪師　（舒州甘露明廣禪師）（一人未見機緣語句）
　　台州瑞巖子鴻禪師法嗣六人（二人見錄）
　台州佛窟可英禪師　明州岳林曇振禪師
　　（杭州中天竺禪惠禪師
　　台州景德藏院法嵩禪師
　　筠州聖壽文諒禪師　台州南山資聖本禪師）
（已上四人未見機緣語句。
　　汀州開元智潭禪師法嗣二人（一人見錄）
　汀州開元宗祐禪師　（汀州南禪道誠禪師）（一人未見機緣語句）
　　[虔-文+ㄆ]州慈雲慶璫禪師法嗣一人見錄
　[虔-文+ㄆ]州廣慈道傳禪師
　　金陵蔣山佛惠禪師法嗣四人（三人見錄）
　滁州幽谷祐禪師　郢州興國法雲禪師
　衢州九峯殊甫禪師　（蘇州薦福忠實禪師）（一人未見機緣語句）
　　善果懷演庵主法嗣一人見錄
　潭州玉池沖儼禪師
　　彭州惠日堯禪師法嗣一人
　　（彭州大隨山道開禪師）
（未見機緣語句）。
　　廬山歸宗通禪師法嗣五人（三人見錄）
　襄州資福廣照禪師　郢州嗣陵辯禪師
　廬山崇勝慶通禪師　（廬山羅漢法⿱?巫禪師　開聖道彰禪師）
（已上二人未見機緣語句。
　　江陵福昌信禪師法嗣三人（一人見錄）
　安州法興期禪師　（荊南善慶楚昇禪師　峽州均慶清⿰白畢禪師）
（已上二人未見機緣語句。
　　福州雪峯善譽禪師法嗣三人
　　（福州寶林奉琛禪師　福州圓明重彥禪師
　　福州鷲峰重道禪師）
（已上三人未見機緣語句。
建中靖國續燈錄卷第十九
　　　對機門
南嶽懷讓禪師第十四世
　　廬山東林照覺禪師法嗣五十八人（三十人見錄）
　洪州泐潭應乾禪師　廬山開先廣鑑禪師
　廬山萬杉紹慈禪師　東京褒親佛海禪師
　南岳福嚴惟鳳禪師　南嶽衡山道辨禪師
　廬山圓通可僊禪師　臨江軍惠力可昌禪師
　廬陵禾山志傳禪師　黃州栢子德嵩禪師
　廬山東林思度禪師　蘄州廣教德方禪師
　泉州雙林道基禪師　江州無相繼才禪師
　東京褒親宗諭禪師　潭州鹿苑景深禪師
　饒州妙果法喜禪師　安州壽寧成則禪師
　明州岳林圓明禪師　真州資福懷寶禪師
　洪州興化以弼禪師　泉州清化璉禪師
　洪州西山夔禪師　襄州萬壽智圓禪師
<pb n="651"/>
　建州護國康禪師　建州景福惟潔禪師
　廬州兜率志恩禪師　福州興福康源禪師
　泉州崇福德徽禪師　泉州開元真覺大師
　　（洪州上藍希肇禪師　廬州隆慶志琛禪師
　　廬陵祥符智先禪師　蘇州普門子淵禪師
　　秀州法雨元謚禪師　筠州洞山永邦禪師
　　台州勝光清宥禪師　信州仁王智誠禪師
　　西京蘆岩崇禪師　饒州安國慶常禪師
　　饒州安國子詠禪師　成都府長松山錦禪師
　　眉州慈母諒禪師　漢州東禪道極禪師
　　蜀州太平普禪師　灌州青城山清傳禪師
　　福州雙峯省琮禪師　遂州靈泉仁美禪師
　　福州羅漢省賢禪師　福州承天德綏禪師
　　福州報恩明昌禪師　南岳衡山善孜禪師
　　臨江軍慕山能禪師　洪州分寧洞微禪師
　　南嶽法輪才禪師　潭州興化愈先禪師
　　南岳勝業有蓮禪師　蘄州斗方慶禪師）
（已上二十八人未見機緣語句。
建中靖國續燈錄卷第二十
　　　對機門
南嶽懷讓禪師第十四世
　　舒州海會守端禪師法嗣十人（四人見錄）
　潭州雲蓋智本禪師　蘄州五祖法演禪師
　滁州瑯瑘永起禪師　英州大溶殊禪師
　　（泉州崇勝珙禪師　郴州香山惠常禪師
　　舒州天柱處凝禪師　舒州浮山鴻璉禪師
　　潭州谷山廣潤禪師　舒州甘露歸善禪師）
（已上六人未見機緣語句。
　　金陵保寧仁勇禪師法嗣十人（六人見錄）
　郢州月掌智淵禪師　湖州壽聖楚文禪師
　信州靈鷲宗映禪師　越州寶嚴道倫禪師
　洪州景福日餘禪師　湖州海會日益禪師
　　（抗州靈鳳允咸禪師　襄州洞山文英禪師
　　金陵華藏實禪師　金陵崇因宗襲禪師）
（已上四人未見機緣語句。
　　洪州黃龍寶覺禪師法嗣二十八人（十五人見錄）
　洪州黃龍如曉禪師　洪州雙嶺化禪師
　泗州龜山曉津禪師　韶州雲門寶宣禪師
　澧州夾山曉純禪師　鄂州延禧智融禪師
　杭州顯明道昌禪師　漳州淨眾本權禪師
　南岳雙峯齊禪師　杭州慈雲道清禪師
　洪州景德惠英禪師　洪州翠嚴悟新禪師
　廣州集福寶嚴禪師　舒州興國惟清禪師
　鄂州黃龍智明禪師　（信州大龜山惟益禪師　洪州興化法海禪師
　　南岳雙峯如穎禪師　鄂州勝緣居智禪師
　　潭州鹿苑思齊禪師　鼎州大龍世和禪師
　　洪州雲蓋師肇禪師　洪州觀音覺勤禪師
　　吉州顯親如鑒禪師　桂州南登法安禪師
　　意禪上座）
（已上十一人未見機緣語句。

建中靖國續燈錄中帙目錄

<sarticle>建中靖國續燈錄下帙目錄　　　<bz>〔宋磻〕</bz></sarticle>

東京法雲禪寺住持傳法佛國禪師（臣）惟白集
建中靖國續燈錄卷第二十一
　　　對機門
南嶽懷讓禪師第十四世
　　雲居山元祐禪師法嗣二十人（九人見錄）
　東京智海佛印禪師　廬山羅漢系南禪師
　潭州慈雲彥隆禪師　郢州子陵山瑜禪師
　舒州海會守從禪師　洪州景福省悅禪師
<pb n="652"/>
　台州寶相元禪師　泉州長興德寶禪師
　泉州南峯永程禪師　（撫州石鞏戒明禪師　汀州太平嘉叢禪師
　　撫州羅漢募評禪師　郡州承承愍禪師
　　舒州北臺行新禪師　漢州馬溪山禾禪師
　　臨江軍天長崇教禪師　安州延福脩獻禪師
　　吉州祥符有通禪師　衢州紫湖道源禪師
　　福州靈峰雅禪師）
（已上十一人無機緣語句。
　　福州玄沙明慧合文禪師法嗣一人見錄
　福州大中廣慧達杲禪師
　　湖州報本惠元禪師法嗣七人（二人見錄）
　蘇州永安傳燈禪師　湖州鳳凰山得享禪師
　　（湖州鳳凰山德亮禪師　台州景德十方證禪師
　　蘇州高峯文縱禪師　蘇州高峯圓脩禪師
　　湖州報本宗澄禪師）
（已上五人無機緣語句。
　　楊州建隆昭慶禪師法嗣三人（二人見錄）
　荊門軍玉泉超禪師　蘇州泗州用元禪師
　　（常州蔫福岑禪師）（無機緣語句）
　　洪州黃龍山肅禪師法嗣十人（二人見錄）
　袁州仰山清簡禪師　筠州百丈維古禪師
　　（澧州洛浦觀通禪師　漢州清泉道隆禪師
　　綿州法教疑禪師　信州西峯元弼禪師
　　嘉州月殊神鑒禪師　彭州永寧信詮禪師
　　邛州鳳凰山有璲禪師　興元府埀洪法滿禪師）
（已上八人無機緣語句。
　　衢州南禪雅禪師法嗣四人（一人見錄）
　衢州璩源普印禪師　（衢州龍游清韻禪師　衢州石門永[烈-列+((冰-水)*臣*巳)]禪師
　　福州禪林永覺禪師
（已上三人無機緣語句。
建中靖國續燈錄卷第二十二
　　　對機門
南嶽懷讓禪師第十四世
　　潭州大溈山懷秀禪師法嗣七人（五人見錄）
　潭州大溈祖瑃禪師　南嶽福嚴文演禪師
　南嶽西林常賢禪師　南嶽方廣有達禪師
　南嶽南臺允恭禪師　（韶州雲門懷素禪師　福州上生有常禪師）
（已上二人無機緣語句。
　　袁州仰山行偉禪師法嗣七人（四人見錄）
　襄州谷隱靜顯禪師　潭州龍王山善隨禪師
　筠州黃蘗永泰禪師　廬山慧日明禪師
　　（彬州王氏山惠先禪師　鄂州寒溪子和禪師
　　隨州聖果永聰首座）
（已上三人無機緣語句。
　　洪州泐潭洪英禪師法嗣十人（七人見錄）
　南嶽法輪齊添禪師　潭州大溈齊恂禪師
　袁州仰山友恩禪師　南嶽方廣懷紀禪師
　泉州惠明雲禪師　潭州寶蓋自俊禪師
　南嶽上封行瑜禪師　（蘄州北烏崖垂義禪師　金陵華藏叔聰禪師
　　潭州石霜子高禪師）
（已上三人未見機緣語句。
　　東京智海慕喆真如禪師法嗣十二人（六人見錄）
　潭州道吾汝能禪師　興國軍永安妙喜禪師
　潭州羅浮希聲禪師　潭州中峯山智源禪師
　安州大安山淳禪師　舒州靈泉道堅禪師
　　（果州清居山文[(土/口)*(土/口)]禪師　南嶽萬壽子昇禪師
　　金陵崇因正禪師　溈山雲靄首座
　　溈山齊榮首座　潭州溈山永菴主）
（已上六人未見機緣語句。
　　廬陵隆慶慶閑禪師法嗣三人（一人見錄）
　潭州安化聞一禪師　（荊南府資福普滋禪師　廬陵龍鬚聰禪師）
（已上二人未見機緣語句。
　　蘄州開元琦禪師法嗣五人（二人見錄）
<pb n="653"/>
　饒州薦福道英禪師　廬山雙溪允光禪師
　　（江州承天禧寶禪師　洪州雙溪先禪師
　　蘄州三角如璇禪師）
（已上三人未見機緣語句。
　　黃蘗積翠永庵主法嗣一人見錄
　廬陵清平楚金禪師
　　南嶽高臺佛印禪師法嗣六人（一人見錄）
　潭州龍興師定禪師　（綿州富樂德彰禪師　漢州承天逢原禪師
　　漢州十地文用禪師　嘉州月殊璧禪師
　　梓州廣化素禪師）
（已上五人未見機緣語句。
　　杭州慶善宗震禪師法嗣一人見錄
　杭州慶善普能禪師
建中靖國續燈錄卷第二十三
　　　對機門
南嶽懷讓禪師第十四世
　　洪州泐潭山真淨禪師法嗣十七人（八人見錄）
　洪州兜率從悅禪師　潭州報慈進英禪師
　桂州壽寧善資禪師　永州太平安禪師
　廬山歸宗杲禪師　南嶽上封慧和禪師
　衢州超化靜禪師　筠州五峯淨覺禪師
　　（筠州洞山梵言禪師　筠州黃蘗道全禪師
　　南安軍嘉祐贇禪師　成都府嘉祐道用禪師
　　眉州北禪惟孝禪師　筠州九峯希廣禪師
　　梓州雍熈道光禪師　眉州象耳山惟古禪師
　　撫州曹山惠言禪師）
（已上九人未見機緣語句。
　　蘄州五祖山曉常禪師法嗣三人（二人見錄）
　蘄州月頂倫禪師　蘄州鳥崖楚清禪師
　　（蘄州照化希紹禪師）
（一人未見機緣語句）。
　　筠州黃蘗山惟勝禪師法嗣十五人
　　（成都府照覺紀白禪師　遂州廣利文易禪師
　　潭州石霜允真禪師　成都府普通了如禪師
　　邛州大平齊禪師　懷安軍雲頂表奇禪師
　　漢州馬溪惟廣禪師　漢州天王居岸禪師
　　漢州承天處幽禪師　雅州西禪燈禪師
　　資州寧國希則禪師　東州望川山道古禪師
　　遂州靈泉悟僊禪師　嘉禪峨嵋居約禪師
　　南嶽馬祖懷儼庵主）
（已上十五人未見機緣語句。
　　洪州上藍寺順禪師法嗣三人
　　（洪州祐聖雲智禪師　永康軍方廣繼通禪師
　　彭州金顏逸禪師）
（已上三人未見機緣語句。
　　洪州上藍寺晉禪師法嗣一人
　　（洪州雙溪如奎禪師）
（未見機緣語句）。
　　江陵護國月禪師法嗣一人見錄
　江陵護國惠本禪師
　　潭州興化紹清禪師法嗣一人
　　（南嶽高臺德基禪師）
（未見機緣語句。
　　福州大中誌禪師嗣一人
　　（蘇州虎丘文湛禪師）
（未見機緣語句）。
　　信州靈鷲慧覺禪師法嗣一人
　　（信州靈鷲有琦禪師）
（未見機緣語句）。
　　杭州淨土思禪師法嗣二人見錄
　杭州靈鳳山詮禪師　杭州慶善守隆禪師
　　潭州石霜山琳禪師法嗣三人（一人見錄）
　鼎州德山宗什庵主　（夔州臥龍思順禪師　鼎州慶和懷悚禪師）
<pb n="654"/>
（已上二人未見機緣語句。
建中靖國續燈錄卷第二十四
　　　對機門
南嶽懷讓禪師第十四世
　　南嶽福嚴慈感禪師法嗣八人（六人見錄）
　明州育王寶鑒禪師　成都府南禪光澡禪師
　　（梓州望川契宣禪師　漢州醋頭清岸禪師
　　彭州定山修舉禪師　彭州定山交普禪師
　　福州禪林善從禪師　峽州雲蓋子思禪師）
（已上六人未見機緣語句。
南嶽懷讓禪師第十五世
　　廬山羅漢系南禪師法嗣二人見錄
　南嶽雲峯惠昌禪師　舒州浮山德宣禪師
　　江陵護國本禪師法嗣一人見錄
　岳州君山普淨禪師
　　洪州泐潭山應乾禪師法嗣七人（三人見錄）
　廬州興化可都禪師　潭州道吾楚方禪師
　袁州崇勝密禪師　（洪州景福良玉禪師　衡州開福德筠禪師
　　興化軍高田有需禪師　頴州薦福真禪師）
（已上四人未見機緣語句。
　　廬山圓通可僊禪師法嗣三人（二人見錄）
　溫州淨居佛日禪師　婺州明招文慧禪師
　　（澧州浮山法真禪師）
（一人未見機緣語句）。
　　東京褒親有瑞佛海禪師法嗣二人（一人見錄）
　安州壽寧完禪師　（安州興國禪師）（一人未見機緣語句）
　　潭州雲蓋山智本禪師法嗣四人見錄
　南嶽承天自賢禪師　南嶽承天惠連禪師
　廬陵香山惟德禪師　南嶽草衣慶時禪師
　　洪州兜率從悅禪師法嗣六人（二人見錄）
　洪州兜率惠照禪師　袁州楊岐山圓禪師
　　（撫州永安了常禪師　處州慈雲明鑒禪師
　　洪州兜率惠宜禪師　舒州投子道勝禪師）
（已上四人未見機緣語句。
　　黃州栢子山德嵩禪師法嗣一人見錄
　黃州東禪惟資禪師
　　澧州夾山純禪師法嗣二人（一人見錄）
　澧州欽山普初禪師　（澧州洛浦惟昉禪師）（一人未見機緣語句）
　　東京智海院智清佛印禪師法嗣二人見錄
　蘄州四祖仲宣禪師　泉州乾峯圓惠禪師
　　南嶽福嚴鳳禪師法嗣三人
　　（泉州北嚴法融禪師　興化軍龍紀以定禪師
　　袁州護法安祐禪師）
（已上三人未見機緣語句。
　　臨江軍惠力可昌禪師法嗣四人（二人見錄）
　臨江軍惠力源禪師　袁州福聖常極禪師
　　（潭州雲溪文慶禪師　臨江軍慧燈擇英禪師）
（已上二人未見機緣語句。
　　廬山開先行瑛禪師法嗣一人見錄
　廬山開先海評禪師
　　洪州上藍希肇禪師法嗣一人見錄
　洪州大寧文廣禪師
　　南嶽法輪齊添禪師法嗣一人
　　（鄂州靈竹德宗禪師）
（未見機緣語句）。
　　襄州洞山文英禪師法嗣一人
　　（成都府正法無照禪師）
（未見機緣語句）。
　　廬山萬杉紹慈禪師法嗣一人
　　（蘄州德章山楚當禪師）
（未見機緣語句）。
　　饒州薦福道英禪師法嗣五人（一人見錄）
　福州等覺普明禪師
<pb n="655"/>
　　（饒州妙果德圓禪師　饒州密巖菩忠禪師
　　舒州[鴳-女+隹]林智璘禪師　饒州崇寧慶舒禪師）
（已上四人無機緣語句。
　　蘄州五祖法演禪師法嗣三人
　　（舒州海會慧宗禪師　蜀州大明院明禪師
　　峨嵋牛心山延福達禪師）
（已上三人未見機緣語句。
　　成都府昭覺白禪師法嗣二人
　　（邛州鐵像嵩禪師　成都府安像禪師）
（已上二人未見機緣語句。
　　潭州大溈山祖瑃禪師法嗣一人
　　（建州乾元希式禪師）
（未見機緣語句）。
建中靖國續燈錄卷第二十五
　　　對機門
廬陵清原山行思禪師第十四世
　　東京法雲寺大通禪師法嗣四十九人（十四人見錄）
　婺州寶林寶覺禪師　杭州淨慈寶印禪師
　越州承天滋須禪師　蘇州吳江法晏禪師
　越州天衣惠通禪師　湖州天聖齊月禪師
　鄭州資福寶月禪師　杭州徑山常悟禪師
　越州延慶可復禪師　溫州雙峯佛海禪師
　彬州圓明希古禪師　越州五峯子琪禪師
　通州狼山惠禪師　西京韶山雲門信禪師
　　（杭州鹽官謙禪師　宣州南陵有明禪師
　　越州天章澄濟禪師　福州龜洋法海禪師
　　福州報慈有聰禪師　福州西方可宏禪師
　　福州瑞峯慧清禪師　福州靈巖智常禪師
　　杭州華藏利聰禪師　睦州廣靈德行禪師
　　越州天衣辨禪師　漢陽軍丈別寶相禪師
　　常州感慈廣悟禪師　秀州崇德淳禪師
　　婺州涵碧道安禪師　處州水西達禪師
　　杭州萬壽海仙禪師　越州雲門用昇禪師
　　撫州黃山悟先禪師　處州曇慧禪師
　　婺州明招子卿禪師　越州長憂思政禪師
　　越州西院用隣禪師　筠州蘊幾禪師
　　越州明覺惠皐禪師　越州資慶印禪師
　　越州寶嚴子鑑禪師　越州羅漢交禪師
　　高郵醴泉慧初禪師　衢州太平普志禪師
　　處州報恩懷立禪師　明州大梅智華禪師
　　婺州承天普安禪師　袁州崇勝希肇禪師
　　處州治平子微禪師）
（已上三十五人未見機緣語句。
　　舒州投子山修顒證悟禪師法嗣五人（三人見錄）
　壽州資壽灌禪師　西京白馬江禪師
　鄧州香嚴智月禪師　（壽州文殊法聰禪師　鄭州資壽明潭禪師）
（已上二人未見機緣語句。
　　潤州金山善寧法印禪師法嗣六人（三人見錄）
　秀州禪悅知相禪師　婺州普濟圓濟禪師
　秀州鹿苑道齊禪師　（衢州仙居有隣禪師　溫州太平簡才禪師
　　蘇州勝法道綱禪師）
（已上三人未見機緣語句。
　　廬山開先心印禪師法嗣一人見錄
　廬州延昌熙詠禪師
　　金陵保寧子英禪師法嗣三人（二人見錄）
　南康軍承天勤禪師　廬山羅漢善修禪師
　　（渝州吉祥齊果禪師）
（一人未見機緣語句）。
　　太平州隱靜山守儼禪師法嗣二人
　　（明州廣惠宗賢禪師　明州吉祥法順禪師）
（已上二人未見機緣語句。
　　常州南禪智覺慧禪師法嗣二人
　　（越州寶林道方禪師　越州蕭山法詮禪師）
<pb n="656"/>
（已上二人未見機緣語句。
　　秀州本覺守一法真禪師法嗣七人（二人見錄）
　福州越峯粹珪禪師　福州壽山本明禪師
　　（越州福果奉華禪師　明州西峯惟辯禪師
　　常州法濟元軾禪師　福州牛頭翌先禪師
　　秀州本覺欽禪師）
（已上五人未見機緣語句。
　　台州瑞巖有居禪師法嗣一人
　　（天台護國元瑞禪師）
（未見機緣語句）。
　　睦州廣靈希祖佛印禪師法嗣三人見錄
　睦州烏龍廣堅禪師　處州仙嚴懷義禪師
　睦州清溪智誠禪師
　　壽州資壽圓澄巖禪師法嗣二人見錄
　鼎州彰法嵩禪師　婺州寶山公遠禪師
　　岳州乾明覺禪師法嗣二人見錄
　岳州平江應圓禪師　岳州寶積清及禪師
　　天台護國靈祐禪師法嗣一人
　　（台州資聖則圓禪師）
（未見機緣語句）。
　　滁州瑯瑘誠禪師法嗣一人
　　（復州北塔善初禪師）
（一人未見機緣語句）。
　　真定府洪濟清滿禪師法嗣一人見錄
　相州長興宗朴禪師
　　東京法雲惟白佛國禪師法嗣八人見錄
　潤州金山佛鑑禪師　興元府乾明永因禪師
　婺州智者山紹光禪師　泗州普照法最禪師
　和州慧濟普虔禪師　楚州勝因崇愷禪師
　沂州福聖仲易禪師　磁州元符二祖果禪師
廬陵清原山行思禪師第十五世
　　婺州寶林果昌寶覺禪師法嗣二人見錄
　袁州興化德觀禪師　天台護國妙機禪師
　　杭州淨慈楚明寶印禪師法嗣三人（一人見錄）
　溫州靈巖德宗禪師　（楚州寶應法照禪師　湖州常樂本然禪師）
（已上二人未見機緣語句。
建中靖國續燈錄卷第二十六
　　　對機門
廬陵清原山行思禪師第九世
　　郢州大陽山警延明安禪師法嗣十人（二人見錄）
　舒州投子義青禪師　西川雲頂鵬禪師
　　（益州覺城道齊禪師　越州雲門運禪師
　　天台太平惠空禪師　蘄州四祖處仁禪師
　　郢州大陽山祈禪師　襄州洞山存禪師
　　安州延福禪師　越州雲門寶印禪師）
（已上八人未見機緣語句。
廬陵清原山行思禪師第十世
　　舒州投子山義青禪師法嗣七人（三人見錄）
　郢州大陽楷禪師　西京少林恩禪師
　除州龍蟠山廣禪師　（沂州洞山雲禪師　長安福應文禪師
　　兗州光化祥禪師　南岳延洪善禪師）
（已上四人未見機緣語句。
廬陵清原山行思禪師第十一世
　　郢州大陽山楷禪師法嗣二人（一人見錄）
　西京龍門南禪師　（西京招提寶禪師）（一人未見機緣語句）
　　雲居山道齊禪師法嗣三十七人（五人見錄）
　蘇州翠峯洪禪師　明州金鵝虗白禪師
　洪州山藍普禪師　杭州承天義海禪師
　廬山萬杉廣智禪師　（處州報恩行思禪師　興國洪禪師
　　揚岐居薀禪師　信州鵝湖令新禪師
　　玄寂義勳禪師　清化智聰禪師
　　蘇州慶思禪師　撫州保麟禪師
　　饒州仁鑒禪師　安德玄邃禪師
<pb n="657"/>
　　西蜀義詮禪師　九峰子玄禪師
　　雲龍子才禪師　舒州三祖岳禪師
　　化土會平禪師　越州承雅禪師
　　上方子澄禪師　南岳彥詮禪師
　　楊岐悳海禪師　明州雪竇遇新禪師
　　建山智果禪師　越州象田德圓禪師
　　湖州報本義海禪師　湖州報本義圓禪師
　　岳麓永柔禪師　郴州文靜禪師
　　明州智達禪師　明州育王居素禪師
　　江州圓通利柔禪師　化城自顏禪師
　　饒州薦福臻禪師　廬山羅漢懷端禪師）
（已上三十二人未見機緣語句。
　　南康軍羅漢行林祖印禪師法嗣八人（六人見錄）
　福州靈峰道誠禪師　真州長蘆贊禪師
　袁州崇勝道珍禪師　綿州富樂智靜禪師
　越州天衣昭愛禪師　袁州仰山擇和禪師
　　（廬山羅漢齊因禪師　廬山萬杉懿宣禪師）
（已上二人未見機緣語句。
　　廬山棲賢澄諟禪師法嗣五人（三人見錄）
　湖州西余山榮禪師　南岳福嚴省賢禪師
　袁州仰山智齊禪師　（廬山棲賢智通禪師　越州石佛崇禪師）
（已上二人未見機緣語句。
　　杭州臨安功臣覺軻心印禪師法嗣一人
　　（蘇州寶華懷古禪師）
（未見機緣語句）。
廬陵清原山行思禪師第十二世
　　杭州靈隱文勝禪師法嗣十五人（五人見錄）
　杭州靈隱慧照禪師　杭州南院清禪師
　江寧府保寧宗禪師　江寧府清涼慈化禪師
　越州石佛有[邱-丘+(看-目)]禪師　（杭州興教保威禪師　杭州妙嚴洪禪師
　　杭州廣果隆禪師　秀州永安錫禪師
　　杭州廣法歸穆禪師　杭州佛日子昇禪師
　　秀州永安紹禪師　杭州安樂照禪師
　　溫州護國昶禪師　郢州圓寂修慶禪師）
（已上十人未見機緣語句。
　　杭州能華悟乘禪師法嗣一人見錄
　溫州靈巖宣密禪師
　　明州瑞巖山義海禪師法嗣三人（二人見錄）
　明州大梅文慧禪師　明州翠巖嗣元禪師
　　（湖州報本拙禪師）
（未見機緣語句）。
　　明州大梅保福禪師法嗣一人見錄
　婺州智者嗣如禪師
　　洪州章江昭達禪師法嗣一人見錄
　蘇州萬壽法印禪師
廬陵清原山行思禪師第十三世
　　婺州智者山嗣如禪師法嗣四人（三人見錄）
　婺州華藏虗外禪師　婺州淨土可嵩禪師
　婺州承天澄月禪師　（婺州寶林文慧禪師）（一人未見機緣語句）
廬陵清原山行思禪師第十四世
　　婺州承天澄月禪師法嗣二人（一人見錄）
　婺州承天仲顏禪師　（天台護國介豐禪師）（一人無機緣語句）
　　婺州寶林文慧禪師法嗣二人
　　（信州祥符良度禪師　湖州宣化德濟禪師）
（已上二人無機緣語句。
建中靖國續燈錄卷第二十七
　　　拈古門
　明州雪竇重顯明覺禪師二十則
　洪州黃龍慧南禪師二則
　東京淨因懷璉大覺禪師三則
　滁州瑯瑘慧覺廣照禪師四則
　雲州山曉舜禪師三則
　婺州承天惟簡禪師五則
<pb n="658"/>
　洪州翠巖可真禪師一則
　東京智海慕喆真如禪師二則
　廬山東林常總照覺禪師一則
　南岳雲峯文悅禪師五則
　潭州大溈懷秀禪師一則
　越州天衣義懷禪師三則
　廬山開先善暹禪師二則
　湖州上方齊岳禪師二則
　江寧府蔣山法泉佛慧禪師三則
　雲居山了元佛印禪師一則
　杭州佛日智才禪師二則
　東京智海本逸正覺禪師三則
　杭州承天傳宗禪師二則
　東京慧林德遜佛陀禪師一則
　台州瑞巖子鴻禪師二則
　東京法雲法秀圓通禪師四則
　衛州元豐清滿禪師二則
　東京淨因惟岳佛日禪師一則
　秀州資聖盛懃禪師二則
　廬山棲賢智遷禪師三則
　江寧府清涼和禪師一則
　澧州夾山自齡禪師三則
　廬山開先心印禪師一則
建中靖國續燈錄卷第二十八
　　　頌古門
　明州雪竇重顯明覺禪師二十則
　潭州石霜楚圓慈明禪師三則
　洪州黃龍慧南禪師三則
　東京智海慕喆真如禪師二則
　筠州洞山真淨禪師一則
　舒州海會守端禪師二則
　廬山東林常總照覺禪師一則
　江寧府保寧仁勇禪師五則
　蘇州定慧超信海印禪師七則
　東京慧林德遜佛陀禪師二則
　舒州投子義青禪師四則
　東京智海本逸正覺禪師六則
　太平州隱靜山守儼禪師二則
　雲居山了元佛印禪師四則
　處州慈雲修慧圓照禪師二則
　東京淨因惟岳佛日禪師二則
　福州大中寺德禪師四則
　岳州乾明慧覺禪師二則
　越州天章元善禪師一則
　湖州上方日益禪師四則
建中靖國續燈錄卷第二十九
　　　偈頌門
　金陵蔣山法泉佛慧禪師三十四首
　越州天衣義懷禪師三首
　東京淨因淨照臻禪師十五首
　舒州浮山法遠圓鑑禪師一首
　福州地藏顯端禪師十首
　東京法雲法秀圓通禪師六首
　金陵蔣山贊元覺海禪師三首
　東京法雲善本大通禪師五首
　南岳谷泉大道八首
　東京智海本逸正覺禪師十二首
　潭州道林智本禪師一首
　石霜楚圓慈明禪師六首
　蘄州白雲山景雲禪師二首
　北禪慧雲昇禪師八首
　洪州龍安山從悅禪師六首
　廬山萬杉紹慈禪師六首
<pb n="659"/>
　廬州興化仁岳禪師十首
　饒州薦福承古禪師一首
　東京淨因惟岳佛日禪師四首
　饒州薦福道英禪師十首
　秀州資聖盛勤禪師五首
　潤州金山曇頴達觀禪師五首
　荊門軍玉泉承皓禪師一首
　婺州雙林果昌寶覺禪師一首
建中靖國續燈錄卷第三十
　　　偈頌門
　明州雪竇重顯明覺禪師十首
　廬山東林常總照覺禪師八首
　東京慧林德遜佛陀禪師七首
　泉州資壽捷禪師十首
　潤州金山曇頴達觀禪師四首
　洪州黃龍祖心寶覺禪師三首
　蘄州四祖法演禪師四首
　蘇州崑山元禪師四首
　東京知海智清佛印禪師五首
　益州甘露舒禪師八首
　雲居山了元佛印禪師四首
　安州圓明寺著禪師四首
　潤州金山瑞新禪師四首
　劒門關慈雲重謚禪師一首
　福州法海明惠禪師十首
　隨州大洪山恩禪師四首

建中靖國續燈錄目錄下帙（終）

詳對經弟子　黃端。
都句當藏主沙門　靈肇。
都勸首住持傳法沙門　普明。
證會　靈應侯王。

<article id="n1556">建中靖國續燈錄</article>

<talk>No. 1556-A
 御製建中靖國續燈錄序　　　<bz>〔宋刻〕</bz></talk>

昔釋迦如來之出世也。受燃燈之記。生淨飯之家。分
手指乎天地。而真機已露。遊門觀於生死。而幼緣頓
寂。及手倡道鷄園。騰芳鷲嶺。無邊剎境遂現一毫之
端。大千經卷畢出微塵之裏。西被竺土。東流震旦。編
葉而書。則一時聖教雖傳於慶喜。持花而笑。則正法
眼藏已付於飲光。自達磨西來。寔為初祖。其傳二．三．
四．五。而至於曹溪。於是双林之道逾光。一滴之流浸
廣。自南嶽．清原而下。分為五宗。各擅家風。應機詶對。
雖建立不同。而會歸則一。莫不箭鋒相拄。鞭影齊施。
接物利生。啟悟多矣。源派演迆。枝葉扶踈。而雲門．臨
濟二宗。遂獨盛於天下。朕膺
天寶命。紹　國大統。恭惟
藝祖闢度門於緜寓。
太宗闡秘義於敷天。
章聖傳燈於景德。
永昭廣燈於天聖。皆宏暢真風。恊助
神化。以成無為之治者也。於皇
神考。尤鄉空宗。元豐三年。詔於大相國寺。創二禪剎。
闢惠林於東序。建智海於右廡。逮壬戌之歲。以今歲
國大長公主及集慶軍節度觀察留後駙馬都尉張
敦禮之請。復建法雲禪寺於國之南。於是祖席輝光。
叢林鼎盛。天下之襲方袍。慕禪悅者。雲集於上都矣。
今敦禮以其寺住持僧佛國禪師惟白所集建中靖
國續燈錄三十卷來上。且以序文為請。惟白探最上
<pb n="660"/>
乘。了第一義。屢入中禁。三登高座。宣揚妙旨。良愜至
懷。昔能仁說法華經。放眉間白毫相光。照東方萬八
千世界。而彌勒發問。文殊決疑。以謂日月燈明佛。本
光瑞如此。持是經者。妙光法師。得其證者。普明如來。
今續燈之名。蓋燈燈相續。光光涉入。義有在於是矣。
噫。圓澄覺海。本含褁於十方。生滅空漚。遂沉淪於三
有。因明立所。由塵發知。織妄相成。轉入諸趣。良可悲
也。若迴光內照。發真歸元。則是錄也。直指性宗。單傳
心印。可得於眉睫。可薦於言前。舉手而擎妙喜之世
界。彈指以現莊嚴之樓閣。神通運用。真不可得而思
議哉。嘉與有眾。締此勝緣。俱離迷津。偕之覺路。斯朕
之志已。建中靖國元年八月十五日賜序。

No. 1556
<sarticle>建中靖國續燈錄卷第一</sarticle>

東京法雲禪寺住持傳法佛國禪師（臣）惟白集
<other>正宗門</other>
爾時世尊。種智圓成。熏修示迹。悲深願廣。應現受生。
性潔霜花。心馳雪嶺。逾城午夜。習想六年。沐尼連河。
詣菩提樹。陞金剛座。敷吉祥茅。諸定遍修。明星現悟。
頓成正覺。等念含生。四十九年。三乘顯著。拈花普示。
微笑初傳。對大眾前印正法眼。囑行教外。別付上根。
蓮目普觀。華偈親說。
 法本法無法  無法法亦法 
 今付無法時  法法何曾法 
爾時摩訶迦葉尊者。分坐傳衣。因花悟道。巖間石室。
演法度生。世尊示滅。結集聖教。斥出阿難。未盡諸漏。
畢鉢巖前。磐陀石上。坐至中夜。便證道果。即現神通。
透石而入。於是迦葉付正法眼。而說偈言。
 法法本來法  無法無非法 
 何於一法中  有法有不法 
爾時阿難尊者。坐石悟道。結集聖言。一唱我聞。三疑
頓息。大事既辦。將求宗嗣。詣常水河。化為金地。集諸
聖眾。顧得道弟子商那和修。付正法眼。而說偈言。
 本來付有法  付了言無法 
 各各須自悟  悟了無無法 
爾時商那和修尊者。著自然衣。而為示生。作大商主。
忽悟無常。聞佛入滅。投阿難出家而證道果。一日。見
長者子優婆毱多而問曰。汝年幾耶。毱多曰。我年十
七。師曰。汝身十七。汝性十七。毱多視師。問曰。師髮白
耶。心白耶。和修曰。我但髮白。非心白耳。毱多曰。我身
十七。非性十七。和修遂與授戒。傳正法眼藏。而說偈
言。
 非法亦非心  無心亦無法 
 說是心法時  是法非心法 
爾時優婆毱多尊者。十七出家。二十證果。廣度有情。
籌盈石室。有長者子。名曰香象。投師出家。師乃問曰。
汝身出家。汝心出家。答曰。我所出家。非為身心。師曰。
不為身心。復誰出家。答曰。夫出家者。無我我故。心不
生滅。心不生滅。即是常道。既是常故。諸佛亦常。本來
心相。其體亦然。師曰。汝今大悟。心自明了。豁然頓證。
易名提多迦。付正法眼藏。而說偈言。
 心自本來心  本心非有法 
 有法本有心  非心非本法 
爾時提多迦尊者。金日出照。甘泉泛涌。應瑞而生。實
亦希有。出家得道。傳法度人。有彌遮迦尊者。見師慈
相。便省夙因。棄本仙術而求聖果。殷懃問曰。我於仙
道。更無進趣。唯守虗靜。不達至理。師曰。佛言。修仙敬
學小道似繩牽。汝可自知之。若棄小流。頓歸佛法大
海。便證無生。彌遮迦聞語。頓證妙道。即付正法眼藏。
而說偈言。
 通達本法心  無法無非法 
<pb n="661"/>
 悟了同未悟  無心亦無法 
爾時彌遮迦尊者。棄仙投佛。出家悟道。行化北天。祥
雲現相。有婆須蜜多者。身體嚴淨。手執酒器。而問師
曰。何方而來。欲往何所。師曰。從自心來。欲往無處。曰。
識我手中物否。師曰。此是觸器而負淨者。曰。還識我
否。師曰。我即不識。識即非我。汝當稱名。吾即知矣。曰。
姓頗羅墮。名婆須蜜。師曰。佛記於汝。當紹禪祖。即捨
酒器。頓悟夙因。出家受具。深入覺道。彌遮迦付正法
眼藏。而說偈言。
 無心無可得  說得不名法 
 若了心非心  始解心心法 
爾時婆須蜜多尊者。自省夙緣。置器出家。遊行諸國。
廣作佛事。有佛陀難提曰。我今欲與尊者諸義。師曰。
義即不論。論即不義。若擬論義。終非義論。難提即自
悟心。便即敬伏。求師出家。願可濟度。師知傳法時至。
付正法眼藏。而說偈言。
 心同虗空界  示等虗空法 
 證得虗空時  無是無非法 
爾時佛陀難提尊者。頂有肉珠。光明瑩徹。智慧淵冲。
辯捷無礙。有伏䭾蜜多而問曰。父母非我親。誰是最
親者。諸佛非我道。誰是最道者。師曰。汝言與心親。父
母非可比。汝行與道合。諸佛心即是。外求有相佛。與
汝不相似。欲識汝本心。非合亦非離。伏䭾聞是妙偈。
頓入佛道。五體投地。深自慶躍。即與剃度。付正法眼
藏。而說偈言。
 虗空無內外  心外亦如此 
 若了虗空故  是達真如理 
爾時伏䭾蜜多尊者。生五十年。唯坐一床。口不曾言。
足不履地。聞偈得道。傳法利人。有難生者。求師出家。
即與剃度。羯磨之際。祥光上燭。仍感舍利。顯為瑞應。
長坐不臥。習常精進。通達法性。便證道果。付正法眼
藏。而說偈言。
 真理本無名  因名顯真理 
 受得真實法  非真亦非偽 
爾時脇尊者。處胎六十年。神珠夢應。而遂誕生。滿室
光明。非謂凡兆。既得道果。利物為先。至一林中。地變
金色。有富那夜奢至師前合掌而立。師問曰。汝從何
來。答曰。我心非往。問曰。汝何處住。答曰。我心非止。問
曰。汝不定耶。答曰。諸佛亦然。問曰。汝非諸佛。答曰。諸
佛亦非。師知是法器。傳正法眼藏。而說偈言。
 真體自然真  因真說有理 
 領得真真法  無行亦無止 
爾時富那夜奢尊者。心明博達。性無所求。遇脇尊者
得法。化導游行。有馬鳴大士問曰。我欲識佛。何者即
是。師曰。汝欲識佛。不識者是。曰。佛既不識。焉知是乎。
師曰。汝既不識。焉知不是。曰。此是鋸義。師曰。彼是木
義。曰。鋸義者何。曰。與汝平出。曰。木義者何。師曰。汝被
我解。馬鳴豁然開悟。因付正法眼藏。而說偈言。
 迷故如隱顯  明暗不相離 
 今付隱顯法  非一亦非二 
爾時馬鳴尊者。以有作無作諸功德勝。聞木義得法。
轉妙法輪。有大魔王與師捔力。即現本身。禮拜悔過。
師曰。汝名誰耶。答曰。我名迦毗摩羅。師曰。盡汝神力。
變化若何。曰。我化大海。不足為難。師曰。汝化性海得
否。答曰。何謂性海。我未曾知。師曰。性海者。山河大地。
皆依建立。三昧六通。由茲發現。迦毗摩羅聞言。忽然
悟入性海。遂付正法眼藏。而說偈言。
 隱顯即本法  明暗元不二 
 今付了悟法  非取亦非離 
爾時迦毗摩羅尊者。本習外道。歸心佛乘。游西印土。
至一深山。有龍樹尊者出迎。問曰。深山孤寂。龍蟒所
居。大德至聖。何枉神足。師曰。我非至聖。來訪賢者。龍
樹默念曰。此師得決定性明道眼否。是大聖繼真乘
<pb n="662"/>
否。師曰。汝雖心語。吾已意知。但辦出家。何慮不聖。龍
樹聞已。悔謝。即與度脫。付正法眼藏。而說偈言。
 非隱非顯法  說是真實際 
 悟此隱顯法  非愚亦非智 
爾時龍樹尊者。具大智見。無所不通。弘闡宗教。古今
希有。一日。提婆相訪。師令侍者將滿鉢水示之。提婆
投一針。欣然契會師意。即延語道。又現圓月相示之。
復契妙旨。付正法眼藏。而說偈言。
 為明隱顯法  方說解脫理 
 於法心不證  無瞋亦無喜 
爾時迦那提婆尊者。幼而博識。才辯縱橫。遐邇名播。
諸國所推。自顧胸懷。殊無所愧。投針契道。廣利群生。
有羅睺羅多者。以木耳因緣問師。師以頌示之。感悟
前因。投師出家。即證道果。付正法眼藏。而說偈言。
 本對傳法人  為說解脫理 
 於法實無證  無終亦無始 
爾時羅睺羅多尊者。出家傳法。隨處利生。至室羅筏
城金水河上。有僧伽難提安然入定。伺候七日。方從
定起。師問曰。汝身定耶。心定耶。曰。身心俱定。師曰。身
心俱定。何有出入。曰。雖有出入。不失定相。師曰。既不
失定相。何物動靜。曰。動靜非物。物非動靜。師曰。此義
不然。往反徵問。詞折義屈。心意豁然。稽首歸依。頓領
玄旨。因付正法眼藏。而說偈言。
 於法實無證  不取亦不離 
 法非有無相  內外云何起 
爾時僧伽難提尊者。寶莊嚴王子也。生而能言。常讚
佛事。令毋信向。後習禪定。繼祖時至。遂傳心印。廣化
眾生。有一童子手持寶鏡。投師出家。俾為給侍。因風
吹殿上銅鈴響。師問曰。風鳴耶。鈴鳴耶。曰。非風鈴鳴。
我心鳴耳。師曰。心復誰乎。曰。俱寂靜故。師曰。善哉。善
哉。真達佛理。遂付正法眼藏。而說偈言。
 心地本無生  因地從緣起 
 緣種不相妨  華果亦復爾 
爾時伽耶舍多尊者。持鏡出家。聞鈴證道。遂游諸國。
觀氣求嗣。有鳩摩羅多見而問曰。師是何人。師曰。我
佛弟子。羅多聞語。神識悚然。却復還家。閉于門戶。師
即徐至扣門。羅多應曰。此舍無人。師曰。道無者誰。羅
多忽悟必是智人。開門禮敬。辨狗驗金。遂得道果。付
正法眼藏。而說偈言。
 有種有心地  因緣能發萠 
 於緣不相礙  當生生不生 
爾時鳩摩羅多尊者。為自在天。聞法利根。繼祖時至。
降生人間。驗金得果。濟度群品。有闍夜多問曰。我家
信佛。常縈疾苦。隣舍旃陀。所作如意。彼何幸。而我何
辜。師曰。何足疑乎。且善惡報應。有三世焉。見仁夭暴
壽。逆吉義凶。便亡因喪果。虗招罪咎。殊不知影響相
應。毫[釐-未+牙]靡忒。經百千劫。亦不磨滅。闍夜多聞語。頓釋
所疑。深悟業理。志求出家。於寶塔前剃髮授戒。佛放
光明。即付正法眼藏。而說偈言。
 性上本無生  為對求人說 
 於法既無得  何懷決不決 
爾時闍夜多尊者。智慧淵沖。化導無量。羅閱城中廣
興佛事。有婆修盤頭。常一食不臥。六時禮誦。師見而
問曰。汝如此精進。與道遠矣。設經塵劫。皆虗妄本。曰。
師蘊何德而譏於我。師曰。我不求道。亦不顛倒。我不
禮佛。亦不輕慢。我不長坐。亦不懈怠。我不一食。亦不
雜食。我不知足。亦不貪欲。心無所希。故名曰道。婆修
聞師示誨。發無漏智。敘陳夙因。傳正法眼藏。而說偈
言。
 言下合無生  同於法界性 
 若能如此解  通達事理竟 
爾時婆修盤頭尊者。在胎遇記。必為世燈。生長苦行。
而獲道果。遊行至那提國。國王子摩拏羅投師出家。
<pb n="663"/>
得大神力。頓悟心宗。當紹祖位。傳正法眼藏。而說偈
言。
 泡幻同無礙  如何不了悟 
 達法在其中  非今亦非古 
爾時摩拏羅尊者。捨王宮樂。出家證道。信香為瑞。往
月氏國。有[鴳-女+隹]勒那問。龍子何聰。[鴳-女+隹]眾何感。師論其夙
因。心即開悟。又復問曰。我今當修何業。令[鴳-女+隹]眾轉得
人身。師曰。佛有無上法寶。展轉相傳。我今付囑。汝宜
信受。無令斷絕。廣度有情。[鴳-女+隹]眾因此而得解脫。付正
法眼藏。而說偈言。
 心隨萬境轉  轉處實難幽 
 隨流認得性  無喜亦無憂 
爾時[鴳-女+隹]勒那尊者。生時天花散綵。金錢布地。収養王
宮。廣現神變。後出家傳法。隨處指迷。有師子比丘問
曰。我欲求道。當何用心。師曰。汝若求道。無所用心。師
子曰。既無用心。誰作佛事。師曰。若有用心。即非功德。
若無用心。即是佛事。師子聞說。心即開悟。付正法眼
藏。而說偈言。
 認得心性時  可說不思議 
 了了無可得  得時不說知 
爾時師子尊者。問道傳法。開誘五眾。名聞遐邇。人天
欽服。有長者携一子。拳一手而禮拜。師問曰。可還我
珠。其子即開子献珠。眾皆驚異。師具說前因。即度出
家。名婆舍斯多。師將還夙債。預付正法眼藏。而說偈
言。
 正說知見時  知見俱是心 
 當心即知見  知見即于今 
爾時婆舍斯多尊者。母夢神劍。即覺有孕。既誕。遇師
子尊者。顯發夙因。密傳心印。至南天竺國。摧伏外道。
國王太子不如蜜多投師出家。師問曰。汝欲出家。當
為何事。太子曰。我今出家。不為其事。師曰。不為其事。
因何出家。太子曰。我所出家。即為佛事。師曰。若為佛
事。當何所作。太子曰。無所作者。即真佛事。師嘆曰。太
子智慧天至。必諸聖降迹。即與授具。大地震動。靈異
頗多。付正法眼藏。而說偈言。
 聖人說知見  當境無是非 
 我今悟真性  無道亦無理 
爾時不如蜜多尊者。捨太子位。投尊者出家。傳法利
生。至東印土。有婆羅門子街巷游行無定。師問曰。汝
行何急。答曰。師行何緩。師曰。汝今何姓。答曰。與師同
姓。師曰。汝憶前事否。答曰。我念遠劫與師同居。師曰。
共為何事。答曰。師演摩訶般若。我轉甚深修多羅。師
曰。今日所談。深契夙因。即度出家。名般若多羅。付正
法眼藏。而說偈言。
 真性心地藏  無頭亦無尾 
 應緣而化物  方便呼為智 
爾時般若多羅尊者。既得法已。行化南印。國玉太子
共所欽敬。因以寶珠為施。師復示問。各陳所見。唯菩
提多羅曰。此是世寶。未足為上。於諸寶中。法寶為上。
此是世光。未足為上。於諸光中。智光為上。此是世明。
未足為上。於諸明中。心明為上。此是世珠。未定為上。
於諸珠中。心珠為上。師有其道。其寶即現。師復問曰。
於諸物中。何物為相。答曰。於諸物中。不起無相。師曰。
於諸物中。何物最高。答曰。於諸物中。人我最高。師曰。
於諸物中。何物最大。答曰。於諸物中。法性最大。既見
問答精妙。即與落髮。感白日月現。地三震動。便證聖
果。付正法眼藏。而說而偈言。
 心地生諸種  因事復因理 
 果滿菩提圓  花開世界起 
爾時唐土初祖菩提達磨尊者。南天竺國王第三太
子也。施珠辨義。發明心地。於諸法性。頓得通量。傳法
時至。遠來此土。梁帝不契。面壁少林。有神光法師。立
雪斷臂。堅求諸佛要道。師為易名慧可。一日。問曰。諸
<pb n="664"/>
佛法印。可得聞乎。師曰。諸佛法印。匪從人得。可曰。乞
師安心。師曰。將心來。與汝安。可曰。覓心不可得。師曰。
與汝安心竟。師又誨曰。汝可內息諸慮。外息諸緣。可
忽頓證而告曰。弟子已息諸緣。師曰。莫落空否。可曰。
不落空。師曰。以何所證。言不落空。可曰。明明了了。無
覺無知。師曰。如是。如是。師將歸西天。示門人曰。汝等
各陳所見。吾欲付西天衣鉢。以為表證。道副曰。如我
所見。不執文字。不離文字。而為道用。師曰。汝得吾皮。
尼總持曰。如我所見。如慶喜見阿閦佛國。一見更不
再見。師曰。汝得吾肉。道育曰。如我所見。四大本空。五
蘊非有。無一法可得。師曰。汝得吾骨。慧可最後禮三
拜。依位而立。師曰。汝得吾髓。遂付正法眼藏。而說偈
言。
 吾本來茲土  傳法救迷情 
 一花開五葉  結果自然成 
爾時二祖惠可正宗普覺禪師。立雪斷臂。傳鉢授衣。
繼闡玄風。愽求法嗣。有一居士。聿來說禮。問曰。弟子
久纏風恙。乞師懺罪。師曰。將罪來。與汝懺。居士良久
曰。覔罪性不可得。師曰。與汝懺罪竟。宜依佛法僧住。
居曰。今日已知是僧。未審何名佛法。師曰。是心是佛。
是心是法。法佛無二。僧寶亦然。居士曰。弟子始知罪
性不在內。不在外。不在中間。如其心然。佛法無二也。
師深器之。曰。汝是吾寶也。宜名僧璨。即與落髮。付正
法眼藏。而說偈言。
 本來緣有地  因地種花生 
 本來無有種  花亦不曾生 
爾時三祖僧璨鏡智禪師。懺罪得道。落髮傳衣。任緣
利人。居無常處。有沙彌道信見師。問曰。乞與解脫法
門。師曰。誰縛汝。答曰。無人縛。師曰。既無人縛。何求解
脫。信於言下大悟。侍奉九載。付正法眼藏。而說偈言。
 花種雖因地  從地種花生 
 若無人下種  花地盡無生 
爾時四祖道信大醫禪師。生而超異。頓悟空宗。入解
脫門。宛如夙習。既續祖風。將求嗣法。於黃梅路上見
一小兒。骨相奇秀。異乎常童。師見問曰。汝何姓。答曰。
姓即有。不是常姓。師曰。是何姓。答曰。是佛性。師曰。汝
無佛性。答曰。佛性空故。所以言無。師識其法器。俾為
侍者。後付正法眼藏。而說偈言。
 花種有生性  因地花生生 
 大緣與性合  當生生不生 
爾時五祖弘忍大滿禪師。童兒得道。乃栽松道者後
身。居黃梅東山。大振玄風。有盧居士遠來。師曰。汝什
麼處來。答曰。嶺南來。師曰。來作什麼。答曰。來求作佛。
師曰。汝嶺南人無佛性。答曰。人有南北。佛性豈有南
北。師叱曰。着槽廠去。即入碓坊。服勞杵臼。腰間墜石。
晝夜不息。傳衣時至。遂命入室。乃謂曰。諸佛出世。為
一大事。無上妙法。真實圓明。今付於汝。汝善護持。無
令斷絕。而說偈言。
 有情本下種  因地果還生 
 無情既無種  無性亦無生 
爾時六祖慧能大鑑禪師。賣樵聞經。頓悟心印。遠至
黃梅。求其密證。遂傳衣鉢。隱于懷集。因辨風幡。發揚
大事。道俗皈依。龍天瞻仰。演無上乘。度無量眾。當機
開悟。密契潛符。猶如時雨。普潤一切。將欲歸真。遂告
眾曰。汝等信根純熟。決定無疑。衣鉢不傳。各任大事。
依吾行者。定證聖果。普告大眾。而說偈言。
 心地含諸種  普雨悉皆萌 
 頓悟花情已  菩提果自成 
<other>南嶽懷讓禪師</other>師到曹溪。祖師問曰。從什麼處來。師
曰。從嵩山安國師處來。祖曰。什麼物與麼來。師八年
後。一日忽省。而告祖師曰。說似一物即不中。祖曰。還
假修證否。師曰。修證即不無。只是不污染。祖曰。只遮
不污染。諸佛所護念。汝今如是。吾亦如是。西天二十
<pb n="665"/>
八祖亦如是。唐土六祖亦如是。般若多羅讖汝足下
出一馬駒子。蹈殺天下人去在。汝善護持。後居南嶽。
傳正法眼。
<other>廬陵清原山行思禪師</other>師到曹溪。參禮祖師。問曰。當
何所務即得不落堦級。祖師曰。汝曾作什麼來。師曰。
聖諦亦不為。祖曰。落何堦級。師曰。聖諦尚不為。何堦
級之有。祖曰。如是。如是。汝善護持。曹溪學眾雖多。師
居第一。後歸清原山弘揚此事。傳正法眼。
<other>江西道一馬大師</other>在菴中坐次。讓和尚問曰。在遮裏
作什麼。師曰。坐禪。讓曰。坐禪圖什麼。師曰。圓作佛。讓
有間取甎於庵前磨。師曰。磨甎作什麼。讓曰。磨甎作
鏡。師曰。磨甎豈得成鏡。讓曰。磨甎既不成鏡。汝坐禪
豈得成佛。師悚然起立。問曰。如何即是。讓曰。汝若坐
禪。禪非坐臥。汝若坐佛。佛非定相。譬人駕車。車若不
行。打車即是。打牛即是。師忽頓悟。侍奉十年。日益微
奧。後在江西。隨處傳正法眼。
<other>南岳石頭希遷禪師</other>投六祖落髮。稟旨尋思三年。方
悟其意。逕往清原。思和尚問曰。子什麼處來。師曰。曹
溪來。思曰。汝到曹溪得箇什麼。師曰。未到曹溪亦不
曾失。思曰。若恁麼。何用到曹溪。師曰。若不到曹溪。爭
知不失。思曰。象角雖多。一麟足矣。後居南岳。傳正法
眼。
<other>洪州百丈懷海大智禪師</other>一日。隨馬大師遊田中。見
野鴨子。大師問。是什麼。師云。野鴨子。少須。鴨子飛去。
大師云。什麼處去也。師云。飛過去也。大師扭師鼻。師
作忍痛聲。大師云。又道飛過去。師因有省。後住百丈。
傳正法眼。
<other>澧州天皇道悟禪師</other>初參徑山國一禪師。次至馬大
師宗席。皆契心要。後到石頭。問曰。離却定慧。以何法
示人。石頭曰。我遮裏無奴婢。離箇什麼。師曰。如何明
得。石頭曰。汝撮得虗空麼。師曰。恁麼即不從今日去
也。石頭曰。汝早晚從那邊來。師曰。道悟不是那邊人。
石頭曰。我已知汝來處。師曰。何以贓誣於人。石頭曰。
汝身見在。師曰。雖然如此。畢竟如何示於後人。石頭
曰。誰是後人。師從茲頓悟。後住天皇。傳正法眼。
<other>筠州黃蘗希運禪師</other>初參百丈。問曰。師參馬祖。有何
因緣。百丈舉再參因緣。師不覺吐舌。百丈云。作什麼。
師云。今日因師見馬大師大機之用。百丈云。子已後
莫承嗣馬大師麼。師云。我不識馬大師。我若嗣他。恐
喪我兒孫。百丈曰。如是。如是。後師資機感非一。住黃
蘗山。傳正法眼。
<other>澧州龍潭崇信禪師</other>一日。問天皇和尚曰。弟子久事
於師。未蒙指示。天皇曰。每日無不指示。師曰。什麼處
是指示。天皇曰。汝擎茶來。吾為汝受。汝若和南。吾便
起手。師因開悟。後住龍潭。傳正法眼。
<other>鎮府臨濟義玄禪師</other>初參黃檗。問佛法的的大意。三
度發問。黃蘗打六十拄杖。至大愚。舉此因緣。愚云。黃
蘗得恁麼老婆心。師忽頓悟。便歸侍奉黃蘗。後往河
北闡化。傳正法眼。
<other>鼎州德山宣鑑禪師</other>侍立龍潭。夜深下去。既黑。龍潭
點紙燭與師。師纔接。潭即吹滅。師忽大悟。作禮。龍潭
曰。子見什麼道理。師曰。從今日已去。不疑天下老和
尚舌頭。龍潭次辰示眾曰。可中有箇漢。牙如利劍。眼
似流星。口若血盆。面生黑漆。一棒打不回頭。他時後
日向孤峰頂上盤結草庵。呵佛罵祖去在。師即焚却
文字便行。後住德山。傳正法眼。
<other>魏府興化存獎禪師</other>初參臨濟發明。後遇大覺。打二
十棒。因悟臨濟參黃蘗因緣。後出世住興化。繼嗣臨
濟。傳正法眼。
<other>福州雪峯義存禪師</other>九上洞山。三到投子。尋到德山。
師資緣契。一日。問曰。從上諸聖以何法示人。山打一
棒云。道什麼。師忽悟。如桶底脫。因至鼇山。巖頭作證。
自己胷襟流出。可以蓋天蓋地。後歸雪峯。傳正法眼。
<pb n="666"/>
<other>汝州寶應南院慧顒禪師</other>參興化和尚。大悟玄旨。密
契宗風。啐⿰口豕應機。主賓互換。當鋒詶敵。獨冠諸方。居
南院道場。傳正法眼。
<other>韶州雲門文偃禪師</other>初參睦州陳尊宿。發明心地。尋
入嶺。參雪峰。一日。遇陞堂。僧問。如何是佛。峰云。蒼天。
蒼天。師聞。忽釋所疑。契會宗要。後廣主劉氏請居雲
門。傳正法眼。
<other>汝州風穴延昭禪師</other>初參鏡清。發明祖意。後參南院。
師纔至門。院云。入門須辨主。師云。端的請師分。院以
左手拍膝。師便喝。院以右手拍膝。師又喝。院舉左手
云。遮裏即從汝。舉右手云。那裏作麼生。師云。瞎。院拈
拄杖。師云。奪却拄杖打和尚。莫言不道。院云。三十年
住持。今日被黃面浙子鈍致。師云。和尚大似持鉢不
得。詐道不飢。院云。曾到此間否。師云。是何言歟。院云。
端的問汝。師云。也不得放過。院云。且坐喫茶。師即展
禮。後嗣宗風。應溈仰懸記。大振祖機。傳正法眼。
<other>汝州首山省念禪師</other>遍參知識。常誦法華經。到風穴
會中。一日。遇陞堂。風穴示眾云。世尊不說說。迦葉不
聞聞。良久。便下座。師曰。此頓悟心宗。遂入室。具陳所
證。風穴再問曰。世尊不說說。迦葉不聞聞。汝作麼生
會。師曰。動容揚古路。不墮悄然機。風穴然之。後住首
山。傳正法眼。
<other>汾州太子院善昭禪師</other>太原人也。積習熏聞。孤標異
俗。去飾受具。杖䇿遊方。所至少留。隨機扣問。歷參知
識七十餘員。最後受印汝州念禪師。由是名聲頗聞。
緇素嚮慕。前後八請。皆不一諾。淳化四年。道俗千人
迎至西河。方止斯院。門庭峻捷。玄機莫湊。所印可者
皆為道器。德譽洋洋。名播　上國。都尉李侯請居潞
府承天。彼方士民。灑涕遮留。師謂專使曰。暫赴廚饌。
食畢取書。既而詣之。不起于座。已趣圓寂。闍維後。收
舍利起塔。師平生閱大藏經六遍。提綱宗要一十䇿。
其餘應物機緣具如本傳。
問。心地未安時如何。師曰。誰亂儞。僧曰。爭奈這箇何。
師云。自作自受。問。學人未悟時如何。師云。誰言未悟。
僧曰。悟後如何。師云。莫詐明頭。問。祖意教意。是同是
別。師云。巖高松冷徤。㵎曲水流遲。問。如何是祖師西
來意。師云。青絹扇子足風涼。問。如何是學人著力處。
師云。嘉州打大像。問。如何是學人轉身處。師云。陝府
灌鐵牛。問。如何是學人親切處。師云。河西弄師子。問。
如何是第一玄。師云。親囑飲光前。僧曰。如何是第二
玄。師云。絕相離言詮。僧曰。如何是第三玄。師云。明鑑
照無偏。僧曰。恁麼則三玄已超今古外。九天皆唱太
平歌。師云。杲日舒光無不照。幽冥盡耀豁乾坤。
上堂云。夫參學者。須具本分眼目。臨機別取邪正。不
受人謾。不被佛祖所滯。不隨言語所轉。不被諸法所
惑。不依一切神妙解會。凡有來者盡皆驗破。何故。伊
倚會解。展弄機鋒。求覔知見。問佛問祖。向上向下。自
意祖意。皆可打伊。直饒一切不依。恰好點罰。萬水千
山。恰好喫棒。到恁麼時。是箇漢始得。凡有編辟言句。
或蓋或覆。將來辨主眼目。或呈知見。擎頭戴角。一識
得。盡好打也。或只當面識破。或則貶之辱之。狀似軒
鏡臨台。有何[(魅-未+夭)-ㄙ]魅可現乎。何故。狐狸能隱本狀者也。
珍重。

建中靖國續燈錄卷第一

福州等覺禪院住持傳法沙門普明收印經板
頭錢。恭為今上皇帝祝延　聖壽。闔郡官僚同
資　祿位。彫造
續燈錄印板一部。計三函　時崇寧二年十月
　日謹題。

<sarticle>建中靖國續燈錄卷第二　　　<bz>〔宋刻〕</bz></sarticle>
<pb n="667"/>

東京法雲禪寺住持傳法佛國禪師（臣）惟白集
<other>對機門</other>
<other>廬陵清原山行思禪師第八世</other>
<other>韶州雲門山文偃匡真禪師法嗣</other>
<other>成都府香林澄遠禪師</other>姓上官氏。漢州緜竹人也。投
成都真相院出家。十六歲圓具。後離蜀入秦。登青峰。
躡子陵。旋之荊湘。參後龍牙。有發機之地。尋過嶺。摳
衣雲門[匚@千]真禪師。請益祖意。大豁所疑。侍奉十有八
載。日探玄旨。復歸成都。請住導江水請宮吳將軍院。
甲子歲。嘉王奏請師住香林禪院。雍熈四年丁亥二
月。知府密學宋公璫。請至普安院安下。十二日。徧辭
眾官曰。老僧行脚去。通判曰。遮僧風狂。八十歲行去
那裏。密學曰。大善知識。去住自在。至十三日。示眾云。
老僧四十年來。不能打得成一片。言訖坐逝。府主為
師作喪主。十六日。歸葬香林院方丈之北烏。
問。法身極則處。請師一言。師曰。出入自在。僧曰。未審
如何保任。師云。親自聞知。問。師子窟中無異獸。香林
密意付何人。師云。此之一問。闔國盡知。問。如何是毗
盧師．法身主。師云。為象竭力。僧曰。未審意旨如何。師云。
闍梨還記得麼。僧曰。適來已祇對和尚了也。師云。禍
出私門。問。如何是無縫塔。師云。合掌當胸。僧曰。如何
是塔中人。師云。露也。問。大道真源。如何得到。師云。問
者是誰。僧曰。作何道業。即得與道相應。師云。無儞用
心處。問。三乘十二分教即不問。如何是宗門中事。師
云。檀特．羅浮。僧曰。學人未省。乞師垂示。師云。幸不去
遠。問。大肯底人更有疑也無。師云。冥冥獨語。問。大了
底人如何決擇。師云。驀過多少。問。如何是祖師西來
意。師云。覿面相呈。更無餘事。僧曰。十二時中如何履
踐。師云。不用氣力。問。如何是三身佛。師云。狐非師子
類。僧曰。如何是三身中人。師云。燈非日月明。問。佛法
兩字為什麼轉說轉新。師云。與天下人作牓樣。僧曰。
直得句下無私時如何。師云。進道有門。問。滅音王已
前是什麼人先悟。師云。名流天地。問。如何是西來的
的意。師云。坐久成勞。僧曰。便回轉時如何。師云。墮落
深坑。問。如何是地獄中人。師云。瞥然多劫。僧曰。修何
行業。即得如是。師云。不改舊時容。僧曰。畢竟如何。師
云。千里不同頭。問。如何是祖意。師云。靈機自照。僧曰。
如何是教意。師云。遮裏是什麼所在。僧曰。祖意與教
意。相去多少。師云。速禮三拜。問。生死海中出頭不得
者。如何提接。師云。酌然不虗。問。教法未來時如何。師
云。閻羅天子。僧曰。來後如何。師云。大宋國裏。問。不出
門而知天下時如何。師云。大海裏藏身。問。不犯日前
事。來機何辨的。師云。十字路頭華表柱。問。一舉便及
第時如何。師云。𨁝跳上天。走過東海。僧曰。恁麼則撒
手那邊去也。師云。蝦跳不出斗。問。如何是心出家。師
云。牛頭栴檀。僧曰。意旨如何。師云。熏天炙地。問。如何
是諸佛心。師云。妄想中注脚。僧曰。如何是和尚心。師
云。向闍梨道什麼。問。三界茫茫。如何止息。師云。妙機
在掌。僧曰。更有用心處也無。師云。事不重言。問。諸佛
從何證得。師云。莫虗此問。僧曰。得證後如何。師云。百
草頭上。問。真妄俱泯時如何。師云。闍梨善。問。香林善
對。僧曰。還得祖意也無。師云。適來問什麼。問。本來無
一物。將何指示人。師云。黑底黑。白底白。僧曰。意旨如
何。師云。一人纔了一人來。問。起坐相隨。為什麼不[覤-儿+丘]
其容。師云。圖他一粒米。問。如何是和尚方便門。師云。
更無別說。僧曰。便與麼去。還合道否。師云。千江萬水。
問。如何是諸佛本源。師云。所問端的。僧曰。究竟如何。
師云。前後際斷。問。一子出家。九族解脫。目連為什麼
母入地獄。師云。礭。問。古鏡未磨時如何。師云。清機不
在掌。僧曰。磨後如何。師云。歷歷在當人。問。如何是平
常心。師云。早朝不審。晚後珍重。問。一塵含法界。九世
剎那分。未審一塵從何起。師云。起也。問。格外之談。什
<pb n="668"/>
麼人得聞。師云。須彌山。問。抱璞投師。請師一鑑。師云。
靈龜曳尾。僧曰。未審是真是假。師云。刢利者可知。
師云。是汝諸人盡是擔鉢囊向外行脚。還識得性也
未。若識得。試出來道看。儞若識不得。祇是被人熱瞞
將去。且問儞諸人。是儞參學。日夕用心。掃地煎茶。遊
山翫水。儞且釘釘喚什麼作自性。諸人且道始終不
變不異。無高無下。無好無醜。不生不滅。究竟歸於何
處。諸人還知得下落所在也未。若於這裏知得所在。
是諸佛解脫法門。悟道見性。始終不疑不慮。一任橫
行。一切人不奈儞何。出言吐氣。實有來處。收得元本
契書。如人買田。尚乃須得元本契書。若不得他元本
契書。終是不穩。遮莫經官判狀。亦是不得。其奈不收
得元本契書。終是被奪却。儞等諸人參禪學道。亦復
如是。還有人收得元本契書麼。試拈出看。儞且喚什
麼作元本契書。諸人試道看。若是刢利底。纔聞與麼
說著。便知去處。若不知去處。向外邊學得千般巧妙。
記持解會。口似傾河。終不究竟。與儞自己天地差別。
且去衣鉢下。體當尋覔看。若有箇見處。上來這裏。老
僧與儞證明。若覔不得去。且依行隊。
上堂云。諸上坐。古往今來祇是一箇無事人。不造作。
不攀緣。無所得。一念相應。不受後有。不見病惱逼迫。
四大本空。五蘊虗假。起心動念。有少疑慮。盡屬魔民。
皆落妄想。若得實地。順逆皆通。實際理地。無法當情。
凡有施設。不住前塵。物物當體。都無所得。本來解脫。
不假功成。故曰一切法常住。且無儞加減處。盡十方
法界。一塵一剎。頭頭並是一真人體。皆是受由門庭。
若離此外。別有何見。並是捏目生花。三頭二首。外道
邪魔。鬼神群隊。且不編入本性。與儞自己了無交涉。
上堂云。諸人還見有眾生界麼。還見有上來下去麼。
還見有諸佛境界麼。還見有世間．出世間麼。還見有
苦樂貴賤麼。還見有生死去來種種等事麼。且儞諸
人妄認凡夫。儞還實識得凡夫性麼。你一箇身。假借
父母胞胎．地水火風．五穀氣味資持。隨陰陽成長。有
一箇形體。百年．五十年。還歸四大去。什麼處是儞凡
夫性。又作麼生知道聖人自別將片身心擬入聖位。
儞作麼生入。什麼處是儞去處。還實有來去麼。還實
有捨凡夫位。入聖人位麼。若言實有。頭上安頭。若言
實無。斬頭覔活。儞箇箇出來。言語分明。叉手並足。不
可是精魅鬼神來助。儞各各好生體取。莫憨癡。雲門
先師道。我舉一則語。教儞直下承當。早是撒屎著。儞
頭上直饒拈一毫頭。盡大地一齊明得去。也是剜肉
作瘡。然雖如是。亦須到這田地始得。莫椋虗。每日祇
為儞諸人心不休歇。忉忉為儞。祇教儞自省去。筭儞
不是別人。受屈作麼。香林且不嫌你諸人。實無法傳
授與你。亦不曾說著一字。信即便信。不信。自家停騰。
莫向這裏看。老僧口為儞得徹困。猶自不用心。且莫
殢我。
上堂云。悟了底人。見一切境各不別。竹是竹。木是木。
山河大地不礙眼睛。儞諸人還見拂子麼。眾無語。便
下座。
<other>饒州薦福承古禪師</other>操行高潔。稟性虗明。參大光敬
玄禪師。乃曰。祇是箇草裡漢。遂參福嚴雅禪師。乃曰。
祇是箇脫洒衲僧。由是終日默然。深探先德洪規。一
日。覽雲門禪師對機。忽然發悟。乃曰。却較此子。自此
韜藏。不求名聞。栖止雲居山弘覺禪師塔中。四方學
者奔湊。因曰古塔主也。景祐四年冬。范公仲淹出守
鄱陽。聞師道德。遣便請居薦福。開闡宗風。慶曆五年
仲冬四日。陞堂說偈云。天地本同根。鳥飛空有跡。雪
伴老僧行。須彌撼金錫。乙酉冬至四。靈光一点赤。珍
重會中人。般若彼羅蜜。言畢坐逝。
開堂日。上首白搥罷。師云。適來如是咨白。大眾還甘
也無。若據大眾分上。假饒諸佛出世。猶是自謾。祖師
西來。誑惑庸小。自餘之輩。不在形言。若也談禪說要。
<pb n="669"/>
大似含血噀人。問答往來。如同魔嬈。禪德。大眾面前
作麼生下口。雖然如是。事無一向。理出百途。曲為下
機。有疑請問。問。如何是薦福境。師云。莫。僧曰。如何是
境中人。師云。莫。問。知師久蘊囊中寶。今日當筵略借
看。師云。莫。僧曰。和尚豈無方便。師云。莫。問。大善知識
將何為人。師云。莫。僧曰。恁麼則有問有答去也。師云。
莫。有僧纔擬伸問。
師云。問話且止。直饒問得答得。與道差殊。大眾。以此
問話數箇闍梨。總未有箇出家眼目。一萬里外有善
知識出世。洗耳攢眉。拂袖遠去。爭肯來遮裏五體投
地。問箇如何若何。仁者。還知大眾各各自己分上是
箇什麼門風。是箇什麼體格。直得諸佛仰望不及。天
下祖師鎻口有分。若能如是明得見得。佛之與祖。如
同夢幻空華。聞甚深法門。也似風聲谷響。自己頴脫
獨[托-七+友]。猶閑法界有情。齊成正覺。豈不是丈夫漢．真出
家兒。將此開堂所生鈞祉。上祝　今上皇帝。山嶽為
壽。日月齊明。珍重。
問。青青翠竹盡是真如。[鬱-山+止][鬱-山+止]黃花無非般若。如何是
般若。師云。黃泉無老少。僧曰。春來草自青。師云。聲名
不朽。僧曰。若然者。碧眼胡僧也皺眉。師云。退後三步。
僧曰。若。師云。吽。吽。問。臨濟舉拂。學人起拳。是同是別
師云。訛言亂眾。僧曰。恁麼則依令而行也。師云。天涯
海角。問。曲調已成。還許學人繼和也無。師云。官不容
針。僧曰。果是伯牙。師云。自家看。僧拊掌三下。師云。三
十棒。問。學人上來。請師垂示。師云。金剛草鞋。僧曰。恁
麼則退後三步。師云。酌然千萬里。問。天人交集。四眾
臻臨。如何是和尚為人底句。師云。淥泛清波。僧曰。點。
師云。過。僧拊掌。師云。退。問。一喝分賓主。照用一時行。
此意如何。師云。乾柴濕茭。僧便喝。師云。紅𦦨炎天。
上堂云。雲門匡真大師。如今現在。諸人還見麼。若也
見得。便是山僧同參。見麼。見麼。此事直須諦聽始得。
不可自謾。且如往古黃蘗聞百丈和尚舉馬大師下
喝因緣。他因大省。百丈問。子向後莫承嗣大師否。黃
蘗云。某雖識大師。要且不見大師。若承嗣大師。恐喪
我兒孫。大眾。當時馬大師遷化未得五年。黃蘗自言
不見。當知黃蘗見處不圓。要且祇具一隻眼。山僧即
不然。識得雲門大師。亦見得雲門大師。方可承嗣雲
門大師。祇如雲門入滅已得一百餘年。如今作麼生
說箇親見底道理。會麼。通人達士方可證明。眇之徒
心生疑劣謗。見得。不在言之。未見者。如今看取。不請
久立。珍重。
上堂云。夫出家為無為法。無為法中無利益．無功德。
近來出家人貪著福慧。與道全乖。若為福慧。須到明
心。若要達道。無儞用心處。所以常勸諸人。莫學佛法。
但自休心。利根者畫時解脫。鈍根者或三五年。遠不
過十年。若不悟去。老僧與儞入[托-七+友]舌地獄。參。
上堂云。行脚人面前說箇什麼即得。何以十語九中。
不如一默。然雖恁麼道。大似斧斫了手摩挲。若更待
山僧開口。可謂灸瘡瘢上更著艾炷。各自下去。
<other>廬陵清原山行思禪師第九世</other>
<other>成都府香林澄遠禪師法嗣</other>
<other>隨州智門光祚禪師</other>久參香林。大悟心印。出為師表。
緇素咸宗。啐⿰口豕迅機。應詶飛辨。門下嗣法。悉世宗匠。
都尉李矦奏賜章服。坐滅雖遠。道風益揚。法子法孫。
愈久愈盛。
上堂。良久。云。莫有作家禪客。出來。雖然如是。風不來。
樹不動。時有僧問。如何是佛。師云。抱贓呌屈。問。如何
是祖師西來意。師云。山雲野雉。問。如何是禪。師云。最
苦是黃連。問。如何是道。師云。甜底是甘草。問。蓮花未
出水時如何。師云。蓮花。僧曰。出水後如何。師云。荷葉。
問。師子返躑即不問。虎頭生角時如何。師云。生得幾
箇。僧曰。恁麼則退身三步也。師云。龍頭虵尾。問。古人
拈起拄杖。意旨如何。師云。看樓打樓。僧曰。放下拄杖。
<pb n="670"/>
意旨如何。師云。百雜碎。問。魚游陸地時如何。師云。取
死不遲。僧曰。却下碧潭時如何。師云。鑽泥刺土。問。諸
法寂滅相。不可以言宣時如何。師云。好箇問頭。僧曰。
恁麼則普天匝地。師云。更是一堆。問。如何是無縫塔。
師云。四楞著地。僧曰。如何是塔中人。師云。鼻孔三斤
稱不起。問。威音王已前。是什麼人先悟。師云。何不問
露柱。僧曰。便恁麼會時如何。師云。二頭三手。問。大用
現前。不存軌則時如何。師云。儞為什麼趯破脚指頭。
問。金剛眼中著得箇什麼。師云。一把沙。僧曰。為什麼
如此。師云。非公境界。問。絕功勳處。如何履踐。師云。更
買兩緉草鞋。僧曰。恁麼則退步也。師云。太少在。問。國
師三喚侍者。意旨如何。師云。憐兒不覺醜。僧曰。國師
孤負侍者。意旨如何。師云。美食不中飽人飡。僧曰。侍
者孤負國師。意旨如何。師云。粉骨碎身未足酬。問。三
身中。那身說法。師云。闍梨鼻孔捨。僧曰。因什麼如此。
師云。謗斯經故。獲罪如是。問。作麼生是和尚歇人一
句。師云。闍梨不恁麼來即得。僧曰。祇如恁麼來。還得
休歇也未。師云。驢年。問。盡大地人各置一問。問問各
別。未審和尚如何祇對。師彈指一下。僧曰。未審還副
他問也無。師云。隨州紙貴。問。如何是不變異句。師云。
變也。僧曰。畢竟如何。師云。鳧脚長。[鴳-女+隹]脚短。問。如何是
般若體。師云。蚌含明月。僧曰。如何是般若用。師云。兔
子懷胎。問。未有世界時。還有佛法也無。師云。少一時
不生。剩一時不死。問。如何是透法身句。師云。猢猻繫
露柱。問。空王殿主以何為侍者。師云。樓至佛。問。如何
是清淨法身。師云。滿眼是塵埃。問。如何是色空。師云。
薤園裏賣葱。問。古鏡未磨時如何。師云。也祇是箇銅
片。僧曰。磨後如何。師云。且收取。問。學人有一問。未審
還答也無。師云。南地鵠。如地狐。僧曰。意旨如何。師云。
三身裏看。
師云。汝若進一步。即迷其理。若退一步。又失其事。若
也寂然。又同無性。作麼生免得此過。所以古人道。明
知恁麼故不犯。正當恁麼時。切忌傾朴著。
上堂云。諸上坐。還有疑情。出來對眾。大家共你商量。
理長處就。所以趙州八十尚自行脚。祇是要飽叢林。
又且不擔板。若有作者。但請對眾施呈。忽有岐𨀘察
辨。呈中藏鋒。忽棒忽喝。或施圓相。或象王回施。師子
返擲。或拗折拄杖。或推倒禪床。但請施呈。還有麼。眾
無對。又云。若是宗門中兒孫。須瞻祖師機。方可是祖
師苗裔。不可喫却祖師飯。著却祖師衣。趂謴（古困切）過
日。便道我是行脚僧。遮箇祇喚作名字比丘。徒消信
施。閻羅王久後索儞草鞋錢有日在。莫道我得便宜。
忽然一日眼光落地。入地獄如箭。又圖箇什麼。各自
著便宜。又不是憨漢也。久立。
示眾云。山僧記得在母胎中有一則語。今日舉示大
眾。諸人不得作道理商量。還有人商量得麼。若商量
不得。三十年後不得錯舉。
<other>灌州羅漢禪師</other>問。如何是佛。師云。牛頭阿房。僧曰。如
何是法。師云。劍樹刀山。問。剎竿頭上風車子。意旨如
何。師云。不撥自轉。問。臘月火燒山。意旨如何。師云。寸
草不生。問。如何是道。師云。家家問口通長安。問。如何
是本來心。師云。路過了也。問。如何是為人一句。師云。
拖泥帶水。僧曰。意旨如何。師云。郎當不少。
<other>隨州雙泉山瓊山主</other>上堂云。欲識雙泉道。縱橫迥自
幽。山連韶石峻。水接蜀江流。北顧平源淺。南瞻岐路
稠。審思真諦理。月照叩峰頭。
<other>饒州薦福承古禪師法嗣</other>
<other>洪州觀音選禪師</other>問。朝蓋親臨於法會。請師提唱答
　皇恩。師云。雲卷星當漢。僧曰。猶是學人疑處。師云。
風停月在池。僧曰。恁麼則風雲會處千尋直。日月中
時八面明。師云。莫錯認。問。千聖共傳無底鉢。師今得
法嗣何人。師云。壁立千萬仞。花開三四枝。僧曰。恁麼
則古師嫡子。雲門兒孫。師云。刢利人難得。問。如何是
<pb n="671"/>
觀音境。師云。煙篆透出碧霄去。青山螺髻隔江來。僧
曰。如何是境中人。師云。金仙扶寶位。鉄柱鎻蛟龍。問。
佛未出世時如何。師云。靜。僧曰。出世後如何。師云。風。
僧曰。何異孟春猶寒。師云。打折驢腰。僧曰。路逢劍客
須呈劍也。師云。猶自。猶自。
上堂云。擬而不擬。挂人唇齒。瞪目長江。徧觀海水。寒
山道兮不知底。寒山性兮天下美。坐枯木兮有終有
始。似孩童兮降伏魔鬼。入市忘歸兮清風自起。擬寒
山兮白雲千里萬里。
上堂。拈拄杖云。山僧一條拄杖。卓在孤峰頂上。採來
摩捋多時。曲直自有模樣。拈起橫亘十方。放下群魔
膽喪。說甚古佛釋迦。擬議也須喫棒。擊禪牀一下。
<other>和州淨戒守密禪師</other>問。揚眉瞬目。早是紛紜。不涉言
詮。請師答話。師云。肯認鷺鷀為野[鴳-女+隹]。難將楊柳比青
松。僧曰。漁翁歌　帝德。樵父樂昇平。師云。定州梨子
江南價。問。如何是清淨法身。師云。青蓮華香。僧曰。如
何是法身向上事。師云。白蓮華香。問。如何是佛。師云。
稽首。稽首。僧云。學人有分也無。師云。頓首。頓首。僧作
舞而去。師云。似即恰似。是即不是。
上堂云。祖師心印。無痕無狀。歷劫分明。未嘗間斷。拈
輕負重。處處無妨。退後進前。亦不欠少。然雖如是。有
意即錯。無言即差。況諸佛天真之性。天真之道。本來
清淨。與虗空同壽。
上堂云。大道廓然。本無迷悟。不落是非。聖凡同路。若
言即心即佛。如鬼有角。若言非心非佛。如羊無角。上
士聞之。一悟千悟。下士聞之。如痴如啞。何故如此。譬
如醍醐上味。為世所珍。遇斯之人。應難信受。久立。
<other>潭州開福禪院從受禪師</other>示眾云。少室尤年不可論。
無風特地起波痕。西來的旨不能慎。直到如今累子
孫。
<other>潞州妙勝臻禪師法嗣</other>
<other>潭州大溈山承禪師</other>問。達磨未來時如何。師云。浮雲
籠太嶽。僧曰。來後如何。師云。明月落千溪。問。梁王為
什麼不識達磨。師云。彼彼丈夫。問。九年面壁。意旨如
何。師云。一人傳虗。萬人傳實。問。如何是古佛家風。師
云。蒲團草座。僧曰。若遇客來。將何祇對。師云。喫茶去。
僧曰。昔日趙州。今日和尚。師云。錯。問。如何是無底篋
子。師云。少人用得。問。一花開五葉。結果自然成。如何
是一花。師云。芬芳直至今。
<other>西川雪峰欽山主</other>上堂云。昨日一。今日二。不用思量。
快須瞥地。不瞥地。蹉過平生勿巴鼻。咄。
<other>襄州洞山普樂寺初禪師法嗣</other>
<other>潭州報慈嵩禪師</other>問。如何是佛。師云。頭戴天。脚蹈地。
問。北斗藏身。意旨如何。師云。百歲老人入漆甕。
<other>荊南福昌德賢禪師</other>問。去離不得時如何。師云。子承
父業。僧曰。如何是衲僧活計。師云。甘裡種田。問。如何
是古佛心。師云。蔟花簇錦。問。承師有言。隔河招手。意
旨如何。師云。被裡張帆。僧曰。恁麼則南山起雲。北山
下雨也。師云。蹈不著。
<other>蘄州黃梅龍華祥禪師</other>問。如何是佛。師云。銀鬃朱尾。
僧曰。學人不會。師云。兩眼似鑾鈴。
<other>金陵奉先道琛融照禪師法嗣</other>
<other>廬山蓮華峰祥庵主</other>問。如何是雪嶺泥牛吼。師云。聽
僧曰。如何是雲門木馬嘶。師云。響。師臨示疾時。舉拄
杖問眾云。汝道古佛到遮裡。為什麼不肯住。眾無對。
師云。為他途路不得力。復云。作麼生得力去。乃橫肩
拄杖云。楖𣗖橫擔不顧人。却入千峯萬峰去。言畢圓
寂。
<other>廬陵西峯豁禪師</other>問。金烏未出時如何。師云。東西不
辨。南北不分。僧曰。出後如何。師云。好醜難逃。問。和風
習習。春日遲遲。學人上來。願聞法要。師云。隨分有春
色。一枝三四花。僧曰。百紅千紫纔觀了。不羨靈雲老
古錐。師云。儞具什麼眼。僧曰。一枝巖畔笑春風。師云。
<pb n="672"/>
也祇道得一半。
<other>江州崇勝卸禪師</other>問。羚羊未掛角時如何。師云。尋溪
過㵎。僧曰。挂角後如何。師云。鼻孔遼天。問。如何是學
人受用三昧。師云。橫擔拄杖。僧曰。意旨如何。師云。步
步蹈實。上堂云。寒時寒。熱時熱。古德重重成漏泄。智
者無榮名不遷。迷者飜云底時節。底時節。真不徹。時
寒。各請歸堂歇。
<other>隨州龍居山明教寬禪師法嗣</other>
<other>桂州壽寧善義禪師</other>一日。去辭寬禪師。寬問。甚麼處
去。師云。大安山去。寬云。不涉途程。道將一句來。師云。
九九八十一。寬喝云。亂走作麼。師乃有省。上堂。良久。
舉拂子示眾云。祇麼會得。不妨省力。雖然如是。比上
不足。比下有餘。時有僧問。鼓聲纔罷人皆聽。未審如
何密領之。師云。祗恐闍梨不問。僧曰。此問還當否。師
云。靜處薩婆訶。
<other>明州岳林賢禪師</other>本住洪州香城。引退後。遊山至泐
潭。禮馬祖禪師真。忽然悟道。乃曰。今年五十五。遊山
見馬祖。低頭禮三拜。目前無可覩。自此稱為水牯牛。
往諸方索鬪。遂徧遊禪席。勘諸知識。皇祐初。入　京
謁都尉李侯。請相見。即便坐逝。
<other>邛州西林義琛禪師</other>問。如何是和尚家風。師云。井中
紅焰。月裏浮漚。問。如何是古鏡。師云。老僧怕他。僧曰。
為什麼怕他。師云。慚惶。慚惶。問。佛未出世時如何。師
云。風調雨順。僧曰。出世後如何。師云。國泰民安。問。如
何是大道。師云。不障往來人。僧曰。如何是道中人。師
云。要作什麼。問。如何是向上事。師云。黃鶯樹上一枝
華。師於明道二年五月望日辭眾。至十八日。沐浴端
坐而逝。茶毗。收舍利。建塔于[鴳-女+隹]山之北。
<other>郢州林溪脫禪師法嗣</other>
<other>西劍州鳳凰山智廣禪師</other>問。萬法本閑。時人自閙。如
何是萬法。師云。剎剎塵塵。問。靈松無異色時如何。師
云。方顯歲寒心。問。如何是學人一卷經。師云。說因說
果。上堂云。秋山疊疊。秋水澄澄。秋風凜凜。秋月亭亭。
此時獨倚高樓望。拊掌臨風笑數聲。
<other>舒州投子通禪師</other>問。達磨未來時如何。師云。兩岸唱
漁歌。僧曰。來後如何。師云。大海涌風波。問。般若是經。
金剛是喻。學人上來。請師垂示。師云。一槌兩當。蓋覆
將來。僧曰。謝師指示。師云。儞作麼生會。僧曰。一槌兩
當。蓋覆將來。師云。學語之流。問。如何是孤峰頂上節
操長松。師云。能為萬象主。不逐四時凋。問。如何是和
尚遮裏佛法。師云。東壁打西壁。師云。早是老婆心也。
雖然如是。也不易會。祗如達磨未來。且道此土還有
也無。若有。何用更來此土。上坐且作麼生理論有無。
且道達磨甚麼時來。而今又向何處去也。遮裡若有
箇省覺。許上坐具一隻眼。若也未會。久立。上堂云。朝
朝相似。日日一般。更有新奇也拈不出。至於諸聖出
來。且不敢誑於上坐。因甚如此。蓋為上坐是行腳人。
如今共上坐在遮裏。聚集少時。早是欺屈諸人了也。
更若停騰。是非鋒起。不如且歇。珍重。
<other>南嶽般若啟柔禪師法嗣</other>
<other>藍田縣真禪師</other>問。如何是竺土大仙心。師云。是誰傳
來。問。如何是露地白牛。師云。莫教喫人苗稼。問。如何
是無情說法。師云。還見香臺麼。問。如何是不二法門。
師云。一亦不是。問。如何是大定門。師云。拈柴擇菜。問。
如何是千年石上古人蹤。師云。移易不得。問。如石含
玉時如何。師云。合如是。問。求之不得時如何。師云。用
求作麼。僧曰。如何即得。師云。幾時失來。問。諸佛未出
世時如何。師云。儞問我答。僧曰。出世後如何。師云。我
問儞答。問。如何是向上關捩子。師云。蹈不著。僧曰。未
審蹈著後如何。師云。賺却人。師云。成山假就於始簣。
脩途託至於初步。上坐適來從地爐邊來。還與初步
同。別。若言同。即不會不遷。若言別。亦不會不遷。上坐
作麼生會。還會麼。遮裡不是那裡。那裡不是遮裏。且
<pb n="673"/>
道是一處兩處。是遷不遷。是來去不是來去。若於此
顯明得。便乃古今一如。初終自爾。念念無常。心心永
滅。所以道。觀方知彼去。去者不至方。上坐適來恁麼
來。却請恁麼去。參。
<other>韶州披雲智寂禪師法嗣</other>
<other>廬山開先照禪師</other>問。向上宗乘。乞師垂示。師云。白雲
斷處見明月。僧曰。猶是學人疑處。師云。黃葉落時聞
搗衣。問。如何是禪。師云。十語九中。不如一默。僧曰。恁
麼則少林曾面壁。千古播徽猷。師云。儞分上又作麼
生。僧曰。相對無言好消息。不須更去問南能。師云。莫
亂統。問。如何是和尚家風。師云。一條寒㵎木。得力勝
兒孫。僧曰。用者如何。師云。百雜碎。上堂云。叢林規矩。
古佛家風。一參一請。一粥一飯。且道明得箇甚事。祗
為諸人心心不停。念念不住。若能不停處停。念處無
念。自合無生之理。與麼說話。笑破他人口。參。
<other>金陵天寶禪師</other>問。當機不薦時如何。師云。鈍。僧曰。薦
得後如何。師云。快。問。白雲抱幽石時如何。師云。非公
境界。問。如何是和尚家風。師云。裂半作三。僧曰。學人
未曉。師云。鼻孔針筒。
<other>洪州泐潭山謙禪師法嗣</other>
<other>[虔-文+ㄆ]州了山宗盛禪師</other>問。古人面壁。意旨如何。師云。為
儞要問。問。如何是衣裡明珠。師云。切宜保借。問。如何
是沙門端的事。師云。不要問別人。問。如何是解脫門。
師云。從遮裏入。上堂云。鐘聲清。皷聲響。早晚相聞休
忘想。薦得徒勞別問津。莫道山僧無伎倆。咄。

建中靖國續燈錄卷第二

<sarticle>建中靖國續燈錄卷第三　　　<bz>〔宋刻〕</bz></sarticle>

東京法雲禪寺住持傳法佛國禪師（臣）惟白集
對機門
<other>廬陵清原山行思禪師第十世</other>
<other>隨州智門光祚禪師法嗣</other>
<other>明州雪竇山資聖寺明覺禪師</other>諱重顯。姓李氏。遂州
大寂九世之孫也。興國五年四月八日生。始誕。旦夕
瞑目若寐。幼即異常。不慕遊戲。或見沙門。挽衣大喜。
長依普安院仁銑上人出家。受具之後。橫經講席。究
理窮玄。詰問鋒馳。機辯無敵。咸知法器。僉指南遊。一
造智門。即伸問曰。不起一念。云何有過。門召近前。師
即趨進。門以拂子擊之曰。會麼。師欲對次。門又擊之。
豁然開悟。情量頴脫。次涉江湘。道業益著。宗匠器重。
緇徒悚服。演法洞庭。學者雲集。學士曾公會。欽其德
望。召居雪竇。大啟祖闈。洞示玄奧。都尉李侯遵勗特
奏章服。侍中賈公昌朝尋乞美號。由是四方翹楚皆
臻法席。陞堂入室。悉馳道譽。化緣將畢。一日遊山。四
顧周覧。謂侍者曰。何日復來於此。者哀乞道偈。師曰。
平生唯患語之多矣。翌日。出杖屨衣盂。散及徒眾。乃
曰。七月七日。復相見耳。盥沐攝衣。北首而逝。雲門讖
曰。二百年後。吾道重顯。即師之名也。豈虗然哉。
開堂日。於法座前顧視大眾。乃云。若論本分相見。不
必高陞法座。遂以手指云。無量佛土一時現前。各各
子細觀瞻。其或涯際未知。不免拖泥帶水。便陞座。上
首白槌罷。有僧方出。師乃約住云。如來正法眼藏。委
在今日。放開則瓦礫生光。把住則真金失色。權柄在
手。殺活臨時。其有作家。共相證據。問。遠離翠峯祖席。
已臨雪竇道場。是一是二。師云。馬無千里謾追風。僧
曰。恁麼則雲散家家月。師云。龍頭虵尾。問。德山．臨濟
棒喝已彰。和尚如何為人。師云。放過一著。僧擬議。師
便喝。僧曰。恁麼則別有在。師云。射虎不真。徒勞沒羽。
問。次大法螺。擊大法鼓。朝宰臨筵。如何即是。師云。清
風來未休。僧曰。恁麼則得遇於師也。師云。一言已出。
駟馬難追。
<pb n="674"/>
師復顧大眾云。人天普集。合發明箇甚事。焉可互分
賓主。馳騁問答。便當宗乘。此門廣大。威德自在。輝騰
今古。把定乾坤。千聖秖言自知。五乘莫能建立。所以
聲前悟旨。猶迷顧鑑之端。言下知宗。尚味識情之表。
諸人要知真實相為麼。但以上無攀仰。下絕己躬。自
然常光現前。箇箇壁立千仞。還辨明得也無。未辨辨
取。未明明取。既辨明得。便能截生死流。踞祖佛位。妙
圓超悟。正在茲時。堪報不報之恩。以助無為之化。珍
重。
問。如何是佛法大意。師云。祥雲五色。僧曰。學人不會。
師云。頭上漫漫。問。達磨未來時如何。師云。猿啼古木。
僧曰。來後如何。師云。[鴳-女+隹]唳青霄。僧曰。即今事作麼生。
師云。一不成。二不是。有僧出禮拜。起云。請師答話。師
便棒。僧曰。豈無方便。師云。罪不重科。復有一僧出禮
拜。起云。請師答話。師云。兩重公案。僧曰。請師不答話。
師亦棒。問。古人道。北斗裏藏身。意旨如何。師云。千聞
不如一見。僧曰。此話盛行。師云。老鼠㗸鐵。問。古人道。
皎皎地絕一絲頭。秖如山河大地又且如何。師云。面
赤不如語直。僧曰。學人未曉。師云。徧問諸方。問。如何
是實學底事。師云。針劄不入。僧曰。乞師方便。師云。水
到渠成。問。如何是教外別傳一句。師云。看看臘月盡。
僧曰。恁麼則流芳去也。師云。瘂子喫瓜。問。如何是學
人自己。師云。乘槎斫額。僧曰。莫秖遮便是。師云。浪死
虗生。問。如何是緣生義。師云。金剛鑄鐵券。僧曰。學人
不會。師云。閙市裏牌。僧曰。恁麼則行到水窮處。坐看
雲起時。師云。列下。問。四十九年說不盡底。請師說。師
云。爭之不足。僧曰。謝師答話。師云。鐵棒自看。問。如何
是把定乾坤眼。師云。拈却鼻孔。僧曰。學人不會。師云。
一喜一悲。僧擬議。師云。苦。問。如何是脫珍御服。挂弊
垢衣。師云。垂手不垂手。僧曰。乞師方便。師云。左眼挑
筋。右眼抉肉。問。龍門爭進舉。那箇是登科。師云。重遭
點額。僧曰。學人不會。師云。退水藏鱗。問。學人乍入叢
林。諸事不會。還拯濟也無。師云。蘇州紙貴。僧曰。和尚
豈無方便。師云。腦後[托-七+友]榍。問。寂寂忘言。誰是得者。師
云。卸帽穿雲去。僧曰。如何領會。師云。披蓑帶雨歸。僧
曰。三十年後此話盛行。師云。一場酸澁。問。坐斷毗盧
底人。師還接否。師云。殷勤送別瀟湘岸。僧曰。恁麼則
學人罪過也。師云。天寬地窄太愁人。問。生死到來。如
何回避。師云。定花板上。僧曰。莫便是他安身立命處
也無。師云。符到奉行。師云。大眾前共相詶唱。也須是
箇漢始得。若也未有奔流度刃底眼。不勞拈出。所以
道。如大火聚。近著則燎却面門。亦如按太阿寶劒。衝
前則喪身失命。乃云。太阿橫按祖堂寒。千里應須息
萬端。莫待冷光輕閃爍。復云。看看。便下座。
上堂。問。如何是維摩一默。師云。寒山訪拾得。僧曰。恁
麼則入不二之門。師云。噓。復云。維摩大士去何從。千
古今人望莫窮。不二法門休更問。夜來明月上孤峯。
上堂云。大眾。遮一片田地。分付來多時也。爾諸人四
至界畔。猶未識在。若要中心樹子。我也不惜。良久。云。
為祥為瑞。師云。兩重公按。復云。雪覆蘆花欲暮天。謝
家人不在漁船。白牛放却無尋處。空把山童贈鐵鞭。
<other>黃州護國院壽禪師</other>問。如何是一路涅槃門。師云。寒
松青有千年色。一徑風飄四季香。問。如何是靈山一
會。師云。如來纔一顧。迦葉便低眉。
<other>韶州南華寺寶緣慈濟禪師</other>問。如何是祖師西來意。
師云。青山淥水。僧曰。未來時還有意也無。師云。高者
高。低者低。上堂。舉拄杖云。拈起也。峯巒失色。放下也。
祖佛迷蹤。作者當頭。光臨背上。猶是買帽相頭。看風
使帆。若向衲僧門下。千山萬水。
<other>邵武軍靈泉曉禪師</other>問。如何是西來意。師云。第一到
屯門。僧曰。學人不會。師云。末後藏熊耳。
<other>洪州百丈山智映寶月禪師</other>問。師唱誰家曲。宗風嗣
阿誰。師云。窣堵那叱掌上擎。僧曰。恁麼則北塔嫡子。
<pb n="675"/>
韶石兒孫。師云。斫額望新羅。問。如何是佛。師云。梵王
前引。帝釋後隨。僧曰。謝師答話。師云。龍蛇易辨。衲子
難謾。
<other>福州慈雲山紹詵禪師</other>問。如何是佛。師云。額頭上汗
出。問。如何是慈雲山。師云。徒勞仰面看。僧曰。如何是
慈雲水。師云。急。
<other>復州青山好禪師</other>問。師唱誰家曲。宗風嗣阿誰。師云。
昔日靈山親授記。今朝汶水令方行。僧曰。恁麼則雷
布雲門洞。雨灑景陵城去也。師云。九宮八卦。
<other>鄂州黃龍海禪師</other>問。如何是黃龍家風。師云。看。僧曰。
忽遇客來。如何祗待。師以拄杖點之。問。如何是最初
一句。師云。堀地討天。
<other>桂陽芙蓉山文喜禪師</other>問。祖祖相傳傳祖印。師今得
法嗣何人。師云。從地涌出。僧曰。畢竟是誰家之子。師
云。特地罔措。
<other>鼎州德山僧可禪師</other>問。如何是佛。師云。頭長面短。僧
曰。意旨如何。師云。手纖脚大。
<other>鼎州彰法澄泗禪師</other>問。如何是佛法大意。師云。多少
人摸不著。僧曰。忽然摸著看又作麼生。師云。堪作什
麼。
<other>澧州藥山宣禪師</other>問。如何是道。師云。東西南北。僧曰。
如何是道中人。師云。有貴有賤。
<other>明州廣慧清順禪師</other>問。師唱誰家曲。宗風嗣阿誰。師
云。不可埋沒人。僧曰。恁麼則北塔嫡子。師云。牆壁有
耳。問。如何是佛。師云。水到渠成。僧曰。爭柰不會。師云。
却較些子。
<other>筠州九峯勤禪師</other>問。如何是道。師云。逢春無綠草。僧
曰。如何是道中人。師云。南來北往。問。方便門中。請師
垂示。師云。佛不奪眾生願。僧曰。恁麼則謝師方便。師
云。却須喫棒。上堂云。口羅舌沸。千喚萬喚。露柱因什
麼不回頭。良久。云。美食不中飽人喫。便下座。
<other>潭州雲蓋山繼鵬禪師</other>問。如何是佛法大意。師云。舌
頭無骨。問。如何是祖師西來意。師云。湯瓶火裏煨。問。
佛未出世時如何。師云。天。僧曰。出世後如何。師云。地。
上堂云。高不在絕頂。富不在福嚴。樂不在天堂。苦不
在地獄。良久。云。相識滿天下。知心能幾人。
<other>泉州雲臺省因禪師</other>問。如何是和尚家風。師云。嗔拳
不打笑面。僧曰。如何施設。師云。天台則有。南嶽則無。
問。如何是佛。師云。月不破五。僧曰。意旨如何。師云。初
三十一。問。如何是佛法大意。師云。今日好曬麥。僧曰。
意旨如何。師云。問取磨頭。問。如何是佛。師云。眼大鼻
頭尖。上堂云。菩薩子。不在內。不在外。不在中間。且道
落在什麼處。良久。云。南瞻部州。北鬱單越。
<other>蘄州五祖山師戒禪師法嗣</other>
<other>筠州洞山妙圓禪師</other>諱自寶。壽州人也。峽石寺受業。
頭陀苦行。糲食垢衣。參戒禪師發明心地。天人密護。
神鬼莫測。所至叢林。推為導首。出世三十年。居四大
剎。道風遐布。朝野欽聞。都尉李侯遵勗特奏章服．師
名。以嘉德望。問。如何是佛。師云。頭腦相似。問。師唱誰
家曲。宗風嗣阿誰。師云。言猶在耳。僧曰。恁麼則五祖
嫡子。雲門兒孫。師云。日馳五百。
<other>無為軍西禪文岫禪師</other>問。如何是和尚為人一句。師
云。路逢劒客須呈劒。僧曰。學人未會。師云。不是詩人
莫献詩。
<other>蘄州十王懷楚禪師</other>問。如何是佛。師云。巍巍堂堂。問。
如何是透法身句。師云。大有人問了。僧曰。意旨如何。
師云。靜處薩婆訶。
<other>舒州海會通禪師</other>問。如何是和尚為人一句。師云。清
光滿目。僧曰。學人不會。師云。茶抹土。問。如何是佛
法大意。師云。柿桶蓋嵕笠。僧曰。學人不曉。師云。行時
頭頂戴。坐則掛高閣。
<other>蘄州義臺子祥禪師</other>問。如何是義臺境。師云。路不拾
遺。僧曰。如何是境中人。師云。桀犬吠堯。問。如何是祖
<pb n="676"/>
師西來意。師云。曾問幾人來。僧曰。即今問和尚。師云。
且莫當頭。
<other>復州北塔思廣禪師</other>問。如何是衲僧變通事。師云。東
涌西沒。僧曰。變通後如何。師云。地肥茄子嫰。問。如何
是和尚家風。師云。左手書右字。僧曰。學人不會。師云。
歐頭拗脚。
<other>明州天童山景德懷清禪師</other>問。如何是祖師西來意。
師云。眼裏不著沙。僧曰。如何領會。師云。耳裏不著水。
僧曰。恁麼則禮拜也。師云。東家點燈。西家暗坐。上堂
云。西湖隱出山峰秀。樓櫓參差若[書-曰+(且-二+人)]成。禪流共在祇
園住。莫教虗度一生。便下座。
<other>越州寶嚴叔芝禪師</other>問。如何是佛。師云。土身木骨。僧
曰。意旨如何。師云。五彩金裝。僧曰。恁麼則頂禮去也。
師云。天台楖𣗖。
<other>蘇州翠峰慧顒禪師</other>問。師唱誰家曲。宗風嗣阿誰。師
云。門開東嶺上。僧曰。恁麼則五祖嫡子也。師云。猿嘯
老松枝。
<other>台州瑞巖珪禪師</other>問。祖印即提於此日。未審宗風嗣
阿誰。師云。黃梅東嶺山偏秀。白蓮池畔水分流。僧曰。
恁麼則蓮峯親授旨。瑞嶺繼敷揚。師云。依俙南嶽。髣髴
天台。
<other>蘄州五祖山秀禪師</other>問。無法可說。是名說法。既是無
法可說。又將何說。師云。霜寒地凍。僧曰。空生不解巖
中坐。惹得天花動地來。師云。日出冰消。僧擬議。師云。
何不進語。僧又無語。師云。車不橫推。理不曲斷。
<other>襄州白馬辯禪師</other>問。如何是佛。師云。水來河漲。僧曰。
如何是法。師云。風來樹動。
<other>蘄州四祖山端禪師</other>法身頌云。燈心刺著石人脚。火
急去請周醫博。路逢龐公相借問。六月日頭乾曬却。
<other>蘇州定慧道海禪師</other>問。諸佛出世。已涉繁辭。作麼生
是的旨。師云。逢人不得錯舉。僧曰。不因一事。不長一
智。師云。怪之不及。
<other>韶州舜峯蒙正禪師</other>問。師唱誰家曲。師云。孫賓長嘯。
僧曰。五祖嫡嗣。師云。一任針鋒。
<other>溫州鴈蕩山靈峯文吉禪師</other>問。祖祖相傳傳祖印。師
今得法嗣何人。師云。無角鉄牛眠少室。生兒石女老
黃梅。僧曰。恁麼則韶陽兒孫。祖峯嫡子。師云。鴈蕩天
台。僧曰。祖意已蒙師指示。為人一句又如何。師云。兩
重公案。問。昔日靈山分半座。飲光對面被茶糊。今朝
此席亦如是。還有完全句也無。師云。一步兩步。僧曰。
金風吹落葉。玉露滴青松。師云。緊悄草鞋。僧曰。一回
舉著一回新。師便打。
<other>潭州雲蓋山志顒禪師</other>問。豹巖霧卷。鳥道雲開。海眾
咸臻。潮音願振。師云。月映千江白。僧曰。恁麼則五雲
嶺秀。三井風清。師云。雲開萬里新。問。如何是雲蓋境。
師云。山角金屏掩。松蘿玉帳垂。僧曰。如何是境中人。
師云。紫袍公子少。雪頂野僧多。問。如何是祖師西來
意。師云。古寺[石*((白-日+田)/廾)]難讀。僧曰。未審意旨如何。師云。讀者
盡攢眉。問。如何是和尚家風。師云。遮天蓋地。僧曰。忽
遇客來。如何祗待。師云。趙州道底。師顧視大眾。喝一
喝。云。諸禪德。莫是賓主歷然麼。莫是先照後用麼。莫
是照用同時麼。若恁麼會。臨濟宗風。平沉苦海。既不
恁麼會。作麼生商量。良久。喝一喝。拍繩牀一下。上堂
云。昨日三。今日四。把斷要津。放開揑聚。無限禪徒。特
地罔措。咄。
<other>隨州水南智昱禪師</other>上堂云。欲識解脫道。今日參較
早。唯念路行難。水深魚不少。參。上堂云。欲識解脫道。
鷄鳴已天曉。趙州庭前栢。打落青州棗。咄。
<other>潭州報慈嵩禪師法嗣</other>
<other>郢州興陽山遜禪師</other>問。如何是佛。師云。髮白面皺。僧
曰。如何是法。師云。寒來暑往。問。如何是三界外事。師
云。洛陽千里餘。不得舊時書。
<other>東川乾明居信禪師法嗣</other>
<pb n="677"/>
<other>澧州藥山尋肅禪師</other>問。佛未出世時如何。師云。大樹
大皮裹。僧曰。出世後如何。師云。小樹小皮纏。問。如何
是不動尊。師云。四王擡不起。
<other>益州[郫-卑+((白-日+田)/廾)]縣西禪垂白禪師</other>問。香煙纔起。大眾雲臻。祖
師西來。請師垂示。師云。心光自照。僧曰。恁麼則一句
於師親領得。永鎮[郫-卑+((白-日+田)/廾)]城萬古傳。師云。是人有分。
<other>江陵福昌重善禪師法嗣</other>
<other>鼎州德山文捷禪師</other>問。盡令提綱。人亡海竭。一棒一
喝。猶落化門。學人上來。請師舉唱。師云。禮拜頭著地。
僧曰。恁麼則吉日良時。師云。兩脚向空。
<other>湖州上方齊岳禪師</other>問。如何是上方境。師云。碎雲點
出千峰秀。迸石泉流萬古清。僧曰。如何是境中人。師
云。紅蓮座上江南客。白玉池邊碧眼胡。僧曰。人境已
蒙師指示。臨機一句又如何。師云。葛藤休得也未。問。
蓮華未出水時如何。師云。應是乾坤惜。不教容易開。
僧曰。出水後如何。師云。香透碧波敷水面。葉鋪金沼
覆鴛鴦。問。牛頭未見四祖。為什麼百鳥⿰口御花献。師云。
從苗辨地。因語識人。僧曰。更有向上事也無。師云。有
僧曰。如何是向上事。師云。在舍只言為容易。臨筌方
覺取魚難。問。如何是函蓋乾坤句。師云。春英紅爛熳。
僧曰。如何是截斷眾流句。師云。孟女泣長城。僧曰。如
何是隨波逐浪句。師云。水長船高。問。如何是祖師西
來意。師云。少林空夜月。僧曰。未審意旨如何。師云。誰
聽老猿啼。問。如何是學人一卷經。師云。甚處得來。僧
曰。如何受持。師云。胡人不點頭。問。佛未出世時如何。
師云。花須連夜發。僧曰。出後如何。師云。莫待曉風吹。
問。如何是和尚家風。師云。枯澹傳千古。僧曰。若遇客
來。將何祗待。師云。精麤隨眾等。問。如何是菩提。師云。
甎頭瓦子。僧曰。意旨如何。師云。苦。
問。如何是諸佛本源。師云。深。僧曰。如何是深。師云。淺。
問。如何是奪人不奪境。師云。永夜明堂空有月。僧曰。
如何是奪境不奪人。師云。詞清越席談今古。僧曰。如
何是人境俱奪。師云。山河萬類沉滄海。僧曰。如何是
人境俱不奪。師云。少年公子捲珠簾。僧曰。人境已蒙
師見答。更有尖新意也無。師云。平原青草合。富貴幾
人休。問。如何是先照後用。師云。臨濟先鋒。德山殿後。
僧曰。如何是先用後照。師云。德山先鋒。臨濟殿後。僧
曰。如何是照用同時。師云。臨濟德山歸骼胔。僧曰。如
何是照用不同時。師云。君向瀟湘我向秦。僧曰。離四
照用外。還有奇特事也無。師云。年高春睡晚。病久出
山遲。
師云。人境照用是臨濟家風。筭來吾門祖道。甚處有
多般。先人格調。粗有所歸。凡百應用。事在當人。善知
識無問不從。無機不應。若不是。上方也大難祗當。何
故如此。諸人總是外方降不下底禪客。便到遮裏側
聆。若也一句參差。宗門喪矣。然雖如此。儞遮一隊漆
桶。予眼中滴血有日去在。
上堂云。山青水碧。頗稱修真。白雲澹泞。實堪養道。遮
裏若能了得。是汝善知識。儻若未能明得。也不易消
遣。何故如此。每日見山被山閡。見水被水流。直饒一
句下承當。也是三家村裏漢。久立。
上堂云。旋收黃葉燒青煙。竹榻和衣半夜眠。粥後放
參三下皷。孰能更話祖師禪。便下座。
上堂云。恁麼貼貼地。多少次第。多少或現。未開口已
前。光明動地。何不回顧些子。須要三箇五箇近前。問
一兩則話。待老和尚開兩片皮。一時近前。聽佛聽法。
到恁麼時。是非競起。葛藤滿地。堪作什麼。諸仁者。若
據宗乘理論。直是三世諸佛到遮裏。頭破作七分。然
雖如此。水長即船高。擊禪牀。下座。
<other>明州育王山常坦禪師</other>問。如何是有中有。師云。金河
峰上。僧曰。如何是無中無。師云。般若堂前。問。古鏡未
磨時如何。師云。千年松栢下。僧曰。磨後如何。師云。一
年一度春。問。如何是文殊。師云。木馬嘶空人不顧。䥫
<pb n="678"/>
牛東畔笑呵呵。僧曰。如何是普賢。師云。隱隱玉樓紅
日照。巍巍金殿白雲封。問。如何是諸佛機。師云。羣魔
外道不能移。僧曰。如何是諸佛用。師云。萬象森羅非
別共。僧曰。機用相去多少。師云。十萬八千。問。如何是
諸佛出身處。師云。來年開選場。僧曰。不會。師云。五月
裏看取。
上堂云。千花競發。百鳥啼春。是向上句。諸佛出世。知
識興慈。是向下句。作麼生是不涉二途句。若識得。頂
門上出氣。若識不得。土牛耕石田。以拄杖擊禪床。下
座。
<other>江陵福昌詢禪師</other>問。如何是佛。師云。華開金谷暖。柳
拂玉墀香。僧曰。恁麼則春令既行。萬方道泰。師云。開
口迷全體。無言露半身。
<other>越州四明小贇禪師</other>問。萬水朝宗即不問。直截根源
事若何。師云。水急如箭。僧曰。意旨如何。師云。風雪滿
衣。僧禮拜。師云。頭上戴天華。側耳尋岐路。
<other>福州靈峰顯英禪師</other>問。如何是諸佛向上人。師云。白
雲覆青山。僧曰。莫便是和尚為人處也。師云。淥沼從
長渠。
<other>西劍州元封文政禪師</other>問。萬法歸一。一歸何所。師良
久云。會麼。僧無語。師云。兩箇也。
<other>潤州金山瑞新禪師</other>問。梵王請佛。蓋為群生。學士請
師。復談何事。師云。泥牛飲盡三江水。木馬寒嘶一夜
風。僧曰。更有向上事也無。師云。佳人雖解能言語。聽
不分明一似空。僧曰。三十年後。專為流通。師云。到老
惺惺。問。如何是佛。師云。面黃不貼金。僧曰。意旨如何。
師云。八風吹不動。
<other>蘄州北禪廣教懷志禪師法嗣</other>
<other>舒州四面山懷清禪師</other>初往蘄口興化。問。臨濟三玄。
似石女向波中作舞。雲門關棙閃爍。如[(采-木+(工/山))*鳥]子過新羅。
去此二途。興化當行何令。師云。道什麼。僧曰。恁麼則
和尚與古人出氣。師云。再犯不容。僧應儞。師以拄杖
打禪床云。若不點破。將謂山僧瞌睡。
<other>南嶽福嚴良雅禪師法嗣</other>
<other>衡州常寧北禪智賢禪師</other>問。師唱誰家曲。宗風嗣阿
誰。師云。擲鉢峰巒秀。名高海外傳。僧曰。昔日福嚴親
得旨。今朝此地化迷徒。師云。終是飽叢林。問。如何是
佛。師云。匙挑不起。僧曰。如何是道。師云。嶮路架橋。上
堂云。年窮臘盡。無可與大眾分歲。老僧烹一頭露地
白牛。炊土田米飯。煮野菜羹。燒榾柮火。大眾圍爐。唱
村田樂。何以如此。免見倚他門戶傍他墻。致使時人
喚作郎。珍重。上堂。良久。云。冤苦冤苦作什麼。百丈不
在。老僧今日困。下座。上堂。呵呵大笑云。爭怪得老僧。
便下座。
<other>南嶽衡岳寺振禪師</other>示眾云。阿呵呵。瘦松寒竹鎻清
波。有時獨坐磐陀上。無人共唱太平歌。朝看白雲生
洞口。暮觀明月照娑婆。有人問我居山事。三尺杖子
攪黃河。
<other>福州衡山禪院了實禪師</other>問。權機棒喝。且放一邊。不
耻家風。便請相見。師云。禮拜頭著地。僧曰。莫便是和
尚為人處也無。師云。點。
<other>鼎州德山慧遠禪師法嗣</other>
<other>興元府大中仁辯禪師</other>問。如何是焦崖境。師云。庭前
寒松老。祖意不西來。僧曰。如何是境中人。師云。胡僧
碧眼深。跣足躡階行。
<other>益州菩提桂芳禪師</other>問。諸佛出世。梵王前引。帝釋後
隨。和尚出世。有何祥瑞。師云。三春物象妍。僧曰。學人
未曉。師云。溪花紅似錦。岸柳翠如藍。僧曰。便恁麼去
時如何。師云。未曾騎竹馬。切忌跨金龍。
<other>廬山開先善暹禪師</other>臨江軍人也。操行清苦。知識明
悟。徧參宗匠。機辯迅捷。禪林目曰海上橫行道者。一
日。遠禪師陞堂。顧視大眾云。師子嚬呻。象王回顧。師
忽有省。入室陳解。遠曰。子作麼生會。師回顧云。後園
<pb n="679"/>
驢喫草。遠然之。自此道風愈播。後出世開先。住十八
年。大振祖風。聯其芳者。名耀一時。
開堂日。上省白槌罷。師云。千聖出來。也秖是稽首讚
歎。諸代祖師提挈不起。是故始從迦葉。迄至山僧。二
千餘年。月燭慧燈。星排道樹。人天普照。凡聖齊榮。且
道承甚麼人恩力。老胡也祇道。明星出現時。我與大
地有情同時成道。如是則彼既丈夫。我亦爾。孰為不
可。良由諸人不肯承當。自生退屈。所以便推排一人
半箇先達出來。遞相開發。也秖是與諸人作箇證明。
今日人天會上。莫有久遊赤水。夙在荊山。懷袖有珍。
頂門有眼。到處踐踏覺場底衲僧麼。却請為新出世
長老作箇證明。還有麼。時有僧出。師云。象駕崢嶸謾
進途。誰信螳蜋能拒轍。問。靈山一會。何異今日。師云。
莫妄想。僧曰。作家宗師。師云。三十年後。自有人知。問。
說佛說祖。雪上加霜。如何是默默之機。師云。口邊喫
棒。僧擬議。師便喝。問。一棒一喝。猶是葛藤。瞬目揚眉。
拖泥帶水。如何是直截根源。師云。速。僧曰。恁麼則祖
師正宗。和尚把定。師云。野渡無人舟自橫。問。如何是
祖師西來意。師云。洛陽城古。僧曰。學人不會。師云。少
室山高。問。達磨未來時如何。師云。清貧長樂。僧曰。來
後如何。師云。濁富多憂。問。如何是露地白牛。師云。瞎。
問。妙峰頂上即不問。半山相見事如何。師云。把手過
江來。僧曰。高步出長安。師云。脚下一句作麼生道。僧
便喝。師云。山腰裏走。問。一雨所潤。為什麼萬木不同。
師云。羊羹雖美。眾口難調。問。年窮歲盡時如何。師云。
依舊孟春猶寒。問。更深夜靜時如何。師云。老鼠入燈
籠。問。瞥嗔瞥喜時如何。師云。適來菩薩面。如今夜叉
頭。
師云。選佛選祖。今正是時。莫秖恁麼懷疑終日。如似
有解。已過平生。幸逢勝集。對眾決擇。然則此事亦非
在爭鋒脣舌。所以道。屏却咽喉脣吻道將來。如此則
便可以忘懷自得。取定方寸。自然常光現前。各各孤
運其照。山河大地。不礙見聞。萬象森羅。尋常顯還。當
有於此承當得底麼。既然各自孤運。更教阿誰承當。
草衣輸野客。木食屬山人。珍重。
上堂云。一若是。二即非。東西南北人不知。休話指天
兼指地。青山白雲徒爾為。以拄杖擊香臺一下。
<other>廬陵禾山禪智禪師</other>諱楚才。臨江軍人也。僧儀挻拔。
蘊德異常。心契德山。名聞江國。大丞相劉公沅一見
問道。遂有發明。為方外交。敬以師禮。請居禾山。兼住
顯親。特奏章服．師號。仍不許別遷法席。　聖旨批允。
崇重若此。問。佛令祖令。諸方並行。未審和尚如何。師
云。山僧退後。僧曰。恁麼則諸方不別也。師云。伏惟。伏
惟。問。如何是道。師云。十字街頭看。僧曰。如何是道中
人。師云。南頭賣貴。此頭買賤。問。古鏡未磨時如何。師
云。乾坤藏不得。僧曰。磨後如何。師云。照破萬家門。問。
如何是離凡聖底句。師云。山河安掌上。僧曰。恁麼則
逈超今古外。師云。展縮在當人。問。一毫未發時如何。
師云。海晏河清。僧曰。發後如何。師云。徧界無知己。問。
如何是和尚說法底口。師云。放一線道。問。抱璞投師。
請師雕琢。師云。不琢。僧曰。為什麼不琢。師云。弄巧翻
成拙。問。如何是無縫塔。師云。須彌頂上。僧曰。如何是
塔中人。師云。梵王．帝釋。
上堂云。太虗無繫。任運昇騰。古鏡當臺。不言自顯。群
生迷妄。逐境千差。取捨難忘。於斯遠矣。要得省力麼。
情忘所覺。見絕功勳。體露真常。即如如佛。禾山恁麼
道。笑殺眾中衲僧。雖然如是。若解笑我者。共我同參。
且道參見什麼人。珍重。
上堂云。禾山家風。諸方奚同。言食無味。觸處皆通。不
把格尺。遇緣即宗。十方剎土。普印其中。禪徒買賣。豈
在怱怱。擊香臺。下座。
<other>秀州資聖院盛勤禪師</other>問。法會光揚於此日。師今得
法嗣何人。師云。逢人莫錯舉。僧曰。未審如何舉似。師
<pb n="680"/>
云。自然春到來。問。如何是正法眼。師云。山青水淥。問。
如何是佛。師云。泥龕塑像。僧曰。如何是法。師云。春寒
秋熱。問。機鋒轉處。作者猶迷。學人上來。乞師垂示。師
云。南有雪峯。北有趙州。僧曰。恁麼則澄江流皓月。江
流月不流。師云。雲在青天水在缾。問。如何是為人一
句。師云。入泥入水。僧曰。莫便是也無。師云。孤負殺人。
問。世尊拈花。迦葉微笑。意旨如何。師云。當陽花易發。
背日雪難消。僧曰。雪峰輥毬。玄沙斫[石*((白-日+田)/廾)]。又且如何。師
云。春深日漸暖。人多跣足行。問。四威儀中。如何履踐。
師云。鷺鷥立雪。僧曰。恁麼則聞鐘持鉢。日上欄干。師
云。魚躍千江水。龍騰萬里雲。僧曰。畢竟又如何。師云。
山中逢猛獸。天上見文星。
上堂云。多生覺悟非干衲。一點分明不在燈。拈拄杖
云。拄杖頭上祖師。燈籠脚下彌勒。須彌山腰皷細即
不問儞。作麼生是分明一點。儞若道得。無邊剎境總
在儞眉毛上。儞若道不得。作麼生遇得羅剎橋。良久。
云。水流千派月。山鎻一谿雲。卓一下。
上堂云。依經解義。三世佛冤。離經一字。還同魔說。既
然如是。衲僧家十二時中以何為據。拈拄杖云。溈山
笠子。志公席帽。擊香卓。下座。
上堂云。諸佛說教。說文顯理。指色明空。語必徇俗。理
必明真。或權或實。應人天機。若向衲僧分上。又隔一
重山。久立。
<other>潭州鹿苑圭禪師</other>桂州臨桂人也。姓熊氏。幼年穎悟。
志趣異常。投西峰山[蒙-卄+((並-(前-刖))-一)]禪師出家。府帥宋公一見異
之。䇿經得度。便慕參尋。內外該愽。至德山遠禪師法
席。命為侍者。大悟心宗。丞相劉公洗見如夙契。請住
鹿苑。大振祖風。後與時忤。遂隱　京都。問。如何是禪。
師云。餐風飲露。僧曰。意旨如何。師云。諦聽。諦聽。問。如
何是道。師云。吳頭楚尾。僧曰。如何是道中人。師云。騎
馬踏鐙。不如步行。問。朕兆未分時如何。師云。庭草深
三尺。僧曰。分後如何。師云。清溪釣明月。僧曰。如何是
向上一路。師云。波旬仰面看。問。如何是佛。師云。頂上
放毫光。問。如何是第一義諦。師云。胡人讀漢書。上堂
云。凡有因緣。須曉其宗。若曉其宗。無是無不是。用則
波騰海沸。全真體以運行。體則鏡靜水澄。舉隨緣而
會寂。且道兜率天宮幾人行。幾人坐。若向遮裏辨得
清濁。許儞諸人東西南北。如雲似[鴳-女+隹]。於此不明。踏破
草鞋。未有日在。參。上堂云。雲門抽顧。衲僧罔措。月落
星沉。茫茫無數。釋迦當關。然燈回路。帀地風雲。悉唎
蘇嚧。上堂。拈拄杖云。斷崖抹處鬼神號。出雲便指南
山高。橫按膝上異吹毛。敢待諸方擁毳袍。卓一下。下
座。
<other>江陵府開福德賢禪師法嗣</other>
<other>郢州大陽山文昱禪師</other>問。如何是佛。師云。額廣平正。
僧曰。恁麼則瞻禮有分。師云。鼻聳圓長。
<other>日芳上座</other>問。如何是函蓋乾坤句。師舉拄杖。僧曰。如
何是截斷眾流句。師橫按拄杖。僧曰。如何是隨波逐
浪句。師擲下拄杖。僧曰。三句外。請師道。師便起。讚賢
禪師真。清儀瘦兮可瞻可仰。仰之非親。妙筆圖兮可
擬可像。像之非真。非親非真。秋月盈輪。有言無味兮
的中的。既往如在兮覓焉覓。當機隱顯兮絲髮殽訛。
金烏卓牛兮迅風霹靂。

建中靖國續燈錄卷第三

<sarticle>建中靖國續燈錄卷第四　　　<bz>〔宋刻〕</bz></sarticle>

東京法雲禪寺住持傳法佛國禪師（臣）惟白集
對機門
<other>南嶽懷讓禪師第十一世</other>
<other>汾州太子禪院善昭禪師法嗣</other>
<other>潭州興化禪院慈明禪師</other>諱楚圓。姓李氏。全州人也。
<pb n="681"/>
童稚神悟。逈與眾殊。依隱靜寺出家受具。攝衣遊方。
徧參知識。最後訪汾陽昭禪師。昭預謂首座曰。非久
當有異僧至。傳持吾道。一日。遂率首座遊山。座曰。何
往。昭曰。接侍者去。座曰。老和尚顛倒作什麼。昭曰。但
去遊山。遂步林間。果逢師至。乃曰。此真吾侍者矣。即
與同歸。令造丈室。一言玄契。洞徹心源。執持巾瓶。經
于一紀。後欲辭行。昭乃謂曰。子之法器。吾已久知。吾
在首山先師處親證三昧王。研窮的要。今付於汝。汝
善護持。宜往南方。大興吾道。師受囑已。徑造江西筠
州洞山寶禪師法席。終日壁坐。寶即異之。下而問曰。
達磨九年面壁。意旨如何。師云。空腹高心。翌日。寶陞
座。推為導首。師出世四十年。五坐道場。都尉李侯遵
勗奏賜章服．師號。
開堂日。上首白槌罷。師云。會麼。昔曼殊大士於靈山
會上。十萬眾前。將末後一槌以為第一義句。今日上
首倒行此令。且道與昔是同是別。若乃斷得。不用揚
眉。其或未明。有疑請問。問。郡侯勤重請。法駕渡湘江。
擲鉢峰前事。請師為舉揚。師云。風不來。樹不動。僧曰。
忽遇作家。秖與麼還當不當。師便喝。僧曰。氣急殺人。
師云。三十年後來。與儞二十棒。問。如何是難思之法。
師云。山僧今日敗闕。僧曰。與麼則昔日五千增上慢。
今朝大眾息疑情。師云。被此一問。直得氷消瓦解。僧
曰。學人罪過。師云。知過必改。問。如何是奪人不奪境。
師云。神會曾磨普寂[石*((白-日+田)/廾)]。僧曰。如何是奪境不奪人。師
云。須信壺中別有天。僧曰。如何是人境兩俱奪。師云。
寰中天子。塞外將軍。僧曰。如何是人境俱不奪。師云。
明月清風任去來。問。如何是佛。師云。面如滿月目如
蓮。天上人間咸恭敬。問。古人面壁。意旨如何。師云。有
年無德。問。師登四處花王座。隻履西歸事若何。師云。
虗空無障礙。南北任昇騰。僧曰。謝和尚答話。師云。閑
者閑兮忙者忙。問。三門不閉即不問。枯木堂前事若
何。師云。也好消息。僧曰。一人有慶。兆民賴之。師云。千
古有知音。僧禮拜。師便喝。問。如何是和尚家風。師云。
有錫降龍虎。僧曰。忽遇上上人來又如何。師云。無心
伏鬼神。問。海上雲遊時如何。師云。苦。師云。五峰岌岌
岌。獨露太虗之中。布水滔滔。冷瀉碧霄巖畔。龍潭幽
僻。遊魚透即無門。天柱山高。水雲進而無路。垂鈎四
海。少遇獰龍。一句當鋒。罕逢知己。所以三玄權設。應
病施方。四揀開遮。觀根逗誘。過去諸佛。悲願難窮。西
祖東流。不忘付囑。河沙知識。善巧多方。萬派同源。皆
歸大海。且道水不洗水一句作麼生道。還有人道得
麼。試出來道看。設儞道得倜儻分別。也未夢見衲僧
脚跟在。卓拄杖。下座。
上堂云。諸佛放光明。助發實相義。拈拄杖云。遮箇是
南源拄杖子。阿那箇是實相義。儞若見去。被見聞所
轉。若也不見。行脚眼在什麼處。喝一喝。下座。
上堂。良久。云。有時先照後用。有時先用後照。有時照
用同時。有時照用不同時。所以道。有明有暗。有起有
倒。乃喝云。且道是照是用。還有人緇素得麼。若有。試
出來呈醜拙看。若無。山僧今日失利。
上堂云。摩竭提國。水泄不通。少室峰前。親行此令。作
麼生是此令。還有道得底麼。和泥合水道將來。有麼。
良久。云。遊子乍聞征袖濕。佳人纔唱翠眉低。一喝。
上堂云。說佛說祖。和泥合水。向上向下。衲僧破草鞋。
總不恁麼。無繩自縛。且道獨脫一句作麼生道。還有
人道得麼。試對眾道將一句來。有麼。有麼。良久。云。塚
上更加泥。喝一喝。
上堂云。吾有一言。絕慮忘緣。巧說不得。秖要心傳。更
有一語。無過直舉。且道作麼生是直舉一句。良久。以
拄杖畫一畫。喝一喝。
上堂云。靈山一會。千聖共臻。釋主瞬眸。飲光微笑。衲
僧門下。猶在半途。且道全提一句作麼生道。良久。云。
憐兒不覺醜。卓拄杖一下。
<pb n="682"/>
上堂云。昨日作孾孩。今朝年已老。未明三八九。難踏
古皇道。手掩黃河乾。脚趯須彌倒。浮生夢幻身。人命
夕難保。天堂與地獄。皆由心所造。南山北嶺松。北嶺
南山草。一雨潤無邊。根苗壯枯橋。五湖參禪人。可問
虗空討。死脫夏天衫。生披冬月襖。分明無事人。特地
生煩惱。唱一喝。
上堂云。萬機遊刃。終日弘道。豬肉按頭事作麼生道。
還有人道得麼。若也道得。倒道將一句來。良久云。金
鎻連鐶。刀挑不出。喝一喝。
上堂云。昨夜漫天總雪。大地一時皎潔。今朝庭際無
人。莫道山僧不說。
上堂云。鉢盂麤。鐼（許運切）子細。匙筯短長無一截。有時
應供與誰論。嗟嘆文殊與彌勒。久立聖眾。珍重。
上堂云。太陽昇。南北走。夜月圓。天未曉。鼻孔裡藏身
一句即不問。儞諸人脚跟下一句作麼生道。還有道
得底麼。良久。云。相識滿天下。知心有幾人。喝一喝。
師室中插劒一口。以草鞋一對．水一盆。置在劒邊。每
見入室。即云。看看。有至劒邊擬議者。師云。嶮。喪身失
命了也。便喝出。
<other>筠州太愚山興教守芝禪師</other>問。如何是祖師西來意。
師云。天寒日短。問。馬師未見讓師時如何。師云。緊。僧
曰。見後如何。師云。切。問。如何是洪州境。師云。藤王閣
下千江秀。孺子庭前薄霧生。僧曰。如何是境中人。師
云。出入敲金鐙。朱衣對錦屏。問。一切有為法。如夢幻
泡影。真實事。請師舉。師云。兩段不同。向下文長。問。滿
身是眼。口在什麼處。師云。三跳不過。僧曰。學人不會。
特伸請益。師云。章底詞秋罷。歌韻向春生。
上堂云。翠巖路嶮𡾟。舉步涉千溪。更有洪源水。滔滔
在嶺西。擊禪床一下云。久立。珍重。上堂云。槌鍾擊鼓。
聚集禪徒。上來下去。子承父業。賺多少人。擊禪床一
下。上堂云。端然踞坐。度脚買鞾。左顧右視。不準一錢。
打禪牀云。珍重。上堂云。火生於木。非自佗來。青出於
藍。不同受染。人人共喫一莖虀。若更覓一莖喫。入地
獄如箭射。上堂云。法鼓纔動。大眾雲集。三世諸佛．二
十八祖還來參麼。如有一人不到。各與二十棒。何故
如是。得人一牛。還人一馬。上堂。大眾集定。師云。現成
公按也是打揲不辨。擊禪床。下座。上堂。擎起香合。示
眾云。明頭合。暗頭合。道得。一任橫行。道不得。且合却。
便下座。上堂云。沙裏無油事可哀。翠巖嚼飯餧孾孩。
佗時好要智端的。始覺從前滿面。珍重。上堂云。雲
收霧卷。江山皎日。擬話多途。又拈不出。打禪牀。下座。
上堂云。十地心驚。二乘罔測。衲僧門下。銅頭鐵額。擊
禪牀。下座。上堂云。大洋海底排班位。從頭第二𩯭毛
斑。為甚不到第一𩯭毛斑。要會麼。金蘂銀絲成玉露。
高僧不坐鳳凰臺。擊禪牀。下座。上堂云。德山入門便
棒。臨濟入門便喝。翠巖即不然。三門前好與三十棒。
何謂如此。棒喝齊施已早賖。古今皆贊絕周遮。二途
不涉憑何說。南海波斯進象牙。擊禪牀云。珍重。
<other>滁州瑯瑘山開化廣照禪師</other>諱惠覺。西洛人也。父為
衡陽太守。因疾傾喪。師扶襯歸洛。過澧陽藥山古剎。
宛若夙居。緣此出家。遊方參問。得法汾陽。應緣滁水。
與雪竇明覺同時唱道。四方皆謂二甘露門也。迨今
淮南遺化如在。問。如何是佛。師云。銅頭鐵額。僧曰。意
旨如何。師云。鳥觜魚腮。問。阿難結集即不問。迦葉微
笑事如何。師云。剋時剋節。僧曰。自從靈鷲分燈後。直
至支那耀古今。師云。點朱點漆。問。如何是賓中賓。師
云。手擕書劍謁明君。僧曰。如何是賓中主。師云。捲起
珠簾無可覩。僧曰。如何是主中賓。師云。三更過孟津。
僧曰。如何是主中主。師云。獨坐鎮寰宇。問。蓮華未出
水時如何。師云。猫鼠戴紙帽。僧曰。出水後如何。師云。
狗子著鞾行。問。如何是無縫塔。師云。永鎮紅霞裏。僧
曰。如何是塔中人。師云。常伴白雲眠。問。一塵纔起。大
地全收時如何。師云。李廣射落雲中鴈。僧曰。龍吟霧
<pb n="683"/>
起。虎嘯風生。師云。驚得胡兒走似煙。問。拈槌舉拂即
不問。瞬目揚眉事若何。師云。趙州曾見南泉來。僧曰。
學人未曉。師云。今冬多雨雪。貧家爭奈何。問。如何是
沙門行。師云。左手畫方。右手畫圓。僧曰。天台石橋窄。
南嶽坐具寬。師云。背上負七星。口裏念真言。
上堂云。欲知常住身。當觀爛壞體。欲知常住性。當觀
拄杖子。拄杖子吞却須彌。須彌吞却拄杖子。衲僧到
遮裏若也擬議。劒梁落膊輸降欵。鐵作胸㦗到海隅。
擊禪牀一下。
上堂云。奇哉十方佛。元是眼中花。欲識眼中花。元是
十方佛。欲識十方佛。不是眼中花。欲識眼中花。不是
十方佛。於此明得。過在十方佛。於此未明。聲聞起舞。
獨覺臨粧。珍重。
上堂云。見聞覺知。俱為生死之因。見聞覺知。正是解
脫之本。譬如師子返躑。南北東西且無定止。汝等諸
人若也不會。且莫孤負釋迦老子。咄。
上堂云。山僧今日為汝諸人說破。明眼衲僧莫去泥
裡打坐。珍重。
上堂云。天高莫測。地厚寧知。白雲片片嶺頭飛。淥水
潺潺㵎下急。東涌西沒一句即不問爾。生前殺後一
句作麼生道。良久云。時寒。喫茶去。
上堂云。林間鳥呌。嶺上猿啼。萬法凝然。將何顯露。良
久。云。擬議更思量。箭過新羅國。
上堂。拈拄杖云。三世諸佛在火𦦨裏轉大法輪。天下
老和尚在百草頭上轉大法輪。山僧在拄杖頭上轉
大法輪。還會麼。若也未會。拄杖子重說偈言去也。擊
禪牀一下。
上堂云。阿呵呵。是什麼。開口是。合口過。輕舟短棹泛
波心。蓑衣箬笠從佗破。咦。
上堂云。十方諸佛是箇爛木橛。三賢十聖是箇第溷
頭籌子。汝等諸人來到遮裏作麼。良久。云。欲得不招
無間業。莫謗如來正法輪。
<other>舒州法華禪院齊舉禪師</other>問。師唱誰家曲。宗風嗣阿
誰。師云。藏頭白。海頭黑。僧曰。汾陽嫡子。師云。莫亂針
錐。問。如何是佛。師云。蘆芽穿膝。問。如何是祖師西來
意。師云。脣紅齒白。問。如何是奪人不奪境。師云。白菊
作開紅日暖。百年翁子不逢春。僧曰。如何是奪境不
奪人。師云。大地絕消息。翛然獨任真。僧曰。如何是人
境兩俱奪。師云。草荒人變色。凡聖兩齊空。僧曰。如何
是人境俱不奪。師云。清風與明月。野老笑相親。
<other>潭州石霜崇勝院法永禪師</other>問。六國未寧時如何。師
云。銅柱永標蠻子國。僧曰。寧後如何。師云。鐵旗吹盡
未心。問。如何是和尚家風。師云。摘破香囊熏大國。
鑿開天竅吼真風。問。如何是佛。師云。臂長衫袖短。問。
如何是祖師西來意。師云。布袴膝頭穿。
上堂云。霜華臺上。翠色回環。枯木堂前。猨啼虎嘯。諸
人到遮裏。立地覯取。便好休去歇去。其或疑情未息。
狂解崢嶸。更看山僧遮一解。以拄杖卓一下。
<other>湖州天聖皓太禪師</other>問。如何是佛。師云。黑漆聖僧。僧
曰。如何是佛法大意。師云。看牆似土色。問。寶劒未出
匣時如何。師云。寒光輝北斗。僧曰。出匣後如何。師云。
群魔萬里摧。
<other>舒州投子山圓修禪師</other>問。曹溪一曲師親唱。藥忌相
投事若何。師云。快人一言。快馬一鞭。僧曰。此話三十
年後盛行。師云。莫亂統。問。達磨未來時如何。師云。出
口入耳。僧曰。來後如何。師云。叉手並足。
<other>唐州龍潭圓禪師</other>師辭汾陽。汾陽云。別無送路。與子
一條拄杖．一條手巾。師云。手巾與和尚受用。拄杖不
用得。昭云。但將去。有用處在。師便收。昭云。又道不用。
師喝一喝。便下去。昭云。已後不讓臨濟。師云。正令已
行。昭來日送出三門。云。汝介丘逢尉遲時如何。師云。
一刀兩段。昭云。被現那吒又怎生。師便拽拄杖。昭喝
云。遮回全體分付。問。如何是介山境。師云。七賢行得
<pb n="684"/>
穩。僧曰。如何是境中人。師云。稚子昔遭傷。問。昔日窮
經。今日參禪。此理如何。師云。兩彩一賽。僧曰。作麼生
領會。師云。去後不留蹤。僧曰。如何是佛。師云。火燒不
然。問。古殿無佛時如何。師云。三門前合掌。
<other>汝州葉縣廣教歸省明壽禪師法嗣</other>
<other>舒州浮山圓鑒禪師</other>諱法遠。鄭州人也。投三交嵩禪
師出家。幼為沙彌。見僧入室請問趙州庭栢因緣。嵩
詰其僧。師傍有省。後遊諸方。遍歷叢席。知識堂奧。步
武軒昂。禪林命曰遠公虎子。葉縣省老．汾陽昭師．大
陽明安．瑯瑘廣昭。悉延前席。為眾領袖。開堂拈香語
云。汝海枯木上生花。別迎春色。由是道風大扇。德望
愈馳。祖印高提。黠慧資俗。因又目之錄公名耳。緣盡
化終。坐滅本山。
開堂日。示眾云。看風使帆即不可。若教山僧舉揚宗
旨。據令全提。三世諸佛盡乃平沈。法堂階前草深一
丈。然雖如是。且向建化門中。事無一向。問。師唱誰家
曲。宗風嗣阿誰。師云。八十翁翁輥繡毬。僧曰。一句迥
然開祖胄。三玄戈甲振叢林。師云。李陵元是漢朝臣。
問。大善知識須具出人眼。如何是出人底眼。師云。黃
河九曲。僧曰。真善知識。師云。陝府鐵牛。僧曰。如何是
清淨法身。師云。寸絲不掛。問。如何是佛。師云。大者如
兄。小者如弟。問。如何是祖師西來意。師云。平地起骨
堆。問。蓮華未出水時如何。師云。焦甎打著連底凍。僧
曰。出水時如何。師云。洋瀾左裡。無風浪起。問。周行七
步。猶涉繁詞。指天指地。意在於何。師云。當鋒不點的。
旌旗兩路分。僧曰。法海之中。自得其用。師云。不因子
置問。憶得富樓那。問。祖師門下。壁立千仞。正令當行。
十方坐斷。和尚將何表示。師云。寒猫不捉鼠。僧曰。莫
便是為人處也無。師云。波斯不繫腰。問。新歲已臨。舊
歲何往。師云。目前無異怪。不用貼鍾馗。僧曰。畢竟事
如何。師云。將謂目前無。僧以手畫云。爭奈遮箇何。師
便打。師與待制王公論道。畫一圓相。問曰。一不得匹
馬單槍。二不得衣錦還鄉。鵲不必喜。鴉不必殃。速道。
速道。公罔措。師云。勘破了也。
上堂云。昨日拈香。擬為汾陽和尚。又緣孤佗葉縣老
人。既為葉縣老人。又乃孤負佗汾陽和尚。然雖如是。
一客不煩兩主。一鳥不棲二林。於此二途。須至一決。
何故。成山假就於始簣。脩途託至於初步。如斯更不
向汾陽浪裏競棹孤舟。却向汝海枯木上生花。別迎
春色。
上堂云。靈山會上盡被欺謾。少室峯前知而故犯。胡
言易會。漢語難明。澤廣藏山。理能伏豹。且道不負時
機作麼生道。拈拄杖云。星河秋一鴈。砧杵夜千家。
上堂云。更莫論古話今。秖據面前事。與儞諸人定奪
區分。僧便問。如何是目前事。師云。鼻孔。僧曰。如何是
向上事。師云。眼睛。
師云。若是論宗舉要。須是本色衲僧始得。其或皮肉
之流。心眉之侶。身遭影射。病在藥端。迹浪分岐。難諧
湊泊。何謂也。龍象蹴蹋。非驢騾所堪。然雖如是。大樹
大皮裹。小樹小皮纏。
上堂云。若論此事。如兩家著棊相似。何謂。敵手知音。
當機不讓。若是綴五饒三。又通一路始得。有一般底。
秖解閉門作活。不會奪角衝關。硬節與虎口齊彰。𢩁
破後。徒勞綽幹。所以道。肥邊易得。瘦肚難求。私行而
往往失黏。心麤而時時投撞。休誇國手。謾說神仙。嬴
𢩁輸籌即不問。且道黑白未分時。一著落在甚處。良
久。拈拄杖云。從前十九路。迷悟幾多人。
上堂。大眾纔集。師云。不皷自鳴。好與三十棒。上堂云。
我有一句子。待無舌人問。我即道。下座。上堂云。闍梨
知有處。老僧道不得。老僧知有處。闍梨道不得。良久。
云。道不得處。切須道取。臘月三十日。憑儞鴈南飛。珍
重。上堂云。未徹底人。參句不如參意。大徹底人。得意
不如得句。以拄杖一卓。下座。
<pb n="685"/>
<other>汝州寶應禪院法昭演教禪師</other>問。如何是人法本來
齊。師云。白牛耕大地。觸目是全真。問。如何是趙州東
院西。師云。超然無間斷。密印付長空。問。佛未出世時
如何。師云。虗空無筋骨。僧曰。佛出世後如何。師云。大
地起紅塵。問。如何是大自在正眼。師云。大洋海內獨
橫身。僧曰。恁麼則知難而退。師云。禍福無門人自召。
問。如何是佛法大意。師云。燈和夜月連天照。僧曰。意
旨如何。師云。火飛嶽面紅塵起。問。如何是祖師西來
意。師云。少林巖畔千峰秀。僧曰。如何委悉。師云。汝海
東流耀古今。問。如何是法王法。師云。長三尺。僧曰。用
者如何。師云。閙市看青天。問。如何是本來心。師云。頭
大尾小。僧曰。如何得見。師云。地深三尺餘。問。如何是
隨色摩尼珠。師云。逢場作戲。僧曰。作家相見時如何。
師云。換手槌胸。問。如何是古佛心。師云。殺人放火。問。
本自湛然時如何。師云。喫棒。僧曰。未審過在甚處。師
云。再犯不容。問。如何是和尚妙用底心。師云。踏地槌
胸。僧曰。不會。請師別道。師云。大眾齊合掌。一時念彌
陀。問。達磨面壁九年。意旨如何。師云。大地白如銀。僧
曰。恁麼則觸處罷真空。師云。汝海任東流。問。師子吼
時全意氣。文殊仗劒意如何。師云。三春花爛熳。萬古
看巖崖。僧曰。塵劫永罷。師云。巧說千般計。一失更難
回。問。文殊贊善財即不問。維摩默然事如何。師槌胸
三下。僧曰。向上事如何。師云。休鬼語。問。擬伸一問。即
為影草時如何。師云。截舌三分。僧曰。意旨如何。師云。
莫遣異人聞。問。一言合道時如何。師云。七顛八倒。僧
曰。學人禮拜。師云。教休不肯休。直待雨霖頭。
上堂云。湛寂之機。超然物外。達本無生。含融萬有。靈
山會上。事已周遮。寶應今朝。為蛇[書-曰+(且-二+人)]足。禪德。儞若信
得徹去。便超凡越聖。與祖佛同途。儞若覓言覓句。覓
佛覓祖。展轉勿交涉。賺儞。珍重。
上堂云。寒松千尺。瑞[鴳-女+隹]難棲。月冷潭澄。遊魚不現。若
到寶應門下。直須具眼。定動之間。喪却身命。見箇甚
麼。參。
上堂云。十二時中許儞一時絕學。即是學佛法。不見
阿難多聞第一。却被迦葉擯出。不得結集。方知聰明
愽學。記持憶想。向外馳求。與靈覺心轉勿交涉。五蘊
[殼-一]中透脫不過。順情生喜。違情生怒。蓋覆深厚。自纏
自縛。無有解脫。流浪生死。六根為患。眾苦所逼。無自
由分。而被妄心於中主宰。大丈夫兒。早構取好。喝一
喝云。參。
上堂。良久。云。無事不要生事。冬寒夏熱。參。
上堂云。若論此事。從古至今未曾有人舉唱得。若有
舉唱得。盡大地人失却性命。如無孔鐵鎚相似。一時
亡鋒結舌去。猶較些子。會麼。我若假立箇賓主。動遮
兩片皮。舉指頭。拈拂子。顛倒順儞。便教儞有箇問處。
遇明眼人前。拈掇不出。見佗魯祖和尚。纔見僧來便
面壁。被長慶道。恁麼接人。驢年也接箇不得。我如今
看魯祖。秖是箇不識羞漢。諸人行脚。合自肯重取好。
<other>唐州大乘山慧果禪師</other>問。如何是道。師云。寬處寬。窄
處窄。僧曰。如何是道中人。師云。苦處苦。樂處樂。僧曰。
道與道中人相去多少。師云。十萬八千。問。如何是祖
師西來意。師云。天晴日出。僧曰。意旨如何。師云。雨下
雲生。
<other>襄州石門山蘊聰慈照禪師法嗣</other>
<other>唐州大乘山德遵禪師</other>問慈照。古人索火。意旨如何。
照云。任佗滅。師云。滅後如何。照云。初三十一。師云。正
好時節。照云。見什麼道理。師云。今日好困。因而有頌。
索火之機實快哉。藏鋒妙用少人猜。要會我師親的
旨。紅爐火盡不添柴。問。如何是佛。師云。及時供養。僧
曰。如何是祖師西來意。師云。鼻大口方。師云。上來又
不問。下去又不疑。不知是不是。是即也大奇。良久云。
參。
<other>湖州景清禪院居素明照禪師</other>問。即此見聞非見聞。
<pb n="686"/>
為什麼法身有三種病．二種光。師云。填凹就缺。問。如
何是觀音入理之門。師云。鴉鳴鵲噪。問。見聞覺知曾
受用。為什麼無眼瘂人却不肯。師云。堪笑胡僧暗點
頭。
<other>潤州金山達觀禪師</other>諱曇頴。錢唐人也。姓丘氏。於龍
興寺投師出家受具。通貫竺書。博涉儒典。復參知識。
體究真乘。後依慈照禪師法席。密契宗旨。三十餘年。
五遷大剎。道譽益崇。緇素忻仰。亟相王文康公曙．夏
文莊公竦．節度使李公端懿．端愿。咸扣玄關。敬以師
禮。時錄其語。目曰登門集。嘉祐五年正月旦日。陞堂
辭眾。復歸丈室。趺坐而滅。
開堂日。有僧出眾擬欲伸問。師喝云。汝擬奪我法席
那。僧擬議。師云。出去。良久。云。重開佛日。再扇祖風。還
有不落照臨者。致將一問來。問。優曇花易見。善知識
難逢。朝宰親臨。請師提唱。師云。當初比望釣靈鼇。今
日何期得跛鼈。僧曰。且請領話。師云。俊[(采-木+(工/山))*鳥]已過海。鈍
鳥猶挨籬。僧曰。當機一句。迥然峭拔。師拍手云。叱。叱。
問。塞却咽喉脣吻。請師道。師云。是我咽喉脣吻。汝作
麼生塞得。僧曰。恁麼則學人罪過。師喝云。若不是藏
院和尚在此。爛槌一頓。問。經文最初兩字是什麼字。
師云。以字。僧曰。有什麼交涉。師云。八字。僧曰。好賺人。
師云。謗此經故。獲罪如是。問。一百二十斤鐵枷教阿
誰擔。師云。老僧。僧曰。自作自受。師云。苦。苦。問。和尚還
曾念佛也無。師云。不曾念佛。僧曰。為什麼不曾念。師
云。怕污人口。問。馬大師一喝。百丈三日耳聾。意旨如
何。師云。我一生不曾著人喝。一生耳聾。僧曰。如何領
會。師云。近來又眼暗。僧禮拜。師云。眼昏書字大。耳重
語聲高。問。淨地上死人即不問。荊棘林過後又如何。
師云。波斯合梵讚。僧曰。善法堂前也要問過。師云。契
丹舞番曲。僧曰。待將達觀今朝語。舉向諸方作者看。
師云。此地無通事。終須問大鄉。僧出禮拜。師云。遮僧
却曾同參來。僧無語。師云。若不同床臥。爭知被裏穿。
上堂云。纔涉脣吻。便落意思。並是死門。故非活路。直
饒透脫。猶在沈淪。莫教孤負平生。虗度此世。要得不
孤負平生麼。拈拄杖云。須是莫被拄杖謾始得。看看。
拄杖子穿過汝諸人髑髏。踣跳入鼻孔裏去也。卓一
下。
上堂。眾集定。首座出禮拜。師云。好好問著。首座低頭
問話次。師云。今日不答話。便歸方丈。
上堂云。山僧門庭別。已改諸方轍。為文殊[托-七+友]出眼裏
楔。教普賢休嚼口中鐵。勸人放開髂（枯駕切）蛇手。與汝
斫却繫驢橛。駐意擬思量。喝云。揑。揑。參。
上堂云。山僧平生意好相撲。秖是無人搭對。今日且
共首座搭對。捲起袈裟下座。索首座相撲。首座纔出。
師云。平地上喫交。便歸方丈。
上堂云。三世諸佛是奴婢。一大藏教是涕唾。良久。云。
且道三世諸佛是誰奴婢。乃將拂子畫一畫。云。三世
諸佛過遮邊。且道一大藏教是誰涕唾。師乃自唾一
唾。
上堂云。秤槌井底忽然浮。老鼠多年變作牛。惠空見
了拍手笑。三脚猢猻差異猴。
上堂云。五千教典。諸佛常談。八萬塵勞。眾生妙用。猶
未是金剛眼睛在。如何是金剛眼睛。良久云。瞎。
上堂。大眾集定。有僧纔出禮拜。師云。欲識佛性義。當
觀時節因緣。僧便問。如何是時節因緣。師便下座。
<other>杭州龍華寺齊岳寶覺禪師</other>問。師唱誰家曲。宗風嗣
阿誰。師云。鳳凰當丙案。漢水向東流。僧曰。谷隱嫡子。
臨濟兒孫。師云。白雲橫谷口。樵子問蹤由。問。如何是
佛。師云。鼻修額廣。僧曰。意旨如何。師云。柳目楊眉。
<other>蘇州洞庭山慧月禪師</other>問。如何是翠峯境。師云。山高
月先照。湖近水浮光。僧曰。如何是境中人。師云。凭欄
看遠棹。䇿杖指前峯。問。俱胝一指意如何。師云。月落
三更穿市過。
<pb n="687"/>
<other>明州杖錫修巳禪師</other>問。如何是無縫塔。師云。四楞著
地。僧曰。如何是塔中人。師云。高枕無憂。問。如何是祖
師西來意。師云。舶船過海。赤脚回鄉。
<other>洪州雙林寺巳禪師</other>問。師唱誰家曲。宗風嗣阿誰。師
云。鳳凰林下好商量。僧曰。恁麼則汝水東流。臨濟宗
派。師云。咫尺隔天涯。問。如何是祖師西來意。師云。青
松相對起悲風。問。如何是佛法大意。師云。人平不語。
水平不流。問。如何是雙林境。師云。紅霞生碧嶠。綠竹
引清風。僧曰。如何是境中人。師云。前三三。後三三。問。
單刀直入時如何。師云。據令而行。僧應諾。師便打。
<other>襄州谷隱山可琮禪師</other>問。師唱誰家曲。宗風嗣阿誰。
師云。山連嵩嶽秀。水接漢江流。問。如何是佛。師云。積
薪放火。問。如何是祖師西來意。師云。日出東方。光臨
西戶。
<other>撫州疎山古禪師</other>問。師今登寶座。祖道嗣何人。師云。
獨秀山高。鳳凰嶺峻。僧曰。恁麼則石門嫡子。臨濟兒
孫。師云。一手不獨拍。
<other>越州雲門山顯欽禪師</other>上堂。良久云。好箇話頭。若到
諸方。不得錯舉。便下座。
<other>湖州安吉上方新禪師</other>問。色心不二。彼我無差。離此
二途。師意如何。師云。廓落無依青嶂外。僧曰。未曉端
的。師云。白雲不到紫霄峰。僧曰。恁麼則見月休觀指。
師云。作麼生是月。僧擬議。師便喝。
<other>處州仁壽嗣珍禪師</other>問。知師已得禪中旨。當場一句
為誰宣。師云。土鷄瓦犬。僧曰。如何領會。師云。門前不
與山童掃。任意拙釵滿路岐。問。如何是南明境。師云。
亭臺千界月。花木四時春。僧曰。如何是境中人。師云。
身披穿破衲。背負斷絃琴。上堂云。明明無悟。有法即
迷。日上無雲。麗天普照。眼中無翳。空本無花。無智人
前。不得錯舉。良久。云。但恁麼。
<other>杭州承天𧦬元禪師</other>問。蓮華未出水時如何。師云。水
底不見。僧曰。出水後如何。師云。馨香滿路。上堂云。春
風膏雨霽。寒食四憐清。若話西來意。迢迢十萬程。
<other>蘇州翠峰山普禪師</other>問。昔日梵王請佛。蓋為群生。今
朝　王臣請師。如何為眾。師云。言前道斷無方外。意
外全提有象先。僧曰。大眾證明。學人有賴。師云。莫謂
壺中別有天。
<other>泉州棲隱院自然禪師</other>問。老胡出世。目顧四方。和尚
出世。如何表示。師云。清氣為天。濁氣為地。僧曰。恁麼
則信手拈來草。師云。有甚交涉。
<other>汝州廣慧院居璉真惠禪師法嗣</other>
<other>東京華嚴院道隆圓明禪師</other>問。有情之本。依智海以
為源。含識之流。總法身而為體。離此二途。請師別道。
師云。木馬晝嘶。泥牛夜吼。僧曰。恁麼則一言纔出。四
眾霑恩。師云。莫埋沒大眾。問。如何是道。師云。高高低
低。僧曰。如何是道中人。師云。脚瘦草鞋寬。師云。有問
還遭點。無言又被呵。再為通消息。蟾桂葉婆娑。蓋為
眾生浩浩。逐本末以何歸。處世茫茫。據生死而何託。
自是業塵繫絆。意網[懞-卄+((並-(前-刖))-一)]遮。不能反己回光。心源自照。
名相分別。與道差殊。建立乖真。非干造化。若乃盡令
提綱。真金也須失色。久立。珍重。
<other>臨江軍慧力院慧南禪師</other>問。師唱誰家曲。宗風嗣阿
誰。師云。鐵牛不喫欄邊草。直上須彌頂上眠。僧曰。恁
麼則昔向汝陽親得旨。臨江今日大敷揚。師云。禮拜
了退。問。如何是佛。師云。頭大尾小。僧曰。學人未曉。師
云。眉長三尺二。僧曰。人人皆頂戴。見者盡攢眉。師長
噓一聲。僧拍手一下。便禮拜。師云。一任𨁝跳。
<other>汝州廣慧德宣禪師</other>問。祖祖相傳傳祖印。師今得法
嗣何人。師云。仲氏吹壎。（吁圓反）伯氏吹篪。（除奇切）。僧曰。恁
麼則廣慧嫡子。首山之孫。師云。切莫錯商量。
<other>潭州神鼎山鴻諲禪師法嗣</other>
<other>澧州夾山靈泉子英禪師</other>問。如何是夾山境。師云。舉
世盡聞猿抱子。有誰曾見鳥銜花。僧曰。如何是境中
<pb n="688"/>
人。師云。牧童歌曠野。樵父笑深雲。問。久負沒絃琴。請
師彈一曲。師云。擔版漢。僧曰。一堂風冷澹。千古意分
明。師云。是什麼曲調。問。如何是正法眼。師云。日出扶
桑照大千。上堂云。梅天霖雨任沉暝。困倦難教昧鶴
形。不睡眼開心不異。非聞朝暮更惺惺。大眾。睡底自
有睡底道理。不睡自有不睡底道理。忽有人出問。如
何是不睡底眼。良久。云。日月不行忉利天。下座。
<other>隨州善光山蘭禪師</other>問。玄機歷掌人皆嚮。今日當筵
願指南。師云。海門橫鐵柱。僧曰。恁麼則神鋒不露頂。
師云。陸地釣魚舟。僧曰。且禮三拜。師便打。師云。一見
一切見。處處皆成現。龍門透過時。口裏無釣線。參。
<other>天臺妙智寺光雲禪師</other>問。如何是祖師西來意。師云。
東籬黃菊。僧曰。意旨如何。師云。九月重陽。上堂。拈拄
杖云。看看。祖師來也。汝等諸人於此薦取。若薦得。便
請丹霄獨步。若薦不得。不免少林冷坐。卓一下。
<other>潭州龍興禹禪師</other>問。郡僚僉請師登座。為人一句望
宣揚。師云。海晏河清。僧曰。玄關已剖人皆聳。物外高
奇鳥道分。師云。四海歌謠賀太平。上堂云。大道不遠。
至理非遙。動靜卷舒。無非佛事。恁麼說話。笑殺傍觀。
且道如何得相應去。良久。云。千言萬語無人會。又逐
流鶯過短牆。咄。
<other>江陵開聖院寶情山主</other>問。如何是開聖境。師云。三烏
引路。僧曰。如何是境中人。師云。二虎巡山。
建中靖國續燈錄卷第四

<sarticle>建中靖國續燈錄卷第五　　　<bz>〔宋刻〕</bz></sarticle>

東京法雲禪寺住持傳法佛國禪師（臣）惟白集
對機門
<other>廬陵清原山行思禪師第十一世</other>
<other>明州雪竇山重顯明覺禪師法嗣</other>
<other>越州天衣山義懷禪師</other>姓陳氏。溫州樂清人。母因夢
星殞于庭。祥光滿室。已而誕。師幼寡言笑。出語異眾。
投誠出家。其受業師預夢神人告曰。明日法王來也。
翌旦師至。即異待之。受具後。聞講經云應無所住而
生其心。微有省悟。發問誥難。眾莫能對。及遊諸方。徧
參知識。印可雖眾。未罄宗旨。後抵都下。遇言法華。拊
師背曰。雲門．臨濟也。遂造蘇州翠峰明覺禪師法席。
因汲水次。擔墮于地。豁然大悟。顯即印可。後住鐵佛．
投子．柦林．廣教．景德．杉山．天衣．薦福。道化盛行。嗣法
者悉世龍象。學士蘇澥．吏部蘇注。皆以師敬。問。如何
是佛。師云。布髮掩泥。橫身臥地。僧曰。未審意旨如何。
師云。任是波旬也皺眉。僧曰。恁麼則謝師指示。師云。
西天此土。問。如何是祖師西來意。師云。泛杯千頃浪。
登嶺萬重山。問。如何是不動尊。師云。一手提不起。僧
曰。未審意旨如何。師云。進上　聖明君。問。門庭肅靜。
賓主歷然。不落化門。請師便道。師云。陽氣發時無硬
地。僧曰。猶是建化門中。請師別道。師云。枯木無花莫
怨春。問。止止不須說。我法妙難思。作麼生是難思底
句。師云。與人作牓樣。僧曰。恁麼則人天奔浪也。師云。
儞到他處作麼生舉。僧曰。大家要分明。師云。德山．臨
濟權且寄庫。問。投子下禪床。意旨如何。師云。前頭是
三門。中間是佛殿。僧曰。忽遇客來。如何看待。師云。水
到渠成。隨後便打。問。一言相契時如何。師云。喫棒了
退。僧曰。三十年後。不忘師恩。師打一棒。問。學人上來。
請師說法。師云。林間鳥噪。水底魚行。問。三界無家。師
歸何處。師云。竹密不妨流水過。山高豈礙白雲飛。僧
曰。莫便是和尚安身處也。師云。日出東方夜落西。問。
舊店新開時如何。師云。汝不是南番舶主。僧曰。開後
如何。師云。還我話頭來。僧曰。遇舶主來時如何。師云。
想君不是金牙作。僧擬議。師便喝。僧亦喝。師云。齊後
鍾。
上堂云。雲生谷口。水滴懸崖。猿嘯孤峯。鴈橫碧落。眼
<pb n="689"/>
睛定動。鼻孔遼天。箭發離絃。新羅國裏。便下座。
上堂。良久。云。物境蕭條。寒風刮地。渡水胡僧。泛杯道
士。築著磕著。稽首不審。若問彼彼來由。各各隨浪逐
浪。
上堂云。闍王殺父。圓悟無生。善星出家。生陷地獄。彼
亦丈夫。各自退屈。通身是眼。見處偏枯。截斷眾流。正
是隨波逐浪。諸仁者要會麼。冬瓜長儱侗。瓠子曲彎
彎。
上堂云。波澄鏡靜。魚龍可觀。手內絲綸。復將何用。東
西浩渺。南北茫然。一笛橫吹。長天萬里。
上堂云。須彌頂上不扣金鐘。畢鉢巖中無人聚會。山
僧倒騎佛殿。諸人反著草鞋。朝遊檀特。暮到羅浮。拄
杖針筒。自家收取。
上堂云。衲僧橫說竪說。未知有頂門上眼。時有僧問。
如何是頂門上眼。師云。衣穿瘦骨露。屋破看星眠。問。
如何是古佛機。師云。得。僧無語。師云。盡乾坤大地人。
總解書。總識字。且道是那箇得字。試定當看。若定當
得。許儞具正法眼。
上堂云。林間翠竹。陌上黃花。主伴交參。共談斯事。不
用南詢諸友。東見文殊。一時向目前參取。行脚事畢。
上堂。大眾集定。云。上來打箇不審。能消萬兩黃金。下
去打箇珍重。亦消得四天下供養。若作佛法話會。滴
水難消。若作無事商量。眼中著屑。且作麼生即是。良
久。云。還會麼。珍重。
上堂云。夫為宗師。須是奪耕人之牛。飢人之食。遇賤
即貴。遇貴即賤。奪耕人之牛。令他苗稼豐登。奪飢人
之食。令他永絕飢渴。遇賤即貴。握土成金。遇貴即賤。
變金成土。老僧亦不奪耕人之牛．飢人之食。何謂。耕
人之牛。我復何用。飢人之食。我復何餐。我也不握土
成金。也不變金作土。何也。金是金。土是土。玉是玉。石
是石。僧是僧。俗是俗。古今天地。古今人倫。古今日月。
雖然如此。打破大散關。幾箇迷逢達磨。
上堂云。一鉗一鎚。抽釘[托-七+友]楔。大唐鼓鞴。新羅打鐵。諸
仁者。盡乾坤大地是箇槌。且道栖在什麼處。若更問
儞麼鉗。與山僧一時敗闕。參。
上堂云。鴈過長空。影沈寒水。水無沈影之心。鴈無遺
蹤之意。若能如是。方解向異類中行。不用續鳧截鶴。
夷嶽盃壑。放行也。百醜千拙。收來也。攣攣拳拳。用之。
則敢與八大龍王鬪富。不用。都來不直半分錢。參。
上堂云。髑髏常干世界。鼻孔摩觸家風。芭蕉聞雷開。
葵花隨日轉。諸仁者。芭蕉聞雷開。還有耳麼。葵花隨
日轉。還有眼麼。若也會得。西天即是此土。若也不會。
七九六十三。収。
上堂云。雲籠古殿。迦葉攢眉。露滴堦墀。空生淚泣。森
羅舉唱。孰是知音。水乳難分。鵝王善別。忽然頂門眼
開。莫道山僧壓良為賤。下座。
上堂云。夫宗師提談祖道。有自受用三昧．他受用三
昧。若論自受用三昧。三世諸佛立在下風。文殊提鞋。
普賢挈杖。未為分外。放一線道。說他受用三昧。一塵
一佛土。一葉一釋迦。重重樓閣。無盡善財。眠底是眠
底彌勒。立底是立底釋迦。所以病有千差。藥興萬種。
二千年前。靈山會上有五百比丘得四禪定。具五神
通。以宿命智各各見過去殺父．殺母．殺阿羅漢及諸
重罪。於自心內各懷疑怖。於是文殊手握利劒。以逼
如來。世尊謂文殊曰。住。住。不應作逆。句得害我。我必
被害。為善被害。文殊師利。從本已來。無有我人。但以
內心見有我人。內心起時。我必被害。即名為害。於是
五百比丘各各自悟本心。如夢如幻。於夢幻中無有
父母．能生．所生。乃至殺阿羅漢等。五百比丘異口同
音。乃讚文殊云。文殊大智士。深達法源底。自手握利
劒。持逼如來身。如劒佛亦爾。一相無有二。無相無所
生。是中云何殺。諸仁者。作麼生說箇如劒佛亦爾。拈
拄杖云。看看。文殊菩薩變作楖𣗖拄杖。在山僧手裏。
<pb n="690"/>
良久。云。儞若近前。却變作金剛寶劒。儞若退後。却變
作德山．臨濟。蔡州箇箇瓦解氷消。擊禪床。下座。
上堂云。靈源絕跡。普現色身。法離斷常。有無堪示。所
以道。塵塵不見佛。剎剎不聞經。要會靈山親授記。晝
見日。夜見星。良久。云。若到諸方。不得錯舉。參。
<other>信州廣教景先禪師</other>問。師唱誰家曲。宗風嗣阿誰。師
云。有水皆含月。無山不帶雲。僧曰。不覩雲中鴈。焉知
沙塞寒。師云。胡言易會。漢語難明。
<other>饒州妙果院自政禪師</other>問。香風滿路人皆委。一朵蓮
開事若何。師云。相識滿天下。僧曰。一堂風冷澹。千古
意分明。師云。秖恐不是玉。僧曰。適來已蒙師指示。人
天一會盡霑恩。師云。切忌盈虗。
<other>舒州東禪院賢禪師</other>問。說佛說祖。魔魅家風。演妙談
真。未為極則。去此二途。請師別道。師云。放汝三十棒。
僧便喝。師云。罪不重科。僧以手畫一畫。師云。野狐精。
僧曰。且禮和尚三拜。師云。一任𨁝跳。
<other>蘇州薦福知一禪師</other>問。知師久唱韶陽曲。北斗藏身
事若何。師云。片帆離古岸。僧曰。恁麼則雲門重孫。雪
竇嫡子。師云。風送過滄洲。上堂云。雪嶺泥牛吼。雲門
木馬嘶。巨靈分大華。嚴子隱深谿。
<other>越州天衣在和禪師</other>問。祖祖相傳傳祖印。師今得法
嗣何人。師云。人將語試。水將杖探。僧曰。廓周沙界。師
云。一夜歌開盡。百花猶未知。
<other>湖州海會擇芝禪師</other>問。師唱誰家曲。宗風嗣阿誰。師
云。寶鏡當臺。僧曰。恁麼則雪竇嫡子。師云。窺天鑒地。
<other>越州稱心省倧禪師</other>問。已赴稱心。將離雙㵎。如何是
不動尊。師云。上馬見路。僧曰。恁麼則動而常寂。師云。
千里萬里。問。五葉香風清宇宙。師今得法嗣何人。師
云。言前打當。句後分明。僧曰。恁麼則黃河清有日。雪
嶺木人懽。師云。且喜勿交涉。問。如何是祖師西來意。
師云。行人念路。僧曰。學人不會。師云。緊帩草鞋。問。學
人未識佛性。乞師指箇入頭。師云。一雨普霑。千山秀
色。僧曰。未審如何保任。師云。退身三步。問。如何是道。
師云。縱橫十字。僧曰。如何是道中人。師云。相逢不下
馬。各自有前程。上堂云。佛種從緣起。是故說一乘。拈
拄杖云。拄杖是緣。那箇是佛種。拄杖是一乘法。那箇
是緣。遮裡參見釋迦老子了。却買草鞋行脚。不得向
衲僧門下過。打折汝腰。且道衲僧據箇什麼。良久。云。
三十年後莫孤負人。卓一下。
<other>明州上山德隆禪師</other>問。師唱誰家曲。宗風嗣阿誰。師
云。有時直上孤峰頂。月下披雲嘯一聲。僧曰。乳峰一
枝。此日獨秀。師云。龍蛇易辨。衲子難瞞。僧曰。謝師方
便。師云。一撥便轉。
<other>越州稱心清演禪師</other>問。知師久蘊囊中寶。今日當筵
略借看。師云。紅日一輪。僧曰。學人不會。師云。清風四
起。僧曰。恁麼則雪竇嫡子。師云。莫亂道。
<other>明州岳林藏院宗善禪師</other>問。如何是道。師云。深耕淺
種。僧曰。如何是道中人。師云。田舍奴。問。如何是末上
消息。師云。獨掌不浪鳴。僧禮拜。師便打。
<other>杭州證聖守環禪師</other>問。金輪示跡。玉㲲垂芳。古路坦
然。如何舉唱。師云。千年常住一朝僧。僧曰。恁麼則雲
生嶺上。師云。更有奇特麼。僧便喝。師亦喝。僧曰。兩重
公案。師噓一聲。
<other>杭州承天傳宗禪師</other>開堂日。上首白槌罷。師云。機輪
纔轉。千眼頓開。智刃一揮。十方肅靜。有何俊士。不避
死生。剔起眉毛。出眾相見。問。如何是諸佛本源。師云。
千江流白月。僧曰。如何領會。師云。三十年後。問。如我
按指。海印發光時如何。師云。平地起波瀾。僧曰。請師
按指。師云。風前聲已急。一曲過楊州。問。如何是宗門
中事。師云。文殊有勑。僧曰。學人請益。師云。西天令嚴。
問。祖意教意。是同是別。師云。胡馬嘶北風。越鳥巢南
枝。問。如何是鳳凰家風。師云。龍行虎步。僧曰。客來將
何祇待。師云。盤裡明珠。問。遠遠相投。請師一接。師云。
<pb n="691"/>
碧波千萬丈。僧曰。乞師方便。師云。直釣巨鼇歸。問。久
負勿絃琴。請師彈一曲。師云。徒勞側耳。僧曰。與麼則
得聞於未聞。師云。又被風吹別調中。問。大用現前。不
存軌則時如何。師云。承天今日高竪降旗。僧便喝。師
云。臨濟兒孫。僧又喝。師便打。問。如何是般若體。師云。
雲籠碧嶠。僧曰。如何是般若用。師云。月在清池。師云。
人天普集。賓主交馳。問者雄辨滔滔。若百川之流水。
答者峻機疊疊。若圓器之傾珠。去古佛廟前。總使不
著。何謂廣大門風。威德自在。不用彈指。樓閣門開。便
見祖風與堯風並扇。佛日與舜日齊明。截生死流。踞
祖佛位。還會麼。久立。珍重。
上堂云。上青水碧。文殊常現於目前。雨灑雲舒。普賢
周徧於法界。風鳴鳥語。觀音時演於圓通。葉落花開。
毗盧全示於真要。忽若騎驢入儞鼻孔裏。牽牛入儞
眼睛中。又作麼生商量。參。
上堂云。聞聲悟道。猶是聽響之流。見色明心。何異眼
中著屑。真如佛性。要且未出苦源。行布圓融。恰似無
繩自縛。若是衲僧家。喝散白雲。衝開碧落。橫身三界。
獨步大方。若不如是。徒為丈夫。喝一喝。下座。
上堂云。春風𩖼𩖼。春鳥喈喈。綠柳溪邊半舞。桃華嶺
上鬪開。翻思昔日靈雲老。直至如今不見來。拈拄杖
云。來也。來也。與他穿過鼻孔。
上堂云。大眾前出來相見。也須是箇本分作家始得。
應時如鋒。應機如電。點著不來。新羅國裏。珍重。
上堂云。衲僧門下。不在多端。達士相逢。非存目擊。始
知拈槌舉拂。眼裏塵沙。瞬目揚眉。猶是鈍漢。直下明
得。無孔鐵鎚。擬欲尋思。千里萬里。卓拄杖一下。
<other>鼎州乾明知應禪師</other>問。蓮華未出水時如何。師云。撑
天拄地。僧曰。出水後如何。師云。填溝塞壑。上堂云。馬
祖陞堂。百丈捲席。火動煙生。雲擎雨色。覿面相呈。一
何輕擲。重賞三千。輕酬八百。參。
<other>天台寶相蘊歡禪師</other>問。如何是學人自己。師云。曾問
幾人來。問。如何是佛。師云。堂堂八尺餘。
<other>蘇州萬壽神初惠照禪師</other>問。祖祖相傳傳祖印。師今
得法嗣何人。師云。乳竇峰高翠倚天。僧曰。恁麼則雪
竇嫡子也。師云。休向水中撈寶月。且於身上認衣珠。
<other>潭州龍興智傳禪師</other>桂州陽朔人也。姓莫氏。圓頂遊
方。久參雪竇。出世三湘。道歸四眾。治平中示滅。平生
行住坐臥處悉涌舍利。禪徒唱得衣物者。至今舍利
日生。有於真前志誠求者。隨心示應。問。久處湖湘。擬
伸一問。師還答否。師云。何得拖泥帶水。僧便喝。師云。
一陣雨。一陣凉。僧禮拜。師云。有頭無尾。
<other>漢陽軍鳳棲仲卿禪師</other>道性超[托-七+友]。學行和光。唱導鳳
棲。嗣法雪竇。嘉祐中。以大藏經因緣。入京謁諸朝士。
相國韓魏公頗深器之。由是翕然而就。問。古佛出世。
為大事因緣。和尚出世。當為何事。師張口吐舌。僧曰。
祇遮箇。別更有在。師云。朝三千。暮八百。問。百骸俱潰
散。一物鎮長靈。如何是一物。師云。苦哉佛陀耶。僧曰。
和尚還有為人處也無。師云。弄精魂漢。僧曰。何必如
此。師云。諱人道著。上堂云。道無前後。達者由人。雖然
根性利鈍差殊。究實元無有異。所以三乘教法。接引
迷途。執相滯名。卒難造入。是故過去諸佛於此涅槃。
現在諸佛於此成道。未來諸佛於此修行。不見達磨
大師道。吾本來茲土。傳法救迷情。一花開五葉。結果
自然成。拈拄杖云。會麼。彼一時。此一時。嵩山果熟也。
一任諸人採摘。卓拄杖一下。上堂云。巍巍堂堂。三界
無雙。磊磊落落。十方寥廓。擬議則喪身失命。思量則
千錯萬錯。喝一喝。下座。
<other>溫州平陽寶慶子環禪師</other>問。大施門開。請師一決。師
云。風行草偃。僧曰。一句截流又作麼生。師云。水到渠
成。僧曰。華蓋山上雲。慎江江裏水。師云。郎中在此。問。
古鏡未磨時如何。師云。清風來不盡。僧曰。磨後如何。
師云。明月照重城。僧曰。太守臨筵。請師一照。師云。是
<pb n="692"/>
何面孔。僧曰。三十年後。師云。賺殺人。師拈拄杖云。朝
到西天。暮歸東土即且致。把斷要津一句作麼生道。
若也道得。不出門知天下。若道不得。拄杖子笑儞。擊
禪牀一下。
<other>溫州鴈蕩靈巖寺德初禪師</other>問。大眾臨筵。如何舉唱。
師云。謝塘青草年年長。甌浦潮來日日新。僧曰。莫便
是為人處。師云。且莫錯認。問。棒喝齊收。請師相見。師
云。老僧不如汝。僧曰。專為流通。師云。堪作什麼。問。心
生種種法生。如何是種種法生。師云。我與汝葛藤。僧
曰。今日已見於師也。師云。且喜勿交涉。僧禮拜。師云。
孤負殺人。師云。問得須彌岌峇。海水騰波。祖道門中
未有少分。何故。從門入者。不是家珍。本自圓融。何須
特地。便乃人人踞妙峰孤頂。箇箇徹諸法根源。不假
慈氏閣中。今日一時明取。還明得也無。若也明得。故
號丈夫。不孤千聖深恩。亦答　國王大化。珍重。
<other>真州長蘆崇福禪院祖印禪師</other>諱智福。江州人。夏文
莊之系族也。出家圓具。遂參雪竇。發明祖意。道行才
智。灑然超邁。四處住持。勝緣畢集。三十年間。眾盈五
百。豫章郡王宗諤。稔聞道風。遙伸師禮。奏賜章服．師
名。開堂日。上首白槌罷。師云。適來槌下。早落第二義
門。敢問大眾。作麼生是第一義諦。儻或緇素未明。却
請當場問過。問。如何是教外別傳一句。師云。問不著。
僧曰。為什麼問不著。師云。白雲千萬里。僧曰。學人退
身三步。師云。更待何時。問。寶劒未出匣時如何。師云。
澁。僧曰。出後如何。師云。利。問。如何是第一機。師曰。不
為鼷鼠。僧曰。豈無方便。師云。靜處薩婆訶。師云。問在
答處。答在問宗。一任諸人點頭。忽若問不在答處。答
不在問宗。又且作麼生摸𢱢。乃展手云。無遺絲髮。一
時分付。請諸人各各仔細觀瞻。甚生門風。甚生標格。
儻一念回光。千聖共徹。不歷僧祇。豈勞修證。截生死
河。踞祖佛位。便乃高超三界。永出四流。萬德圓明。十
方獨步。可不同酬佛恩。共顯　王化。
<other>湖州報本有蘭禪師</other>問。道無橫徑。立者皆危。如何是
道。師云。日耀祥光澹。僧曰。意旨如何。師云。風搖瑞色
濃。僧禮拜。師云。猶欠一著。問。撥塵見佛即不問。寶劒
揮空事若何。師云。脚下看。僧曰。脚下且致。向上事又
且如何。師云。天晴日出。雨下雲興。問。法本無說。當說
何明。師云。水中鹽味。色裏膠青。僧曰。便恁麼時如何。
師云。三十年後。師云。衣中至寶。何假披沙。各自持來。
復將何用。交光互入。不隱不彰。達磨九年。不敢動著。
恐屈兒孫。報本不惜眉毛。普示大眾。拈起拄杖。大眾
擬議。一時打殺。上堂云。大無方。小無所。半合半開。未
可相許。嶺梅初拆眾花榮。微雨微晴春力普。春力普。
到頭莫問曹溪祖。上堂云。法無有爾。理見非常。至道
無當。剎塵應物。直得風行草偃。響順聲和。無纖芥可
齊。是卓牌閙市。要得不傷和氣。閑與露柱商量。苟能
自契點頭。莫謂山僧多口。便下座。
<other>越州稱心守明禪師</other>問。如何是佛。師云。道什麼。僧曰。
如何是法。師云。道什麼。僧曰。如何是僧。師曰。道什麼。
僧曰。謝師重重相為。師云。道什麼。
<other>廬山湯院守恩禪師</other>問。學人上來。請師說法。師云。花
開媚景。僧曰。恁麼則言不虗發。師云。玉葉芬芳。
<other>真州六合香積孜禪師</other>問。四山相逼則不問。六合門
開事若何。師云。七通八達。僧曰。恁麼則妙用任縱橫。
師云。三脚蝦䗫跳上天。問。如何是坐禪僧。師云。萬事
總無能。僧曰。如何是入定僧。師云。四海本澄澄。僧曰。
如何是行道僧。師云。六合勢騰騰。僧曰。如何是應供
僧。師云。三輪等性空。上堂云。菩薩之道不可圖度。萬
法本無。四空寧有。假無為為宗。無相為本。量包沙界。
德洽乾坤。或演一乘。或垂三句。或令悟本。悉使返源。
究竟之中。必無是事。了得本心心了了。山河大地亦
閑閑。上堂云。本有之心。絲毫不隔。因茲錯念。遂致邪
非。垢盡遇人。使明己見。作麼生是己見。四海洪波靜。
<pb n="693"/>
一輪天地明。
<other>信陽軍乾明則禪師</other>問。師唱誰家曲。宗風嗣阿誰。師
云。片雲生海嶠。一鴈過寒空。僧曰。與麼則雪竇嫡子
也。師云。一嶺英英。六花皎皎。問。如何是祖師西來意。
師云。清風生碧落。僧曰。意旨如何。師云。明月映長江。
問。如何是海印三昧。師云。但向己求。僧曰。學人不會。
師云。莫從他覓。問。如何是日用道。師云。一箭到西天。
僧云。到後如何。師云。周徧法界。
<other>處州南明日慎禪師</other>問。師子未出窟時如何。師云。清
風滿地。僧曰。出窟後如何。師云。群狐腦裂。問。祖意與
教意。是同是別。師云。水天影交碧。僧曰。畢究是同是
別。師云。松竹聲相寒。師云。設使問似傾湫倒嶽。東西
踞地。南北知方。逆順無拘。出沒自在。盡大地草木叢
林悉為智刃。且於建化門中。猶較些子。若據本分相
見。可謂十萬八千。
<other>南嶽雲峰元益首座</other>李林宗居士問。意欲出塵今未
出。請師今日決疑情。座云。作麼生是出塵意。士惘然。
座云。還會麼。士忽然省悟。有頌云。心鏡從來瑩。洪河
本自深。秖因師問後。沙石化為金。座云。正趨地獄。士
曰。人我無相。胡為地獄。座云。汝今何在。士曰。見今對
答。座曰。秖此是黃金。
<other>舒州投子山法宗道者</other>問。如何是道者家風。者云。袈
裟裹草鞋。僧曰。意旨如何。者云。亦脚下桐城。
<other>韶州南華寶緣慈濟禪師法嗣</other>
<other>韶州甘露山自緣禪師</other>問。祖意西來。乞師垂示。師云。
青山綠水長相對。僧曰。畢竟如何。師云。還我話頭來。
<other>廣州興化延慶禪師</other>上堂云。言前薦得。孤負平生。句
後投機。全乖道體。離此二途。祖宗門下又且如何。良
久云。眼裏瞳兒吹木笛。
<other>韶州永泰宗寶禪師</other>問。如何是和尚家風。師云。千年
松柏。僧曰。忽遇容來。將何祗待。師云。萬載一條新。
<other>韶州寶壽行德禪師</other>在南華受請。恰遇新冬。師示眾
云。新冬新寶壽。言是舊時言。若會西來意。波斯上舶
船。上堂云。雲散長空。月生天際。有眼者辨取。
<other>韶州白虎山守昇禪師</other>問。如何是佛。師云。有眼無鼻
孔。
<other>韶州佛陀山宗欽禪師</other>問。如何是和尚直截為人一
句。師打一拂子云。會麼。僧云。不會。師云。逢人莫錯舉。
<other>韶州雙峰山法崇禪師</other>問。不露圭角句。未語先分付。
如何是先分付。師云。道什麼。僧曰。恁麼則謝師指示。
師云。汝作麼生會。僧無對。師云。賺却人。
<other>韶州樂昌縣寶林山海月禪師</other>問。如何是佛。師云。十
相具足。僧曰。莫秖遮便是。師云。少一不可。
<other>韶州延祥法迎禪師</other>問。牛頭未見四祖時如何。師云。
拄杖拂子。僧曰。見後如何。師便打。僧曰。今日親見和
尚。師云。再犯不容。
<other>韶州舜峰惠寶禪師</other>問。步步登高時如何。師云。嶮。僧
曰。不進不退時如何。師云。喪。僧曰。如何即是。師云。蘇
嚧蘇嚧。
<other>襄州洞山普樂子榮禪師法嗣</other>
<other>廬山圓通祖印禪師</other>諱居訥。漢州蹇氏子也。十三受
具。十五開講。一揮談麈。千人帀坐。器宇氷清。心源海
湛。敏惠冠絕。行解超倫。出語成章。落筆盈卷。忽捨所
學。遠參禪宗。見榮禪師。頓悟祖意。後出世住歸宗。未
幾遷上圓通。又移四祖。後還圓通。鷗陽文忠公修一
見。深仰風規。每問南來士人。曾見訥禪師否。由是朝
野望重。皇祐中　仁宗皇帝詔居京城淨因。堅讓不
赴。就賜章服．師號。[烈-列+((冰-水)*臣*巳)]寧三年中。一日。辭江牧劉公述
及諸僚屬。歸院沐浴。端坐示滅。劉公率緇俗數千。送
至茶毗。𦦨中白氣。上貫太陽。眾皆驚仰。問。如何是和
尚家風。師云。紫霄峰畔歸宗寺。僧曰。忽遇客來。將何
祗待。師云。遊山翫水。問。祖剎重興時如何。師云。人在
破頭山。僧曰。一朝權在手。師便打。師云。三乘十二分
<pb n="694"/>
教還曾道著麼。良久。云。喫茶去。
<other>洪州百丈山智映寶月禪師法嗣</other>
<other>杭州惠因祥禪師</other>問。師唱誰家曲。宗風嗣阿誰。師云。
天圓地方。僧曰。端的請師一言。師云。若到諸方。分明
舉似。師云。南山高。北山低。日出東方夜落西。白牛上
樹覓不得。烏鷄入水大家知。且道覓得後又如何。良
久。云。堪作什麼。
<other>杭州慧因義寧禪師</other>問。佛未出時如何。師云。摩耶夫
人。僧曰。出世後如何。師云。悉達太子。上堂云。澄停識
浪。水清影現。悟無念體。寂滅現前。東弗于代。西瞿耶
尼。許汝恁麼會。三十年後且莫顢頇。參。
<other>潭州雲蓋山繼鵬禪師法嗣</other>
<other>越州諸暨鍾山報恩禪院譚禪師</other>問。善法堂中師子
吼。利人一句又如何。師云。重疊關山路。僧曰。與麼則
紫隣巖畔千花秀。白玉堂前萬姓歌。師云。念話杜家。
問。至道無難。唯嫌揀擇。如何是不揀擇。師云。作日初
三。今日初四。僧曰。此猶是揀擇。師云。龍蛇易辨。衲子
難滿。問。一問一答。猶落建化門庭。未審第一義中如
何舉唱。師云。簷前雨滴。雪滿長空。僧曰。若然者。到頭
霜夜月。任運落前谿。師云。作家禪客。僧曰。和尚莫瞞
人好。師云。却是儞瞞我。問。如何是祖師西來意。師云。
隻履已歸葱嶺久。而今休更問來端。僧曰。得與麼去
時如何。師云。南山起雲。北山下雨。問。杖錫已居於此
日。請師一句利人天。師云。鼻孔大頭向下。僧曰。向上
還有事也無。師云。有。僧曰。如何則是。師云。欲窮千里
目。更上一層樓。
上堂云。法身無象。應物現形。諸禪德。作麼生說箇應
物現形底道理。拈拄杖示眾云。世尊身長丈六。遮箇
拄杖子亦長丈六。彌勒身長千尺。遮箇拄杖子亦長
千尺。方圓任器。隱顯從他。大包天地。細入塵蘆。如驢
[覤-儿+丘]井。如井[覤-儿+丘]驢。得之者。運籌帷幄。把斷要津。失之者。
杳杳忽忽。虗生浪死。得失二途。一時放却。敢問諸人。
且道山僧拄杖子畢竟長多少。良久。云。笑指客從何
處來。擊香臺一下。
上堂。顧視大眾云。若未能如是。且須俗機宜。所以仲
冬嚴寒。人人盡賀。日南長至。禪人到此。直須眨上眉
毛。莫學東村王老。夜來失了巴鼻。參。
<other>筠州洞山曉聦禪師法嗣</other>
<other>雲居曉舜禪師</other>筠陽人也。少年麤猛。忽悟浮幻。投師
出家。乃修細行。參聦禪師。一日入室。聦問云。古鏡未
磨時如何。曰。黑似漆。聦云。磨後如何。曰。照天照地。聦
云。我即不恁麼。師便問。古鏡未磨時如何。曰。此去朗
州不遠。師云。磨後如何。曰。黃[鴳-女+隹]樓前鸚鵡洲。師忽有
省。由是道譽遠布。禪徒依之。後住筠州大愚廬山棲
賢。治平中。一日。召大眾云。本來無事。臨行何語。片時
片時。便去便去。言畢而逝。問。師唱誰家曲。宗風嗣阿
誰。師云。雲有出山勢。水無投㵎聲。僧曰。新豐一箭。直
射大愚。師云。今日幾遭雨水。問。如何是為人一句。師
云。晴天日出。僧曰。與麼則從此無疑。師云。雨下雲陰。
問。千里特來即不問。舊店新開事若何。師云。儞要買
箇甚麼。僧提起坐具云。還有遮箇麼。師云。東行不見
西行利。僧曰。有錢堪作好兒郎。師云。吽。儞謔我。問。承
師有言。不談玄。不說妙。去此二途。如何指示。師云。蝦
䗫趕[(采-木+(工/山))*鳥]子。僧曰。全因此問。師云。老鼠弄猴猻。
上堂云。唯一堅密身。一切塵中現。蝦䗫蚯蚓各有窟
穴。烏鵲鳩鴿亦有窠巢。正當與麼時。為甚麼人說法。
良久。云。方以類聚。物以群分。上堂云。學道莫生分別。
分別便成解會。但信自心是佛。歷劫更無迷昧。久立。
上堂云。三峽道無別。朝朝秖麼說。僧繇會寫真。鎮府
出鑌鐵。珍重。上堂云。不長不短。不小不大。此箇道理
是誰境界。咄。上堂云。盡力提不起。放下絕無蹤。借問
諸禪者。此理若為通。上堂云。言不假繁。道不假修。若
人會得。任性隨流。久立。
<pb n="695"/>
<other>潭州大溈山密印寺懷宥禪師</other>問。人將語試。金將火
試。未審衲僧將什麼試。師云。拄杖子。僧曰。畢竟如何。
師云。退後著。僧應喏。師便打云。教休不肯休。直待雨
霖頭。
<other>杭州佛日山明教禪師</other>諱契嵩。藤州東山人也。俗姓
李氏。七歲出家。十三得度。十九遊方。徧參知識。得法
于洞山聰禪師。常居永安蘭若。披尋內外典籍。樂於
著撰。力扶宗教。嘉祐中。以所述禪門傳法正宗記．定
祖圖．輔教編。上進　仁宗皇帝。勑頒天下。附入大藏。
賜號明教。熈寧四年六月四日。示滅於靈隱寺。壽六
十有六。是月八日茶毗。眼．舌．男三根不壞。頂骨上出
舍利。紅白晶瑩。師平生頂戴觀音。口誦名號。木槵數
珠亦燒不壞。其如解行高潔。性智虗明。宋代高僧鮮
有如師。具在陳賢良行業記。

建中靖國續燈錄卷第五

<sarticle>建中靖國續燈錄卷第六　　　<bz>〔宋刻〕</bz></sarticle>

東京法雲禪寺住持傳法佛國禪師（臣）惟白集
對機門
盧陵清原山行思禪師第十一世
<other>洪州泐潭山寶峰院懷澄禪師法嗣</other>
<other>東京十方淨因禪院大覺禪師</other>諱懷璉。姓陳氏。漳州
龍溪縣人也。誕生之夕。夢僧伽降室。因小字泗州。既
有異兆。僉知祥應。齠齓出家。丱角圓頂。督志道學。寢
食無廢。一日洗面。潑水于地。微有省發。即慕參尋。遠
造泐潭澄禪師法席。投機印可。次歷叢林。眾嚮道譽。
年過不惑。名動　仁御。奉　詔住淨因禪院。三　宣
內苑。對　聖敷揚。開悅　宸衷。賜號大覺。并製讚頌。
須許賡詶。　天眷日深。頗若師友。其磨衲．金鉢．寶珠。
皆　上旨批賜。晚以高年。乞身林下。　勑從所請。隨
意住持。因止育王山。雲徒復湊。道合　聖心。名重當
世。本朝宗匠。未如榮幸。師皇祐二年十二月十九日。
仁宗皇帝宣入後苑化成殿。令一依開堂時儀範。陞
座說法。宣左街副僧錄慈雲大師清滿啟白。清滿謝
　恩罷。乃曰。　帝苑春光。皇家啟會。萬乘既登於
　舜殿。兩街獲奉於堯眉。爰當和育之辰。正是闡揚之
日。宜談祖道。上副　宸衷。謹白。
師遂陞座。拈香祝　聖畢。敷坐。華嚴禪師白槌云。法
筵龍象眾。當觀第一義。師云。適來白槌。甚好消息。還
有證據者麼。出來對聖人前試通吐看。時有宣教大
師問。滿目盡觀銀世界。未審普賢在什麼處。師云。猶
似對面不識。僧曰。六牙白象空中立。　萬乘君王坐
寶臺。師云。帝網重重向此開。師復云。古佛堂中。曾無
異說。流通句內。誠有多談。得之。妙用無虧。失之。觸途
成滯。所以溪山雲月。且處處以同風。水鳥樹林。亦頭
頭而顯道。若於迦葉門下。直得堯風蕩蕩。舜日明明。
野老謳謌。漁人鼓舞。當此時節。純樂無為。久瀆　聖
聦。伏惟珍重。問。諸佛出世。利濟群生。猊座師登。將何
拯濟。師云。山高海闊。僧曰。花發無根樹。魚跳萬仞峰。
師云。新羅國裏。僧曰。慈舟不棹清波上。劒峽徒勞放
木鵝。師曰。脫却衣裳臥荊棘。僧曰。人將語試。師云。慣
得其便。僧拊掌。師云。更𨁝跳。問。艣棹不停時如何。師云。
清波箭急。僧曰。恁麼則移舟諳水勢。舉棹別波瀾。師
云。濟水過新羅。僧曰。古佛位中留不住。夜來依舊宿
蘆花。師云。兒童不識十字街。問。聖君御頌親頒賜。和
尚將何報此恩。師云。兩手托地。僧曰。恁麼則一人有
慶。兆民賴之。師云。半尋拄杖攪黃河。問。坐斷毗盧頂。
不稟釋迦文。猶未是學人行業。如何是學人行業。師
云。斫額望明月。僧以手便拂。師曰。作什麼。僧忙然。師
云。賺却一船人。師云。若論佛法兩字。是加增之辭。廉
纖之說。諸人向遮裏承當得。盡是二頭三手。譬如金
<pb n="696"/>
屑雖貴。眼中著一點不得。若是本分衲僧。纔聞舉著
此事。便一擺擺斷。不受纖塵。獨脫自在。最為親的。然
後便能在天同天。在人同人。在僧同僧。在俗同俗。在
凡同凡。在聖同聖。一切處出沒自在。並拘檢佗不得。
名邈佗不得。何也。為渠能建立一切法故。一切法要
且不是渠。渠既無背面。第一不用妄與安排。但知十
二時中。平常飲⿰口豕。快樂無憂。秖此相期。更無別事。所
以古人云。放曠長如癡兀人。佗家自有通人愛。
上堂云。文殊寶劒。得者為尊。乃拈拄杖云。淨因今日
恁麼。直得千聖路絕。雖然如是。猶是矛楯相攻。不犯
鋒鋩。如何運用。良久。云。野蒿自發空臨水。江鷰初歸
不見人。參。
上堂云。太陽東昇。爍破大千之暗。諸人若向明中立。
猶是影響相馳。若向暗中立。也是藏頭露影漢。到遮
裏。作麼生吐露。良久云。逢人秖可三分語。未可全拋
一片心。參。
上堂云。世法裏面迷却多少人。佛法裏面醉却多少
人。秖如不迷不醉。是什麼人分上事。
上堂云。言鋒纔擊。義海交深。若要徑截一路。各請歸
堂。
上堂云。應物現形。如水中月。遂拈起拄杖云。遮箇不
是物。即今現形也。且道月在甚麼處。良久。云。長空有
路還須透。潭底無蹤不用尋。擊香臺一下。
上堂云。白日東上。白日西落。急如投壺閃寥廓。神龍
一舉透無邊。纖鱗猶向泥中躍。靈𦦨中。休湊泊。三歲
孩童髽四角。參。
上堂。良久。舉起拳頭云。握拳則五嶽倒卓。展手則五
指參差。有時把定佛祖關。有時托開千聖宅。今日遮
裏相呈。且道作何使用。拍禪牀一下。云。向下文長。付
在來日。
<other>天台赤城山用良禪師</other>問。三門與自己。是同是別。師
云。八兩移作半斤。僧曰。恁麼則秋水泛漁舟。師云。東
家點燈。西家覓油。僧曰。山高月上遲。師云。道什麼。僧
曰。莫瞌睡。師云。入水見長人。
<other>臨江軍有文禪師</other>上堂云。建山寂寞。坐倚城郭。無味
之談。七零八落。以拄杖敲香臺。下座。
<other>福州雪峯象敦禪師</other>問。如何是佛。師云。火照魚行。僧
曰。如何是法。師云。唐人譯不出。僧曰。佛法已蒙師指
示。未審畢竟又如何。師云。臘月三十日。
<other>杭州靈隱山雲知慈覺禪師</other>問。一佛出世。各坐一華。
和尚出世。有何祥瑞。師云。白雲橫谷口。僧曰。光前絕
後。師云。錯。僧曰。大眾證明。師云。點。問。如何是道。師云。
什麼道。僧曰。大道。師云。欲行千里。一步為初。僧曰。如
何是道中人。師云。西天駐泊。此土都監。僧禮拜。師云。
吽。吽。問。如何是佛。師云。筇州九節杖。僧曰。如何是向
上事。師云。向上即且致。佛話作麼生會。僧擬議。師云。
幾合放過。
上堂云。日月雲霞為天標。山川草木為地標。招賢納
士為德標。閑居趣寂為道標。乃拈拄杖云。且道遮箇
是什麼標。會麼。拈起則有文有彩。放下則糲糲磕磕。
直得不拈不放。又作麼生。良久。云。扶過斷橋水。伴歸
明月村。
上堂云。秋風起。庭梧墜。衲子紛紛看祥瑞。張三李四
賣囂虗。拾得寒山爭賤貴。覿面相詶。更無難易。四衢
道中。棚欄瓦市。畐塞虗空。普天帀地。任是臨濟赤肉
團上。雪老南山鼈鼻。玄沙見虎。俱胝舉指。一時拈來。
當面布施。更若擬議。千山萬水。復云。過。
<other>明州金鵝山靖旻禪師</other>問。禪客相逢。合談何事。師云。
德山令行。僧曰。早知今日事。悔不慎當初。師云。人無
遠慮。
<other>雲居山守億禪師</other>上堂云。馬祖纔陞堂。雄峰便卷席。
春風一陣來。滿地花狼藉。
<other>婺州西塔殊禪師</other>問。知師已受請。家風略借看。師云。
<pb n="697"/>
風搖寒木。僧曰。恁麼則石上橫筇坐。茶餘看日低。師
云。葉落秋江。
<other>婺州承天惟簡禪師</other>問。佛與眾生。是一是二。師云。花
開滿木紅。花落萬枝空。僧曰。畢竟是一是二。師云。唯
餘一朵在。明日恐隨風。問。如何是吹毛劒。師云。星多
不當月。僧曰。用者如何。師云。落。僧云。落後如何。師云。
觀世音菩薩。問。如何是和尚家風。師云。理長即就。僧
曰。如何領會。師云。繪雉不成鷄。問。開口即失。閉口即
喪。未審如何說。師云。舌頭無骨。僧曰。不會。師云。對牛
彈琴。問。山河大地與自己。同。別。師云。灸病不得穴。僧
曰。畢竟是同是別。師云。買帽相頭。師云。夫遮那之境
界。眾妙之玄門。知識說之而莫窮。善財酌之而不竭。
文殊體之而寂寂。普賢證之以重重。若也隨其法性。
如雲收碧漢。本無一物。若也隨其知用。似花開春谷。
應用無邊。雖說徧恒沙。乃同遵一道。且問諸人。作麼
生是一道。良久。云。白雲斷處見明月。黃葉落時聞擣
衣。參。
上堂云。頭不戴天。足不履地。鼻不齅香。舌不了味。塞
却咽喉。何處出氣。良久。云。寒來向火困來眠。誰言總
別兼同異。參。上堂云。莫離蓋纏。莫求佛祖。去此二途。
以何依怙。江淹夢筆。天龍見虎。古老相傳。月不跨五。
參。上堂云。一刀兩段。埋沒宗風。師子飜身。拖泥帶水。
直饒坐斷十方。不通凡聖。脚跟下好與二十拄杖。上
堂云。拈一放一。妙用縱橫。去解除玄。收凡破聖。若望
本分草料。大似磨甎作鏡。衲僧家合作麼生。良久云。
寔。上堂云。順也是。逆也是。逆順交參真至理。若人於
此擬休功。猶指化城為寶地。參。
<other>杭州臨安九峰淨土鑒韶禪師</other>問。承聞和尚是泐潭
嫡子。是否。師云。是。僧云。還記得當時得力句麼。師云。
記得。僧曰。請舉看。師云。左手握拳。右手把筆。問。承師
有言。君子可八。意旨如何。師云。披衣入市去。剃髮上
山來。問。𦏰羊未挂角時如何。師云。雄喚雌鳴。僧曰。挂
角後如何。師云。一文兩箇。僧曰。此莫是和尚見處也
無。師云。不用禮拜。問。藥山不許看經。意旨如何。師云。
夜半點燈毬。
上堂云。山僧說禪。恰似蚝蜢吐油。揑著便出。若不揑
著。一滴也無。何以故。秖為不曾看讀得古今因緣。及
預先排疊勝妙見知。等候陞堂。便磨脣縮觜。將粥飯
氣熏炙諸人。凡有一問一答。蓋不得已。豈獨山僧。看
佗大通智勝如來。默坐十劫。無開口處。後因諸天梵
天及十六王子再三勤請。方始說之。却不是秘惜。秖
為不敢埋沒諸人。山僧既不埋沒諸人。不得道山僧
會陞座。參。
<other>洪州壽聖普誗禪師</other>問。朝蓋已臨於法會。還有西來
意也無。師云。上士由山水。問。說佛說法。殃及兒孫。演
妙談玄。野狐群隊。離此二途。如何為人。師云。一箇不
得。兩箇又多。僧曰。一葉落。天下秋。師云。谷秀花鋪錦。
僧曰。不因舉棹。爭見漁人。師云。將謂胡鬚赤。
<other>筠州洞山永孚禪師</other>上堂云。棒頭挑日月。木馬夜嘶
鳴。拈拄杖云。雲門大師來也。卓一下。云。炊砂作飯。看
井作袴。
<other>金陵廣慧遇新禪師</other>問。師是誰家嫡子。甚處兒孫。師
云。將謂是仙陀。僧曰。親見泐潭來。師云。更請問傍人。
問。如何是道者家風。師云。看樓打樓。僧曰。為什麼東
行不見西行利。師云。拈頭作尾。拈尾作頭。還我第三
段來。僧禮拜。師云。吽。吽。問。佛未出世時如何。師云。脚
前脚後。僧曰。出世後如何。師云。恰似不齊。
<other>令滔首座</other>參泐潭懷澄禪師。澄一日問。祖師西來。單
傳心印。直指人心。見性成佛。子作麼生會。滔云。某甲
不會。澄却問。子未出家時作箇什麼。滔曰。牧牛。澄曰。
作麼生牧。滔曰。早朝騎出去。晚後復騎歸。澄曰。子大
好不會。滔於言下忽然大悟。遂成頌云。放却牛繩便
出家。剃除鬚髮著袈裟。有人問我西來意。拄杖頭挑
<pb n="698"/>
蘇哩囉。
<other>筠州洞山自寶妙圓禪師法嗣</other>
<other>筠州洞山鑒遷禪師</other>問。如何是新豐一曲。師云。自歌
自詠深雲裏。僧曰。誰是知音。師云。閑坐閑行古洞中。
問。王侯請而不去。和尚去時如何。師云。官差不自由。
僧曰。終是涉廉纖。師云。棒頭有眼。僧曰。便請。師云。慣
釣長鯨。耻看跛氅。
<other>筠州洞山清辯禪師</other>問。百丈得大機。黃蘗得大用。未
審和尚得箇什麼。師便喝。僧亦喝。師便打。僧曰。爭奈
大眾眼何。便歸眾。師噓噓。
<other>舒州海會通禪師法嗣</other>
<other>隨州水南太平興國文秀禪師</other>問。如何是祖師西來
意。師云。拄杖子。問。如何是水南境。師云。隨峯山色秀。
遍地百花開。僧曰。如何是境中人。師云。迦葉擎拳。阿
難合掌。
<other>復州北塔思廣禪師法嗣</other>
<other>荊門軍當陽縣玉泉景德禪院承皓禪師</other>姓王氏。眉
州丹稜人也。依大力院出家登具。遊方。參復州北塔
廣禪師。發明心要。得大自在三昧。製赤犢鼻。書歷代
祖師名而服之曰。唯有文殊．普賢猶較些子。且書於
帶上。自是諸方曰皓布裩。初住郢州大陽。師在谷隱。
受大陽請。上堂云。山僧在谷隱十年。不曾飲谷隱一
滴水。嚼谷隱一粒米。汝若不會來。大陽與汝說。𢹂拄
杖下座。僧入室次。狗子在室中。師叱一聲。狗子出去。
師云。狗却會。爾不會。問。如何是佛。師云。截斷脚跟。僧
曰。如何是法。師云。掀爾腦蓋。師云。[晷-人+卜]運推移。布裩赫
赤。莫怪不洗。無來替換。下座。上堂云。粥稀後坐。牀窄
先臥。耳聵愛聲高。眼昏宜字大。珍重。師於元祐六年
十二月二十八日示寂。門人圍遶。師笑曰。吾年八十
一。老死舁屍出。兒郎齊著力。一年三百六十日。言畢
而逝。
<other>蘇州翠峯慧顒禪師法嗣</other>
<other>杭州廣果擇能禪師</other>問。師是誰家嫡子。甚處兒孫。師
云。適來拈香了也。僧曰。恁麼則親見翠峯來。師云。相
悉人難得。
<other>蘄州四祖山端禪師法嗣</other>
<other>福州廣明常委禪師</other>問。知師久蘊囊中寶。今日當場
略借看。師云。看。僧曰。恁麼則謝師指示。師云。等閑垂
一釣。容易上鈎來。
<other>潭州雲蓋山志顒禪師法嗣</other>
<other>雲居山文慶海印禪師</other>問。雲門一曲師親唱。北斗藏
身事若何。師云。險。僧曰。學人未曉。請師再指。師云。仰
面看青天。問。如何是祖師西來意。師云。少林一隻履。
問。如何是函蓋乾坤句。師云。合。僧曰。如何是隨波逐
浪句。師云。闊。僧曰。如何是截斷眾流句。師云。窄。問。佛
意祖意即不問。如何是和尚家風。師云。上拄天。下拄
地。僧曰。莫秖遮便是麼。師云。錯。上堂云。隨波逐浪。舉
世皆是知音。截斷眾流。天下罕逢作者。遂拈拄杖。擊
香臺一下。云。大眾還會麼。若向遮裏透得。石壁山河
不相隔礙。十方剎土廓爾皆通。舉目則覰破三十三
天。颯然粉碎。動步則踏飜金剛水際。涓滴不留。向葛
藤窠裏橫身。且無繫絆。於荊棘林中擺手。不挂鋒鋩。
叱起陝府鐵牛。耕破坤維大地。喚取嘉州大像。把住
日月星辰。輥轉太虗。橫鋪世界。以東為西。將南作北。
釋迦性命尚自不存。祖師眼睛那堪更用。如今忽有
箇衲僧出來。驀口一摑。掀倒禪牀。儞道雲居還肯佗
也無。肯與不肯。一切分付德山．臨濟。遂喝一喝。以拄
杖卓一下。上堂云。道本無為。法非延促。一念萬年。千
古在目。月白風恬。山青水淥。法法現前。頭頭具足。祖
意教意。非直非曲。要識廬陵米價。會取山前麥熟。以
拂子擊禪牀。下座。上堂云。馬師即心即佛。大似埋樁
釘橛。牛頭橫說竪說。宛如枝上生節。欲識佛祖性義。
會取春寒秋熱。拍繩牀。下座。
<pb n="699"/>
<other>明州上方齊岳禪師法嗣</other>
<other>越州東山國慶順宗禪師</other>問。師唱誰家曲。宗風嗣阿
誰。師云。一人傳虗。萬人傳實。僧曰。恁麼則大梅嫡子
也。師云。重言不當吃。師云。心生則種種法生。心滅則
種種法滅。拈起拄杖云。此箇是法。那箇是滅底心。若
人道得。許儞頂門上具眼。其或不然。雲暗不知天早
晚。雪深難辨路高低。參。
<other>潤州金山瑞新禪師法嗣</other>
<other>湖州天聖楚祥禪師</other>問。芙蓉堂上。已焚海岸之香。師
子座前。願聽胡家之曲。師云。風來金殿冷。僧曰。今日
得聞於未聞。師云。雪覆玉堦寒。僧曰。恁麼則淵明空
負勿絃琴。宋玉徒勞誇白雪。師云。休言千歲竹。將比
萬年松。師云。天地為槖籥。動而有應。故春則和融。夏
則煩熱。秋則微凉。冬則凝結。以至群類人倫。各徇其
性。蓋一氣之所致。然雖如此。賢者太賢愚者愚。
<other>溫州極樂用基禪師</other>問。如何是太平境。師云。幾竿翠
竹侵雲漢。一派清流入慎江。僧曰。如何是境中人。師
云。左眼半斤。右眼八兩。
<other>湖州天聖守道禪師</other>問。騎虎頭。把虎尾。中間事作麼
生。師云。喫棒。僧曰。三十年後有人舉著在。師云。鈍致
殺人。師云。日月繞須彌。人間分晝夜。南閻浮提人秖
被明暗色空留礙。且道不落明暗一句作麼生道。良
久。云。柳色黃金嫰。棃花白雪香。參。
<other>衡州北禪智賢禪師法嗣</other>
<other>潭州興化崇辯禪師</other>諱紹銑。泉州人也。生有奇相。遂
捨出家。受具。遊方。徧趨禪室。罷歷江表。遠入湘川。參
北禪賢禪師。深蒙印決。一住興化。四十餘年。提唱祖
道。建立佛事。海量包納。大度規模。福慧兼濟。近世希
有。大丞相章公惇。昔安撫荊湖。見師器重。特奏　神
宗皇帝。賜椹服．師名及隨身度牒。其旌異如此。問。如
何是瀟湘境。師云。會春園裏遊春會。明月池邊玩月
明。僧曰。如何是境中人。師云。錦袍公子猶嫌冷。更有
樵夫跣足行。僧曰。人境已蒙師指示。向上宗乘事若
何。師云。勸君不用鐫頑石。路上行人口似[石*((白-日+田)/廾)]。師拈拄
杖云。一大藏教。是拭不淨故紙。超佛越祖之談。是誑
諕閭閻漢。若論衲僧門下。一點也用不得。作麼生是
衲僧門下事。良久云。多虗不如少實。擊香臺一下。
<other>江州法昌倚遇禪師</other>黃龍南禪師經過。師上堂。拈拄
杖示眾云。若向遮裏會去。是頭上安頭。若也不會。又
是斬頭覓活。汝等諸人且作麼生承當。雖然如是。法
昌今日恁麼舉唱。也是看人祇揖。覰馬提鞭。本分宗
匠面前。是何言歟。且道本分宗匠具何高見。良久。云。
雲開山色秀。雨過㵎流清。
<other>廬山開先善暹禪師法嗣</other>
<other>雲居山佛印禪師</other>諱了元。姓林氏。饒州浮梁人也。至
道壬申六月六日誕生。祥光上燭。鬚髮爪齒。宛然具
體。風骨爽拔。孩孺異常。發言成章。語合經史。閭里先
生稱曰神童。年將頂角。愽覧典墳。卷不再舒。洞明今
古。才思俊邁。風韻飄然。志慕空宗。投師出家。試經圓
具。感悟夙習。即徧參尋。遠造廬山開先暹禪師法席。
投機印可。叢林拔萃。出為宗匠。三十餘年。九坐道場。
四眾傾向。搢紳碩儒咸欽道望。名動朝野　神宗皇
帝宣賜高麗磨衲．金鉢。以旌師德。元符元年元正七
日。寫偈坐滅本山。餘如知院大尉蔣公之奇塔記。問。
祖意教意即不問。靈山微笑意如何。師云。知時別宜。
僧曰。恁麼則國清才子貴。家富小兒嬌。師云。因逢桃
李樹。憶著故園春。僧曰。不因漁父引。爭得見波濤。師
云。且莫錯會。問。如何是諸佛說不到底法。師云。蟻子
解尋腥處走。蒼蠅偏向臰邊飛。僧曰。學人未曉。請師
再指。師云。九萬里鵬從海出。一千年[鴳-女+隹]遼天歸。問。如
何是佛。師云。木頭雕不就。僧曰。恁麼則皆是虗妄也。
師云。梵音深遠。令人樂聞。問。如何是城裏佛。師云。倚
門倚戶。僧曰。如何是村裏佛。師云。食麻食麥。僧曰。如
<pb n="700"/>
何是山裏佛。師云。依草附木。問。如何是祖師的的意。
師云。不出此問。問。如何是不方不圓底句。師云。上不
到天。下不到地。僧曰。如何是句中玄。師云。村人弄駱
駝。僧曰。如何是意中玄。師云。唯佛與佛乃能知之。僧
曰。如何是用中玄。師便打。問。達磨九年面壁。意旨如
何。師云。閉口深藏舌。僧曰。學人未曉。師云。一言已出。
駟馬難追。無畏居士問師借楞伽經。師云。經涉文字。
不如一棒一喝便了去好。士云。雖然棒喝。猶是第二
月。師云。今日遭人點檢。問。大修行人還入地獄也無。
師云。在裏許。僧曰。大作業人還上天堂也無。師云。鰕
跳不出斗。僧曰。恁麼則鑊湯爐炭吹教滅。劒樹刀山
喝使摧。師云。自作自受。師云。適來禪客出眾禮拜。各
以無量珍寶布施大眾。又於面門上放大光明。照耀
乾坤。令諸人普得相見。於此明得。可謂十方諸佛各
坐其前。常為勞生演說大法。豈假山僧重重注破。如
或未然。不免橫身徇物。乃按拄杖云。萬般草木根苗
異。一得春風盡放花。
上堂云。徧十方。周法界。無相光中常自在。更無絲髮
可商量。彌勒文殊閑買賣。釋迦慳。迦葉富。黃金白玉
如泥土。善財不識樓閣門。忽拈拄杖云。撞著燈籠兼
露柱。擊禪牀。下座。
上堂云。人間寒食。洞裏花開。遊蜂與胡蝶爭飛。鷰子
共黃鸝對語。玄沙老漢却道深談實相。善說法要。好
熱杜撰。雲居則不然。一翳在目。空花亂墜。久立。
上堂云。時當孟夏。節屆朱明。山花結子似垂珠。巖樹
成陰張翠幄。鸎狂陌上。斷送殘春。鷰語梁間。留連過
客。是田父移苗之日。乃禪流禁足之辰。休將拄杖向
肩挑。盡把鉢囊高挂起。而況閻浮路上。須知生死劫
長。天宮快樂易輪迴。地獄煎熬多苦楚。筭來萬事。秖
在寸心。今日與諸人一時休歇。作麼生是上座休歇
處。良久。云。雲滿諸峯雨未収。牧童吹笛倒騎牛。曲中
便是昇平樂。世上千般逐水流。
上堂云。江湖本靜。因風而波浪俄生。日月長存。觸霧
而光明遂昧。諸人欲得風恬水湛。霧卷天空。各請歸
堂。不用久立。
上堂云。寒。寒。風撼竹聲乾。水凍魚行澁。林疎鳥宿難。
早是嚴霜威重。那堪行客衣單。休思紫陌山千朵。且
擁紅爐火一攢。放下茱萸空中竹橛。倒却迦葉門前
剎竿。直下更云不會。筭來也大無端。參。
<other>東京大相國寺智海正覺禪師</other>諱本逸。姓彭氏。福州
人也。九歲出家。遇普度不受。後比試為僧。志慕游方。
即造開先暹禪師法席。入室。暹舉達磨傳法偈。因而
開悟。初住饒州薦福。雲徒臻集　神宗皇帝詔住智
海。賜號正覺。朝中搢紳益欽道望。開堂日。神宗皇帝
遣　中使降香。師謝　恩畢。登座拈香。祝延　聖壽
罷。乃敷坐。淨因淨照禪師白槌竟。師普視大眾云。龍
樓與鳳闕巍峨。瑞氣同祥雲靉靆。於是觀得十方佛
土不行而至。百千三昧無作而成。苟不然也。有疑請
問。問。慧林纔盛。帀地垂陰。智海既通。將何接引。師云。
言猶在耳。僧曰。爭奈學人未曉。師云。不妨刢利。問。入
門問諱即且致。入國觀光事若何。師云。一逢　天子
聖。總是太平年。僧曰。太平後如何。師云。梯山航海。納
壁獻琛。僧曰。皇風蕩蕩。帝道平平。師云。老僧不如上
座。問。三千里外蒙　丹詔。未審將何報　國恩。師云。
作驢作馬。僧曰。粉骨碎身未足酬。一句了然超百億。
師云。牽犂拽杷。僧曰。石人嶺上呵呵笑。木女谿邊屢
點頭。師云。不知是不是。若是也大奇。師云。諸菩薩子。
欲識佛性義。當觀時節因緣。何也。和風習習。揭開細
柳之眉。春日遲遲。烘囀黃鸝之舌。庭花似錦。汀草如
茵。蝶舞蜂吟。漁歌樵唱。鐘梵與管絃合雜。儒流同釋
子相參。古今一致。左右逢原。如是則窺一塵而十方
俱現。聆一音而沙界齊聞。談玄演妙而靡異凡倫。千
變萬化而不離真際。頭頭有據。物物無私。不假躊躇。
<pb n="701"/>
炳然自著。直饒於斯見得倜儻分明。如晝見日。若向
衲僧門下。天地懸殊。所以道。不要三乘要祖宗。三乘
不要為君通。君今要出三乘學。後夜猨啼在眾峯。臣
僧奉　勅開堂。舉揚宗旨。伏願　皇帝陛下位齊北
極。壽比南山。[邱-丘+(看-目)]歌有道之君。民賀無私之化。久立眾
慈。伏惟珍重。問。如何是佛。師云。東涌西沒。僧曰。如何
是道。師云。七顛八倒。僧曰。如何是法。師云。儞問我答。
僧曰。如何是禪。師云。不方不圓。僧曰。便恁麼會時如
何。師云。刢利人難得。問。祖意西來。如何舉唱。師云。風
吹黃葉落。片片覆庭莎。僧曰。竹密不妨流水過。山高
豈礙白雲飛。師云。反蟻難尋穴。歸禽易見窠。僧曰。便
恁麼會時如何。師云。[(采-木+(工/山))*鳥]子過新羅。問。十方同聚會。箇
箇學無為。如何是無為。師云。飢嗔飽喜。僧曰。遮箇是
有為。師云。山僧年邁。僧曰。也有些子。師云。喏。喏。問。如
何是佛法大意。師云。鹿野苑中談四諦。僧曰。未審意
旨如何。師云。末頭先度五俱輪。問。古鏡未磨時如何。
師云。青青河畔草。僧曰。磨後如何。師云。[鬱-山+止][鬱-山+止]園中柳。
僧曰。磨與未磨。是同是別。師云。同別且致。還我鏡來。
僧擬議。師便喝。師云。開口是。合口是。眼下無妨更著
鼻。開口錯。合口錯。眼與鼻孔都拈却。佛也打。祖也打。
真人面前不說假。佛也安。祖也安。衲僧肚皮似海寬。
此乃一出一入。半合半開。是山僧尋常用底。敢問諸
禪德。剎竿因甚頭指天。力士何故揎起拳。良久云。參
上堂云。我有遮一著。人人口裏嚼。嚼得破者。速須吐
却。嚼不破者。翻成毒藥。乃召。諸禪德。作甚滋味。試請
道看。良久。云。醫王不是無方義。千里酥香象不回。
上堂云。春雨微微。繼日以時。庭花欲發未發。原草將
披未披。嶺上泥牛頻吼。林間木馬長嘶。堪笑老盧無
志氣。貪佗衣鉢夜奔馳。自從龍朔星霜後。殃及兒孫
知不知。喝一喝。下座。
上堂云。翻手為文。覆手為武。且執單刀。堦墀伏事。不
翻不覆。文武雙全。坐籌帷幄之間。決勝千里之外。無
明羅剎活捉生擒。生死魔軍冰消瓦解。直得　皇風
蕩蕩。　帝道平平。統三界以為家。作四生之恃怙。正
當此時。且道功歸何處。良久云。大勳不立賞。柴扉草
自深。
上堂。拈拄杖云。遮拄杖。在天也。與日月並明。在地也。
與山河同固。在王侯也。以代蒲鞭。在百姓也。防身禦
惡。在衲僧也。晝橫肩上。度水穿雲。夜宿旅亭。撑門拄
戶。且道在山僧手裏用作何為。要會麼。有時放步東
湖上。與僧遙指遠山青。擊繩牀。下座。
<other>廬山萬杉善爽禪師</other>問。如何是萬杉境。師云。萬株杉
下千尋竹。僧曰。如何是境中人。師云。老僧叉手對闍
棃。問。佛法大意。請師指示。師云。崑崙頭戴華山尖。師
云。古即今。今即古。家家窻下有諸祖。文殊示現滿山
川。自是時人不能悟。大眾。且道悟箇什麼。咄。晚參。侍
者度拂子與師。師云。百丈昔因拈起悟。始覺蒸餬是
麫做。禪人到此莫商量。向道僧堂對厨庫。復云。經有
經師。論有論師。律有律師。教老僧說箇什麼。良久。云。
春因歸堂打睡。
<other>越州天章寺元楚寶月禪師</other>問。如何是佛。師云。番人
不著袴。僧曰。學人未曉。師云。道士却簪冠。僧曰。向上
更有事也無。師云。有。僧曰。如何是向上事。師云。月似
彎弓。少雨多風。問。如何是祖師西來意。師云。南人性
獠。僧曰。意旨如何。師云。北海浪麤。問。如何是佛法大
意。師云。一年三百六十日。僧曰。便恁麼會時如何。師
云。迢迢十萬不足遠。僧曰。畢竟如何。師云。飯來開口
困展脚。問。祖師西來即不問。蠟人輕重事如何。師云。
八兩依前是半斤。僧曰。學人未審以何為驗。師云。瞎。
師云。煥然善法堂。巍然師子座。或問天章。具什麼眼
便踞此位。天章答曰。無佗也。三十年前向無寸草處
逢箇無舌底漢。授得一無生寶丹。大包天地。細入無
間。雖有离婁之明。視之不能見其形。雖有師曠之聰
<pb n="702"/>
聽之。不能聞其聲。嗅之莫辨其香。䑛之莫識其味。半
合半開。成團成塊。一吞于腹。亦三十年。不歷漸次。不
由地位。直坐毗盧之頂。下視十方國土。若菴摩勒果。
指于掌中。更說什麼善法之堂．師子之座可不可乎。
然雖如此。猶是建化門庭。若據衲僧門下。一點也用
不著。且道衲僧有什麼長處。良久。云。臘雪消未盡。春
風依舊來。上堂云。鼓聲錯落。山色崔嵬。本既不有。甚
處得來。良久。云。高著眼。
<other>洪州壽聖元舜禪師</other>問。魚未成龍時如何。師云。生風
起浪。僧曰。成龍後如何。師云。興雲致雨。僧曰。般若無
根。如何掘鑿。師云。鐵樹生花。
<other>筠州洞山慧圓禪師</other>問。遠離廬阜。將屆新豐。不涉程
途。請師便道。師云。山僧今日倦。僧曰。知識方便在什
麼處。師云。瞎。僧便喝。師云。猶未省在。師云。學非稽古。
道媿當時。俛仰無門。乃隨眾意。古人道。無事上山行
一轉。借問時人會也無。秖如老僧與諸人從廬阜來。
遇夜便宿。逢曉便行。直至此間。一脚在前。一脚在後。
如今各各高挂鉢囊。閣却拄杖。更有什麼事可會。然
雖如是。若不登樓望。焉知滄海深。
<other>廬陵禾山楚才禪師法嗣</other>
<other>衡州北禪慧雲禪院昇禪師</other>問。四眾已臨伸請命。願
師為眾便敷揚。師云。道什麼。僧曰。得遇作家。師云。山
僧未曾答話。僧噓噓。師云。龍蛇易辨。衲子難瞞。問。師
離顯親蘭若。來居北禪道場。如何是不動尊。師云。今
日行十五里。僧曰。恁麼則三轉法輪。師云。有什麼交
涉。僧曰。畢竟如何。師云。緊帩草鞋。僧禮拜。師云。真師
子兒。師云。三伏炎炎杲日輝。少林密意露囊錐。於茲
未曉重提掇。鷰雀梁間語細微。此意知音同道契。㳂
流禪客若為知。山僧如此葛藤語。碧眼胡僧笑皺眉。
參。上堂云。猨啼碧嶂。⿱少隹噪簷間。秋風乍扇於長天。暑
氣漸消於郊野。庭莎露滴。溪草含煙。堯年而禾稼豐
登。野老而相逢共唱。諸高德。既然如是。山僧更不可
重說偈言。上堂。咄。超佛祖。拈禪牀一下。云。聖凡絕。與
麼會。猶未徹。大眾畢竟如何。三冬將欲盡。未若有霜
雪。參。
<other>澧州報恩禪院紹端禪師</other>問。如何是禪。師云。一。僧曰。
百丈巖前還有路也無。師云。有。僧曰。蒙師指示。師云。
雲生嶺上。師云。若論祖師玄旨。可謂平地起堆。更問
如何。箭過新羅。久立。
<other>撫州曹山寶積院雄禪師</other>問。如何是佛。師云。寒猫不
捉鼠。問。一塵一佛國。一葉一釋迦。學人如何下足。師
云。大地草漫漫。僧曰。謝師答話。師云。明眼人難瞞。僧
曰。大眾一時記取。師云。曹山今日失利。問。法雷一震。
龍象四來。如何行令。師云。清風不會儂家意。吹散白
雲撩亂飛。僧曰。學人還有安身立命處也無。師云。脚
踏實地。
上堂云。善應群方。萬機叢湊。相逢相見即不問儞。拈
匙把筯為什麼道不得。良久。云。曹山今日失利。上堂
云。山不青。水不淥。南北東西無下足。白雲片片嶺頭
飛。夜來却入蘆花宿。參。上堂云。千江競湊。萬派同源。
寶月騰輝。光分沙界。山河大地。明暗自殊。坐臥經行。
何人分上。其中莫有言語道斷。函蓋相應底衲僧麼。
出來與曹山相見。時有僧出。方禮拜次。師云。大眾分
明記取話頭。
<other>澧州欽山悟勤禪師法嗣</other>
<other>鼎州梁山應圓禪師</other>問。如何是佛。師云。寸步千里。僧
曰。便與麼時如何。師云。江山重疊。問。如何是超佛越
祖之談。師云。喫粥喫飯。

建中靖國續燈錄卷第六

<sarticle>建中靖國續燈錄卷第七　　　<bz>〔宋刻〕</bz></sarticle>

<pb n="703"/>
東京法雲禪寺住持傳法佛國禪師（臣）惟白集
對機門
<other>南嶽懷讓禪師第十二世</other>
<other>潭州興化禪院慈明禪師法嗣</other>
<other>洪州黃龍山崇恩惠南禪師</other>姓章氏。信州玉山縣人
也。生而神異。童稚不群。道蘊夙機。發言駭眾。長依懷
玉寺出家受具。徧歷叢林。皆推上首。雲徒仰慕。領眾
遊方。晚造慈明禪師法席。投誠入室。明拒之三四。方
諾咨參。遂問。十二時中喫粥喫飯即不問汝。拈匙把
筯一句作麼生道。師即語對。不契其旨。明遂喝出。師
擬跨門。豁然大悟。尋以趙州勘婆子因緣成頌呈明。
明為印證。益契玄旨。請住同安．歸宗．黃蘗．黃龍。臨濟
宗枝大盛。
開堂日。上首白槌罷。師云。噫。好箇第一義。幸自完金
剛。被維那打作兩橛。有人接得麼。顧視大眾云。若接
不得。山僧拈頭作尾。切須著眼。問。寶座已登於鳳嶺。
宗風演唱嗣何人。師畫一圓相。僧曰。石霜一派。流入
江西。師云。杲日當天。盲人摸地。問。如何是同安境。師
云。看不得。僧曰。如何是境中人。師云。無面目。問。作家
不啐⿰口豕。啐⿰口豕不作家。大眾臨筵。請師作家相見。師垂
一足。僧曰。燄裏尋冰雪。水下火燒天。師乃收足。僧曰。
大眾證明。真善知識。師云。同安不著便。闍梨不著便。
僧曰。此猶是兩家共用。掣鼓奪旗事作麼生。師擲下
拂子。僧曰。同安今日瓦解冰消。師呵呵大笑云。有輸
有贏。問。如何是佛。師云。向汝道。汝不信。僧曰。請師指
示。師云。合取狗口。問。不求諸聖。不重己靈。未是衲僧
分上事。如何是衲僧分上事。師云。三十年來罕逢此
問。僧曰。孤負諸聖去也。師云。話也未答。何言孤負。僧
拊掌一下。師吽。放過即不可。問。儂家自有同風事。如
何是同風事。師良久。僧曰。恁麼則起動和尚去也。師
云。刢利人難得。
有僧纔出禮拜。師云。未得問話。其僧乃退。師云。將謂
是打陳將軍。元來是行間小卒。不見儞過。好好問來。
問。無為無事人。猶是金鎻難。未審有什麼過。師云。一
字入公門。九牛拔不出。僧曰。學人未曉。乞師方便。師
云。大庾嶺頭。笑却成哭。問。滴水滴凍時如何。師云。未
是衲僧分上事。僧曰。如何是衲僧分上事。師云。滴水
滴凍。問。牛頭未見四祖時。為甚百鳥銜花献。師云。釘
根桑樹。闊角水牛。僧曰。見後為甚麼不銜花。師云。裩
無襠。袴無口。
師云。未登此座。一事也無。纔登此座。便有許多問答。
敢問大眾。一問一答。還當宗乘也無。答言當去。一大
藏教豈無問答。為什麼教外別行。傳上根輩。若言不
當。適來許多問答。圖箇什麼。行脚人當自開眼。勿使
後悔。若論此事。非神通修證之能到。非多聞智慧之
所談。三世諸佛秖言自知。一大藏教詮註不及。是故
靈山百千萬眾。獨許迦葉親聞。黃梅七百高僧。衣鉢
分付行者。豈是汝等貪淫愚執勝負為能。夫出家者。
須秉丈夫決烈之志。截斷兩頭。歸家穩坐。大開門戶。
運出自己家財。接待往來。賑濟孤露。方有少分報佛
恩德。若不然者。無有是處。以拂子擊禪牀。下座。
上堂云。橫吞巨海。倒卓須彌。衲僧面前也是尋常茶
飯。行脚人須是荊棘林內坐大道場。向和泥合水處
認取本來面目。且作麼生見得。遂拈拄杖云。直饒見
得。未免山僧拄杖。
上堂云。擬心即差。動念即乖。不擬不動。土木無殊。行
脚人須得轉身一路。遂拈拂子云。遮箇是山僧拂子。
汝等諸人作麼生轉。若也轉得。一為無量。無量為一。
若轉不得。布袋裏老鴉。雖活如死。
上堂云。未到鷲峯。一事全無。洎到鷲峯。便有進前捋
虎鬚之客。退後把虎尾之人。殊不曉未行已行之令。
故大覺禪師唯得徧行一著。臨濟．德山秖是互用二
機。便云法道周流。大似拗曲作直。所謂棒喝截斷。猶
<pb n="704"/>
若以金愽鍮。直饒東注要流。南唱北和。亘古亘今。且
未有當頭道著。作麼生是當頭一句。良久。云。劄。
上堂云。山僧有時正路行。或時草裏走。汝等諸人莫
見錐頭利。失却鑿頭方。不見古者道。開不能遮。勾賊
破家。當斷不斷。返遭其亂。
上堂云。聖凡情盡。體露真常。拈起拂子云。拂子𨁝跳
上三十三天。扭脫帝釋鼻孔。驢脣先生拊掌大笑道。
盡十方世界覓箇識好惡底人。萬中無一。擊禪牀一
下。
上堂云。山僧今日在汝諸人眉毛上坐。轉大法輪。還
有人見麼。見與不見。是什麼說話。好好參堂去。莫築
著露柱。
上堂。拈拄杖云。橫拈倒用。撥開彌勒眼睛。明去暗來。
敲落祖師鼻孔。當是時也。目連．鶖子飲氣吞聲。臨濟．
德山呵呵大笑。且道笑箇什麼。咄。
上堂云。洪波浩渺。白浪滔天。截流到岸之人。端然忘
慮。短棹孤舟之客。進退攢眉。且道風恬浪靜一句作
麼生道。還有人道得麼。若無人道得。山僧布施儞諸
人。良久。云。漁人閑自唱。樵者獨高歌。
上堂。眾集。乃喝一喝。良久。云。一事也無。喝箇什麼。又
喝一喝。云。一喝兩喝後作麼生。以拂子向空書一畫。
云。百丈耳聾猶自可。三聖瞎驢愁殺人。擊拂子一下
師室中常問僧出家所以．鄉關來歷。復扣云。人人盡
有生緣處。那箇是上座生緣處。又復當機問答。正馳
鋒辯。却復伸手云。我手何似佛手。又問諸方參請宗
師所得。却復垂脚云。我脚何似驢脚。三十餘年示此
三問。往往學者多不湊機。叢林共目為三關。
師於[烈-列+((冰-水)*臣*巳)]寧二年己酉二月十六日上堂辭眾。云。山僧
才輕德薄。豈堪人師。蓋不昧本心。不欺諸聖。未免生
死。今免生死。未出輪回。今出輪回。未得解脫。今得解
脫。未得自在。今得自在。所以大覺世尊於然燈佛所
無一法可得。六祖夜半於黃梅又傳箇什麼。乃示偈
曰。得不得。傳不傳。歸根得旨復何言。憶得首山曾漏
泄。新婦騎驢阿家牽。至十七日午時。端坐示寂。闍維。
得五色舍利。以石塔窆之。
<other>洪州翠巖廣化可真禪師</other>在歸宗南禪師堂中為座
元。南問。首座常將女子出定話為人。是否。真云。無。南
云。奢而不儉。儉而不奢。為甚道無。真云。若是本分衲
僧。也少鹽醬不得。南喚侍者。報典座。來日祗煑白粥。
問。我寧不說法。疾入於涅槃。朝宰臨筵。師說何法。師
云。雲卷長空千里靜。日輪當午八方明。僧曰。大眾霑
恩也。師云。知心能幾人。問。學人上來。請師一接。師云。
花甎藥草。僧曰。若不上來伸此問。焉知明月照乾坤。
師云。不謾道。僧擬議。師便喝。問。如何是佛。師云。同坑
無異土。問。如何是祖師西來意。師云。深耕淺種。問。如
何是佛法大意。師云。五通賢聖。僧曰。學人不會。師云。
舌至梵天。問。如何是學人轉身處。師云。一堵牆。百堵
調。僧曰。如何是學人著力處。師云。千日斫柴一日燒。
僧曰。如何是學人親切處。師云。渾家送上渡頭船。問。
機鋒纔展。四海來投。向上宗乘。請師舉唱。師曰。西天
此土。僧曰。學人未曉。師云。儞著甚來由。僧曰。花發山
前路。鳥過北巖棲。師云。脚跟下看。問。利人一句。請師
垂示。師云。兩脚蝦䗫飛上天。僧曰。前村深雪裏。昨夜
一枝開。師云。飢逢王饍不能餐。問。如何是道。師云。出
門便見。僧曰。如何是道中人。師云。擔枷過狀。師云。先
德道。此事如爆龜文。[焊-干+恭]即成兆。不[焊-干+恭]成鈍。[焊-干+恭]與不[焊-干+恭]。
直下便揑。上藍即不然。無固無必。虗空走馬。旱地行
船。南山起雲。北山下雨。遂拈拄杖云。拄杖子變作天
大將軍。巡歷四天下。有守節不守節。有戒行無戒行。
一時奏與天帝釋。乃喝一喝。云。丈夫自有衝天氣。莫
向如來行處行。卓一下。
上堂云。捫空無迹。追響無聞。釋迦．達磨謫向他方。文
殊．普賢權為小使。汝等諸人向甚麼處安身立命。所
<pb n="705"/>
以道。也有權。也有要。也有明。也有暗。也有照。也有用。
也有賓。也有主。放過一著。何不道取。乃喝一喝。卓拄
杖一下。
上堂云。臨陣抗敵。不懼生死者。將軍之勇也。入山不
懼兕虎者。獵人之勇也。入水不懼蛟龍者。漁人之勇
也。作麼生是衲僧勇。拈拄杖云。遮箇是拄杖子。拈得．
把得．動得。觀音．勢至一時搖動。若拈不得．把不得．動
不得。文殊自文殊。解脫自解脫。參。
<other>袁州楊岐山普通禪院方會禪師</other>袁州宜春人。姓冷
氏。落髮於潭州瀏陽道吾山。參慈明禪師。頓悟祖意。
出世楊岐。次遷雲蓋。大振臨濟宗風。切授法衣。乃拈
起示眾云。會麼。若也未會。今日無端走入水牯牛隊
裏去也。還知麼。筠陽九岫。萍實楊岐。便陞座。時有僧
出。師云。漁翁未擲釣。錦鱗衝浪來。僧便喝。師云。不信
道。僧拊掌歸眾。師云。消得龍王多少風。
開堂日。上首白槌罷。師云。大眾落二落三了也。諸人
何不負丈夫志氣。若不然者。有疑請問。問。如何是佛。
師云。三脚驢子弄蹄行。僧曰。莫祇遮便是。師云。湖南
長老。問。師唱誰家曲。宗風嗣阿誰。師云。隔江打皷不
曾聞。僧曰。興化嫡子。臨濟兒孫。師云。因齋慶讚。問。欲
免心中閙。應須看古教。如何是古教。師云。乾坤月明。
碧海波澄。僧曰。未審作麼生看。師云。脚跟下。僧曰。忽
遇洪波浩渺時如何。師云。十字縱橫。僧便喝。拊掌一
下。師云。看遮一員禪客。僧曰。打草蛇驚。師云。也要大
家知。問。人法俱遣。未是衲僧極則。佛祖雙亡。猶是學
人疑處。未審和尚如何為人。師云。秖要勘破新長老。
僧曰。恁麼則旋斫生柴帶葉燒。師云。七九六十三。問。
古人面壁。意旨如何。師云。西天人不會唐言。問。如何
是祖師西來意。師云。人心隔肚。鉢口向天。
上堂云。霧罩長空。風生大野。百草枯木作師子吼。演
說摩訶大般若。三世諸佛在儞諸人脚跟下轉大法
輪。若也會得。功不浪施。若也不會。莫道楊岐山勢險。
前頭更有最高峯。上堂云。春雨普潤。滴滴不落別處。
拈拄杖。卓一下。云。會麼。九年空面壁。年老轉心孤。上
堂云。不見一法是大過患。遂拈拄杖云。穿却釋迦老
子鼻孔。作麼生道得脫身一句。良久。云。向道莫行山
下路。果聞猿呌斷膓聲。上堂云。舉古人一轉公案布
施大眾。良久云。口秖堪喫飯。
上堂云。拍禪牀一下。云。秖箇心心是佛。十方世界最
靈物。釋迦老子說夢。三世諸佛說夢。天下老和尚說
夢。且問諸人還曾作夢麼。若也作夢。向半夜裏道將
一句來。良久。云。人間縱有真消息。偷向楊岐說夢看。
上堂云。阿呵呵。是甚麼。僧堂裏喫茶去。上堂云。踏著
稱鎚硬似鐵。啞子得夢向誰說。須彌頂上浪滔天。大
洋海裏遭火爇。參。上堂云。楊岐一要。千聖同妙。布施
大眾。拍禪牀一下。云。果然失照。參。上堂云。楊岐一言。
隨方就圓。若也擬議。十萬八千。上堂云。楊岐一語。呵
佛叱祖。明眼人前。不得錯舉。上堂云。楊岐一句。急著
眼[覤-儿+丘]。長連牀上。拈匙把筯。上堂云。楊岐無旨的。種田
愽飯喫。說夢老瞿曇。何處覓蹤跡。喝一喝。拍禪牀一
下。
<other>潭州道吾山興化悟真禪師</other>問。如何是佛。師云。洞庭
無蓋。問。如何是祖師西來意。師云。夜行人更多。僧曰。
未審意旨如何。師云。天曉路旁邊。師云。山前麥熟。廬
陵米價。鎮州蘿蔔。更有一般。良久。云。時挑野菜和根
煑。旋斫生柴帶葉燒。
<other>明州天童山清遂禪師</other>問。叢林振譽。久仰師名。祖裔
西來。何人門下。師云。霜花披石秀。僧曰。昔日霜峯。今
朝鳳嶺。師云。別是一家春。僧曰。謝師指示。師云。一言
已出。
<other>金陵蔣山太平興國寺保心禪師</other>問。月未圓時如何。
師云。順數將去。僧曰。圓後如何。師云。倒數將來。問。如
何是吹毛劒。師云。黑漆露柱。問。聲色兩字如何透得。
<pb n="706"/>
師云。一手吹。一手拍。問。如何是道。師云。穿山驀嶺。問。
如何是密室。師云。四通八達。僧曰。如何是密室中人。
師云。南來北往。上堂云。夫鐘阜名墟。龍蟠勝槩。平川
一帶。游客尚迷。絕壑千尋。時人罕到。若也到得去。坐
斷毗盧頂。不稟釋迦文。若也未到。一任儞天台．南嶽。
空腹高心。喝一喝。下座。上堂云。火裏蓮生。海中塵起。
維摩默然。文殊歡喜。惹得天花徧地來。空生淨虗彈
指。卓拄杖一下。
<other>金陵蔣山覺海禪師</other>諱贊元。婺州義烏縣傅氏子。乃
傅大士之裔也。夙修種智。隨願示生。父母感祥。閭里
稱異。頂角受具。冠歲遊方。遠造石霜。陞於丈室。慈明
一見。云。好好著槽廠。師遂作驢鳴。慈明曰。真法器耳。
俾為侍者。二十年中。運水般柴。不憚寒暑。悉己躬親。
求道事師。少有如此。後出世蘇臺．天峯．龍華．白雲。府
帥請居志公道場。提綱宗要。機鋒迅敏。解行相應。諸
方推伏。大丞相王公安石重師德望。特奏章服．師名。
及有俸餘。悉置物產。供給禪眾。公又堅辭鼎席。樂遊
鍾山。約師蕭散林下。清談終日。此亦明世希有事也。
坐滅本山。問。大事顯揚於此日。師將何物報　君恩。
師云。玉樹果香千載端。金輪光燭萬年輝。僧曰。不虗
出世也。師云。青山饒得白雲多。問。如何是道。師云。南
通州。北入縣。僧曰。如何是道中人。師云。驢前馬後。問。
如何是佛。師云。眼皮拖地。僧曰。如何是諸佛出身處。
師云。驢胎馬腹。問。離却咽喉脣吻。請師道。師云。波斯
鼻孔不通風。問。魯祖面壁。意旨如何。師云。住持事繁。
問。路逢達道人。不將語默對。未審將什麼對。師云。前
三後四。問。如何是大善知識。師云。屠牛剝羊。僧曰。為
甚麼如此。師云。業在其中。問。如何是和尚家風。師云。
東壁打西壁。僧曰。客來如何祗待。師云。山上樵。井中
水。問。摩騰西來即不問。少林面壁意如何。師云。火中
巢翡翠。水上畫丹青。僧曰。還有向上事也無。師云。萬
年松色轉宜霜。
上堂云。雲鎻千岑。樵子迷出身之路。風颺四海。漁人
尋回棹之津。鴈過昊天。遠人來信。猿啼巴峽。遊侶何
傷。而今勿謂行路難。雪上加霜君好看。咄。
上堂云。久默斯要。不務速說。釋迦老子不惜手脚。山
僧擬欲說破。筭來家配不可外揚。
上堂云。般若玄妙。本自無生。大用現前。不論時節。昨
夜露柱現三頭六臂。拈了須彌。踏翻大海。四天門王
走向諸人眼睫裏藏身。還知麼。若也知去。正是瞌睡
知解。若也不知。拄杖子平生熱肺腸。為儞點開不睡
底眼。卓一下。
上堂云。瑠璃殿上。唱出彌高。碼碯堦前。和來彌寡。豈
免舟橫野水。棹發孤煙。雲月古今共同。溪山南北各
異。是知雲門．臨濟．法眼．洞山。放去。疆界皎然。收來。絕
無矛楯。頂門之眼。切莫遲遲。差之毫釐。龍華會裏。喝
一喝。上堂云。遮箇若是。如虎戴角。遮箇若不是。喚作
什麼。良久。云。餧驢餧馬。珍重。
上堂云。風息浪平。雨餘山翠。樵歌越嶺。漁唱湘灣。聲
聲互答韻清閑。一曲中含千古意。拍手一下。大丞相
荊國公讚師真。賢哉人也。行厲而容寂。知言而能默。
譽榮弗喜。辱毀弗戚。弗矜弗克。人自稱德。有緇有白。
來自南北。弗勾弗逆。弗抗弗抑。弗觀汝華。唯食己實。
孰其嗣之。我有遺則。
<other>婺州大平興國禪寺載休禪師</other>問。師唱誰家曲。宗風
嗣阿誰。師云。理長即就。僧曰。恁麼則石霜嫡子。師云。
且低聲。問。如何是祖師西來意。師云。一人傳虗。萬人
傳實。問。如何是道。師云。朝看東南。暮看西北。僧曰。如
何是道中人。師云。兩兩三三。
<other>筠州武泉山政禪師</other>問。如何是佛。師云。槍刺不入。僧
曰。如何是佛法大意。師云。衣成人。水成田。問。如何是
前照後用。師便喝。僧曰。如何是前用後照。師亦喝。僧
曰。如何是照用同時。師又喝。僧曰。如何是照用不同
<pb n="707"/>
時。師隨後便打。師云。黃梅席上。海眾千人。付法傳衣。
碓坊行者。是則紅日西昇。非則月輪東上。參。
<other>明州香山蘊良禪師</other>問。馬祖陞堂。百丈捲席。意旨如
何。師云。蚊子上鉄牛。僧曰。畢竟如何。師云。烏龜倒上
樹。僧曰。古之。今之。師云。放儞三十棒。問。如何是佛。師
云。面赤不如語直。問。如何是透法身句。師云。剎竿頭
上舞三臺。僧曰。如何是接初機句。師云。上大人。僧曰。
如何是末後句。師云。雙林樹下。問。垂絲千尺。意在
深潭。離鈎三寸。請師速道。師云。我道不得。僧曰。為甚
麼道不得。師云。謝子證明。僧曰。早知今日事。悔不慎
當初。師云。龍生龍子。問。百年暗室。一燈能破時如何。
師云。撞牆撞壁。僧曰。豈無方便。師云。透七透八。問。兩
陣交鋒時如何。師云。一得一失。問。如何是學人轉身
處。師云。磨坊裏。師云。曹溪浩渺。魚龍無處優游。多子
峰高。鳥獸不能棲泊。且向江西路上兩兩三三。韶石
門前出口入耳。不免分張遐邇。適莫親疎。可其旨者。
麟角猶稀。乖其事者。稻麻非眾。到遮裏。便是氣衝牛
斗。眼放電光。也是秦時𨍏轢鑽。咄。上堂。良久。呵呵大
笑云。笑箇甚麼。笑佗鴻鵠沖天飛。烏龜水底逐魚兒。
三箇老婆六隻嬭。金剛背上爛如泥。阿呵呵。知不知。
東村陳大耆。參。上堂云。清淨法身無定度。走入蘆花
深處去。箇中遇著王老師。無問無答亦無據。參。
<other>蘇州南峰惟廣禪師</other>問。如何是南峰境。師云。嵯峨出
群嶽。僧曰。如何是境中人。師云。分明領話。僧曰。便是
為人處也無。師云。弄潮須是弄潮人。師云。一問一答。
如鐘含響。似谷應聲。蓋為事不獲已。且於建化門中
放一線道。若據衲僧門下。天地懸殊。且道衲僧有甚
麼長處。良久。云。盡日覓不得。有時還自來。咄。
<other>湖州報本澄說禪師</other>問。師唱誰家曲。宗風嗣阿誰。師
云。石鼓振時天地響。僧曰。英靈之者。已曉師機。昧識
之流。如何領會。師云。玉峰危聳碧霄間。僧曰。恁麼則
霜溪嫡子。汾陽玄孫。師云。人無遠慮。必有近憂。問。如
何是佛。師云。寶殿豁開全體現。僧曰。如何領會。師云。
玉爐香起大家看。
<other>杭州淨慈志堅禪師</other>問。如何是佛。師云。慧日峯高。問。
向上一路。千聖不傳。達磨西來。當為何事。師云。為不
會者。僧曰。恁麼則今日小出大遇。師云。果然。
<other>潭州南嶽雙峯寺省回禪師</other>問。如何是和尚家風。師
云。鳥道人歸後。雲生雨過時。僧曰。今日親見雙峰。師
云。特地一場愁。僧退身。拍一拍。師云。記取話頭。師云。
青山疊疊。綠水滔滔。入理深談。如何話會。良久。云。伯
牙雖會彈。須是子期聽。拍一拍。上堂云。寒山把糞箕。
拾得拈掃箒。寺主不知機。豐干笑破口。大眾還會麼。
見月休觀指。歸家罷問程。拍禪牀。下座。上堂云。南番
人泛船。塞北人搖艣。波斯入大唐。須彌山作舞。是甚
麼說話。師元豐六年九月十七日。沐浴淨髮。辭眾寫
偈云。九十二光陰。分明對眾說。遠洞散寒雲。幽窻度
殘月。言訖坐逝。焚化。齒．頂皆不壞。上有五色異光。
<other>洪州兜率道寬禪師</other>問。平常心是道。如何是平常心
師云。左出右入。僧曰。為什麼人人不曉。師云。旋風千
帀。尚有不周。僧曰。周遍本然。為什麼不周。師云。日月
雖明。不照覆盆之下。問。如何是前三三。後三三。師云。
數九不到九。問。如何是佛法大意。師云。點茶須是百
沸湯。僧曰。意旨如何。師云。喫盡莫留滓。問。一塵纔起。
大地全收。如何是一塵。師云。水不洗水。問。眾生本來
成佛。為什麼有煩惱菩提。師云。甘草甜。黃連苦。僧曰。
却成兩段。師云。不妨會得好。問。既是一真法界。為什
麼有千差萬別。師云。根深葉盛。僧打圓相。云。出得遮
箇也無。師云。弄巧成拙。問。有相身中無相身。如何是
無相身。師云。舌不出口。問。如何是無明路上無生路。
師云。閙市裏打磬。僧曰。教中為什麼道永斷無明。方
成佛道。師云。方入圓。圓入方。師云。向上提綱。盡轉無
盡。向下舉唱。事屬多端。覿面相呈。何人知有。若向遮
<pb n="708"/>
裏透得。七通八達。自在遨遊。若透不得。滿目青山。自
生障礙。喝一喝。
上堂云。少林妙訣。古佛家風。應用隨機。卷舒自在。如
拳作掌。開合有時。似水成漚。起滅無定。動靜俱顯。語
默全彰。萬用自然。不勞心力。到遮裏。喚作順水放船。
且道逆風舉棹。誰是好手。良久。云。弄潮須是弄潮人。
喝一喝。云。珍重。上堂云。法不可說。言語道斷。有念乖
真。用心失本。倚天神劒。光爍四方。日月讓明。雲霞散
彩。正當與麼時。祖佛出來。也須乞命。良久。喝一喝。上
堂云。山高水冷。松老雲閑。枕石漱流。隈巖養性。塵機
自盡。佛事長新。彌勒釋迦。時時出現。大眾且道什麼
處出現。良久云。石頭大底大。小底小。喝一喝。
<other>福州古田資福善禪師</other>問。如何是佛。師云。脚踏實地。
僧曰。意旨如何。師云。仰面看天。
<other>潭州大溈山密印寺德乾禪師</other>問。如何是祖師西來
意。師云。水從山上出。僧曰。意旨如何。師云。溪㵎豈能
留。問。如何是佛。師云。身長丈六。僧曰。意旨如何。師云。
足襯雙蓮。師云。山花似錦。文殊撞著眼睛。幽鳥綿蠻。
觀音塞却耳際。諸仁者。更思量箇甚麼。昨夜三更睡
不著。翻身捉得普賢。貶向無生國裏。一覺直至天明。
今朝又得與諸人相見說夢。噫。是甚麼說話。以拄杖
卓一下。
<other>全州靈山本言禪師</other>問。如何是佛。師云。誰教儞恁麼
問。僧曰。今日起動和尚也。師云。謝訪及。師云。不用愛
聖。聖是虗名。不用厭凡。凡是妄立。若得聖凡情盡。便
乃大智現前。即如如佛。還信得及麼。若信得及去。與
釋迦不別。若信不及。且止宿草庵。三十年後。鼻孔遼
天。不得錯怪人。拂子擊禪牀一下。
<other>湖州羅漢居奉禪師</other>問。如何是最初一句。師云。未問
已前。僧曰。如何是末後一句。師云。一言已出。師云。最
初末後句。衲僧皆罔措。更擬問如何。嚴冬發和氣。卓
拄杖。
<other>澧州壽聖院景韶禪師</other>問。師登丈室。如何指南。師云。
上來下去。僧曰。流通於世也。師喝一喝。僧禮拜。師云。
靜處薩婆訶。上堂云。法本無涯際。毫端現十方。直饒
玄會得。未免雪加霜。喝一喝。
<other>澧州藥山義銑禪師</other>問。擬心即差。動念即乖。如何即
是。師云。兵隨印轉。將逐符行。問。文殊問疾。維摩默然。
意旨如何。師云。鼻孔遼天。問。八風吹不動底人是何
境界。師云。須彌山。上堂云。山僧活計。日日一般。雲橫
碧岫。松柏崢嶸。清風滿戶。明月盈堂。有眼者辨取。無
眼者顢頇。且道不落見聞一句作麼生道。良久。云。木
人夜半穿鞾去。石女天明戴帽歸。咄。
<other>湖州廣法禪院源禪師</other>問。如何是祖師西來意。師云。
甎頭瓦片。問。如何是佛。師云。火𦦨裏出頭。僧曰。意旨
如何。師云。頭紅面赤。問。行脚不逢人時如何。師云。千
年桃核。僧曰。逢人時如何。師云。根生土長。問。如何是
無縫塔。師云。掘不得。僧曰。如何是塔中人。師云。無面
目。問。閙市取靜時如何。師云。冤不可結。僧曰。如何是
吹毛劒。師云。竹片。問。師子未出窟時如何。師云。事持
牙爪。僧曰。出後如何。師云。抖擻衣毛。僧曰。謝師答話。
師云。撥不轉。問。塵中如何辨主。師云。短簷帽子。長脚
幞頭。問。如何是正法眼。師云。眉毛下。僧曰。便與麼會
時如何。師云。瞳兒笑點頭。問。如何是向上事。師云。日
月星辰。僧曰。如何是向下事。師云。地獄鑊湯。問。如何
是究竟事。師云。秋風黃葉落。僧曰。莫便是和尚見處。
師云。春來依舊生。問。萬里無雲時如何。師云。猢猻忍
餓。僧曰。乞師拯濟。師云。什麼火色。問。古人拈槌舉拂。
意旨如何。師云。白日無閑人。僧曰。如何承當。師云。如
風過耳。問。握劒當胷時如何。師云。老鴉成隊。僧曰。正
是和尚見處。師云。蛇穿鼻孔。僧拂袖便出。師云。大眾
相送。問。從上諸聖向什麼處行履。師云。十字街頭。僧
曰。與麼則敗闕也。師云。知儞不到遮田地。僧曰。到後
<pb n="709"/>
如何。師云。家常茶飲。問。祖意教意。是同是別。師云。乾
薑附子。僧曰。與麼則不同也。師云。冰片雲團。
上堂云。春雨微微。簷頭水滴。聞聲不悟。歸堂面壁。上
堂云。若論大道。直教杼山無開口處。儞諸人試開口
看。僧便問。如何是大道。師云。擔不起。僧曰。為什麼擔
不起。師云。大道。師云。若論此事。切莫道著。道著即頭
角生。有僧出眾云。頭角生也。師云。禍事。僧曰。某甲罪
過。師云。龍頭蛇尾。伏惟珍重。師壽八十一歲。元豐八
年十月十二日晚。無疾。淨髮沐浴。書偈云。雪𩯭霜髭
九九年。半肩毳衲書諸緣。廓然笑指浮雲散。玉兔流
光照大千。擲筆。趺坐而逝。
<other>洪州百文惟政禪師</other>開堂日。陞座拈香云。大眾會麼。
南源嶺上石筍抽條。枯木堂前霜花吐蘂。非常之事。
豈敢囊藏。學無常師。理長即就。遂趺坐。問。師唱誰家
曲。宗風嗣阿誰。師云。已在言前。僧曰。恁麼則臨濟兒
孫。石霜嫡子。師云。莫亂卜度。僧曰。爭柰石筍抽條。霜
花吐蘃。師云。一任流通。
<other>南嶽谷泉大道</other>師參慈明。纔至寢堂。慈明問曰。白雲
橫谷口。遊人何處來。師顧視左右云。夜來何處火。燒
出古人墳。慈明曰。未在。更道。師作虎聲。慈明打一坐
具。師接住。推向禪牀上。慈明却作虎聲。師呵呵大笑。
慈明揖云。且坐喫茶。師乃云。吾參七十一員善知識。
唯師有巴鼻。臨濟一宗。在師行矣。
<other>滁州瑯瑘山惠覺廣照禪師法嗣</other>
<other>洪州泐潭山曉月禪師</other>豫章人也。性若天資。聰如神
授。六經百子．三藏五乘。凡一舒卷。洞明淵奧。參瑯瑘
廣照。密傳心印。五百雲眾。推為上首。後出世四十餘
年。每日三時發揮宗教。略無少怠。其訓學徒若此。坐
滅道濟庵。問。師唱誰家曲。宗風嗣阿誰。師云。望月臺
前雲羃羃。白龍泉畔水潺潺。僧曰。與麼則瑯瑘嫡子。
臨濟兒孫。師云。聽事不真。喚鍾作甕。問。修多羅教如
標月指。未審指箇什麼。師云。請高著眼。僧曰。曙色未
分人盡望。及乎天曉也尋常。師云。年衰鬼弄人。
<other>蘇州永安定慧院起信海印禪師</other>問。如何是佛法的
的大意。師云。湘源斑竹杖。僧曰。不會。師云。枝枝帶淚
痕。問。如何是平常句。師云。三脚蝦䗫背巨鼇。僧曰。如
何是玄妙無私句。師云。白雲覆青山。僧曰。如何是體
明無盡句。師云。須彌頂上浪滔天。僧曰。三句外。還有
向上事也無。師云。天台．南嶽。問。覿面相呈時如何。師
云。好箇問頭。僧曰。何不領話。師云。我不識儞話頭。問。
如何是第一句。師云。那吒忿怒。僧曰。如何是第二句。
師云。衲僧罔措。僧曰。如何是第三句。師云。西天此土。
上堂云。摩竭掩室。計校未成。毗耶杜詞。伎倆俱盡。一
棒一喝。未稱衲僧。舉拂揚眉。殘羹餿飯。諸仁者。山僧
與麼說話。為佗閑事長無明。且道不傷物義句作麼
生道。良久。云。常愛嶺南深臘裏。雪中初綻一枝梅。
上堂云。春風乍回。春景相催。枯夢欲發未發。柳眼似
開不開。堪羨漁家江上景。數峯如[書-曰+(且-二+人)]碧崔嵬。諸仁者。
且道於佛法中是何時節。良久。云。欲得不招無間業。
莫謗如來正法輪。
上堂云。泥蛇齩石鼇。露柱啾啾呌。須彌打一棒。閻老
呵呵笑。參。上堂云。若識般若。即被般若縛。若不識般
若。亦是般若縛。識與不識。拈放一邊。却問諸人。如何
是般若體。參堂去。上堂云。有時一喝。壁立千仞。有時
一喝。四楞搭地。遂喝一喝。云。且道落在什麼處。儞若
辨得。也好與一喝。拍禪牀一下。上堂云。鶯聲闌。蟬聲
急。入水烏龜頭不濕。鷺鷀飛入蘆花叢。雪月交輝俱
不及。咄。
<other>福州白鹿山顯端禪師</other>姓周氏。本州閩清縣人也。受
具之後。遊歷江淮。始到廬山祖印林禪師法席。迨餘
一紀。未息疑情。晚扣滁陽廣照禪師之室。一見動容。
即悟其旨。後歸止甌閩。命住地藏。道行大播。知府密
學蔡侯聞師德譽。遷居白鹿。兩住大剎四十六年。壽
<pb n="710"/>
八十四。元豐七載七月十二日。集眾說偈云。來說生
兮去說滅。二人證龜成一鼈。悟心禪客若為論。水裏
銀蟾天上月。言畢而逝。
問。佛佛授手。祖祖相傳。傳得底事。請師指示。師云。家
有千金之箒。不自知非。僧曰。也知師得親承旨。還許
學人授也無。師云。車無一尺之輪。焉能到遠。問。如何
是教意。師云。楞伽會上。僧曰。如何是祖意。師云。熊耳
山前。僧曰。祖意教意。相去幾何。師云。寒松連翠竹。秋
水對紅蓮。問。如何是不動尊。師云。長安路上。來往憧
憧。僧曰。猶是動底。師云。徒消人食。浪費人衣。問。魯祖
面壁。意旨如何。師云。睡不著。問。如何是道。師云。九州
百越。僧曰。如何是道中人。師云。乘肥衣錦。問。如何是
大善知識。師云。持刀按劒。僧曰。為什麼如此。師云。禮
防君子。問。如何是異類。師云。鴉巢生鳳。問。寒暑到來。
如何回避。師云。千株松下。僧曰。意旨何如。師云。倒臥
橫眠。問。如何是佛。師云。商州客。問。如何是祖。師云。嶺
南僧。僧曰。如何是法。師云。村歌社舞。僧曰。如何是學
人行履處。師云。左脚踏衡山。右脚踏北海。上堂云。摩
騰入漢。肉上剜瘡。僧會來吳。眼中添屑。達磨九年面
壁。鬼魅之由。二祖立雪求心。翻成不肖。汝等諸人到
遮裏。如何吐露。若也道得。海上橫行。若道不得。林間
獨臥。以拄杖擊禪牀一下。
<other>越州姜山方禪師</other>問。師唱誰家曲。宗風嗣阿誰。師云。
鐵牛背上書千字。僧曰。瑯瑘嫡子也。師云。彌勒堂中
[書-曰+(且-二+人)]普賢。僧曰。三十年後此話盛行。師云。馬到江邊。船
行千里。問。如何是佛。師云。留髭表丈夫。上堂云。金苞
乍吐籬邊菊。玉露初垂葉上珠。秖此明明箇消息。不
須南北問真虗。良久云。好。
<other>杭州天竺智月禪師</other>問。摩竭陀國。水泄不通。鹿野苑
中。如何垂示。師云。棒打石人開鐵眼。僧曰。一句流通
也。師云。劒揮牛斗動金星。僧曰。謝師方便。師云。晴乾
不肯去。
<other>證聖禪院良禪師</other>問。寶座既登。將何指示。師云。嶺上
梅方拆。僧曰。恁麼則徧天徧地。師云。堤邊柳漸榮。上
堂云。若論此事。如鴻鍾待扣。聲應長空。若寶鑑當臺。
影臨萬象。天不能蓋。地不能載。賢愚共處。聖凡同之。
不得與麼道。大有人笑去在。佗笑我笑。誰知此竅。三
十年後。更笑一笑。
<other>滁州瑯瑘山開化智遷禪師</other>問。如何是瑯瑘境。師云。
松因有限蕭疎老。花為無情取次開。僧曰。如何是境
中人。師云。髮長僧貌醜。問。如何是和尚為人句。師云。
眼前三尺雪。僧曰。莫便是也無。師云。腦後一枝花。上
堂云。慧山屹屹高。則有頂難量。法海滔滔深。則無涯
莫測。故我祖師西邁。禪祖東流。一燈始耀於曹溪。六
葉徧芳於蘭若。撮其樞要。直了心源。出沒卷舒。縱橫
妙用。備均奧旨。頓見如來。達境智以雙亡。了是非而
俱泯。所以前不接後。後不別前。前後續斷。中間自孤。
當體湛然。應時消滅。既如是矣。亦有何事。隨時應用。
野老謳歌。四海晏清。八方無事　堯風遠扇。舜日高
明。且道恁時上將軍在什麼處。良久。云。不許將軍見
太平。
<other>廬山圓通崇勝志珂禪師</other>問。德山棒．臨濟喝。未審崇
勝如何。師云。五老雲開。千峯聳翠。僧曰。還許學人通
一線道也無。師云。作麼生。僧便喝。師云。作家。僧擬議。
師却喝。上堂云。上不在天。下不在地。中不在人。不在
外。不在中間。二邊俱不立。中道不須安。三箇合頭語。
聞者自家看。山僧今日和泥合水。且恁麼。三十年後
莫顢頇。喝一喝。
<other>滁州瑯瑘山開化院繼詮海月禪師</other>問。知師久蘊囊
中寶。今日當筵略借看。師云。志公剪刀。僧曰。巖花爭
競發。㵎水淥如藍。師云。黃蘗拂子。問。拈槌舉拂即不
問。瞬目揚眉事若何。師云。海枯終見底。人死不知心。
僧曰。學人不會。師云。大海雖然闊。不宿死人屍。僧曰。
<pb n="711"/>
畢竟如何。師云。禮拜了去。上堂云。瑯瑘峯上。嵯峨山
色如藍。庶子泉中。⿰澰欠灔水澄如鏡。遂使汾陽慧炬炟
赫而橫徧十方。臨濟玄風壁立而上窮三際。泥中哮
吼。木馬嘶鳴。大用現前。徒勞佇思。箭穿黃葉。誰敢當
鋒。有不惜身命者。試出來看。良久。云。三十年弄馬騎。
今日却被驢子撲。
<other>荊門軍玉泉山務本悟空禪師</other>問。如何是玉泉境。師
云。前臨紫蓋。後枕清溪。僧曰。如何是境中人。師云。脚
踏海眼。身坐覆船。僧曰。學人今日得遇於師。師云。去。
<other>袁州崇勝文捷禪師</other>問。如何是諸佛出身處。師云。長
連牀上。僧曰。未審如何履踐。師云。飢餐渴飲。問。和尚
見瑯瑘時得箇甚麼。師云。不欠少。僧曰。不藉師承去
也。師云。老僧今年七十。上堂云。因來即睡飯來餐。貴
賤賢愚總一般。要會祖師端的旨。寒山拾得禮豐干。
諸仁者。千般求法。莫若求心。萬種多知。不知禁口。百
不知。百不會。誰知自得真三昧。一任傍人笑道癡。却
笑傍人無見解。山僧今日漏泄。拖泥帶水。總為說了
也。還委悉麼。良久。喝一喝。
<other>江陵公安萬壽子和禪師</other>問。如何是佛。師云。燒香瞻
仰。上堂云。將領雄兵出塞行。匣中寶劒迴光生。有人
若問家風事。荊水滔滔已太平。師忽一日召眾喫茶。
眾未散。端然示化。茶毗。獲五色舍利千餘粒。
<other>安州九嵕山圓明仁益禪師</other>問。如何是佛。師云。秖儞
是。僧曰。不會。師云。會取不會底。上堂云。若論此事。如
鍾含響。扣即發聲。似谷藏音。呼之必應。向微塵裏坐
大道場。於一毛頭演無量義。十二時中無一絲毫間
隔。言談戲論。行住坐臥。於此會得。不妨省力。然雖如
是。未免為蛇[書-曰+(且-二+人)]足。且作麼生得脫灑去。良久。云。前村
深雪裏。昨夜一枝開。
<other>泉州涼峯山洞淵禪師</other>問。如何是涅槃。師云。刀斫斧
劈。僧曰。如何是解脫。師云。衫長袴短。問。諸聖不到處。
師還知也無。師云。老來無力下禪牀。問。離四句。絕百
非時如何。師云。柴門草自深。問。狗子還有佛性也無。
師云。松直棘曲。問。如何是佛。師云。金沙照影。問。如何
是道。師云。玉女拋梭。僧曰。佛與道相去幾何。師云。龜
毛長一丈。兔角長八尺。問。如何是露地白牛。師云。水
草不曾虧。僧曰。還守護也無。師咄云。阿誰守護汝。問。
如何是真實相。師云。石不藏玉。僧曰。如何是方便門。
師云。泥裏洗土。僧曰。謝師方便。師云。迴頭看不見。問。
心生種種法生。心滅種種法滅。如何是心。師云。古渡
無人過。孤舟終日橫。僧曰。如何是種種法。師云。汝適
來問箇什麼。上堂云。幸自非言。何須劄𡂒。若是鑽天
[(采-木+(工/山))*鳥]子。身帶網羅。若是透網金鱗。眼看波浪。裁長補短。
未稱衲僧。平高就低。未是好手。到遮裏。作麼生。涼峯
今日不可壓良為賤。以拄杖卓一下。
<other>真州定山方禪師</other>參瑯瑘廣照禪師。唯看栢樹子話。
每入室陳其所見。不容措詞。常被喝出。忽一日大悟。
直入方丈云。我會也。廣照曰。汝作麼生會。云。夜來牀
薦暖。一覺到天明。廣照可之。由是道望傳播諸方。上
堂云。今日與眾評章。共立叢林保社。入門須辨主賓。
起坐常存高下。寮舍語笑低聲。佗家筆硯莫把。點茶
喫了添湯。田地污須掃灑。萬事一切尋常。不用彊生
苟且。吾門無種不有。切莫傳歸俗舍。是非長短誰無。
信士聞以為差。如來大藏教言。好向人前說打。待伊
懽喜上心。萬種千般肯捨。得了修造供僧。福利全歸
施者。輒莫別作閑緣。果報牽犂拽把。三塗地獄辛酸。
莫待臨時懼怕。此乃略說大綱。看者莫生驚訝。不信
但看古伽藍。堂堂粉壁分明[書-曰+(且-二+人)]。
<other>湖州景清院居素明照禪師法嗣</other>
<other>湖州何山日儉禪師</other>問。達磨西來人盡委。未審向上
事如何。師云。空中種竹猶自可。石上栽蓮物外鮮。僧
曰。恁麼則謝師指示。師云。汝道我意如何。僧曰。白雲
綻處瑞花開。師云。靜處薩婆訶。
<pb n="712"/>
<other>杭州承天𧦬岑禪師</other>問。鳳凰山逈秀。摘出一枝新。不
問三玄旨。得法嗣何人。師云。雲藏巖竇窄。水闊玉峯
低。僧曰。恁麼則鎮府宗枝。師云。一任鑽龜打瓦。問。如
何是道。師云。稱尺斗量。僧曰。如何是道中人。師云。蘆
葦花邊。蓼叢岸下。
<other>興化軍翠峯子淵禪師</other>問。師唱誰家曲。宗風嗣阿誰。
師云。海雲生嶽面。山月落堦前。僧曰。恁麼則承天嫡
子。師云。孫賓恰在市。
<other>杭州承天自能禪師</other>問。倚天長劒即不問。袖裏藏鋒
事若何。師云。看。僧以手畫一畫云。遮裏作麼生。師云。
收。僧拊掌。師彈指一下。

建中靖國續燈錄卷第七

<sarticle>建中靖國續燈錄卷第八　　　<bz>〔宋刻〕</bz></sarticle>

東京法雲禪寺住持傳法佛國禪師（臣）惟白集
對機門
南嶽懷讓禪師第十二世
<other>舒州浮山法遠圓鑑禪師法嗣</other>
<other>東京十方淨因禪院淨照禪師</other>諱道臻。福州古田人
也。俗姓載氏。父夢偉冠裳者導從至舍。母黃氏遂姙。
復夢幢幡梵唄引厖眉碧眼僧至。乃誕生也。十四歲。
投上生院出家。持頭陀行。十九落髮。粗習經論。後遂
遊方。參諸知識。道契圓鑑禪師。出世開堂　英宗皇
帝遣使降香。繼而苗貴妃奏賜椹袍。都知蘭元振又
奏賜覺照師名。周國大主表乞禪號。　神宗皇帝宣
諭執政曰。道臻素有名德。宜擇一美號進呈。乃賜淨
照禪師。京城創諸禪剎。選請宗匠。皆出師舉。悉稱
　詔旨。元祐八年八月十七日。陞堂辭眾。寫偈坐滅。
元豐三年春　慈聖光獻皇后上仙。百日建齋于慶
壽殿。會千法師。是日　神宗皇帝賜坐　宣問。長老
將何追薦　太皇。師對曰。臣僧得面　天顏。即　詔
陞座。時有僧問　太皇仙遊。今在何處。師云。月落不
離天。問。飇駕既遠。仁孝何追。祖意西來。乞師方便。師
云。軒輝雖掩北。風教自存南。僧曰　聖君詞句宣傳
去。寰海烝民捧誦來。師曰。刢利衲僧。問　勑宣千法
師入　內。並賜椹袍。未審得何福報。師云。水長船高。
僧曰　皇圖永固。長興不二之門。師云。淨因道處。不
及闍梨。僧曰。三邊肅靜民安泰。五糓豐登賀太平。師
云。不妨道著。僧曰。聖人當殿。對答分明。三十年後。此
話盛行。師云。恰是。問　天賜六銖師已掛。將何報答
　我皇恩。師云。雪峯道底。僧曰。睿澤已蒙師指示。
　太皇仙馭往何方。師曰。天濶地濶。僧曰。一旦功成去。
三祇果已圓。師云。真師子兒。僧云。恁麼則可謂師子
窟中師子。師曰。不得鈍致山僧。師云。至道本無言說。
何須問答去來。蓋為　太皇太后。感一人之至德。集
萬善之鴻因。式薦　仙遊。證無生理。敢問諸人。今日
種種佛事。時人道得。更有末後一句。還有人道得也
無。良久。云。一人有慶。兆民賴之。切念臣山野常僧。行
業無取。此日伏蒙　聖慈。特賜舉揚宗旨。言詞荒拙。
冐犯　天威。但臣仰荷　宸恩。無任驚悚。久瀆　聖
聰。伏惟珍重。
問。師唱誰家曲。宗風嗣阿誰。師云。有錢使錢。無錢守
貧。僧曰。月華嫡子。臨濟兒孫。師曰。放儞三十棒。問。如
何是淨因境。師云。法廣殿牌。　仁宗親寫。僧曰。如何
是境中人。師云。六代祖師天下聞。問。如何是道。師云。
古今行不盡。僧曰。如何是道中人。師云。萬家烟火外。
一枕水雲間。問。如何是佛。師云。朝粧香。暮換水。問。如
何是觀音妙智力。師云。河南犬吠。河北驢鳴。問。如何
是祖師西來意。師云。拄杖橫擔不到肩。僧曰。謝師答
話。師云。錯認定盤星。師云。一問一答。無有盡時。古人
呼作無盡藏海。亦呼為方便門。於衲僧面前。遠之遠
<pb n="713"/>
矣。何故。權柄在手。縱奪自由。坐斷毗盧。壁立千仞。善
財樓閣。孰肯優遊。華藏琅函。未之足拾。丈夫猛利。本
合如然。過後思量。成第二月。除茲投機徇器。止宿草
庵。就下平高。曲成萬物。周流無滯。觸處皆通。苟不盡
毫毛。自取其咎。如斯談說。笑殺衲僧。且道誰是解笑
者。良久云。看。
上堂。拈拄杖云。楖𣗖木杖子。善能談佛祖。聾人既得
聞。啞人亦解語。指白石為玉。點黃金為土。便恁麼會
去。他家未相許。不相許。莫莽鹵。南街打皷北街舞。
<other>廬州興化仁岳禪師</other>泉南人也。挺秀江淮禪林。[托-七+友]萃
圓鑒宗席。首演說法於龍舒。後傳燈於淝水。熈寧十
年秋。一日。書頌云。金雞抱玉卯。玉兔長鳳兒。舉頭南
瞻部。飛過西耶尼。遂趺坐而逝。茶毗。獲舍利千餘。建
塔于郡西。問。如何是祖師西來意。師云。河裡木頭船。
問。皷聲纔罷。猊座高登。朝蓋臨筵。合談何事。師云。天
清地寧。僧曰。大眾證明。師云。寒山拊掌。拾得呵呵。問。
和尚如何為人。師舉拂子。問。如何是和尚家風。師云。
曲𩓪禪床。僧曰。客來如何祗待。師云。拄杖子。問。如何
是佛。師云。頂上螺紋。問。昔日祖師伸三拜。歸位端然
事如何。師云。金剛朝合掌。泥人夜點頭。僧曰。未審意
旨如何。師云。十五十六。日月相逐。僧曰。更深方見把
針人。師云。且莫錯認。問。如何是大道之原。師云。黃河
輥底流。僧曰。學人未曉。師云。貫注新羅國。問。不看澄
潭月。不守枯木巖。是什麼人。師云。潦倒漁翁。躘踵樵
子。僧曰。究竟如何。師云。相逢皷腹。拍手謳謌。問。如何
是佛法大意。師云。臨濟問黃蘗。僧曰。學人不會。師云。
三回喫棒來。問。一花開五葉。結果自然成。如何是那
一花。師云。不堪供養佛。僧曰。摘向什麼處。師云。十字
糞堆頭。問。一大藏教。盡是名言。離此名言。如何指
示。師云。癩馬揩枯柳。僧曰。學人不會。師云。駱⿰馬色好喫
鹽。僧曰。畢竟如何。師云。鐵鞭指處馬空嘶。問。佛處深
宮時如何。師云。著珍御服。僧曰。踰城出家時如何。師
云。掛弊垢衣。僧曰。不出不處時如何。師云。一刀兩段。
上堂云。當今一句。已在言前。未舉先聞。早彰醜陋。更
待捼腰捺膝。跬步向前。擬動舌端。紛然失緒。若據衲
僧分上。豈落今時。建立宗乘。隨機應副。所以拈鎚舉
拂。瞬目揚眉。談古陳今。一斯方便。更乃看風辨的。照
冉當懷。棒喝全提。豈同容易。蓋是事不獲已。曲為今
時。到遮裡。若是久曾淘汰。回首高流。歷涉長波。自知
冷暖。若遇初機禪客。緇素未分。權展機鋒。豁明大智。
要伊回光自照。直於指外明機。返本歸源。莫向途中
受用。變通衲子。不用踟蹰。關捩動時。新羅㴾海。久立。
珍重。
<other>蘄州白雲山廣教景雲禪師</other>陝府夏縣人也。姓李氏。
生不葷茹。親族異之。投西京靈山院臻上人出家。二
十五落髮。遊方參問。得法於圓鑑禪師。後蘄守喬矦
聞師道譽。命住是山。問。如何是佛法的的大意。師云。
棒打石人開鉄眼。僧曰。即此便是也。師云。有甚交涉。
問。師唱誰家曲。宗風嗣阿誰。師云。須彌頂上撞金鐘。
問。如何是無縫塔。師云。任是僧繇誇好手。教君圖繪
也無門。僧曰。如何是塔中人。師云。揚眉招手喚。對面
少人逢。許內翰問。如何是廣教境。師云。一片白雲橫
嶽頂。翰曰。如何是境中人。師云。今日尊官入院。
上堂云。雲籠玉殿。風掃金沙。靈苗得地。徧野開花。遊
人賞玩。禪子嘆嗟。咄。不悟少林真端的。背却彌陀討
釋迦。上堂云。紅爐焰上。金雪花開。白雲堂中。木人拊
掌。直得天垂甘露。地涌珊瑚。無情日夜談真諦。不知
誰是契如如。擊禪牀一下。上堂云。道。道。箇中無紫皂。
禪。禪。門與白雲連。向上一路。千聖不傳。胡家曲子如
何唱。會麼。清風明月夜。浪打釣魚船。咄。上堂云。了。了。
人人道好。妙。妙。馨香誰曉。曉兮獲圓通。好兮談妙道。
無限清風座下生。身中悟得無生老。無生老。報君知。
一片無瑕萬古輝。咄。
<pb n="714"/>
<other>無為軍廬江西禪繼禪師</other>師。問。如何是祖師西來意。
師云。枯木巖前。僧云。意旨如何。師云。抽條石筍。上堂
云。青山青[鬱-山+止][鬱-山+止]。淥水淥依依。物物尚如此。禪人作麼
知。若乃知得。觸目而真。更無別事。一一法上一如來。
一一塵中一彌勒。若也不知。且向三條椽下六尺單
前。快須究取。良久。云。自是心源不調伏。祖師元是世
間人。喝一喝。
<other>宿州定林惠琛禪師</other>問。千百億化身。未審那箇是如
來身。師云。應物現形。僧曰。恁麼則普現群生前。師云。
倒退三千。問。如何是道。師云。祗在目前。僧曰。為什麼
不見。師云。瞎。
<other>秀州本覺若珠禪師</other>福州人也。姓卓氏。母懷妊時。常
感異夢。及生。祥光照室。七歲出家。恩度受具。後慕遊
方。到蘇州天平圓鑑禪師法席。鑒問。父母未生時。那
箇是汝本來面目。師於言下忽然有省。遂執侍巾瓶。
至舒州浮山。每入室時。運石一轉。自後遁迹。日誦蓮
經三帙。常坐不臥。後住[橘-矛+隹]城。法道大播。元祐元年十
月十日。命元照律師結大界相畢。翌日。沐浴淨髮。召
眾曰。吾世緣將謝。汝善護持。言畢。趺坐而逝。七日身
不傾側。茶毗。得五色舍利。塔葬本山。問。如何是道。師
舉起拳。僧曰。不會。師云。拳頭也不識。問。師唱誰家曲。
宗風嗣阿誰。師云。一音剖出塵沙界。豁達靈通副萬
機。僧曰。恁麼則葉縣親孫。浮山嫡子。師云。何不領話。
僧曰。話道什麼。師云。十萬八千。上堂云。說佛說祖。埋
沒宗乘。舉古談今。淹留衲子。撥開上路。誰敢當頭。齊
立下風。不勞拈出。無星稱子。如何辨得斤兩。若也辨
得。須彌秖重半銖。若辨不得。拗折秤衡。向日本國裡
與諸人相見。
<other>荊門軍玉泉山景德謂芳禪師</other>問。從上諸聖。以何示
人。師拈起拄杖。僧曰。學人不會。師云。兩手分付。僧擬
議。師便打。問。如何是和尚家風。師云。針鋒頭上飜筋
斗。僧曰。意旨如何。師云。紅爐焰上碧瑠璃。問。如何是
一乘法。師云。的當塵毛現。上堂云。天駒未運。賓主照
用齊行。毒皷一鳴。瞎祖盲賢失宗旨。或高提神杖。或
副類千端。影草竿頭火炬輝。寶劍刃中金毛吼。在主。
則离南坎北。據賓。乃卯東酉西。風雲合會。交光八面
全收。應用同時。函葢陣圖齊剪。雙開雙掩。令在當人。
正按正提。藏鋒出袖。他亡此滅。猶懷組繡香囊。獲印
回戈。始見文班武列。須分勝敗。豈許東西。火𦦨七星
光射。須知百花競發。金針未舉。鋒露山河。玉印未開。
光舒大野。曉色纖毫不犯。暗中眉目須分。白牛巖下
非藏。金鳳幽庭豈鎻。君臣合會。舞蹈無門。浩意融懷。
蜜移一步。頭角未現。布異類以周流。玉線關開。盡屬
利生遮畔。大地都盧無的止。萬古澄潭月耀騰。荒田
野戰眉不開。午夜陣圓宜豹變。正則龍銜異寶。偏乃
[鴳-女+隹]宿銀籠。正偏巨意若支離。失曉手中珠落地。異中
見異。猶尺璧而胡分。出語不曉。似空中而赴倒。敲則
大夜消忘。唱乃長天免運。放曠淋漓雨不傷。猶是夜
明簾外客。師一日沐浴淨髮。書頌云。三更打破無巴
鼻。午夜敲開大道機。二千年前石人髓。不以露布報
人知。乃擲筆。安坐而逝。
<other>廬山歸宗承天鴻式禪師</other>問。如何是歸宗境。師云。右
軍墨池。僧曰。若不張帆。焉知海濶。師云。想汝不知落
處。師於熈寧二年七月十九日上堂辭眾。云。須彌倒
卓。海水逆流。石人破浪棹孤舟。拍手呵呵誰是侶。大
千沙界任遨遊。咄。言畢。趺坐而逝。
<other>東京華嚴普孜禪師</other>建州建陽謝氏子也。幼習儒老。
復看佛經。至識自心源。夙根啟發。遂投太平興國西
律院僧可崇出家得度。具戒。遊方參道。詣龍舒浮山
圓鑑禪師法席。入室扣請。頓悟祖意。舒人請居甘露．
太平二剎。道譽大播。後退居淨因。元豐五年。左右街
僧錄定居華嚴。再整禪規。京城內外。翕然歸向。八年
四月十日　詔入　禁中說法　天子錫賚甚厚。是
<pb n="715"/>
月十四日。辭眾坐逝。茶毗斂骨。塔于開封林家村。師
性澄止水。語灑寒冰。解達宗乘。見超情識。繼唱臨濟
三玄九帶。深造曹洞五位十玄。故湊泊者望其津涯
而已。問。如何是賓中賓。師云。客路似天遠。僧曰。如何
是賓中主。師云。侯門似海深。僧曰。如何是主中主。師
云。寰中天子勅。僧曰。如何是主中賓。師云。塞外將軍
令。師云。賓中問主。互換機鋒。主中問賓。同生同死。主
中辨主。飲氣吞聲。賓中覔賓。白雲萬里。故句中無意。
意在句中。於斯明得。一雙孤鴈撲地高飛。於斯未明。
一對鴛鴦溪邊獨立。知音禪客。相共證明。彰響異流。
切須子細。良久。云。若是陶淵明。攢眉却歸去。
<other>舒州甘露法眼禪師</other>諱慶餘。姓黃氏。建州建安人也。
本州大中寺出家。試經得度。遊歷江淮宗席。參圓鑑
禪師。投機印可。出世甘露。人天瞻仰。退居京師華嚴。
王公貴人皆來諮道。都尉曹公見謂。此真吾師也。朝
夕扣請。奏賜章服．師名。元豐六年八月五日。示眾云。
浮世幻身。安能久寄。索筆書頌。投毫而逝。問。如何是
意中玄。師云。千思萬想。僧曰。如何是句中玄。師云。七
步成章。僧曰。如何是玄中玄。師云。百發百中。師云。三
玄三要。大道直衝。活捉生擒。奪人奪境。直得把斷要
津。聖凡路絕。一似倚天長劍。誰敢當頭。擬議之間。喪
身失命。正當恁麼時。何人出來定當。良久。云。須是王
索仙陀婆始得。
<other>廬山歸宗承天普安禪師</other>問。學人上來。請師一接。師
云。陽氣發時無硬地。僧曰。莫便是為人處也。師云。卞
和之璧。難遇良工。僧曰。不因一事。不長一智。師云。賣
金難遇買金人。上堂云。金風乍扇。黃菊初開。泉鳴山
谷。月照樓臺。門門顯煥。物物全彰。還有薦得者麼。良
久。云。令人轉憶龐居士。天上人間不可陪。上堂云。桃
花紅。李花白。堪羨靈雲最高格。覿面相逢頃刻間。[(采-木+(工/山))*鳥]
子已過新羅國。
<other>南康軍南山清隱院惟湜禪師</other>問。達磨未來時如何。
師云。三更月到窓。僧曰。來後如何。師云。平旦日頭出。
僧曰。還有西來意也無。師云。一片海雲遮不得。舒光
直透水晶宮。問。如何是佛。師云。罵著不嗔。僧曰。如何
是法。師云。喚著不應。僧曰。佛法兩字。如何理論。師云。
我不喜聞。問。諸聖說不及處。請師說。師云。暗裡皺眉。
僧曰。大眾側聆也。師云。天明合掌。僧呵呵大笑。師云。
切忌。切忌。問。如何是道。師云。斜街曲巷。僧曰。如何是
道中人。師云。百藝百窮。上堂云。南山峭峻。登者還稀。
後靠萬丈洪涯。猿鳥不絕。前臨千尺洪波。舟檝難渡。
中流渺漠。休駐蘭舸。彼此岸頭。不須繫纜。且道向什
麼處安泊。良久。云。有時因好月。特地過滄洲。上堂云。
一念不生。伎倆俱盡。一法未有。計較不成。便請高掛
鉢囊。橫擔拄杖。出一叢林。入一法席。踏著稱槌硬似
鐵。豈是古佛心。青絹扇子足風凉。不是西來意。一任
驢鳴狗吠。風吹日炙。
<other>舒州浮山太平洪璉禪師</other>問。楞伽四卷從何得。莫是
當初錯下言。師云。蔣白元來是秀才。問。達磨西來。教
外別傳。為什麼將往隨後。師云。錦上添花。師云。教外
別傳。直指人心。見性成佛。敢問諸人。作麼生說箇見
性底道理。良久。云。遠觀山有色。近聽水無聲。
<other>潭州南嶽衡嶽寺奉能禪師</other>上堂云。宗風纔舉。萬里
雲収。法令若行。千峯寒色。須彌頂上。白浪滔天。大海
波中。紅塵滿地。應思黃梅昔日。少室當年。不能退己
讓人。遂使樁糠答志。斷臂酬心。何以衡嶽這裡。山畬
粟米飯。一桶勿鹽羹。苦樂共住。隨高就低。且不是南
頭買貴。北頭賣賤。直教文殊稽首。迦葉攢眉。龍樹．馬
鳴吞聲飲氣。目連．鶖子且不能為。為什麼如此。諦觀
法王法。法王法如是。
<other>筠州大愚山興教守芝禪師法嗣</other>
<other>潭州開福守義禪師</other>問。如何是佛。師云。撲不破。僧曰。
秋來黃葉落。師云。速禮三拜。上堂云。瀟湘岸上。總似
<pb n="716"/>
今日風恬浪靜。是人過得。不妨奇特。忽遇蓮花潭內
洪波浩渺。白浪滔天。又作麼生過。良久。云。行船由在
把梢人。
<other>南嶽雲峯文悅禪師</other>洪州人也。少出家圓具。參大愚
芝禪師。頓悟心印。遂徧歷禪室。到泐潭澄禪師法席。
遇南禪師。遂為道契。一日。謂南曰。觀吾師法器異常。
何滯於此。南不喜師語。師從容曰。吾師若去參慈明。
他日必為臨濟下宗主也。南遂諾之。遙往慈明。果然
發悟。南師出世同安。師即領眾助揚宗風。後洪帥請
居西山翠巖。次移南嶽法輪雲峯。治平中。坐滅龕中。
常涌舍利。問。如何是道。師云。路不拾遺。僧曰。如何是
道中人。師云。草賊大敗。僧禮拜。師噓一聲。問。萬法歸
一。一歸何處。師云。黃河九曲。僧曰。如何是第一句。師
云。垂手過膝。僧曰。如何是第二句。師云。萬里崖州。僧
曰。如何是第三句。師云。糞箕掃箒。問。如何是深山巖
崖佛法。師云。猢獼倒上樹。問。如何是無縫塔。師云。四
楞著地。僧曰。如何是塔中人。師云。香風吹萎花。更雨
新好者。問。如何是衲衣下事。師云。皮裹骨。問。不涉廉
纖。請師速道。師云。須彌山。問。如何是般若體。師云。箭
穿楊葉。僧曰。如何是般若用。師云。蛇穿鼠穴。問。如何
是清淨法身。師云。柴場荻草。
上堂云。諸佛出世。平地陷人。祖師西來。承虗接響。一
大藏教。誑譃閭閻。明眼衲僧。自救不了。諸人到遮裡。
憑何話會。良久。云。為眾竭力。禍出私門。擊禪牀一下。
上堂云。聲色不到處。病在見聞。言詮不及處。過在唇
吻。離却咽喉一句作麼生道。若道得。坐斷天下人舌
頭。若道不得。法輪門下有粥有飯。
上堂云。語不離窠窟。焉能出蓋纏。片雲橫谷口。迷却
幾人源。所以道。言無展事。語不投機。承言者喪。滯句
者迷。汝等諸人到這裡。憑何話會。良久。云。欲得不招
無間業。莫謗如來正法輪。
<other>饒州承天應禪師</other>問。如何是芝山境。師云。三月野花
遊不猒。更深猶插滿頭歸。僧曰。如何是境中人。師云。
五湖雲水客。到此罷追尋。
<other>越州大禹山簡南禪師</other>上堂云。湖邊山邊太平道。馬
公賀公前後意。青山屹屹變洪波。洪波渺渺成平地。
不是邀君傲名利。盡為蒼生垂巨庇。萬頃良田千古
中。兒孫不識法王記。其中有剎崇來久。雪庭籌室誰
知有。翠竹黃花歲已深。陶令遠師空執手。昨夜南星
回北斗。良久。云。看。
<other>郢州興陽山啟珊禪師</other>問。祖意教意。是同是別。師云。
百尺竿頭開口笑。僧曰。風高月冷乾坤靜。直下無私
暢殺人。師云。謌謠滿路。僧禮拜。師便打。上堂云。霧籠
山色。雨灑長空。日月雖昇。遊人不見。這箇葛藤且致。
泥水不分一句作麼生道。良久云。為儞諸人注破。以
拄杖擊一下。
<other>郢州興陽山慧光院啟舟禪師</other>上堂云。遠山岌岌。春
夏如然。涓水滔滔。四時無間。平川眺望。廓落乾坤。坐
對孤峯。咫尺日月。覩此時景。便合歇去。說箇什麼天
台．南嶽．峩眉．五臺盡是塵。是未妄向他人口中作則。
既不如此。又作麼生商量。良久。云。睫在目前長不見。
道非物外更何求。
<other>筠州洞山子圓禪師</other>上堂。有僧出。拋下坐具。師云。一
釣便上。僧拈起坐具。師云。弄巧成拙。僧曰。自古無生
曲。須是遇知音。師云。波斯入唐土。上僧大笑。歸眾。
<other>潭州石霜山法永禪師法嗣</other>
<other>金陵保寧承泰禪師</other>問。師唱誰家曲。宗風嗣阿誰。師
云。無角鐵牛生意氣。僧曰。未審的嗣何人。師云。瀟湘
月上碧天明。
<other>南嶽福嚴保宗禪師</other>上堂云。世尊周行七步。舉足全
乖。目顧四方。觸途成滯。全襴授去。殃及兒孫。玉偈傳
來。掛人唇吻。風幡悟性。未離色塵。鉢水投針。全成管
見。祖師九年面壁。不見纖毫。盧公六代傳衣。圖他小
<pb n="717"/>
利。江西一喝。不解護初。德嶠全施。未知護末。南山鼈
鼻。謾指蹤由。北院枯松。徒彰風彩。雲門顧鑒。落二落
三。臨濟全提。錯七錯八。若說君臣五位。直如紙馬過
江。更推賓主交參。恰似泥人澡洗。獨超象外。且非捉
兔之鷹。混跡塵中。未是齩猪之狗。何異趒坑墮壍。正
是避溺投宜。如斯之解。正在常途。出格道人如何話
會。豈不見陶潛俗子。尚自覩事見機。而今祖室子孫。
不可皮下無血。喝一喝。
<other>南嶽勝業智增禪師</other>問。如何是南嶽境。師云。音聲鳥。
娑羅花。僧曰。如何是境中人。師云。山間坐。林下行。僧
曰。向上事又作麼生。師云。萬年松色拂雲高。
<other>郢州大陽山長慶如漢禪師</other>問。如何是佛。師云。未離
兜率天。波旬眼滴血。僧曰。畢竟成得什麼邊事。師云。
後生雖可畏。年老得人嫌。問。如何是敲磕底句。師云。
檻外竹搖風。驚起幽人睡。僧曰。觀音門大啟也。師云。
師子齩人。上堂云。聞聲悟道。失却觀音眼睛。見色明
心。昧了文殊巴鼻。一出一入。半開半合。泥牛昨夜遊
滄海。直至如今不見回。咄。
<other>湖州天聖皓太禪師法嗣</other>
<other>湖州西余山寶實禪師</other>問。世尊道。我四十九年不曾
說一字法。和尚因何列眾陞堂。師云。不容我秖對。僧
擬進語。師云。十萬八千。上堂云。無風起浪。井底烟生。
刢利衲僧。切忌蹉過。參。
<other>汝州寶應法昭禪師法嗣</other>
<other>滁州瑯瑘山方銳禪師</other>問。一佛出世。各坐一花。和尚
出世。有何祥瑞。師云。月中仙桂生林野。海底珊瑚秀
碧峯。僧曰。恁麼則紫金剛座重新出。優鉢羅花依舊
開。師云。玉鳳夜銜花。不許時人得。僧曰。不因水漲。不
見船高。師云。放過一著。上堂云。造化無生物之心。而
物物自成。雨露非潤物之意。而靈苗自榮。所以藥劑
不食。而病自損。良師不親。而心自明。故知妙慧靈光。
不從緣得。到這裡。方許儞進步。瑯瑘與儞別作箇相
見。還有麼。若無。不可厭良為賤。
<other>郢州興陽山希隱禪師</other>問。如何是懸崖撒手底句。師
云。明月照幽谷。僧曰。如何是末後再蘇底句。師云。白
雲生太虗。僧曰。恁麼則樵夫出林丘。處處歌春色。師
云。是人道得。上堂云。了見不見。見了未了。路上行人。
林間宿鳥。月裡塔高十二層。天外星纏五百杪。要會
麼。手執夜明符。幾箇知天曉。參。
<other>潤州金山曇頴達觀禪師法嗣</other>
<other>湖州上方希元禪師</other>問。牛頭未見四祖時如何。師云。
富嫌千口少。僧曰。見後如何。師云。貧恨一身多。
<other>潤州普慈院崇珍禪師</other>問。如何是普慈境。師云。出門
便見鶴林山。僧曰。如何是境中人。師云。入門便見珍
長老。
<other>太平州瑞竹仲和禪師</other>問。得坐披衣人盡委。向上宗
乘事如何。師云。但知冰是水。僧曰。更有事也無。師云。
休問水成冰。僧曰。弄潮須是弄潮人。師云。這僧從浙
中來。
<other>潤州金山懷賢圓通禪師</other>問。師揚宗旨。得法何人。師
拈起拂子。僧曰。鐵甕城頭曾印證。碧溪崖畔祖燈輝。
師拂一拂云。聽事不真。喚鐘作甕。
<other>太平州隱靜山慧觀禪師</other>問。如何是隱靜境。師云。千
尺長松臨古路。一條寒㵎截中峰。僧曰。如何是境中
人。師云。巖前枯木啼黃鳥。林下僧居半白頭。僧曰。祖
意西來又作麼生。師云。五峯高不下。萬木幾回秋。
<other>常州南禪福聖自聰禪師</other>問。諸佛出世。天雨四花。和
尚出世。有何祥瑞。師云。清風滿地。僧曰。恁麼則法界
霑恩。師云。杲日當空。僧曰。向上更有事也無。師云。有
僧曰。如何是向上事。師云。水因有月方知淨。天為無
雲始見高。
<other>越州新昌石佛顯忠祖印禪師</other>問。如何是不動尊。師
云。熱鏊上猢猻。僧曰。如何是千百億化身。師云。添香
<pb n="718"/>
換水。點燈掃地。僧曰。如何是毗盧師．法身主。師云。繫
馬柱。僧曰。有什麼交涉。師云。縛殺這漢。問。會殺佛祖
底。始是作家。如何是殺佛祖底劍。師云。不斬死漢。僧
曰。如何是和尚劍。師云。令不重行。問。古人道。一大藏
教盡是魔說。作麼生是佛說。師云。是佛則不說。僧曰。
爭奈五千卷何。師云。不是汝分上事。僧曰。未審是誰
分上事。師云。止止不須說。我法妙難思。問。如何是相
生。師云。山河大地。僧曰。如何是想生。師云。兔子望月。
僧曰。如何是流注生。師云。無間斷。僧曰。如何是色空。
師云。五彩屏風。上堂云。咄。咄。咄。海底魚龍盡枯渴。三
脚蝦䗫飛上天。脫[殼-一]烏龜火中活。上堂云。點時不到。
皂白未分。到時不點。和泥合水。露柱𨁝跳入燈籠裡
即且從他。汝眉毛因什麼却拖在脚跟下。直饒於此
明得。也是猢猻戴席帽。於此未明。何異蛐[(乏-之+虫)*善]穿靴。然
雖如此。笑我者多。哂我者少。
<other>杭州淨住院居說真淨禪師</other>師參達觀。遂問云。某甲
經論粗明。禪直不信。願師決疑。觀云。既不信禪。豈可
明經。禪是經綱。經為禪網。提綱正網。了禪見經。師云。
為某甲說禪看。觀云。向下文長。師云。若恁麼。經與禪
乃一體。觀云。佛及祖非二心。如手搦拳。如拳搦手。師
因而有省。乃成頌云。二十餘年用意猜。幾番曾把此
心。而今潦倒逢知己。蔣白元來最秀才。
<other>宣州廣教院繼真文鑑禪師</other>師參達觀。遂問云。某甲
自講說外。究尋諸佛所說廣大。如何得見邊際去。觀
云。子尋常憑何講說。師云。依教解義。觀云。依教解義。
三世佛怨。師云。離教一字。如同魔說。觀云。不問子教
義。講說者何人。師云。但見動靜語言。不可覩其形相。
觀云。祇此無形相。便是廣大。若悟此心。便見邊際。師
自此有省。上堂云。夫欲為宗師。須了明暗句。半夜裏
貼眼。渾成空路布。多事釋迦文。生時強四顧。點胸獨
稱尊。又周行七步。明復阿誰知。暗使何人悟。自後百
千年。屈指河沙數。一盲引眾盲。眾盲相扶舉。他日見
閻老。努目空相覰。是時休呌道。鑊湯無冷處。休空腹
高心。但回盤轉筯。寄語後世人。莫被徐六語。
<other>湖州西余山拱辰禪師</other>問。四眾雲臻於此日。請師方
便展家風。師云。語不虗發。僧曰。全因此日。師云。功不
浪施。問。如何是向上事。師云。赫日高懸。僧展兩手。師
云。作麼生。僧禮拜。師云。猶較三十棒。上堂云。靈雲見
花。眼中著翳。玄沙蹙指。體上遭迍。不如且恁麼過時。
自然身心安樂。上堂云。理因事有。心逐境生。事境俱
忘。千山萬水。作麼生得恰好去。良久。云。且莫剜肉成
瘡。上堂云。登高萬丈。先以一步為初。窮海千尋。實乃
一滴為本。若也如此。從微至著。以淺涉深。超越門風。
斷定可便起。
<other>常州承天了素禪師</other>問。師唱誰家曲。宗風嗣阿誰。師
云。語言鶖子怕。動靜馬鳴驚。僧曰。達觀之道。從此盛
行。師云。說箇什麼無著與天親。師舉拂子云。諸仁者。
且道這箇還有法嗣也無。眾無對。師云。披衣過孟津。
擊禪床。下座。
<other>越州法性院用章禪師</other>問。師唱誰家曲。宗風嗣阿誰。
師云。金烏出海人皆仰。僧曰。達觀嫡子。慈照兒孫。師
云。已是昇天際。流光散百川。僧曰。浩瀚法才驚四眾。
群賢皆羨震雷音。師云。歡君休舉目。射汝髑髏乾。
<other>越州法性紹明禪師</other>問。如何是法性境。師云。海潮生
戶外。寶塔聳雲中。僧曰。如何是境中人。師云。半凡半
聖。僧曰。向上宗乘事若何。師云。六六三十六。
<other>蘇州崑山般若善端禪師</other>問。有生有滅。盡是常儀。無
生無滅時如何。師云。崑崙著靴空中立。僧云。莫便是
為人處也無。師云。石女簪花火裡眠。僧曰。大眾證明。
師云。更看泥牛鬥入海。
<other>蘇州洞庭惠月禪師法嗣</other>
<other>蘇州薦福亮禪師</other>問。不假言詮。請師示誨。師云。大眾
總見汝恁麼問。僧曰。莫祇這便是也無。師云。罕逢穿
<pb n="719"/>
耳客。上堂云。雲収天際。日到階前。景色如斯。禪流著
眼。參。
<other>蘇州瑞元嵩禪師</other>問。明月當天。為什麼不臨暗室。師
云。爭奈何。僧曰。慈悲何在。師云。用不得。上堂云。三度
喫棒。卒無一言。累他子孫分疎不下。直道過在什麼
處。試請辨看。參。
<other>常州承天世珍禪師</other>問。師唱誰家曲。宗風嗣阿誰。師
云。一輪皎潔輝沙界。萬仞青山壓太湖。僧曰。恁麼則
洞庭嫡子。師云。一任杓卜。問。如何是佛。師云。印手分
明。僧曰。言顯理幽。乞師方便。師云。人人合掌。
<other>明州杖錫修巳禪師法嗣</other>
<other>台州黃巖保軒禪師</other>問。佛如何是佛法大意。師云。千
日斫柴一夜燒。問。不欲無言。略憑施設時如何。師云。
知而故犯。僧禮拜。師便打。
<other>明州雲巖志禪師</other>問。有問有答。蓋是尋常。無問無答
時如何。師云。貪觀白浪。失却手橈。僧曰。未審意旨如
何。師云。前頭猶自可。
<other>明州石門山進禪師法嗣</other>
<other>明州瑞巖山智才禪師</other>問。如何是截斷眾流句。師云。
好。僧曰。如何是隨波逐浪句。師云。隨。僧曰。如何是函
蓋乾坤句。師云。合。僧曰。三句蒙師指。如何辨古今。師
云。向後不得錯舉。師云。適來遮僧所問因緣。也須是
箇荷負重擔底漢始得。不可鬪如花似錦言句以當
宗乘。若如是者。直饒學到拂石劫盡。也未有了日。何
故。豈不見古人道。兩口一無舌。即是吾宗旨。諸禪者。
還會麼。不是詩人莫献詩。上堂云。天平等故常覆。地
平等故常載。日月平等故四時常明。涅槃平等故凡
聖不二。人心平等故高低無諍。拈拄杖。卓一下。云。諸
禪者。這拄杖子晝夜為諸人說平等法門。還聞麼。若
聞去。敢保諸人行脚事畢。若言不聞。亦許諸人頂門
上眼正。何故。是法平等。無有高下。是名阿耨多羅三
藐三菩提。良久。笑云。向下文長。
<other>杭州龍華齊岳禪師法嗣</other>
<other>湖州吳山淨端禪師</other>本州人也。一參宗匠。頓悟全機。
解不存玄。見量頴脫。三遷法席。眾少投機。退隱本山。
上堂云。吳山山裡師子。却來雲間哮吼。別無佛法商
量。不如打箇筋斗。便趒下法座。
建中靖國續燈錄卷第八

<sarticle>建中靖國續燈錄卷第九　　　<bz>〔宋刻〕</bz></sarticle>

東京法雲禪寺住持傳法佛國禪師（臣）惟白集
對機門
<other>廬陵清原山行思禪師第十二世</other>
<other>越州天衣義懷禪師法嗣</other>
<other>東京大相國寺慧林禪院圓照禪師</other>諱宗本。姓管氏。
常州無錫人也。依蘇州永安禪院昇上人出家。披剃
具戒。即慕參遊。詣池州景德懷禪師法席。入室扣請。
示以。彌勒內宮說什麼法。云。說遮箇法。曉夕心無間
念。體究未明。偶於境中見高木上有一黃梅。而智士
原曰。五月梅子熟時。當有發明如斯。忽然頓悟心印。
洞入微奧。服勤十餘載。日探玄旨。後出世蘇州瑞光。
次遷淨慈。學眾常盈半千。尋奉　詔住慧林　　神
宗皇帝召對。賜圓照禪號。未幾。乞歸靈巖。元符二年
十二月二十八日。沐浴更衣。召門人付囑歸逝。門人
曰。既不住世。何不留偈。師曰。吾四十年。無時不說。何
必今日重說偈言。遂端坐委化。次年正月盡日。全身
塔于本山。世壽八十。僧臘五十有三。四十年垂手。三
住大剎。嗣法傳道者。不可窮數。名揚一時者。百有餘
人。
開堂日　神宗皇帝遣中使降香。師謝恩畢。登座拈
香。祝延　聖壽罷。乃敷坐。淨因淨照禪師白槌竟。師
云。還有五湖上士。達法高流。出眾當前。共揚佛事。問。
<pb n="720"/>
昔日靈山勝集。隨機大轉法輪。今朝選佛場開。垂手
願揚佛事。師云。爐煙起處。大眾同觀。僧云。法雨普霑
沙界潤。群生皆賴一人恩。師云。向後不得錯舉。僧曰。
可謂得聞於未聞也。師云。聞底事作麼生。僧曰。憑師
一滴曹溪水。四海為霖報　我皇。師云。伶利衲僧。問。
聖皇垂拱巖廊上。憶得靈山佛囑時。今日　詔師揚
般若。願開方便釋群疑。師云。截流之句。祗麼分付。僧
曰。一言迥出威音外。翹足徒勞贊底沙。師云。三十年
後不得錯會。問。昔為林下客。今作帝都人。未審是同
是別。師云。一月在天。影含眾水。僧曰。未離兜率。已降
王宮。未出母胎。度人已畢。師云。真不掩偽。曲不藏直
問。九重城裏。無非觸處菩提。明月堂前。已現龍華之
相。不昧當時。請師一接。師云。六街鐘鼓韻[鼕-支+皮]鼕。即處
鋪金世界中。僧曰。更不覺城東畔始發初心。師云。爐
煙透處。帀地風生。僧曰。可謂　聖恩霑萬里。喜氣動
千門。師云。禮拜了退。僧曰。也知上苑花難採。不得馨
香未肯休。師云。道了也。問。葱葱嘉氣黃金闕。拂拂霜
風玉露秋。正當恁麼時。禪客相逢如何話會。師云。師
子嚬呻。象王哮吼。僧曰。龍樓鳳閣。觸目光輝。寶鐸金
鍾。咸歌　帝德。師云。大施門開。一時參取。僧曰。恩大
不知何以報。一爐香篆祝　堯年。師云。且聽說看。師
云。濫承聖旨。來踞慧林。遠涉長途。三千餘里。既到
　皇都。精神豁爾。何也。樓臺聳翠。殿塔交光。廣陌通衢。
朱門華宇。不異善財登慈氏閣。滿目殊勝。徧處莊嚴。
華藏圓明。交羅主伴。塵沙法門。一毫頓證。無邊剎境。
驗在目前。敢問諸禪德。目前事作麼生。乃顧大眾云。
還會麼。若也於此明得。相共證明。若也未知涯際。正
法眼藏覿面分付。良久。云。雞足峯前路不遙。飲光得
底在今朝。
開堂演法。上祝　皇帝陛下聖躬萬歲。伏願　堯天
永覆。舜日崇明。福海等於滄溟。壽山高於嵩華。護持
三寶。安御萬方。彌增玉葉之昌。益廣蘿圖之茂。久立
眾慈。伏惟珍重。問。牛頭未見四祖時。為什麼百鳥銜
花献。師云。六六三十六。僧曰。見後為什麼不銜花。師
云。六六三十六。僧曰。非師不委。師云。西天此土。問。古
人道。捲簾除却障。閉戶生得礙。未審意旨如何。師云。
蹈著稱鎚硬似鐵。僧曰。便與麼去時如何。師云。錯。僧
便喝。師便打。問。古者道。言無展事。語不投機。承言者
喪。滯句者迷。和尚如何為人。師云。金烏急。玉兔速。僧
曰。便與麼去時如何。師云。後五日看。
師云。言無展事。語不投機。承言者喪。滯句者迷。衲僧
到此。又且奚為。何如戴箬笠．披蓑衣．垂直釣．泛輕舟。
訪尋知識未能休。自從猨子皈青嶂。拋却釣。覆却舟。
從教湘水幾清秋。咄。
上堂云。洪音一剖。該羅八紘。一令施行。清風萬里。豁
開宗要。廣演門風。撤向目前。光流大海。威擁三界。德
被四方。高聳人天。虗懷應物。無內無外。洞徹十方。圓
通現前。縱橫佛事。簷頭水滴。觀音妙門。雨灑長空。文
殊境界。休問補陀近遠。覺城東際。樓閣門開。請高著
眼。咄。
上堂云。好諸禪德。一問一答。俊哉。快哉。問處如石裏
迸出。答處似青天霹靂。忽然而有。瞥爾而亡。若非頂
門具爍迦羅眼底衲僧。到遮裡。不免拈頭作尾。所以
道。汝生我亦生。汝殺我亦殺。生殺輪王機。交馳如電
掣。
上堂云。頭圓象天。足方似地。古貌稜層。丈夫意氣。趯
倒須彌。蹈飜海水。帝釋與龍王無著身處。乃拈拄杖
云。却來拄杖上回避。咄。任汝神通變化。究竟須遮裏。
以拄杖卓一下。
上堂云。姑蘇臺畔。不話春秋。衲僧面前。豈論玄妙。祇
可著衣喫飯。翫水看山。夜見星。晝見日。兩手扶犁水
過膝。靈山授記祗如斯。塵劫何曾異今日。
上堂云。一句截流。萬機頓削。得失是非。一時放却。與
<pb n="721"/>
麼會得。便請歸堂。
上堂云。看看。爍爍瑞光。照大千界百億微塵國土．百
億大海．百億須彌山．百億日月．百億四天下。乃至微
塵剎土。皆於光中一時發現。諸仁者。還見麼。若也見
得。許汝親在瑞光。若也不見。莫道瑞光不照好。參。
上堂云。於一毫端現寶王剎。坐微塵裏轉大法輪。拈
起拄杖云。拄杖子是塵。作麼生說箇轉法輪底道理。
山僧今日不惜眉毛。與汝諸人說破。拈起也。海水騰
波。須彌岌峇。放下也。四海晏清。乾坤肅靜。敢問諸人。
且道拈起即是。放下即是。當斷不斷。兩重公案。以拄
杖擊禪床一下。
上堂云。千般樣都來。祇在絲頭上。乃拈起拄杖云。還
會麼。一為無量。無量為一。十方如來。同此超出。若也
會得。參學事畢。若更不會。何必自抑。擊禪床。
上堂云。涼風吹。紅日照。一境蕭然誰不要。觀音大士
為宣揚。九衢賣買爭頭呌。脚不住。手不停。毗盧界內
用分明。千聖從來祗遮是。莫生退屈自相輕。參。
上堂云。季冬寒節。去來無別。千山萬山。唯積殘雪。禪
客相逢。將何演說。各請歸堂。隨緣憩歇。若作迷逢達
磨。大似眼中添屑。
<other>東京大相國寺惠林禪院覺海禪師</other>諱若沖。姓鍾氏。
江寧府句容人也。母初娠師。屢夢一僧端坐于寢。遂
不葷茹。其父固問。即告以夢。父曰。若果生男。當捨為
僧。及丱歲。母擕至鍾山。禮志公像。師即涕泣。不肯歸
去。母悟前事。乃許就寺僧懷義上人出家。後依保心
禪師圓具。即造池陽懷禪師法席。令看情未生時因
緣。乃獲開悟。巾侍數年。深達玄旨。初住常州薦福。次
住宜興善權。又還薦福。後住北京福勝．西京法王。相
國韓公絳．太師文公彥愽。甞加師仰。晚奉　詔住慧
林。開堂日　哲宗皇帝遣中使降香。師謝恩畢。登座
拈香。祝延　聖壽罷。乃敷坐。法雲圓通禪師白槌竟。
師云。一人人面面相對。大似少林看壁。一箇箇眼眼
相顧。何異靈山囑付。諸仁者。實為密密堂堂。昭然獨
露。會中莫有證據底衲僧麼。時有僧出問。為　國開
堂。願聞法要。師云。三乘光佛祖。一句定乾坤。僧曰。麗
天杲日當軒。帀地清風滿座。師云。目前無異草。不礙
往來觀。僧曰。若非頂門眼開。誰知此恩難報。師云。酌
然。問。鷲嶺傳芳東震。雲門列派　皇都。今朝大啟覺
場。請師再垂方便。師云。上機言下悟。大道目前觀。僧
曰。與麼則圓照始離金色界。相藍又見覺花開。師云。
不得錯看。問。如何是皇都境。師云。巍巍雙闕侵霄漢。
拂拂祥雲⿱卓九重。僧曰。如何是境中人。師云。兩宮無
事安磐石。萬國歸心有老臣。問。祖闈宏啟。大集群賢。
法令既行。請師一振。師云。匣裡青蛇吼。僧曰。學人退
身即是也。師云。天際白虹高。師云　詔令臣僧為
　國開堂。流通至道。開發人天。夫至道者。不可以思而
測。不可以想而求。精勤者未能見之。辯慧者酌然不
識。若也明得。方知佛佛道同。古今不異。何是何非。孰
邪孰正。不有而示有。杳若夢存。無成而似成。倐如幻
住。依空源而起盡。法法無知。隨化海以分形。緣緣絕
待。如是會得。堪報不報之恩。用助無為之化。諸仁者。
無為之化。闔國知聞。且如何是報恩底句。良久。云。三
乘有旨難彰則。一句無私賀太平。此日流通般若。普
集妙善。上祝　皇帝陛下聖躬。伏願寶圖永固。鳳曆
長新。同日月照臨。若乾坤覆載。位隆北極。壽等南山。
伏惟珍重。
上堂云。碧落淨無雲。秋空明有月。長江瑩如練。清風
來不歇。林下道人幽。相看情共悅。諸仁者。適來道箇
清風明月。猶是建化門中事。作麼生是道人分上事。
良久。云。閑來石上觀流水。欲洗禪衣未有塵。參。
上堂云。無邊義海。咸歸顧⿰目丐之中。萬象形容。盡入照
臨之內。儞諸人築著磕著。因什麼却不知。良久。云。莫
怪山僧太多事。光陰如箭急相催。珍重。
<pb n="722"/>
上堂云。日出連山。月圓當戶。不是無言。不欲全露。乃
云。遮裡莫有全露底麼。良久。眾無語。乃拈拄杖云。擬
議則穿腮過。擊香臺。下座。
上堂。良久。云。萬機喪盡體何如。一點靈光混太虗。塵
劫未曾經變易。禪人休枉廢工夫。却召大眾云。省力
處道將一句來。眾無語。師云。歸堂喫茶去。
上堂。良久。云。淨地上切忌拋沙撒土。金屑雖貴。爭柰
眼裏著不得。還知麼。直饒解齊龍樹。辯若馬鳴。智過
鶖子。到遮裡一點用不著。何故如此。卞玉本無瑕。相
如誑秦王。參。
上堂。橫按拄杖云。摩竭迦文親行是令。山僧今朝不
可更向土上加泥也。擊香臺。下座。
上堂云。目淨青蓮。光含白玉。若向遮裡參得。不若神
珠四照。洞徹十方。寶鑒無私。𡟎妍自異。然雖如是。龍
蛇易辨。衲子難瞞。
上堂。良久。云。還委悉麼。嘉雨時來暑氣收。禪堂宴坐
恰如秋。勞生心火何時息。祇向無心便好休。
上堂云。神機迅發。覿面相呈。電光難趂。石火莫停。恁
麼薦得。未是英靈。以拄杖畫一畫。云。天下衲僧。倒退
八百。擬議之徒。看燎著面門。擊香臺一下。
<other>真州長蘆崇福禪院廣照禪師</other>諱應夫。姓蔣氏。滁州
清流人也。依江寧府保寧禪院承泰禪師出家圓具。
遠造天衣山懷禪師法席。入室開悟。深造宗旨。初住
潤州甘露。次移長蘆。晚奉　詔旨住智海禪院。堅辭
弗受。問。如來禪即許老兄會。祖師禪未夢見在。未審
如來禪與祖師禪。是同是別。師云。一箭過新羅。僧擬
議。師便喝。問。識得衣中寶時如何。師云。儞試拈出看。
僧展一手。師云。不用指東畫西。寶在什麼處。僧曰。爭
柰學人用得。師云。儞試用看。僧拂坐具一下。師云。大
眾笑儞。僧問。如何是佛。師云。面如滿月。僧曰。意旨如
何。師云。徧照寰中。問。如何是隨處道場。師云。性似白
雲舒復卷。縱橫應物不能羈。僧曰。恁麼則㵎松清冷
澹。曉月照長川。師云。心到靜中千慮息。性澄方外一
燈明。僧擬議。師云。迢迢十萬餘。
上堂云。握驪珠於掌上。納萬彚於[(曷-曰)/月]襟。全法界於目
前。指大千於身際。混融一體。圓鑑無窮。包括二儀。含
容萬有。如斯之法。窮之則妙。究之則玄。玄妙之理現
前。凡聖之情頓泯。圓融無礙。洞耀無私。倜儻分明。古
今無間。任是然燈先聖．大覺能仁。說法利生。難忘斯
旨。如斯話會。埋沒宗風。何謂也。直須南山起雲。北山
下雨。
上堂云。雲卷千山。塵清萬里。長空獨露。法界洞然。諸
人還見麼。如實未到。且莫麤心。忽若頂門放光。方信
普通年遠事。不從葱嶺付將來。珍重。
上堂。召大眾云。至道蕩蕩。無徧無黨。或卷或舒。或指
或掌。放曠任緣。靈明獨朗。普覆河沙。光含萬象。乃顧
大眾云。千聖靈蹤。後人標牓。
上堂。召大眾云。江山遶檻。宛如水墨屏風。殿閣凌空。
麗若神仙洞府。森羅萬象。海印交參。一道神光。更無
遮障。諸人還會麼。良久。云。寥寥天地間。獨立望何極。
參。
上堂。顧大眾云。遮箇為什麼擁不聚。撥不散。風吹不
入。水洒不著。火燒不得。刀斫不斷。是箇什麼。眾中莫
有釘觜鐵舌底衲僧。試為山僧定當看。還有麼。良久。
云。若無。山僧今日失利。久立。
<other>廬山棲賢智遷禪師</other>姓高氏。錢唐人也。性純志澹。心
敏言訥。參天衣懷禪師。一日。見匠者拽木喝聲。因而
開悟。遂獲印可。出世龍舒法華。次移棲賢。於元祐元
年正月十九日辭眾。沐浴更衣坐化。獲舍利五色。問。
如何是和尚為人一句。師云。好。僧曰。謝師指示。師云。
且道我答汝話也無。僧曰。專為流通。師噓一聲。問。一
問一答。盡是建化門庭。未審向上更有事也無。師云。
有。僧曰。如何是向上事。師云。雲從龍。風從虎。僧曰。恁
<pb n="723"/>
麼則龍得水時添意氣。虎逢山色轉威獰。師云。興雲
致雨又作麼生。僧即喝。師云。莫更有在。僧擬議。師咄
云。念話杜家。問。如何是本來心。師云。折東籬。補西壁。
僧曰。恁麼則今日齋晏。師云。退后著。問。天衣一曲師
親唱。未審何人和得齊。師云。颯颯霜風緊。看看冬到
來。僧曰。恁麼則寒山拊掌。拾得呵呵。師云。普賢化錦
水。文殊旺五臺。僧曰。好事不如無。師云。打折驢腰。
上堂云。山僧無佛法。任運且延時。朝朝日東出。夜夜
轉山西。雲收山谷靜。雨過遠峯低。三年逢一𨳝。鷄到
五更啼。參。
上堂云。聞佛法二字。早是污我耳目。諸人未跨法堂
門。脚跟下好與三十棒。雖然如是。山僧今日也是為
眾竭力。珍重。
上堂云。拈提要妙。露柱皺眉。出格之談。烏龜向火。平
實無事。襃貶古今。豈能自救。諸禪德。離此外。還別有
商量麼。離此。作麼生是商量。莫是三年逢一閏。九月重
陽麼。莫是大盡三十日。小盡二十九麼。莫是春來草
自青麼。若如斯見解。棲賢門下喚作驢前馬後漢。參。
上堂云。是什麼物得恁頑頑嚚嚚。𥈅𥈅睍睍。拊掌呵
呵大笑云。今朝巴鼻。直是黃面瞿曇通身是口。也分
疎不下。久立。
上堂云。山僧久不與大眾道話。何故。幸有佛殿三門．
溪山松竹。每日喃喃地為汝說破了也。山僧贏得作
無事人。說即說了。且道遮箇是什麼法。已後忽有人
問。且莫落七落八。
上堂云。井底紅塵生。高峯起波浪。石女生石兒。龜毛
寸寸長。若欲學菩提。看取此牓樣。參。
上堂云。德山道。與儞脫却籠頭。卸却角駝。教儞作箇
好人去。三界不收。六道不攝。儞諸方學得底。豈不是
籠頭角駝。德山棒．臨濟喝。豈不是籠頭角駝。儞諸人
被諸方老榾檛教壞了也。學得一堆骨董。蘊在胸㦗。
便道我會禪。儞皮下還有血麼。被他熱謾了也。山僧
今日與麼道。也似為佗閑事長無明。珍重。
<other>舒州山谷三祖會禪師</other>錢塘臨安。師之生緣也。山谷
襃山。師之住處也。沖會。師之法名也。圓智。師之禪號
也。天衣老懷。師之嗣法師也。超悟猛利。師之妙性也。
直語拂情。師之為人也。圓照．圓通。師之道友也。如此。
則師之道可知也。吏部侍郎賈公易以師禮敬之。年
七十餘。灑然真隱。
開堂日。問。如何是第一義諦。師云。百雜碎。僧曰。恁麼
則襃禪一會。不異靈山。師云。將糞箕掃箒來。問。師登
寶座。壁立千仞。正令當行。十方坐斷。未審將何為人。
師云。千鈞之弩。僧曰。大眾承恩。師云。量才補職。問。未
見天衣時如何。師云。聞名不如見面。僧曰。見與不見。
是同是別。師云。西天此土。問。理雖頓悟。事假漸除。漸
除即不問。如何是頓悟底道理。師云。言中有響。僧曰。
便恁麼又且如何。師云。金毛師子。問。如何是佛。師云。
描不就。僧曰。未審意旨如何。師云。任是僧繇也皺眉。
問。住相布施即不問。如何是無為實相門。師云。開眼
覰不見。僧曰。為什麼如此。師云。東西不辨。僧曰。畢竟
如何。師云。墮坑落壍。問。生也猶如著衫。死也還同脫
袴。未審意旨如何。師云。譬如閑。僧曰。為什麼如此。師
云。因行不妨掉臂。問。如何是天堂。師云。大遠在。僧曰。
如何是地獄。師云。放儞不得。僧曰。天堂地獄。相去多
少。師云。七零八落。問。如何是函蓋乾坤句。師云。海晏
河清。僧曰。如何是隨波逐浪句。師云。摩斯吒落水。僧
曰。如何是截斷眾流句。師云。水泄不通。問。如何是透
脫一路。師云。上是天。下是地。僧曰。恁麼則明月堂堂。
清風皎皎。師云。且緩緩。問。白雲綻處。樓閣門開。善財
為什麼從外而入。師云。開眼即瞎。僧曰。未審落在什
麼處。師云。填溝塞壑。問。如何是不動尊。師云。寸步千
里。
上堂云。無常變易。遷謝不停。正眼纔觀。纖毫不易。諸
<pb n="724"/>
禪德。作麼生說箇纖毫不易底道理。良久云。金烏東
出。玉兔西沈。參。
上堂。顧視大眾云。智周不鑑。塵累何容。舉目千山。迢
迢萬頃。清風樓上赴官齋即不問儞。捲起簾來且放
一邊。靈雲在什麼處藏身露影。良久。云。心不負人。面
無慚色。
上堂云。青山隱隱。極目遼遼。浪靜風恬。漁舟舉棹。森
羅海印。帝網交光。主伴互分。重重無盡。但效普賢。一
時參畢。狂心頓息。不用巡遊。既不如然。付與龍華樹
下。參。
上堂云。大隱居[邱-丘+(厂@墨)]。小隱居山。去聖逾遠。切莫攀緣。皆
明道眼。俱出心源。苦海之中。撈摝迷魂。報佛恩德。各
無間然。驀拈拄杖云。諸禪德。作麼生是無間然底道
理。良久。云。時時示時人。時人俱不識。參。
上堂云。雪。雪。應時應節。大地山河。盡皆銀屑。拾得當
前。動步成拙。杲日處空。寒山欣悅。忽爾消鎔。川流不
絕。法爾常規。孫賓善別。若便恁麼。西天相接。下座。
<other>無為軍鐵佛因禪師</other>問。如何是和尚家風。師云。一尋
寒木自為隣。三事秋雲更誰識。僧曰。和尚家風蒙指
示。為人消息又如何。師云。新月有圓夜。人心無滿時。
問。取不得。捨不得。不可得中祇麼得。未審得箇什麼。
師展兩手。僧禮拜。師云。不要詐明頭。
<other>湖州報本法存禪師</other>杭州巨豪陸氏子也。生而明敏。
愽覽群籍。雅為篇章。尤樂至道。因閱華嚴。發悟智性。
遽捨塵累。斂身緇門。欽慕祖風。遠依宗席。天衣懷禪
師深為印可。初住蘇州吳江壽聖。問。一佛出世。諸佛
讚揚。和尚出世。什麼人讚揚。師云。九天垂雨露。萬物
盡霑恩。僧曰。祇遮便是讚揚也無。師云。枯木不抽條。
莫怨陽和力。僧曰。大眾證明。師云。惱亂春風卒未休。
問。無味之談。塞斷人口。作麼生是塞人口底句。師以
拄杖便打。僧曰。恁麼則一句流通。人天聳耳。師云。秖
恐不是玉。是玉也太奇。僧曰。專為流通。師云。一任亂
道。師在天衣受請。上堂云。吳江壽聖。見召住持。進退
不遑。且隨緣分。此皆堂頭和尚提耳訓育。終始獎諭。
若據今日。正令當行。便好一棒打殺。那堪更容立在
座前。雖然如是。養子方見父慈。下座。
<other>歙州開化惠圓禪師</other>問。成山假就於始簣。修途託至
於初步。未審如何是初步。師云。擕錫下孤峯。僧曰。恁
麼則松江一派入新安也。師云。莫錯認定盤星。僧曰。
人天有賴。師云。十萬八千。
<other>處州縉雲縣永泰智覺禪師</other>問。少林一去無消息。今
日殷勤為舉揚。師云。月華自照三千界。雲水空隨十
萬程。僧曰。九年面壁。當為何事。師云。還提隻履自西
歸。上堂云。金風淅瀝。玉露凄清。菊解香苞。稻懸嘉穟。
時清物泰。野老謳謌。處處登高。人人歡樂。諸禪德。祗
如林間衲子。豈不知時。若也燕嘿忘形。昧佗光景。翠
微深處。不逐四時。一炷栴檀。無恩不報。拍禪牀。下座。
<other>蘇州萬壽和禪師</other>問。佛未出世時如何。師云。象戀藏
牙浦。人負賣子鄉。僧曰。出世后如何。師云。一不成。二
不是。僧曰。出與未出。又作麼生。師云。同道方知。僧曰。
堤邊柳綻。嶺上花開。師云。句裡明機。問。不著佛求。不
著法求。相去幾何。師云。失錢遭罪。僧曰。草賊大敗。師
云。放儞三十棒。僧便喝。師云。作家。僧禮拜。師更打。上
堂云。聲前密布。句後全收。同死同生。雙明雙暗。不是
俊流。若為湊泊。宗乘舉唱。契理忘言。不是神通。無非
智達。三賢尚昧。十聖猶疑。釋迦已往。彌勒未生。正當
今日。未免隨時說佛說祖。所以向大眾前權行正令。
拈拄杖云。諸人眼在山僧拄杖頭上。良久云。盡法無
民。
<other>和州開聖禪院棲禪師</other>開堂日。示眾云。選佛場開。人
天普會。莫有久歷覺場。罷參禪客。出來相見。時有僧
出。師云。作家。作家。僧曰。莫著忙。師云。元來不是作家。
僧提起坐具云。看看。摩竭陀國親行此令。師云。即今
<pb n="725"/>
作麼生。僧禮拜。師云。龍頭蛇尾。問。世尊善說般若。和
尚提唱宗風。未審是同是別。師云。皇天無親。唯德是
輔。僧曰。今日得聞於未聞也。師云。聞底事作麼生。僧
曰。曲終人不見。江上數峯青。師云。猶較些子。問。靈山
一會。迦葉親聞。開聖一會。什麼人得聞。師云。進前三
步。僧曰。進前三步又作麼生。師云。退後三步。問。韶陽
曲調人皆委。祖令當行又若何。師云。西天斬頭截臂。
遮裏自領出去。僧曰。忽若泥牛哮吼。木馬嘶鳴。又作
麼生。師云。罕逢穿耳客。多是刻舟人。問。東西不辨。南
北不分。學人上來。乞師一接。師云。不接。僧曰。為什麼
不接。師云。為儞東西不辨。南北不分。僧曰。將謂胡鬚
赤。更有赤鬚胡。師云。蘇嚧蘇嚧。問。如何是道。師云。放
汝三十棒。僧曰。為什麼如是。師云。殺人可恕。無禮難
容。
上堂云。道不浪堦。隨功涉位。拈拄杖云。或七尺。或丈
二。握在手中添意氣。有時用。有時致。魍魎邪魔絕妖
氣。海晏河清歸去來。家家樂業民皆喜。卓一下。上堂
云。好風飄飄綽金鐸。好鳥關關啼寶閣。數片閑雲海
上來。一巵流水天邊落。參。上堂。拈拄杖云。大眾。急著
眼看。須彌山畫一畫。百雜碎。南贍部洲打一棒。東傾
西側。不免且收在開聖手中。教伊出氣不得。卓一下。
<other>明州雲巖旌教院洞偕禪師</other>前住江陰壽聖。一日云。
兩處住持。實四十年。凡陞堂語句。都無一箇元字脚。
十二時中但以波羅羯諦菩提薩娑訶以為常課。別
無所長。珍重。坐逝。
<other>福州衡山惟禮禪師</other>問。諸佛出世。為一大事因緣。和
尚出世。如何為人。師云。古之今之。僧云。便恁麼承當
去時如何。師云。伶利人難得。問。如何是祖師西來意。
師云。穿雲渡水。問。如何是佛。師云。眼放電光。僧曰。意
旨如何。師云。照天照地。問。如何是和尚為人一句。師
云。一二三四五六。僧曰。意旨如何。師云。碧眼胡僧數
不足。上堂云。若論此事。直下難明。三賢罔測。十聖不
知。到遮裏。須高提祖令。橫按鏌鎁。佛尚不存。纖塵何
立。直教須彌粉碎。大海焦枯。放一線道與諸人商量。
且道商量箇什麼。良久。云。鹽貴米賤。下座。
<other>杭州北山顯明院善孜禪師</other>問。如何是祖師西來意。
師云。九年空面壁。懡㦬又西歸。僧曰。為什麼如此。師
云。美食不中飽人喫。問。如何是無情說法。師云。燈籠
掛露柱。僧曰。什麼人得聞。師云。牆壁有耳。
<other>明州啟霞惠安禪師</other>問。諸佛出世。蓋為群生。和尚出
世。當為何人。師云。不為闍梨。僧曰。恁麼則潭深波浪
靜。學廣語聲低。師云。捧上不成龍。問。師唱誰家曲。宗
風嗣阿誰。師云。任汝歌揚。僧曰。天衣嫡子也。師云。速
退。速退。僧曰。為什麼如此。師云。養子方知父慈。
<other>越州雲門山靈侃禪師</other>問。諸佛出世。當表何事。師云。
白雲覆幽谷。僧曰。如何領會。師云。紅日正當天。問。諸
方法道何似遮裏。師云。處處人風好。山山折野花。問。
十二時中如何用心。師云。佛殿裏裝香。僧曰。學人不
會。師云。三門頭合掌。上堂云。塵勞未破。觸境千差。心
鑑圓明。絲毫不立。靈老皎皎。獨露現前。今古兩亡。凡
聖路絕。到遮裏。始能卷舒自在。應用無虧。出沒往還。
人間天上。大眾。雖然如是。忽被人把住問。且道拄杖
子放什麼處著。又如何祗對即是。還有人道得麼。出
來道看。眾無對。拍禪床一下。
<other>天台太平元坦禪師</other>問。法本無相。如何甄別。師云。流
水盡歸東海去。僧曰。學人不會。師云。白雲長向嶽前
來。僧曰。便恁麼會時如何。師云。錯。師云。是法無宗。隨
緣建立。聲色動靜。不昧見聞。舉用千差。如鐘待扣。向
此薦得。且隨時著衣喫飯。若是德山．臨濟。更須打草
鞋行脚。參。
<other>杭州佛日文祖禪師</other>問。峭峻之機。請師垂示。師云。十
字街頭八字立。僧曰。祗如大洋海底行船。須彌山上
走馬。又作麼生。師云。烏龜向火。僧曰。恁麼則能騎虎
<pb n="726"/>
頭。善把虎尾。師以拄杖點一下。云。禮拜著。
<other>蘇州薦福明因禪師</other>問。一點分明不是燈。祗如一點
未明時如何。師云。爭怪得老僧。僧曰。明後如何。師云。
煇天爍地。僧曰。未審向上更有事也無。師云。有。僧曰。
如何則是。師云。天上有星。
<other>沂州望仙山宗禪師</other>問。四時八節即不問。平常一句
事如何。師云。禾山打皷。僧曰。莫是學人著力處也無。
師云。歸宗拽石。僧無語。師云。真箇衲僧。問。如何是不
生不滅。師云。長河凍結。僧云。如何是不生不滅。師云。
兩重公案。問。如何是世間相。師云。進前退後。問。如何
是清淨法身。師云。口裏喃喃道不著。問。三乘十二分
教即不問。如何是般若一句。師云。喚又喚不得。僧曰。
莫祗遮便是也無。師云。教歸不肯歸。問。如何是真經。
師云。露柱放光。僧曰。恁麼則日日看讀。師云。不得思
量。問。韶湯一句即不問。如何是和尚一句。師云。千光
那照。僧曰。還許學人趣向也無。師云。許。僧曰。恁麼則
飢來喫飯。寒來向火。師云。且莫亂統。問。如何是親切
處。師云。會則不非。僧曰。進前退後莫是否。師云。非即
不會。問。禪林振譽。久嚮師名。上上之機。請師指示。師
云。不是峯前客。僧曰。莫壓良為賤。師云。多是莫徭人。
問。如何是生老病死苦。師云。都道了也。僧曰。如何是
學人下手處。師云。黃檗未是苦。問。湛水澄波即不問。
覿面相呈事若何。師云。見麼。僧曰。青山隱隱。師云。何
曾覿面。
上堂云。南北東西。四維上下。虗空為體。法王為身。既
是虗空為體。大眾向什麼處安身立命。還道得麼。道
得。出來對眾商量。若道不得。各自歸堂。參。上堂云。南
台烏藥。北海天麻。新羅附子。神錦朱砂。良久。云。大眾
會麼。久立。上堂云。諸佛到處。還有道無道。大眾現前。
還有祖無祖。老僧即不然。良久。云。露柱喜笑。燈籠惡
發。諸人會麼。會則對面商量。不會則歸堂向火。珍重
上堂云。儞等諸人。還肯放下麼。若不放下。且擔取去。
下座。
<other>岳陽墨山禪院有琦禪師</other>問。師登祖席。願發潮音。師
云。華嶽三峯雲澹澹。僧曰。學人未曉。師云。黃河九曲
浪滔滔。問。古佛家風即不問。途中一句事如何。師云。
春來和氣暖。僧曰。專為流通也。師云。脚跟下一句又
作麼生。僧曰。點。師云。果然蹈不著。師云。宗師路陌。莫
問東西。剔起眉毛。祇在遮裡。更若周遮。迢迢十萬。
<other>舒州桐城金繩詮禪師</other>問。垂鈎三尺。意在深潭。離鈎
三寸。師意如何。師云。清平世界。僧曰。也要問過。師云。
有頭無尾。
<other>筠州五峯淨覺院用機禪師</other>問。如何是道。師云。十字
街頭蹈不著。僧曰。便恁麼去時如何。師云。且緩緩。上
堂云。清平過水。投子賣油。一年三百六十日。不須頻
向數中求。擊拂子一下。

建中靖國續燈錄卷第九

<sarticle>建中靖國續燈錄卷第十　　　<bz>〔宋刻〕</bz></sarticle>
東京法雲禪寺住持傳法佛國禪師（臣）惟白集
對機門
廬陵清原山行思禪師第十二世
越州天衣山義懷禪師法嗣
<other>東京法雲寺圓通禪師</other>諱法秀。秦州隴城人。本姓辛
氏。母夢麥積山誦經老僧至舍。即誕生也。應乾寺魯
大師者。夙受訓曰。竹鋪坂下相尋。既聞斯異。即住視
之。覩神骨挺特。収養俗舍。三歲擕歸出家。遂從師姓。
曰魯氏也。十九試經圓具。勵志講肆。習因明．唯識．百
法．金剛．圓覺．華嚴。妙入精義。為眾發揮。因聞南宗傳
心印法。逕造天衣懷禪師法席。天衣問曰。座主講什
麼經論。曰。華嚴經。天衣曰。華嚴以何為宗。曰。法界為
宗。天衣曰。法界以何為宗。曰。以心為宗。天衣曰。心以
<pb n="727"/>
何為宗。師遂無語。天衣曰。毫[釐-未+牙]有差。天地懸隔。汝當
自看。必有發明。後十七日。聞僧舉。白兆參報慈。情未
生時如何。曰。隔。師忽大悟。直詣方丈。陳其所證。天衣
曰。汝真法器。吾宗異日在汝行矣。後遊江淮。住龍舒
四面。移居廬山棲賢。相國王公安石聞師道風。請居
鍾山。又遷鳳臺保寧。尋奉　詔住長蘆崇福。元豐甲
子。越國大長公主．太尉張候敦禮奏請居法雲寺。為
第一祖。　神宗皇帝上仙。兩宮　宣就　神御前說
法。賜圓通禪號。開堂日。　神宗皇帝遣中使降香。并
賜磨衲袈裟。仍傳　聖語云。物雖微。表重法故。師謝
恩畢。登座拈香。祝延　聖壽罷。是日荊國大王親侍
法筵。淨因淨照禪師白槌竟。師云。還會麼。遮箇是諸
方事例。今古同儀。諸人若也於此不明。便見落二落
三。且道第一義諦在什麼處。久參上士。必共證明。晚
學初機。有疑請問。問。世尊出世。梵王前引。和尚開堂。
大王侍座。是同是別。師云。不得鑽龜打尾。僧曰。恁麼
則祥雲生宇宙。瑞氣滿乾坤。師云。法雲即得。衲僧分
上有恁麼光輝。僧曰。且待別時舉似和尚。師云。吽。吽。
問。法雲初建當明代。磨衲高提荷　聖恩時如何。師
提起衲衣角云。還見麼。僧曰。忽遇銅頭鐵額。眼放電
光底人來。又作麼生。師云。秖得瞻之仰之。僧曰。吹毛
匣裏冷光生。外道羣魔皆斷首。師云。惜取好。僧曰。[鴳-女+隹]
有九臯難翥翼。馬無千里漫追風。師云。倒退三千即
不無。進前一句作麼生道。僧曰。且待別時。師云。同坑
無異土。問　我皇御宇。德合乾坤。遊刃萬機。護道終
日。未審還有佛法道理也無。師云。大似不曾將得問
來。僧曰。恁麼則心隨萬境轉。轉處實能幽。師云。須彌
山在儞頭上。僧曰。深領和尚此語。師云。識甚輕重。僧
曰。知恩方解報恩。師云。果然轉不得。師云。問得亦好。
不問最親。何也。道出古今。非言所及。設使問處如普
慧雲興。答處若普賢缾瀉。秖益多聞。於道轉遠。況諸
人分上。各各總有遮一段事。可謂輝天鑑地。耀古騰
今。設使祖佛齊興。焉敢錯誤。而今前佛已去。後佛未
生。正當空劫。六合冥然。荷　聖主賢臣。令山僧為法
雲宗主。且道山僧似何為主。驀拈拄杖云。還會麼。放
行把住總由遮裏。放行也。八面風生。把住也。羣魔失
色。敢問諸人。放行好。把住好。還有人斷得麼。非但德
山．臨濟不肯。便是法雲拄杖子也自未甘。且道法雲
拄杖子有甚麼長處。擊禪床一下。云。即此舉揚。上扶
　帝祚。仰冀　聰明元首。芬芳萬國之春。忠節股肱。
弼輔千年之運。伏惟珍重。
師於元豐八年四月初十日。　宣入　神宗皇帝靈
駕前陞座。師拈香云。還會麼。天高地厚。時人知有。且
道遮箇甚麼處得來。識得辨得。已報　皇恩。其或未
然。不得錯怪臣僧。乃燒香。陞座。問。昔日靈山勝會。今
日　帝苑法筵。未審是同是別。師云。龍樓鳳閣。寶鐸
金鈴。僧曰。恁麼則靈山一會宛爾而存。師曰。眼見耳
聞。有誰通曉。僧曰。恩深轉無語。懷抱自分明。師云。儞
將甚報恩。僧曰。唯焚香篆祝堯年。師云。大少在。僧禮
拜。師云。莫孤負人好。問。中天降旨。御藥領符。大施門
開。當為何事。師云。天高不可問。地厚不可陳。僧曰。恁
麼則上嚴先帝超三界。次祝今　皇壽萬春。師云。真
不掩偽。曲不藏直。僧曰。唯將一摘曹溪水。四海為霖
報　我皇。師云。休要隨波逐浪。僧以手面前畫一畫。
云。爭奈路頭在遮裏。師云。若不是老僧。幾被子惑。便
喝。師云。休。休。諸佛子。遊涉聖門。勿妄宣傳。苟能心契
宗乘。何必要於言說。故知此事。理越常情。亘古亘今。
欲人自信。直饒微塵諸佛．諸大祖師競出頭來。各各
異口同音。縱歷長劫讚歎也讚歎不及。便是山河大
地．草木叢林盡作邪魔外道．邪見之人毀滅也毀滅
不得。且道是何道理。向遮裏明得。未有衲僧氣息。直
饒德山棒似雨點。爭如罽賓國王一刀兩段。而今莫
有效古者麼。若有。法雲性命難存。良久。云。臣僧早竊
<pb n="728"/>
傳燈。今蒙　睿旨。陞此廣座。舉揚般若。上嚴　神宗
皇帝仙駕。伏願　神遊淨域。不昧正因。為帝為王。隨
方化物。久瀆　聖聰。伏惟珍重。
問。如何是佛法大意。師云。蹈著稱鎚硬似鐵。僧無語。
師云。吽。賺殺人。問。不離生死而得涅槃。不出魔界而
入佛界。此理如何。師云。赤土茶牛嬭。僧曰。謝師答話。
師云。儞話頭道什麼。僧擬議。師便喝。問。陽春二三月。
萬物盡生芽。未審道芽還增長也無。師云。自家看取。
僧曰。莫便是指示處麼。師云。芭蕉高多少。僧曰。野火
燒不盡。春風吹又生。師云。遮箇是白公底。儞又作麼
生。僧曰。且待別時。師云。看儞道不出。問。久嚮法雲。法
即不問。如何是雲。師云。蓋覆一切。僧曰。普為霖雨去
也。師云。來風深辨。
上堂云。看風使帆。正是隨波逐浪。截斷眾流。未免依
前滲漏。量才補職。寧越短長。買帽相頭。難得恰好。直
饒上不見天。下不見地。東西不辨。南北不分。有什麼
用處。任是純剛打就。生鐵鑄成。也須額頭汗出。總不
恁麼。如何商量。良久。云。赤心片片誰知得。笑殺黃梅
石女兒。參。
上堂云。山僧不會巧說。大都應箇時節。相喚喫椀茶
湯。亦無祖師妙訣。禪人若也未相諳。踏著稱鎚硬似
鐵。參。
上堂云。山僧葛藤甚多。欄路絆倒禪和。大都田地未
穩。到頭總不柰何。良久。云。慚惶殺人。
上堂云。說得盛水不漏。未免衲僧取笑。向上更有一
竅。無孔鐵鎚不到。良久。云。為什麼不到。可知禮也。
上堂云。分明好箇消息。祇是口吐不出。擬欲舉似諸
人。恐使傍觀氣急。且道是什麼消息。良久。云。龍頭蛇
尾去也。
上堂云。山僧為人。渾無巴鼻。四海禪人。盡參不入。銅
頭鐵額有誰知。且聽篱頭吹篳篥。吹篳篥。吹得十聲
九不出。縱然吹得一聲出。不如吹不出。何故如此。知
音者少。參。
上堂云。秋雲秋水。青山滿目。遮裏明得。千足萬足。其
或未然。道士倒騎牛。參。
上堂云。寒雨細。朔風高。吹沙走石。拔木鳴條。諸人盡
知有。且道風作何色。若識得去。許儞是眼。若又不識。
莫怪相瞞。參。
上堂云。少林九年冷坐。却被神光覷破。如今玉石難
分。祇得麻纏紙裹。還會麼。笑我者多。哂我者少。
師於庚午歲八月二十九日謂門人曰。老僧六處住
持。有煩諸知事．首座．大眾。今來四大不堅。火風將散。
各宜以道自安。無違吾囑。乃云。來時無物去時空。南
北東西事一同。六處住持無所補。師良久。監寺僧惠
當進云。和尚何不道末後句。師云。珍重。珍重。端坐而
逝。
<other>杭州佛日山智才禪師</other>台州人也。竹馬辭俗。金園投
師。既已具戒。稟儀異常。聽習台教。深達觀旨。尋慕參
遊。徧扣禪叢。至天衣懷禪師法席。入室陳解。未蒙印
可。懷知法器。不以常待。設其異見。執以為得。懷拈棒
打出。師忽大悟。懷曰。棒頭薦得。是真悟道。由是見量
超卓。問。優曇花開。大眾同觀。學人上來。請師垂示。師
云。知音者少。僧曰。古人方便又作麼生。師云。量才補
職。僧曰。泥牛哮吼滄溟上。石鼓喧轟透碧霄。師云。爍
爍龍門過不得。依前和雨落滄溟。問。如何是佛日境。
師云。山高水冷。僧曰。如何是境中人。師云。虎嘯風生。
問。三乘十二分教即不問。如何是衲僧家事。師云。逢
人不得錯舉。僧曰。古之今之。師云。汝是師子身中蟲。
何故食師子身中肉。僧云。和尚幸是大人。師云。又不
得放過。問。文殊仗劍。擬殺何人。師云。打水魚驚。僧曰。
有損有益。師云。風寒徹骨。問。如何是道。師云。水冷生
氷。僧曰。如何是道中人。師云。春雪易消。僧曰。如何談
論。師鳴指一下。問。如何是無為。師云。山前雪半消。僧
<pb n="729"/>
曰。請師方便。師云。水聲轉鳴噎。問。千峯寒色即不問。
雨滴龍華事若何。師云。荒地生青草。僧云。恁麼則龍
吟霧起。虎嘯風生。師云。滴滴在眼前。僧曰。碧眼胡僧
笑點頭。師云。記取問話。問。敲空作響。擊木無聲。學人
上來。請師敲擊。師云。春霜損百花。僧曰。若然者。百發
百中。師云。退身三步。僧曰。大眾證明。謝師敲擊。師云。
逢著衲僧。分明舉似。問。東西密相付。為什麼諸人皆
知。師云。春無三日晴。僧曰。特伸請益。師云。拖泥帶水。
僧曰。學人到遮裏却不會。師云。賊身已露。
上堂云。城市喧繁。空山寂靜。然雖如是。動靜一如。死
生不二。四時輪轉。物理湛然。夏不去而秋自來。風不
凉而人自爽。今也古也。不改絲毫。誰少誰多。身無二
用。諸禪德。既身無二用。為什麼龍女現十八變。君不
見弄潮須是弄潮人。珍重。
上堂云。風雨蕭騷。塞汝耳根。落葉交加。塞汝眼根。香
臭叢雜。塞汝鼻根。冷熱甘甜。塞汝舌根。衣綿溫冷。塞
汝身根。顛倒妄想。塞汝意根。諸禪德。直饒汝翻得轉。
也是平地骨堆。參。
上堂云。一錐一劄。心眼琢磨。把定商量。便知死活。死
之者。依諸法智。逼塞心間。不能灑落。活之者。出人眼
目。獨耀無私。似日輪卓午。洒落者。如中秋月夜。羣星
掩色。百界分明。禪德。恁麼時節。輸佗收釣者。載取月
明歸。久立。
上堂云。黃金殿上。少遇知音。地獄天堂。隨處會合。雖
新明鏡當臺。要且胡漢不來。直饒鑑象分明。也是漚
生漚滅。參。
上堂云。嚴風刮地。大野清寒。萬里草離衰。千山樹黯
黲。蒼鷹得勢。俊鶻橫飛。頗稱衲僧。鉢囊高掛。獨步遐
方。似猛將出荒郊。臨機須扣敵。今日還有麼。良久。云。
匣中寶劍。袖裏金槌。幸遇太平。挂向壁上。參。
上堂云。諸禪德。還知麼。山僧生身父母一時喪了。直
是無依倚處。以手槌胸云。蒼天。蒼天。復顧大眾。良久。
云。儞等諸人也是鉄打心肝。參。
上堂云。雨洒羣芳。雲披樹蔭。聖凡不到。亘古亘今。乃
顧大眾云。好諸禪德。可惜善財守樓閣開。身逢聖境。
眼染塵埃。苦哉。苦哉。出來。出來。拈起拄杖云。與汝拄
杖子。四維上下。南岳天台。擲下云。參。
上堂云。秋風緊。秋雲陰。一溪秋水碧沉沉。自是絲綸
不到底。莫怨金鱗泊處深。
上堂云。山堂凉冷。頗會禪流。彼既丈夫。山僧也不相
違背。直須坐却報化佛頭。截斷釋迦語路。提唱也。法
震人天。舉動也。道芳諸聖。若能如是。且向如來行處
行。參。
<other>北京天鉢寺文慧禪師</other>諱重元。姓孫氏。青州千乘人。
母夢於像前吞一金果。後乃誕。師相儀殊特。逈異群
童。十七出家。冠歲圓具。初遊講肆。頗達教宗。甞宴坐
於古窰。忽聞空中有告。師學上乘者。驚駭出視。杳無
人迹。翌日。客至。出寒山集。師一覧之。即慕參玄。至天
衣懷禪師法席。遇眾請益。豁然大悟。懷為陞堂舉揚。
印可歎曰。此吾家千里駒也。清献公趙抃參師。聞雷
悟道。諫議劉公請主仰天。紫微曾公鞏命徙靈岩。資
政陳公升之移之廣濟。太師文公彥愽召居天鉢。凡
四住名藍。十方仰重。河朔宗乘。由斯再振。緣終示滅。
正盛暑中。清風透室。異香馥郁。茶毗。烟𦦨若鎔白臘。
舍利五色。焦樹芬芳。太師文公以　上賜白瑠璃瓶
貯之。藉以錦褥。躬葬于塔。居士何震所獲額骨．牙齒
舍利。別剏浮圖。問。如何是佛。師云。迦葉擎拳。僧曰。如
何是法。師云。唵⿰口部啉㗶。僧曰。如何是僧。師云。口念彌
陀。僧曰。謝師答話。師云。不天堂。入地獄。問。如何是禪。
師云。入籠入檻。僧拊掌。師云。跳得出是好手。僧擬議。
師云。了。問。如何是觸目之機。師云。摩斯吒落水。僧曰。
謝答話。師云。鼻孔不存。問。如何是教外別傳底句。師
云。聽。僧曰。學人未會。師云。鈍。問。如何是道。師云。不道。
<pb n="730"/>
僧曰。因什麼不道。師云。為是私商客。僧便喝。師云。山
僧被汝一喝。僧擬議。師便打。問。如何是透法身句。師
云。上是天。下是地。問。如何是函蓋乾坤句。師云。一漚
虗後眾漚虗。僧曰。如何是截斷眾流句。師云。金粟對
文殊。僧曰。如何是隨波逐浪句。師云。昨夜打出三門
去。問。父母未生時如何。師云。尼乾不歷。僧曰。生後如
何。師云。孫賓皺眉。僧曰。畢竟如何。師云。三十年後。問。
昨夜雨。今日晴。於曹溪路上成得什麼邊事。師云。昨
日雨。今日晴。問。半滿之教即不問。如何是觸目菩提。
師云。觸目菩提即且致。儞作麼生會半滿之教。僧曰。
須還和尚始得。師云。為什麼亂走。僧曰。諱人道著。師
云。情知汝不會。僧曰。幸得不會。師云。有什麼救處。師
云。若據宗乘正令。莫不動用全威。如聖王輪寶劒飛
空。誰是不賓之者。是以王道平平。和風扇物。使群[邱-丘+(看-目)]
貢献。萬里梯航。六合澄清。狼烟永息。於是四魔絕跡。
九類亡機。且作麼生說箇動用全威底道理。驀拈拄
杖橫按云。休。休。動不如靜。靠却拄杖。便起。
上堂云。多時寒。近方暖。伶利衲僧高著眼。直得通身
是眼。鼻孔遼天。驀拈起拄杖云。不消一穿。擊香臺。下
座。上堂云。冬不受寒。夏不受熱。身上衣。口中食。應時
應節。既非天然自然。盡是人人膏血。諸禪德。山僧恁
麼說話。為是世法。為是佛法。若也擇得分明。萬兩黃
金亦消得。喝一喝。上堂。良久。云。看看。照也功成萬德。
寂也蕩無纖塵。遮裏薦得。獨露圓明。衲僧聞舉。掩耳
退身。總似遮一般底。直須喚回來打。參。上堂云。福勝
一片地。行也任儞行。住也任儞住。步步踏著。始知落
處。若未然者。直須退步。脚下看取。叱。
<other>洪州上藍文達禪師</other>本州人也。道性淳和。德行脩潔。
久參天衣懷禪師。發明宗眼。給事程公師孟請居上
藍。一住十年。道行大播。熈寧元年。辭眾坐滅。焚化。及
收舍利。目睛宛然如生。今塑本院。郡人傾仰。問。如何
是豫章境。師云。落霞孤鶩飛。秋水長天色。僧曰。如何
是境中人。師云。徐孺亭前月。陳蕃榻下明。僧曰。向上
宗乘事若何。師云。人心難滿。溝壑易填。問。如何是心。
師云。心。問。如何是和尚家風。師云。風吹不入。僧曰。恁
麼則把定乾坤眼。綿綿不漏絲。師云。水洒不著。問。塵
鹿成羣。如何射得。師云。看箭。
<other>洪州觀音啟禪師</other>問。如何是道。師云。水聲爭瀉碧。僧
曰。學人不會。師云。山色亂堆青。問。如何是無縫塔。師
云。不曾動著。僧曰。如何是塔中人。師云。頭土面。問。
如何是祖師西來意。師云。松長栢短。僧曰。意旨如何。
師云。葉落歸根。
<other>台州瑞巖子鴻禪師</other>姓吳氏。本州人也。受業于情峯
資聖院。初住太平．瑞巖二剎。晚退老息庵。問法者愈
於曩日。兜率寺革律為禪。堅命師主云。不數年間。復
謀退隱。德行孤高。始終如一。問。如何是道。師云。開眼
[覤-儿+丘]不見。問。如何是祖師初來意。師云。拂衣瞻漢月。飛
錫遠中天。僧曰。意旨如何。師云。熊耳崔嵬千古色。少
林蒼翠幾流芳。僧曰。謝師答話。師云。師子齩人。韓獹
逐塊。隨後便打。問。如何是垂手底句。師云。不得春風
花不開。僧曰。如何是不垂手底句。師云。花開又被風
吹落。僧曰。離此二途。如何是學人轉身處。師云。背斗
望南星。僧擬議。師云。彈琴須對賞音人。問。法爾不爾。
如何指南。師云。話墮也。僧曰。乞師指示。師呵呵大笑。
問。如何是真實體。師云。針劄不入。僧曰。如何是真實
用。師云。清風在掌。僧曰。離此二途。如何是向上一路。
師云。欠汝一問。問。月圓當午時如何。師云。千里同風。
僧曰。欲言言不及。林下好商量。師云。千里不同風。問。
如何是瑞巖。師云。千峰環列翠。僧曰。觀者如何。師云。
舉目即遺蹤。僧曰。還許學人登也無。師云。地平宜進
步。壁峻莫回頭。僧曰。方便門中。更乞指南。師云。[鴳-女+隹]鳴
雲外樹。瀑瀉枕前聲。僧禮拜。師云。路遙知馬力。歲久
見人心。問。普通已後。人人知有。普通已前。如何剖路。
<pb n="731"/>
師云。穿得胡僧鼻。僧曰。若與麼。不從人得也。師云。南
雪峯。北趙州。僧曰。何得龍頭蛇尾。師云。拄杖教誰喫。
僧曰。學人遭貶剝。師云。酌海持蠡。一場困苦。
上堂云。法爾不爾。建立乖宗。堂堂現前。雕琢成偽。妙
圓越悟。頭上安頭。頓獲法身。枷上添杻。若不爾。則靈
山[書-曰+(且-二+人)]餅。曹溪指梅。過犯彌天。放過則不可。更有一箇。
誰撿點得出。驀拈拄杖云。今日不著便。下座。
上堂云。一不守。二不向。上下四維無等量。大洋海底
飛鉄船。須彌頂上翻鯨浪。臨濟縮却舌頭。德山閣却
拄杖。千古萬古獨巍巍。留與衲僧作牓樣。急著眼。
上堂云。夜來好雨。點點是衲子眼睛。衲子不惜。分付
與春風吹散。普滋三草二木。悉得敷榮。若是敗種。各
須自甘。莫道春風不著力好。上堂云。瑞岩是巖。四面
凝嵐。花開幽徑。水瀉寒潭。牧童更歌。樵客孰諳。相呼
相喚。溪畔掬流戲沙共笑。山鳥底事喃喃。或云。瑞巖
非巖。惟寂惟寞。無禪與君參。無道與君學。來者無拘。
去者非縛。唯有門前千朵萬朵山。帶月和雲倚寥廓。
師於紹聖三年八月示疾。十五日寫遺戒付囑弟子。
後六日復留頌云。志公釣得鼇。僧伽手烹戮。寒山不
知味。拾得飽盈腹。木人惆悵弔又歌。石女懽忻慰復
哭。言畢。危坐而逝。
<other>越州天章元善禪師</other>問。大無外。小無內。既無內外。畢
竟是什麼物。師云。開口見膽。僧曰。學人未曉。師云。苦
中苦。僧曰。無眾竭力。禍出私門。師云。教休不肯休。須
待雨霖頭。便打。問。古人橫說竪說。知有向上關棙子
也無。師云。何不向下問將來。僧曰。學人不會。特伸請
益。師云。向下不會。說什麼向上關棙子。僧曰。大眾霑
恩。師云。難。上堂云。把定也。滴水滴凍。江河絕流。放行
也。日暖風和。山川競秀。且道把定好。放行好。把定放
行盡在遮裏。若也把定。直須佛來祖來。喪身失命。若
也放行。七縱八橫。蝦䗫蚯蚓。同死同生。上堂云。霜鋪
四野。同居銀色光中。鴈呌長天。共在補陀影下。高高
處坦然平正。低低處孤迥巍巍。塵剎徧遊。不離足下。
普門大啟。秖在目前。平原列朵朵之山。曲㵎流清清
之水。登山者。誰知紫胡為意。臨水者。誰知船子用心。
投綸擲線則且致。離鈎三寸。道將一句來。以拄杖擊
禪床。下座。上堂云。夜雨初霽。燒雲四開。水聲滴瀝。山
色崔嵬。可憐無限迷途者。背却文殊禮五臺。參。
<other>真州長蘆崇福院體明圓鑑禪師</other>開堂日。上首白槌
罷。師顧視大眾云。槌聲未作。玄路早彰。更顯鋒鋩。離
牙劈齒。到遮裏。直得懸崖撒手。便肯承當。猶是藉草
眠雲。更須知有八面當風。千波競涌。截生死流。離斷
常見。縱橫三界。出沒卷舒。應用無虧。兵隨印轉。然雖
如是。未入虎口。焉得虎牙。先達之者。非在於斯。後學
初機。有疑請問。問。昔日世尊善說般若。帝釋為啟請
之人。今朝師演宗乘。府主是證明之者。未審是同是
別。師云。木鷄向曉啼殘月。僧曰。恁麼則靈山一會儼
然存也。師云。儼然一句作麼生道。僧曰。相識滿天下。
知心能幾人。師云。非公境界。問。聖朝太后崇因地。法
王真諦若為宣。師云。此問不虗。僧曰。憑師一句玄中
妙。上祝　丕圖萬萬年。師云。謝汝證明。問。府命開堂
於此日。師將何法報　君恩。師云。將此身心奉塵剎。
是即名為報　我皇。僧曰。報恩既乃若斯。祖令又如
何話會。師云。臨濟．德山。權且鎮庫。僧曰。慈雲普潤。法
雨遐霑。師云。閑言語。問。世尊出世。三轉法輪。師今出
生。當為何事。師云。一天初過雨。萬里始歸雲。僧曰。一
法徧含春雨潤。羣生皆悟海潮音。師云。念得不濟事。
上堂。顧視左邊云。師子之狀。豈免嚬坤。顧右邊云。象
王之儀。寧忘回顧。取此逃彼。上士奚堪。識變知機。野
狐窠窟。到遮裏。須知有凡聖不歷處。古今不到處。且
道是什麼人行履。良久。云。丈夫自有衝天志。莫向如
來行處行。上堂云。上士相逢。休論目擊。祖佛門中。如
何受用。古往今來。新新無間。雖然如是。猶在荊棘林
<pb n="732"/>
中。衲僧家須向鑊湯爐炭上成等正覺。刀山劍樹上
說法度人。方有少分相應。良久云。茯苓秖在松根下。
用意追尋事轉遙。
<other>杭州龍華文喜禪師</other>後住陸蓮菴。問。如何是陸蓮境。
師云。一徑階前草。數株霜後松。僧云。如何是境中人。
師云。拏開凡聖路。踏破畫門來。僧曰。向上宗乘事若
何。師云。一條楖𣗖杖。萬里作風威。師云。諸仁者。且道
答伊境。不答伊境。若道答伊境。山僧眼在什麼處。若
道不答伊境。又道一徑階前草。數株霜後松。還相委
悉麼。良久。云。時時明祖意。日日起清風。珍重。
<other>處州永泰自仁禪師</other>問。如何是露地白牛。師云。大難
看守。僧曰。看守即易。未審將何為用。師云。得用即用。
僧曰。學人借用得也無。師云。直饒用得。也是別人底。
師云。松風凜凜。敗葉紛紛。柳帶衰顏。猿啼遠岫。若也
善觀時節。方與諸聖相隣。未出得衲僧活計。諸仁者。
當此之際。正好橫擔拄杖。高掛鉢囊。到處撞開方丈
門。且與老胡相見。若也一言不契。坐具拂開便行。豈
不快哉。山僧自行脚已來。未曾逢著一箇半箇。何故
如此。良久。云。土曠人稀。相逢者少。珍重。上堂云。金風
乍扇。松竹交陰。水月分明。遊人罔措。還會麼。若有人
會。出來通箇消息。山僧為儞證據。良久云。布袋裡錐
子。不出頭者是好手。下座。師世壽八十四。僧臘六十
一。於元符元年六月初九日澡浴更衣。辭眾而趺坐
逝。
<other>饒州景德普俊禪師</other>問。諸佛出世。蓋為群生。太守請
師。當為何事。師云。尊官在此。僧曰。一雨所滋。羣生普
潤。師云。欠少什麼。問。如何是主人公。師云。一朝權在
手。看取令行時。僧曰。若不上來。焉得如是。師云。將謂
衲僧。問。依俙似半月。傍像若三星。乾坤收不得。師於
何處明。師云。人人具足。僧曰。學人便恁麼時如何。師
云。箭發離絃。新羅國裏。
<other>汀州同慶禪院智珣禪師</other>上堂云。法無別法。心即此
心。直下承當。不為分外。更若別求巧妙。鬪釘語言。於
達磨西來。天地遼遠。何也。幸自可憐生。何勞強雕琢。
參。
<other>汀州開元智孜禪師</other>開堂日。陞座云。黃金為地。白玉
為城。十方繚繞。百寶莊嚴。大眾還見麼。還信麼。若也
信得。人人分上。各各如斯。十方國土。不隔毫端。亘古
亘今。都在一念。塵沙諸佛。同此一途。從上祖師。更無
別路。若信未及。有疑請問。問。學人上來。請師說法。師
云。嶺上白雲閑蕩蕩。僧曰。莫便是和尚為人處也無。
師云。㵎中流水急茫茫。問。師唱誰家曲。宗風嗣阿誰。
師云。明眼人前莫錯舉。僧曰。天衣的旨師親唱。雲門
祖派轉光輝。師云。聽事不真。喚鍾作甕。師云。諸佛不
出世。擾擾世界無依怙。祖師不西來。茫茫眾生無本
據。諸佛出世祖師來。遂使人人皆得所。上則見皇天。
下則履厚土。君聖臣賢。十方得路。父慈子孝。尊卑有
序。衲僧要去便去。要住便住。大眾。此猶是世諦之談。
出世間一句作麼生道。良久云。雲橫疊嶂。月上晴空。
上堂云。衲僧家向針眼裏藏身稍寬。大海中走馬甚
窄。將軍不上便橋。勇士徒勞掛甲。晝行三千。夜行八
百即不問。不動步一句作麼生道。若也道得。觀音．勢
至．文殊．普賢秖在目前。若道不得。直須撩起布裙。緊
帩草鞋。參。
上堂云。雲行蕩蕩。鳥語嚶嚶。頭頭垂示。非色非聲。便
恁麼會。落壍墮坑。不恁麼會。孤負平生。閉門造車。出
門合轍。人人知有。觸龍鱗。履虎尾。大眾作麼生體會。
若體會得。便能光輝日月。閃爍星辰。若未能體會。僧
堂中有粥有飯。夏月日長。林下取凉。珍重。
上堂云。寒空落落。大地漫漫。雲生洞口。水出高源。若
也把定。即十方世界恍然。若也放行。即東西南北坦
然。茫茫宇宙人無數。一箇箇鼻孔遼天。且問諸人。把
定即是。放行即是。還有人斷得麼。若無人斷得。三門
<pb n="733"/>
外有兩箇大漢。一箇張眉握劒。一箇努目揮拳。參。
<other>泉州資聖捷禪師</other>問。如何是佛法大意。師云。鉄牛生
石卵。問。如何是接人句。師云。三門頭合掌。問。如何是
大用句。師云。腦門著地。問。如何是無事句。師云。橫眠
大道。問。如何是出三界句。師云。野狐窟裏。問。如何是
奇特句。師云。的。問。如何是平實句。師云。泥中洗土。
<other>蘇州澄照慧慈禪師</other>問。了然無所得。為什麼天高地
濶。師云。窄。問。如何是佛。師云。巍巍堂堂。問。如何是道。
師云。目前看取。問。如何是和尚家風。師云。七零八落。
上堂云。若論此事。眨上眉毛。早是蹉過。那堪進步向
前。更要山僧說破。而今說破了也。還會麼。昨日雨。今
日晴。
<other>秀州崇德智澄禪師</other>上堂云。覿面相呈。更無餘事。若
也如是。豈不俊哉。山僧蓋不得已。曲為諸人。若向衲
僧面前。一點也著不得。諸禪德。且道衲僧面前說箇
什麼即得。良久云。深秋簾幕千家雨。落日樓臺一笛
風。下座。
<other>蘇州淨慧可證禪師</other>問。達磨未來時如何。師云。天涯
地角。僧曰。來後如何。師云。四海五湖。師云。龍宮海藏。
盡屬葛藤。教外別傳。起模畫樣。當人分上。平地風波。
若到遮裏。如何得出。乃云。毗婆尸佛早留心。直至如
今不得妙。參堂去。
<other>泉州棲隱有評禪師</other>問。如何是平常道。師云。和尚合
掌。道士擎拳。問。如何是無位真人。師云。渠無面目。問。
十二時中如何趣向。師云。著衣喫飯。僧曰。別還有事
也無。師云。有。僧曰。如何則是。師云。齋餘更請一甌茶。
上堂云。為體也。鏡淨水澄。為用也。光生滿目。十二時
中有何妨礙。恁麼說話。笑破人口。
<other>蘇州定惠雲禪師</other>問。如何是為人一句。師云。見之不
取。僧曰。學人未曉。師云。思之千里。問。學人上來。乞師
一接。師云。雲開月白。雨后山青。僧曰。學人今日功不
浪施也。師云。更須子細。問。如何是親切為人處。師云。
縮却舌頭。僧曰。學人便恁麼會去也。師云。切莫草草。
問。如何是向上為人。師云。脚下看取。僧曰。如何是向
下為人。師云。腦門著地。
<other>汀州開元智譚禪師</other>問。如何是無私底句。師云。片月
流輝。光含萬象。僧曰。謝師指示。師云。指示箇什麼。僧
曰。爭奈言猶在耳。師云。是什麼言。僧曰。片月流輝。光
含萬象。師云。學語之流。問。如何是道。師云。亘古亘今。
僧曰。目前無異路。達者共同途。師云。儞作麼生會。僧
曰。踏著稱鎚硬似銕。師云。猶較些子。問。如何是佛法
大意。師云。春寒秋熱。僧曰。學人不會。師云。秋熱春寒。
問。如何是古佛家風。師云。讚歎不及。問。如何是無縫
塔。師云。風吹不入。僧曰。如何是塔中人。師云。鼻孔大
頭向下。上堂云。物我冥契。顯露真機。法法靈通。心心
獨耀。卷舒自在。隱顯無拘。有時闃爾無縱。有時廓周
沙界。般若光中。悉皆應現。塵塵既爾。念念皆如。說什
麼目連．鶖子具大神通。到遮裏。作麼生摸𢱢。參。
<other>靈峯崇化珣禪師</other>問。知師久蘊囊中寶。今日當筵略
借看。師云。人逢好事精神出。馬遇寒霜氣力生。問。如
何佛法大意。師云。山深水凍。僧曰。如何趣向。師云。雪
冷霜寒。問。驗人端的處。下口便知音。學人上來。請師
不悋。師云。好事不出門。
<other>建州乾符大同院旺禪師</other>問。師唱誰家曲。宗風嗣阿
誰。師云。鉄牛橫渡海。僧曰。恁麼則天衣嫡子。乳竇兒
孫。師云。石角夜穿山。問。如何是祖師西來意。師云。入
市烏龜。僧曰。意旨如何。師云。得縮頭時且縮頭。

建中靖國續燈錄卷第十

<sarticle>建中靖國續燈錄卷第十一　　　<bz>〔宋銘〕</bz></sarticle>

東京法雲禪寺住持傳法佛國禪師（臣）惟白集
<pb n="734"/>
對機門
廬山清原山行思禪師第十二世
<other>筠州大愚曉舜禪師法嗣</other>
<other>蔣山佛慧禪師</other>諱法泉。姓時氏。隨州隨縣人也。少甞
業儒。才器明敏。金依龍居山智門院信玘禪師出家。
玘預夢法堂泉涌。翌日師至。因而名之。後習經業。比
試圓具。遠造雲居舜禪師法席。因示二祖禮拜因緣。
擬答次。舜掩師口。從茲頓悟。初住大明．千頃．靈巖．南
明．蔣山五剎。左丞蔡卞．承旨蔡京。景仰問道。晚奉詔
旨住大相國寺智海禪院。師問眾曰。赴智海。留蔣山。
去就孰是。眾皆無對。師乃索筆為偈云。非佛非心徒
擬議。得皮得髓謾商量。臨行珍重諸禪侶。門外千山
正夕陽。書畢坐逝。問。達磨九年冷坐。未遇智音。和尚
今日開堂。當為何事。師云。雲生嶺上。僧曰。學人未曉。
師云。杲日當天。問。祖祖相傳傳祖印。師今得法嗣何
人。師云。丫角女子戴席帽。僧曰。恁麼則雲居嫡子。韶
石兒孫。師云。多將甕響作鐘聲。問。古人道。日面佛．月
面佛。意旨如何。師云。馬祖在江西。僧曰。若不上來。焉
知如是。師云。麤餐易飽。僧展兩手。師云。弄影藏頭。問。
三級浪高。如何一透。師云。莫遭點額。僧曰。恁麼則風
雷連四海。師云。浪裏看桃花。問。古人說不到處。請師
說。師云。夫子入太廟。僧曰。學人未曉。師云。春暖柳條
青。問。如何是和尚家風。師云。山前栢子吾親種。僧曰。
恁麼則雲散家家月。春來處處花。師云。嶺上樵人跣
足行。問。如何是西來的的意。師云。揭衣過水。僧曰。學
人未會。師云。拄扶橫擔。問。如何是學人自己。師云。一
倒一起。僧曰。莫秖遮箇便是也無。師云。大眾笑儞。問。
祖師未來時如何。師云。月明東嶺上。僧曰。來後如何。
師云。黃河輥底流。問。祖師面壁。意旨如何。師云。撑天
拄地。僧曰。便恁麼去時如何。師云。落七落八。問。如何
是賓中賓。師云。去魏來秦。僧曰。如何是賓中主。師云。
更無伴侶。僧曰。如何是主中賓。師云。少喜多嗔。僧曰。
如何是主中主。師云。放過一著。問。二祖立雪。意旨如
何。師云。三年逢一閏。僧曰。為甚付法傳衣。師云。村酒
足人沽。問。停橈罷棹時如何。師云。寒沙翹白鷺。僧曰。
到岸後如何。師云。戽水潑鴛鴦。問。如何是道。師云。不
道。僧曰。為什麼不道。師云。恐儞會去。僧曰。是何心行。
師呵呵大笑。問。如何是諸佛本源。師云。金鞭敲玉鐙。
問。如何是佛。師云。眉目分明。問。如何是急切一句。師
云。火燒眉毛。問。如何是不犯鋒鋩句。師云。秤鎚落井。
師云。諸仁者。問話住得也。相挨相拶。進前退後。口裡
喃喃地圖箇甚麼。將謂宗門合有恁麼事。諸人敗闕
猶可。帶累山僧亦無分雪處。何故。諸人未發問時。猶
較些子。纔始出來。便知勿交涉。不見摩竭國內。土曠
人稀。少室巖前。風高月冷。到遮裏。豈假三寸。方解辨
明。所以道。諸佛不出世。祖師不西來。龍樹馬鳴不敢
論量。海藏龍宮不能詮註。雖然如是。若是明眼漢。一
點也瞞他不得。後學初心。卒難摸𢱢。今日幸因判府
侍郎為佛法主。山僧得與諸人相見。大眾。如今忽有
人問相見底事。向他道什麼。若有道得底。出來吐露
箇消息看。山僧為儞證明。若也未知。今日已是藏隱
不得。為諸人一時說破。乃擘開胸云。分明記取。
上堂云。春雪晴。春山青。白雲散處。啼鳥數聲。諸禪德
還知麼。聽著則塞却儞耳朵。[覤-儿+丘]著則瞎却儞眼睛。莫
怪蔣山無意智。大家林下過餘生。上堂云。來不來。去
不去。脚下須彌山。腦后擎天柱。大藏不能宣。佛眼不
敢覷。諸高德。漸老逢春解惜春。昨夜飛花落無數。上
堂。[書-曰+(且-二+人)]一圓相。以手托起云。諸仁者。還見麼。迢迢從海
出。漸漸入雲衢。諸人若也未見。莫道南明長老措大
相。却於寶花王座上念中秋月詩。若也見得。此夜一
輪滿。清光何處無。上堂。顧左右云。南天台。北五臺。莫
錯會。上堂云。要去不得去。要住不得住。打破大散關。
脫却孃生袴。諸仁者。若到臘月三十日。旦道用箇什
<pb n="735"/>
麼。良久。云。柳絮隨風。自西自東。
<other>[虔-文+ㄆ]州慈雲院修惠圓照禪師</other>問。牛頭未見四祖時如
何。師云。青山藏不得。僧曰。見後如何。師云。明月合相
容。問。古鏡未磨時如何。師云。分明雖對容。僧曰。磨後
如何。師云。好醜不藏人。問。上根人來。師還接否。師云。
接。僧曰。未審如何接。師云。教伊為下下根人。僧曰。為
什麼如是。師云。量才補職。僧曰。如何是為人一句。師
云。無言不當啞。問。如何是和尚接人一句。師云。真金
不混水。僧曰。乞師再接。師云。展手即迷源。問。祖意教
意。是同是別。師云。海深龍臥穩。僧曰。未審意旨如何。
師云。桐長鳳巢高。
上堂。良久。云。若論此事。唯佛與佛乃能知之。諸人還
知麼。慈雲今日為儞諸人開大智門。入總持藏。示儞
諸人無價珍。諸人還識麼。遂拈拄杖云。遮箇豈不是
無價珍。一人有一箇。自是諸人不肯承當。若承當得
去。頭頭應用。取捨由己。十二時中使之不竭。用之不
盡。若也用之不得。一任懷寶迷[邱-丘+(看-目)]。向外馳求。蹈破草
鞋。虗生浪死。卓一下。上堂云。上士一決一切了。中下
多聞多不信。大眾。上士一決。決箇什麼。中下不信。不
信箇什麼。不須信。不須決。今朝又是季秋月。看看籬
下菊花黃。待到重陽與君折。輾山茶。大家啜。何須更
要趙州說。久立。上堂。良久。云。大眾會麼。五月十五日
即不問儞。且道葫蘆裡走馬一句作麼生道。直饒道
得。也是渴鹿逐陽𦦨。上堂云。菩提達磨。口能招禍。聖
諦議中。梁王勘破。皈到少林。九年壁坐。退己讓人。萬
無一箇。珍重。上堂云。片月浸寒潭。微雲滿空碧。若於
達道人。好箇真消息。還有達道人麼。微雲穿過儞髑
髏。片月觸著儞鼻孔。珍重。
<other>建州崇梵餘禪師</other>先住郭巖。問。臨濟喝。少遇智音。德
山棒。難逢作者。和尚今日作麼生。師云。山僧被儞一
問。直得退身三步。脊背汗流。僧曰。作家宗師。今日遭
遇。師云。一語傷人。千刀攪腹。僧以手畫一畫。云。爭奈
遮箇何。師云。草賊大敗。問。恁麼來底人。師還接否。師
云。孤峯無宿客。僧曰。不恁麼底人來。師還接否。師云。
灘峻不留船。僧曰。恁麼不恁麼則且致。穿過髑髏一
句作麼生。師云。堪笑亦堪悲。問。如何是郭巖家風。師
云。密室寂寥無一物。生涯秖在鉢盂中。僧曰。忽遇客
來。如何祗待。師云。百味珍羞。無過一飽。僧曰。大眾承
師供養也。師云。食飽傷心。師云。老僧尋常與諸人說
禪說道。說佛說祖。秖有末後一句。從來不曾動著。今
日不惜兩莖眉毛。為諸人舉。良久。云。大眾。[鷂-缶+(工/山)]子已過
新羅。荒草覓甚獃鳩。上堂云。直須向黑豆未生芽時
搆取。良久。召大眾云。劒去遠矣。上堂云。煙雲澹蕩。草
木蕭踈。白蓮已謝寒塘。紅蓼正開古岸。籬邊黃菊。白
露凝珠。巖桂飄香。清風帀地。諸人到遮裡。且作麼生
商量。良久。云。高著眼。
<other>衡山澄信禪師</other>問。師唱誰家曲。宗風嗣阿誰。師云。甚
處得此消息。僧曰。捿賢一箭。直射衡山。師云。飽叢林。
<other>杭州南山長耳相子良禪師</other>問。六門休歇時如何。師
云。坐家致仕。僧曰。忽遇客來。如何祇待。師云。爛嚼清
風。細餐明月。僧曰。學人有分也無。師云。無下口處。師
云。鶯啼綠柳。鵲喜花枝。於斯薦得。觸處光輝。更有一
般道理。防萠杜漸。居安慮危。咄。是何言歟。
<other>建州開元瑩禪師</other>上堂云。有一面鏡。到處懸挂。凡聖
不來。誰上誰下。遂拈拄杖云。遮箇是拄杖子。那箇是
鏡。良久。云。萬古碧潭空界月。再三撈摝始應知。上堂
云。倐倐忽忽。東涌西沒。無害無傷。穿皮透骨。平等應
用。非心非佛。拶破面門。箇是何物。古人無端。謂遼天
鶻。具眼者看取。力口希咄咄。以拂子擊禪床。下座。
<other>越州天衣山在和禪師法嗣</other>
<other>杭州護國菩提志專禪師</other>問。遠離嘉禾勝境。已屆海
昌道場。如何是不動尊。師云。此去嘉禾不遠。僧曰。恁
麼則往復無際。師云。刢利衲僧。僧便喝。師云。捧上不
<pb n="736"/>
成龍。問。朝蓋已臨於法座。請師直下演吾宗。師云。平
田萬頃當春色。僧曰。學人未曉。師云。野老謳歌正好
聽。僧曰。聽後如何。師云。領前話。上堂云。說即天地懸
殊。不說即眼睫裡藏身。眉毛上𨁝跳。說與不說。拈放
一邊。舉起拄杖云。且道遮箇是什麼。良久。云。[書-曰+(且-二+人)]月冷
光現。卓地計初成。卓一下。下座。
<other>饒州安國倧禪師法嗣</other>
<other>彭州慧日堯禪師</other>問。如何是第一義。師云。秖儞問底。
僧曰。了了了時無可了。師云。更說什麼。僧曰。不虗此
問。師云。師子齩人。問。如何是如來禪。師云。海日輝光。
僧曰。如何是和尚禪。師云。且領前話。問。古者道。我有
一句。待無舌人來。即向汝道。未審意旨如何。師云。無
影樹下好商量。僧禮拜。師云。瓦解氷消。師云。松風颯
颯。細雨微微。紅日銜山。冰輪出海。照古照今。未嘗有
間。目前無法。日用分明。法爾熾然。絲毫不立。人人具
足。各各圓明。向諸人前。更說箇什麼即得。良久云。參。
師於元祐七年十二月十七日示眾曰。秖恁麼。秖恁
麼。好時節。言畢。趺坐而逝。荼毗。悉聞異香。斂骨得舍
利五色。舌根不壞。
<other>杭州承天傳宗禪師法嗣</other>
<other>饒州崇福禪院了禪師</other>問。大眾雲臻。請師說法。師云。
青蓮不惜親分付。罕遇知音會破顏。僧曰。一句無私。
群心有賴。師云。箇中端的旨。沙界共流通。僧曰。若不
臨滄海。焉知波浪寬。師云。一派曹源水。時人被陸沈。
上堂云。遲日和風。柳皴桃綻。萬物發生之際。是般若
流運之時。草木芬芳。園林秀媚。且道無影樹子抽條
也未。遂拈拄杖云。看看。築著梵王鼻孔。拶破帝釋眼
睛。盡大地全是山僧。諸人無分。若也薦得。盡大地全
是諸人。山僧無分。如或未然。打鼓普請看。上堂云。雲
擁奇峯。水盈巨壑。橫扁舟於古岸。釣皓月於波心。紅
尾錦鱗。儂家末事。驪珠荊璞。未足為珍。直饒撮土為
金。何似轉凡成聖。大眾。凡聖賢愚。古今條例。作麼生
轉。良久。云。瑠璃盞子人皆有。無著當時秖為麤。
<other>杭州承天寺守明禪師</other>問。布皷當軒擊。家風略借看
師云。眨上眉毛。僧曰。與麼則展陣開旗。師云。伏惟。伏
惟。師云。劒輪飛處。好定綱宗。石火電光。眼中著屑。所
以曹溪拈拂。已涉痕瑕。雪嶺輥毬。急須著眼。若是行
脚上士。本分禪流。縱教喝散白雲。衝開碧落。如斯受
用。又屬建化門中。若也正令提綱。任是三頭六臂底
出來。也須倒退三千里。參。
<other>湖州鳳凰山護國仁王有從禪師</other>問。曇花已現人天
仰。願開金口副羣機。師云。白雲垂碧落。無處不為霖。
僧曰。便與麼會時如何。師云。裂轉鼻孔。僧曰。不因伸
請問。爭辨我師機。師曰。用不著。問。箭鋒相拄。笑殺衲
僧。啐⿰口豕同時。千山萬水。不涉程途。請師速道。師云。一
二三四五。僧曰。便是和尚為人處也。師云。隨坑落壍。
僧曰。作家宗師。師云。放儞三十棒。問。師今已受公侯
命。知將何法報　君恩。師云。南山雲。北山雨。僧曰。金
枝永茂千年葉。寶祚長興萬萬春。師云。買石得雲饒。
師云。宗乘一舉。海辯難詮。祖令當行。要津無路。真如
凡聖。皆是夢言。佛及涅槃。並為增語。據此誠實之言。
還可舉揚也無。既陞此座。不可徒然。方便門中放一
線道與諸人商量。且道十二時中如何趣向。若向遮
裡薦得。行住坐臥。任運施為。見聞覺知。隨緣應用。塵
塵彌勒。剎剎善財。山河大地。自己家風。妙明真心。非
增非減。若能如是。方稱丈夫。久立。
<other>鼎州大龍山德全禪師</other>問。如何是法身。師云。聲前柏
不散。僧曰。學人便恁麼時如何。師云。句後覓無蹤。
<other>蘇州崑山慧嚴海印禪師</other>問。柳垂堤畔。花發林間。如
何顯道。師云。兩彩一賽。僧曰。自從一見桃花後。直至
而今更不疑。師云。儞向什麼處見靈雲。僧曰。花開樹
滿。花落枝空。師云。放儞三十棒。
<other>真州長蘆智福祖印禪師法嗣</other>
<pb n="737"/>
<other>金陵清涼廣惠和禪師</other>問。如何是祖師西來意。師云。
須彌山北。問。如何是學人自己。師云。鐵圍山南。問。如
何是學人親切處。師云。黑處看曆日。問。如何是清淨
法身。師云。須彌頂上擊金鎚。問。如何是活人句。師云。
馬角換牛角。僧曰。學人不會。師云。牛蹄似馬蹄。問。如
何是和尚家風。師云。白玉池邊金色花。問。如何是佛
法大意。師云。鏁子兩頭搖。問。祖祖相傳傳祖令。師今
得法嗣何人。師云。孔子元來是仲尼。問。一切賢聖皆
以無為法而有差別。如何是無為法。師云。今日有風
兼有雨。僧曰。如何是有為法。師云。一年還有一年春。
問。霜風乍扇。祖令當行。當此之時。合談何事。師云。翠
竹竿竿翠。僧曰。一句已分於黑白。祖令如何和得齊。
師云。青山點點青。上堂云。達磨大師無端將一杓惡
水潑在天下老宿頭上。直得天下老和尚說禪說道。
南北紛紜。續𦦨聯芳。亘今亘古。山僧今日親遭一杓。
陞于此座。擺脫無門。揚千古之玄風。振一時之今範。
良久。云。看看。山僧將一杓惡水潑向諸人頭上去也。
還覺也無。如或不知。更看一杓。祖佛家風孰與知。西
來消息若何為。殷勤為報未歸客。月滿秋天霜冷時。
參。上堂云。一日復一日。日日催人老。寒則且圍爐。困
乃和衣倒。奉報往來人。家中元有寶。家內不曾尋。拄
棒緣門討。任使討過年。辛苦生煩惱。不如歸去來。去
却門前草。復云。諸禪德。盡十方世界是草。作麼生去。
皈堂喫茶。上堂云。多日天晴。今朝下雨。大地山河。無
不皆普。三時打鐘。二時打鼓。處處分明。頭頭薦取。復
拈拄杖云。諸禪德。還會麼。三世諸佛盡在裡許。拍禪
牀一下。
<other>湖州報本蘭禪師法嗣</other>
<other>福州中際可遵禪師</other>示眾云。禾山普化忽顛狂。打鼓
搖鈴戲一場。劫火洞然宜煑茗。嵐風大作好乘凉。四
虵同篋看他弄。二鼠侵藤不自量。滄海月明何處去。
廣寒金殿白銀牀。咄。下座。上堂云。昨夜依俙春夢中。
可遵慧可忽相逢。臂疼脚冷雙眉皺。遂喝云。山僧夢
見祖師。過犯彌天。汝等諸人還曾夢見麼。又喝一喝。
便下座。上堂云。咄。咄。咄。井底啾啾是何物。直饒三千
大千。也秖是箇鬼窟。咄。上堂云。昨夜四更起來。呵呵
大笑不歇。幸然好一覺睡。霜鐘撞作兩橛。
<other>越州稱心山守明禪師法嗣</other>
<other>洪州承天上藍院光寂禪師</other>問。為　國開堂。有何施
設。師云。栴檀林秀。薝蔔花香。僧曰。雷音一震。萬物生
芽。師云。飽足觀光。上堂。橫按拄杖云。大眾還識上藍
老漢麼。眼似木𣔻。口如匾擔。無問精麤。不知醎澹。與
麼住持。百千過犯。諸禪德。眾中還有人為山僧懺悔
底麼。良久。云。氣急殺人。卓拄杖。下座。
<other>潭州大溈山密印宥禪師法嗣</other>
<other>廬山歸宗慧通禪師</other>問。師唱誰家曲。宗風嗣阿誰。師
云。今日新授請。僧曰。畢竟如何。師便打。問。如何是函
蓋乾坤句。師云。日出東方夜落西。僧曰。如何是截斷
眾流句。師云。鐵山橫在路。僧曰。如何是隨波逐浪句。
師云。船子下揚州。問。如何是塵塵三昧。師云。飛火
亂。僧曰。如何是佛法大意。師云。黃河水出崑崙觜。問。
十二時中如何履踐。師云。鐵牛步春草。問。隻履西歸。
當為何事。師云。為緣生處樂。不是厭他鄉。僧曰。如何
是當面事。師云。眼下鼻頭垂。問。如何是祖師西來意。
師云。過後思君子。師云。心隨相起。見自塵生。了見本
心。知心無相。即十方剎海。念念圓明。無量法門。心心
周帀。夫如是者。何假覺城東際。參見文殊。樓閣門開。
方親彌勒。所以道。一切法門無盡海。同會一法道場
中。拈起拄杖云。遮箇是一法。那箇是道場。遮箇是道
場。那箇是一法。良久。云。看看。拄杖子穿過諸人髑髏。
須彌山拶破諸人鼻孔。擊香臺一下。云。且向遮裡會
取。上堂云。從無入有易。從有入無難。有無俱盡處。且
莫自顢頇。不顢頇。舉來看。寒山拾得禮豐干。珍重。上
<pb n="738"/>
堂云。鐘鼓聲不到。不到聲不知。不知聲不會。不會不
思議。上堂云。春雲黯黯。春雨霖霖。沼沚陂池。悉皆盈
滿。泝流者少。隨浪者多。萬派千江。奔歸大海。且道作
麼生是大海。自云。不讓眾流。為什麼不讓眾流。復云。
深。
<other>安州大安興教慧憲禪師</other>問。師唱誰家曲。宗風嗣阿
誰。師云。雲團石筍峯前。水瀉香嚴溪畔。僧曰。恁麼則
溈山嫡子也。師云。湖南一水向西流。問。今日陞堂。願
聞舉唱。師云。細柳迎風舞。巖花向日開。僧曰。便恁麼
會時如何。師云。十萬八千。上堂云。我有一條拄杖。尋
常將何比況。採來不在南山。亦非崑崙西嶂。拈起。滿
目光生。放下。驪龍縮項。同徒若也借看。卓出人中之
上。擊香臺一下。師臨遷化。辭眾云。衲僧家生死事大。
去來是常。去去實不去。途中好善為。來來實不來。路
上莫虧危。無縫合子盛將去。無底籃子盛將來。頭不
用剃。身不用浴。脚下盤旋二七宿。大唐撒向掌中擎。
鐵牛夜透新羅國。杲日當空掣電機。雲愁霧慘是常
儀。言畢。趺坐而逝。
<other>饒州崇福清雅禪師</other>問。如何是崇福境。師云。磬敲寒
月夜。香翥白雲朝。僧曰。如何是境中人。師云。僧是僧。
俗是俗。僧曰。向上更有奇特事也無。師云。毗盧頂上
金冠子。僧曰。重重蒙指示。千古為流芳。師云。笑殺傍
觀。
<other>東京十方淨因懷璉大覺禪師法嗣</other>
<other>杭州臨安徑山維琳無畏禪師</other>初住大明。問。師唱誰
家曲。宗風嗣阿誰。師云。不在然燈前。亦非釋迦後。僧
曰。莫便是育王兒孫也無。師云。神岳風高。浘𤁵水急。
問。如何是大明家風。師云。神鸞頂上軒眉坐。黃鵠岫
中昂首行。僧曰。未審意旨如何。師云。會即便會。覓甚
意旨。僧珍重便去。師云。聽取一偈。榾拙火殘飛白。
老僧身上白如雪。地爐冥坐人不知。蒼狖山西呌明
月。久立。
<other>杭州臨平勝因資禪師</other>問。知師久蘊囊中寶。今日當
場略借看。師云。方圓無內外。醜拙任君嫌。僧曰。心月
孤圓。光含萬象。師云。莫將黃葉作真金。問。菩提不可
以心得。未審和尚從何而得。師云。齪漢。師云。若論此
事。譬如日月麗天。八方普照。盲者不見。盆下不知。非
日月不明。乃當人障隔。若據祖師正令。擬議千差。直
須打透金鏁玄關。一任縱橫妙用。久立。
<other>杭州佛日淨惠戒弼禪師</other>問。如何是毗盧印。師云。草
鞋踏雪。僧曰。學人不會。師云。步步成蹤。問。如何是清
淨法身。師云。疥癩癕疽。僧曰。意旨如何。師云。不可道
三身四智。問。師唱誰家曲。宗風嗣阿誰。師云。韶石木
分千界月。鄮峯花發一枝春。僧曰。恁麼則大覺嫡子
也。師云。千聞不如一見。僧曰。專為流通。師云。一任摸
𢱢。師云。祖宗門下。水泄不通。放去收來。隨機應用。把
定則綿綿不漏。放行則雨驟雲奔。若向本分事中。未
曾動著絲毫。且問諸人。作麼生是本分事。良久。顧視
大眾云。高著眼。
<other>福州天宮慎徽禪師</other>問。故歲已去。新歲到來。還有不
受歲底也無。師云。有。僧曰。未審是什麼人。師云。門外
金剛。問。如何是古佛家風。師云。鐘鳴鼓響。僧曰。便是
也。師云。朝三千。暮八百。問。如何是佛。師云。九竅常流。
僧曰。未審意旨如何。師云。色香味觸。問。如何是琴臺
一曲。師云。木人臺畔立。囉哩不曾聞。師云。五四三二
一。胡僧數不出。泥牛笑點頭。木馬生啾唧。何也。桃花
紅。李花白。春山疊亂青。春水涵虗碧。相逢休問趙州
關。水裏金烏天上日。師云。八萬四千波羅蜜門。門門
長開。三千大千微塵諸佛。佛佛說法。不說有。不說無。
不說非有非無。不說亦有亦無。何也。離四句。絕百非。
相逢舉目少人知。昨夜霜風漏消息。梅花依舊綴寒
枝。
<other>溫州彌陀庵正彥菴主</other>一日。禮拜雪竇良禪師。師云。
<pb n="739"/>
儞是有主沙彌。無主沙彌。主云。有無且致。和尚是有
主禪師。無主禪師。師云。却被胡蘆倒繞藤。主云。道什
麼。師擬議。主拂袖出云。見面不如聞名。師呵呵大笑。
至晚入室。師不允。主乃有頌。金刀剃落青絲髮。求佛
求法亦非真。黃梅分付盧行者。師今授手與何人。
<other>杭州靈隱雲知慈覺禪師法嗣</other>
<other>杭州靈隱山正童圓明禪師</other>問。皇風蕩蕩。帝道平平。
為　國開堂。將何祝　聖。師云。無出此問。僧曰。學人
叉手當胸。退身三步。師云。不知何處謝無私。僧禮拜。
師云。知恩者少。問。如何是道。師云。夜行莫蹈白。僧曰。
如何是道中人。師云。黃張三。黑李四。
<other>婺州寶林顯珠禪師法嗣</other>
<other>婺州寶林用明禪師</other>問。世尊三昧。迦葉不知。和尚三
昧。什麼人知。師云。泥牛穿海去。木馬透雲歸。僧曰。恁
麼則學人請益。師云。未敢相許。僧無語。師云。真箇衲
僧。
<other>溫州鴈蕩靈峯文吉禪師法嗣</other>
<other>溫州淨光為覺禪師</other>問。雲門一曲師親唱。未審西來
意若何。師云。道什麼。僧曰。恁麼則便是和尚為人處
師云。錯。師云。淨光紺字。古佛祇園。聞名者塵心頓息。
目覩者宛若昇天。面臨郛郭。背靠林泉。處處盡歌
　皇化。何須演妙談玄。向上一竅。千聖不傳。敢問諸人。
作麼生是向上一竅。驀拈拄杖。卓一下云。鴛鴦繡了
從君看。莫把金針度與人。
<other>婺州承天惟簡禪師法嗣</other>
<other>婺州智者山壽聖利元禪師</other>問。如何是佛。師云。三人
證龜成龞。僧曰。意旨如何。師云。身貧方覺濟人難。師
拈拄杖云。大用現前。不存軌則。東方一指。乾坤肅靜。
西方一指。瓦解氷消。南方一指。南斗作竄。北方一指。
北斗潛藏。上方一指。築著帝釋鼻孔。下方一指。穿過
金剛水際。諸人面前一指。成得什麼邊事。良久。卓一
下。云。路上指奔鹿。門前打犬兒。
<other>溫州瑞安壽聖僧印禪師</other>問。如何是法身。師云。頭長
耳小。僧曰。如何是法身用。師云。南原耕罷者。牽犢負
樵歸。僧曰。恁麼則三身不分也。師云。大蟲看水磨。師
云。將心問佛如天遠。以佛求心道轉賒。若遇雲門行
正令。須教棒下識龍虵。良久。云。具眼者辨取。師於[烈-列+((冰-水)*臣*巳)]
寧十年九月十三日沐浴更衣。留偈云。倚空靈劒冷
光浮。佛祖魔兵一刃收。帶月吼風歸寶匣。鐵牛驚散
曲江頭。言畢。趺坐而逝。茶毗斂骨。獲舍利五色。
<other>明州九峯韶禪師法嗣</other>
<other>明州大梅山祖鏡禪師</other>諱法英。姓張氏。本州鄞縣人
也。投師出家。十三圓具。威儀清雅。性介不群。博究古
今。樂乎述作。學問超卓。見量穎悟。參九峰韶禪師。頓
悟宗旨。初住襄陽白馬。次居大梅。判宗留後仲爰一
見道契。奏賜椹服．師名。開堂日。問。徧知已具今成佛。
賢宰殷勤請住持。住持即不問。徧知事若何。師云。舉
起分明。僧曰。恁麼則不惜祖燈長夜照。奉酬　明主
太平時。師云。賊是小人。僧曰。真師子兒。作師子吼。師
云。兩重公案。問。昔日靈山一會。今朝白馬。是同是別。
師云。分明更舉。僧拍一拍。師云。作什麼。僧曰。未審意
旨如何。師便打。僧曰。如何是和尚家風。師云。猶自口
喃喃。師云。至道無在。豈無在也。至言無窮。豈無窮也。
得之則皎若目前。失之則毫釐有隔。是故雖一大藏
教。不為多言。一默毗耶。豈曰無語。須知佛祖人天殊
非本有。好惡長短亦非本無。直下薦得。猶在半途。遮
箇事須遇明眼人證據。貧道今日可謂功不浪施。將
此舉揚。上祝　皇風。情與無情。得無生忍。上堂云。春
山笋蕨正蒙茸。好把黃梁徹曉舂。莫謂西來無此意。
祖師渾在鉢盂中。參。上堂云。祖師不會禪。諸佛不會
道。學道與學禪。諸方閙浩浩。或以玉為塵。或認石為
寶。參得一肚皮。特地生煩惱。不煩惱。解會那如入荒
草。寄語參禪學道人。頭邊白髮年年新。何如來與大
<pb n="740"/>
梅相共開田博飯喫。一生參學事畢。珍重。上堂云。末
後一句。如藤倚樹。向上一竅。演若失照。細大法門。是
何緊要。為君唱箇菩薩蠻。也是人間閑曲調。參。上堂
云。三十六旬之始。七十二候之初。末後句則且致。秖
如當頭一句又作麼生道。拈拄杖云。歲朝把筆。萬事
皆吉。急急如律令。大眾。山僧恁麼提唱。且道還有祖
師意也無。良久。云。記得東村黑李四。年年親寫在門
前。卓拄杖。下座。
<other>越州東山國慶順宗禪師法嗣</other>
<other>建州定峯曉宣禪師</other>問。如何是祖師西來意。師云。雲
收千嶽翠。僧曰。如何領會。師云。雨洗百花鮮。問。學人
上來。請師垂示。師云。江澄秋夜月。風掃曉天霞。僧曰。
一句纔聞。流通萬古。師云。儞作麼生會。僧便喝。師便
打。
<other>荊門玉泉山景德承皓禪師法嗣</other>
<other>郢州林溪興教文慶禪師</other>一日云。六六三十六。東方
甲乙木。嘉州大像出關來。陝府鐵牛入西蜀。參。
<other>澧州夾山遵禪師法嗣</other>
<other>江陵福昌寺信禪師</other>問。一花開五葉。如何是第一葉。
師提起坐具。僧曰。雲生片片。雨點霏霏。師云。不痛不
知傷。僧曰。遮箇猶是風生雨意。如何是第一葉。師將
坐具𢷾。一𢷾僧拍掌。師云。一任𨁝跳。問。師子未出窟
時如何。師云。更問看。僧曰。出窟後如何。師云。䶥齖露
齒。問。達麼未來時如何。師云。大地盡漫漫。僧曰。來後
如何。師云。雲散家家月。問。如何是佛。師云。東家兒郎。
西家織女。僧曰。學人不會。師云。擲筆拋梭。問。如何是
道。師云。天蓋地載。僧曰。恁麼則盡在裏許也。師云。阿
㖿㖿。阿㖿㖿。問。如何是祖師西來意。師云。在儞腦後。
僧曰。某甲不會。師云。好彩汝不會。若教會去。帶累老
僧。上堂云。時寒。起動大眾。不爾者。法席有踈。宗風何
振。三門草深。往還絕跡。不如且與諸人作箇素筵。宰
露地白牛供養諸人。大家圍爐唱無生曲子。良久。云。
諦聽。諦聽。上堂云。大眾。大眾舉頭。師云。南山風色緊。
便下座。上堂云。朝登猊座。蓋為尋醫。禪人上來。盡被
鼓聲吞了也。還有識病者麼。良久。云。豈不是患聾。即
今汝各歸堂。聲消病瘥。
<other>雲居山佛印了元禪師法嗣</other>
<other>杭州百丈山慶善院淨悟禪師</other>問。如何是佛。師云。問
誰。僧曰。特問和尚。師云。[鷂-缶+(工/山)]子過新羅。問。如何是新年
朝佛法。師云。問著便知。僧曰。上大人從頭起也。師云。
陽氣發時無硬地。僧曰。有信來還去。無私古到今。師
云。大家回首謝東君。問。古佛與露柱相交是第幾機
師云。韶陽老漢也曾說著。僧曰。學人今日有分也。師
云。大似勞而無功。上堂云。說則搖脣。行則動脚。直饒
不說不行時。錯。錯。拍禪牀一下。上堂云。因果一言。到
處隨緣。若人卜度。十萬八千。參。
<other>常州善權山廣教慧泰禪師</other>問。供養百千諸佛。不如
供養一無心道人。百千諸佛有甚過。無心道人有何
福。師云。花從愛惜落。草逐棄嫌生。僧曰。未審是一是
二。師云。一二且致。鼻孔因什麼在老僧手裏。僧擬議。
師云。蒼天。蒼天。師云。諸佛出世。廣演三乘。達麼西來。
密傳大事。上根之者。言下頓超。中下之流。須當漸次
發明心地。或一言唱道。或三句敷揚。或善巧應機。遂
成多義。撮其樞要。總是空花。一句窮源。沈埋祖道。敢
問諸人。作麼生是依時及節底句。良久。云。微雲澹河
漢。踈雨滴梧桐。參。
<other>洪州西山翠巖廣化慧空禪師</other>問。如何是道。師云。荒
田不揀。僧曰。莫便是和尚為人處麼。師云。量才補職。
師云。昨日雨霖霖。今朝日杲杲。文殊與普賢。全身入
荒草。賴得王老師。夜來遣出早。拈起拄杖云。來也。來
也。不見道。春無三日晴。下座。
<other>饒州密巖山淨土德溥禪師</other>問。如何是密巖境。師云。
芙蓉頂上清風起。僧曰。如何是境中人。師云。雨露壇
<pb n="741"/>
前野老歌。問。向上宗乘。如何指示。師云。新聲調古曲。
那箇是知音。
<other>饒州崇福德基禪師</other>問。向上宗乘。請師舉唱。師云。多
少分明。僧曰。更垂方便。師云。來風深辨。僧曰。學人禮
謝。師云。不得錯會。師云。若於遮裏會得。便能入一佛
國。坐一道場。水鳥樹林共談斯要。樓臺殿閣同演真
乘。續千聖不盡之燈。照八面無私之𦦨。所以道。在天
同天。在人同人。還有知音者麼。良久。云。水底金烏天
上日。眼中瞳子面前人。
<other>雲居山真如院仲和禪師</other>問。如何是佛。師云。問處分
明。僧曰。夜來松竹起清風。吹散白雲三兩片。師云。且
莫磕著露柱。僧禮拜歸眾。師噓噓。
<other>廬山同安崇勝幼宗禪師</other>上堂。拈拄杖。召大眾云。拄
杖子是體。擊禪牀云。遮箇是用。直得高低普見。遠近
皆聞。正當恁麼時。且道是分不分。良久。云。榔橫橫挑
華藏界。維摩掌上未為多。
<other>婺州寶林懷吉真覺禪師</other>問。德山棒．臨濟喝。未審是
同是別。師云。將諸是衲僧。僧曰。學人未曉。特伸請益。
師云。不妨刢利。問。如何是和尚為人句。師云。有問有
答。僧曰。得聞於未聞也。師云。聞底事作麼生。僧曰。六
耳不同謀。師云。也是。師云。善慧遺風五百年。雲黃山
色秖依然。而今祖令重行也。一句流通徧大千。大眾
且道是什麼句。莫是函蓋乾坤．截斷眾流．隨波逐浪
底麼。吽。有甚交涉。自從有佛祖已來。未曾動著。今日
不可漏泄真機去也。顧視大眾云。若到諸方。不得錯
舉。
<other>信州鵝湖山仁壽德延禪師</other>問。如何是鵝湖境。師云。
一泓湖水春來淥。數隻仙鵝天外歸。僧曰。如何是境
中人。師云。松聲來客座。山翠上人衣。師云。眾口咸來
發問端。當空一點欲詶難。而今大義重宣也。剔起眉
毛覿面看。久立。
<other>廬山萬杉子章禪師</other>問。道泰不傳天子令。時清盡唱
太平歌。如何是太平歌。師云。雲盡日月正。雪消天地
春。僧曰。恁麼則雨灑千峯秀。風動萬年枝。師云。星江
水闊連天碧。五老山橫宇宙寬。問。師資未相見時如
何。師云。定光金地遙招手。智者江陵暗點頭。僧曰。見
後如何。師云。父子親其居。尊卑異其位。
<other>洪州資福宗誘禪師</other>上堂云。唱彌高。和彌寡。九載少
林。有口如啞。眨上眉毛。蹉過了也。山僧今日從空放
下。為什麼如此。盡法無民。上堂云。龍泉今日與諸人
說些葛藤。良久。云。枝蔓上更生枝蔓。
<other>袁州龍興山居岳禪師</other>問。師唱誰家曲。宗風嗣阿誰。
師云。自從達磨分流後。萬派都歸是一家。僧曰。學人
未曉。請師直指。師云。集雲峯下四藤條。
<other>東京智海正覺本逸禪師法嗣</other>
<other>筠州黃蘗山志因禪師</other>問。不如坐禪人。一念超佛地。
如何是佛地。師云。舍衛國中。僧曰。未審意旨如何。師
云。側布黃金。問。如何是得力句。師云。脚。僧曰。學人不
會。師云。一步進一步。師云。靈鷲峰前。杉松滴翠。雲霞
影裏。水石清虗。盡是古來門館。舊日家風。何故道無
避寒暑處。良久。云。爭怪得別人。上堂云。歸根得旨。隨
照失宗。東是厨庫。西是僧堂。皆是隨照。歸根得旨一
句作麼生道。良久云。參。上堂云。四十九年說。恩潤禽
魚。十萬程途來。警悟人天。遮二老漢各人好與三十
棒。何故。一箇說長說短。一箇胡言漢語。雖然如是。且
放過一著。
<other>福州大中寺德隆禪師</other>圓具遊方。參逸禪師。深悟宗
趣。溫公左丞堅請師出世。入室摳衣。徒眾八百。開堂
日。示眾云。摩竭陀國。水泄不通。毗耶離城。親行此令。
竪窮三際。橫亘十方。坐斷報化佛頭。畫斷自佗世界。
是以如來大師二千年外。乘悲願力。示現受生。降誕
王宮。修行雪嶺。成等正覺。轉大法輪。離文字語言。人
心直旨。古今一致。殊途同歸。乃顧左右云。人天交接。
<pb n="742"/>
賓主歷然。復召大眾。何似生。舉不顧。即差互。擬思量。
何劫悟。久立。珍重。
<other>福州白鹿山伸豫禪師</other>師初開堂日。上首白槌云。法
筵龍象眾。當觀第一義。師云。華嶽三峰。黃河九流。還
有人於此觀得麼。若此觀得。何假胷題萬字。足步祥
蓮。菩提場中。始成正覺。然此事。莫非知方之者。共相
證明。晚進初機。有疑請問。僧問。師登高廣座。乞示少
林機。答云。紅霞穿碧漢。白日遶須彌。進云。恁麼則人
天盡側聆也。答云。徒勞佇思。進云。誰知遠煙浪。別有
好思量。答云。閑言語。僧問。雲馭既登於法席。曇華一
句請師宣。答云。金風朝布野。玉露夜垂珠。進云。恁麼
則龍吟霧起。虎嘯風生。答云。天高難側耳。進云。若不
登樓。焉知海闊。答云。何曾夢見。師乃云。問話且止。設
使言中辨的。句裏藏機。意思交馳。並同流浪。何故。吾
祖之道。豈其然乎。若是上根作者。獨步丹霄。臨機大
用。把住則涓滴不漏。放開乃浪湧千江。踞地全威。壁
立千仞。得不英靈自己。荷負宗門。直饒恁麼。未稱衲
僧。且道衲僧有甚奇特。良久。云。深秋簾幕千冢雨。落
日樓臺一笛風。

建中靖國續燈錄卷第十一

<sarticle>建中靖國續燈錄卷第十二　　　<bz>〔宋銘〕</bz></sarticle>
東京法雲禪寺住持傳法佛國禪師（臣）惟白集
對機門
<other>南嶽懷讓禪師十三世</other>
<other>洪州黃龍山慧南禪師法嗣</other>
<other>江州東林興龍禪寺照覺禪師</other>諱常總。姓施氏。延平
人也。母夢梵僧授白蓮華。因而誕生。長依寶雲寺出
家受具。遊方造南師法席。三扣其室。南師乃問。是何
宗旨。豁然大悟。服勤數載。推為導首。初住泐潭。次遷
東林。應遠公懸記。眾盈五百。神宗皇帝詔住大相
國寺智海禪院。堅讓不赴。得請林下。徐國大王特奏
賜照覺禪號。緣盡坐滅。全身瘞于鴈門塔左。
開堂日。上首白槌罷。師左各顧視。良久。云。槌聲未落。
祖令已行。何況擊動犍椎。告眾云觀。早落第二。上根
之者。如目晴虗。中下之流。有疑請問。問。為　國開堂
於此日。師將何法報　君恩。師云。白雲封嶽頂。明月
映天心。僧曰　帝王之恩師已報。祖意西來事若何。
師云。休於言下覓。莫向意中求。僧曰。方信如來曾有
語。黃梅今日始知心。師云。誰不承恩力。問。移風易俗
即不問。祖宗門下以何為極則。師云。橫按鏌鎁全體
露。僧曰。此猶是倜儻之詞。當頭一句。請師速道。師云。
箇中誰是出頭人。僧曰。真善知識。師云。別處即不放
過。僧曰。是何言歟。師云。正令已行。問。祖意西來即不
問。改律為禪事若何。師云。壺中日月。物外山川。僧曰。
遠師不虗授記。師云。若是陶淵明。攢眉却歸去。僧曰。
洎不問過。師云。齋後鐘。問。寶堂擊動承天鼓。請師為
唱太平謌。師云。香煙起處清風引。僧曰。四眾盡聞於
高韻。不知誰是和歌人。師云。飜使胡人笑更新。僧曰。
猶是第二機。師云。那箇是第一機。僧曰。錯。師云。大眾
有眼。僧出眾。便提起坐具曰。請師話答。師云。放下著。
僧又作展勢。師云。収。僧曰。昔年尋劒客。今朝遇作家。
師云。遮裏是什麼所在。僧便喝。師云。喝老僧那。僧又
喝。師云。放過又爭得。便打。問。不於句後明玄旨。休向
言前定祖宗。少室九年端的處。神光三拜若為通。師
云。大地載不起。僧曰。秖如細泉通海脉。高檜入雲層
又作麼生。師云。別是一家春。問。如何是不動尊。師云。
下坡不走。快便難逢。問。無生曲調即不問。勿絃琴韻
請師彈。師云。指閑湘水遠。孤月夜堂深。僧曰。一堂風
冷淡。千古意分明。師云。又被風吹別調中。問。乾坤之
內。宇宙之間。中有一寶。秘在形山。如何是寶。師云。白
月現。黑月隱。僧曰。非但聞名。今日親見。師云。且道寶
<pb n="743"/>
在什麼處。僧曰。古殿戶開光燦爛。白蓮池畔社中人。
師云。別寶還他碧眼胡。問。如何是祖師西來意。師云。
風吹日炙。僧曰。且禮三拜。師云。莫動著。師云。問得亦
妙。不問更奇。直饒問極西旨之源。答盡南宗之要。猶
是化門。未為臻極。何謂至道淵曠。大法沖虗。非言象
之所詮。非文墨之能解。彌綸三有。囊括大千。性一切
心。印諸法相。蓋眾生迷不自覺。至人愍此。出興于世。
張皇教網。四十九年。三藏圓修。五乘頓備。功成果滿。
欲致言詮。乃告人天大眾云。吾有正法眼藏。涅槃妙
心。付囑摩訶迦葉。後五百歲。西天二十八祖．唐土六
祖。佛佛授手。祖祖傳燈。曹溪老盧法道盛行天下。遂
有五宗之說。若乃統宗會元。飲光悟拈花而微笑。慶
喜倒剎竿以忘言。神光斷臂傳心。盧老舂糠為道。蓋
投機自得。遇緣即宗。殃及子孫。迄今扶持不已。便謂
道無南北。法非古今。正令全提。殊忘凡聖。如李相國
遇藥山。明佛祖向上事。裴左丞逢斷際。見父母未生
前。始得方忘己解。然妙則妙已。未免挂人齒牙。殊不
知向上一路。千聖不傳。學者勞形。如猨捉影。且道向
上一路是什麼人行履。若也見得。今日人天一會不
異靈山。若也未明。玄關從此更重遊。復顧大眾云。古
今禪律一兼該。豈謂伊予應讖來。先覺權輿真佛祖。
後賢更始必劉雷。皇書已降輝千嶂。法令當行振九
垓。欲識此時香社意。昔年池藕白蓮開。
上堂云。乾坤大地。常演圓音。日月星辰。每談實相。飜
憶先黃龍道。秋雨霖灕。連宵徹曙。點點無私。不落別
處。復云。滴穿汝眼睛。浸爛汝鼻孔。東林老漢即不然。
終歸大海作波濤。擊禪牀一下。
上堂云。高高山上雲。豈為閑極。悠悠㵎下水。未是清
流。豈不見雪山衲子．祖室禪人。用則毗盧頂上高揖
釋迦。不拜彌勒。不用則德山．臨濟是什麼閑家具。且
道畢竟成得什麼邊事。良久云。一鉢千家飯。孤身萬
里遊。
上堂云。老盧不識字。頓明佛意。佛意離文墨故。白兆
不識書。圓悟宗乘。宗乘非言詮故。如此老婆心。分明
入泥水。今時人猶尚抱橋柱澡洗。把纜放船。良久。云。
爭怪得老僧。
上堂云。太平　聖世。有道明時。蕩蕩　皇風。遲遲春
日。可謂香嚴竹綠。靈雲花紅。甚是親切。何曾蓋覆。誰
不分明。誰不曉了。若也如是。方信雪嶺泥牛夜夜吼
月。雲門木馬日日嘶風。且道德山．臨濟又作麼生。咄。
上堂云。天啟　聖嗣。祥開慶時。紫蓋盈庭。神光照室。
見感真人之應運。爰丁　大聖以臨民。數越堯年。道
光舜日。萬[邱-丘+(看-目)]樂業。四海謌謠。此乃十地滿心大乘菩
薩之所應現。為　人王帝王之寶位。且道有何表證。
良久。云。是處山呼萬歲聲。
上堂云。劄。德山臨濟何敲磕。咦。文殊普賢弄土泥。佛
祖病。急須醫。無情解說不思議。咄。是什麼識見。師於
元祐六年九月晦日鳴鼓集眾。趺坐。說偈曰。北斗藏
身未是真。泥牛入海何奇特。箇中消息報君知。撲落
虗空收不得。言畢而逝。
<other>洪州黃龍山寶覺禪師</other>諱祖心。俗姓鄔氏。南雄州人。
受具後。遍歷諸方。參尋知識。末後到黃蘗。扣南禪師
法席。乃屢陳己見。南皆不諾。云。子且去。將來須會。一
日傾湯。誤滴于手。忽然驚省。求其印證。南纔見入門。
便云。汝會也。南後示滅。令續住持。道化普洽。都尉王
詵敬以師禮。開堂日。大眾集定。良久。微笑云。便恁麼
休去。已是欺謾。還相委悉麼。有則便好乘時。如無。且
莫錯向水中拈月。遂趺坐。拈起拂子云。若喚作拂子。
達磨一宗拂土而盡。不喚作拂子。平地生波瀾。到遮
裏。一似倚天長劒。誰敢當鋒。擬議即喪身失命。而今
還有擊不碎底漢麼。時有僧出禮拜。師云。不知是不
是。僧曰。也不得放過。師云。不信道。問。草偃風行即不
問。法身向上事如何。師云。鳥啼無淚濕。花笑不聞聲。
<pb n="744"/>
僧曰。一句逈起千古外。師云。須是眼中聞。僧曰。文殊
不坐金臺殿。自有逍遙九萬程。師云。言多道遠。問。達
磨九年面壁。意旨如何。師云。身貧無被蓋。僧曰。莫孤
負他先聖也無。師云。闍梨見處又作麼生。僧打一圓
相。師云。鷰⿱少隹不離窠。僧禮拜。師云。更深猶自可。午後
始愁人。問。言詮不到處。請師垂示。師云。雲盡日月正。
雪晴天地春。僧曰。便恁麼去時如何。師云。落在什麼
處。僧提起袈裟角。師云。放過一著。問。但得本。莫愁末。
如何是本。師云。但識琴中趣。不勞絃上尋。僧曰。如何
是末。師云。青山不礙白雲飛。僧曰。本末秖如是。宗乘
事若何。師云。夜深方見把針人。
上堂云。虎頭生角人難措。石火電光須密布。假饒烈
士也應難。矇底那能善回互。手擎日月。背負須彌。擲
向他方。其中眾生不覺不知。其中眾生騎驢入諸人
眼裏。諸人亦不覺不知。會麼。良久。云。鐵牛吼處三冬
暖。木馬嘶時九夏寒。
上堂云。愚人除境不除心。智者忘心不忘境。不知心
境本如如。觸目遇緣無障礙。遂舉拂子云。看拂子走
過西天。却來新羅國裏。知我者。為我拖泥帶水。不知
我者。贏得一場怪誕。上堂云。敲空作響。誰是知音。擊
物無聲。徒勞側耳。不是目前法。莫生種種心。起滅不
相知。箇中無背面。象王行處。狐兔絕蹤。水月現時。風
雲自異。到遮裏。乾坤收不得。宇宙不知名。千聖立下
風。誰敢當頭道。諸仁者。應是從前活計。所作施為。會
與不會。一時掃却。不如䇿杖歸山去。長嘯一聲煙霧
深。
<other>筠州黃蘗真覺禪師</other>諱惟勝。俗姓羅氏。梓州中江人
也。十五歲落髮。即趨講席。推為翹楚。一日。因將扇子
戲歷牕櫺。砉然作聲。遂即省悟。頓捨舊習。即慕參尋。
到南禪師法席。呈昔所見。即為印之。推為上首。後繼
住黃蘗。道行大播。因遊輦下。駙馬都尉王詵咨問法
要。敬以師禮。遂還蜀中。坐滅于雲頂山。問。明鏡高懸
於此日。願灑醍醐壯祖宗。師據坐。僧曰。八方謌道泰。
一國賀無私。師云。重言不當吃。問。大眾盡臨於座側。
真乘一句請師宣。師云。白雲橫谷口。僧曰。如何趣向。
師云。淥水迸清流。僧曰。若不上來伸此問。焉知明月
掌中觀。師云。我早入荒草。子又踏蒺蔾。問。一塵纔起。
大地全收。未是衲僧極則。如何是衲僧極則事。師云。
老僧到遮裏却不會。僧曰。學人更不會。師云。儞不妨
會得好。問。不用拈槌舉拂。瞬目揚眉。離却咽喉脣吻。
請師速道。師云。道不得。僧曰。恁麼則截斷千古路。無
人敢出頭。師云。是。僧曰。劒閣路𡾟嶮。夜行人更多。師
云。轉遠也。問。久嚮黃蘗事作麼生。師云。㟮屼地。僧曰。
露柱證明。師云。大眾笑儞。問。如何是祖師西來意。師
云。高臺無古鏡。糞裏有真珠。問。文殊即不問。觀音在
什麼處。師云。聞鼓聲麼。僧禮拜。師云。遮聾漢。
上堂云。羅漢書字。仰山白槌。禾山打鼓。清平蹈泥。四
老人秖管一向婆母。不知泄漏真機。然雖泄漏真機。
要且後人不知。良久。云。選佛須是英靈漢。敵祖還他
師子兒。
上堂云。臨濟喝．德山棒。留與禪作人模範。歸宗磨．雪
峯毬。此箇門庭接上流。若是黃蘗即不然。也無喝。也
無棒。亦不推磨。亦不輥毬。前面是案山。背後是主山。
塞却儞眼睛。拶破儞面門。於此見得。得不退轉地。盡
未來際。不向他求。若見不得。醍醐上味翻成毒藥。
上堂云。寂兮寥兮。蟾蜍皎皎下空谷。寬兮廓兮。曦光
赫赫流四海。曹溪路上。勦絕人行。多子塔前。駢闐如
市。直饒遮裏薦得倜儻分明。未是衲僧活計。大丈夫
漢須是向黑闇獄中敲枷打銷。餓鬼隊裏放火奪漿。
推倒慈氏樓。折却空王殿。靈苗瑞草和根拔。任他滿
地生荊棘。
<other>袁州仰山行偉禪師</other>河朔人也。東京大佛寺受具。聽
習圓覺。微有所疑。挈囊遊方。專扣祖意。至南禪師法
<pb n="745"/>
席。六遷星序。一日扣請。尋蒙喝出。足擬跨門。頓省玄
旨。出世仰山。道風大著。問。如何是密密意。師云。儞問
不密。僧曰。如何是出現身。師云。更添一重。問。毗盧藏
中有大教典。如何是教典。師云。在儞面前。僧曰。莫秖
遮便是也無。師云。錯。僧曰。如何得不錯。師云。重言不
當吃。問。釋迦掩室。淨名默然。未審和尚如何說。師云。
少人聽。僧曰。唯佛與佛乃能知之。師便喝。上堂云。大
眾會麼。古今事掩不得。日用事藏不得。既藏掩不得。
則日月現前。且問諸人。現前事作麼生。參。上堂云。大
眾見麼。開眼則普觀十方。合眼則包含萬有。不開不
合是何模樣。還見模樣麼。久參高德。舉處便曉。後進
初機。識取模樣。莫秖管貪睡。睡時眼見箇什麼。若道
不見。與死人何別。直饒丹青處士筆頭上[書-曰+(且-二+人)]出青山
綠水．夾竹桃花。秖是相似模樣。設使石匠錐頭鑽出
群羊走獸。也秖是似模樣。若是真模樣。任儞處士石
匠。無儞下手處。諸人要見。須是著眼始得。良久。云。廣
則一線道。狹則一寸半。以拂子擊禪牀。上堂云。鼓聲
纔動。大眾雲臻。諸人上觀。山僧下覻。上觀觀箇什麼。
下[覤-儿+丘][覤-儿+丘]箇什麼。良久。云。對面不相識。
<other>洪州泐潭山寶峯禪院洪英禪師</other>俗姓陳氏。邵武人
也。頂角自誓出家。父母不能奪志。圓具後。遊歷宗席。
至南禪師會中。累入室。未契其旨。一日。因取經函。忽
失手響聲。遂有發悟。逕造方丈。陳其所解。南曰。汝乃
我家英雄。具正眼者。由是禪眾奔湊。問。逢場作戲時
如何。師云。紅爐[焊-干+恭]出鐵烏龜。僧曰。當軒布皷師親擊。
百丈竿頭事如何。師云。山僧不信遮活計。僧擬議。師
云。不唧𠺕漢。僧禮拜起。便垂下袈裟角曰。脫衣卸甲
時如何。師云。喜得狼煙息。弓弰壁上懸。僧却攬上袈
裟云。重整衣甲時如何。師云。不到烏江畔。知君未肯
休。僧便喝。師云。驚殺我。僧拍一拍。師云。也是死中得
活。問。黃龍一曲師親唱。佛寺驢脚略借看。師云。腦後
三斤鐵。僧便喝。師云。驚殺老僧。僧拍一拍。師云。老僧
打退鼓。僧禮拜。師云。龍頭蛇尾。問。臨濟栽松即不問。
百丈開田事若何。師云。深著鋤頭。僧曰。古人猶在。師
云。更添鋤頭。僧禮拜。師扣禪床一下。師顧視大眾云。
青山重疊疊。淥水響潺潺。遂拈拄杖云。未到懸崖處。
擡頭子細看。卓一下。上堂云。寶峯高。士罕到。巖前雪
厭枯松倒。嶺前嶺後野猨啼。一條古路清風掃。禪德。
雖然如是。且道山僧拄杖子長多少。遂拈起云。長者
隨長使。短者隨短用。卓一下。上堂。良久。顧視大眾云。
石門𡾟嶮鐵關牢。舉目重重萬仞高。無角鐵牛衝得
破。毗盧海內作波濤。且道不涉波濤一句作麼生道。
良久。云。一句不遑無著問。迄今猶作野盤僧。
<other>潭州大溈山懷秀禪師</other>信州貴溪人。姓應氏。仕儒族
也。聦明頴悟。出世弘揚。問。昔日溈山水牯牛。自從放
去絕蹤由。今朝幸遇師登座。未審時人何處求。師云。
不得犯人苗稼。僧曰。頭角已分。師云。空把山童贈鐵
鞭。問。莫將佛法以當人情。人情即不問。佛法請師舉
唱。師云。不可更作人情。僧曰。大哉宗匠。宛爾不同。師
云。徒勞讚歎。問。如何是溈山境。師云。鳳凰展翅煙霄
外。僧曰。如何是境中人。師云。大底大。小底小。師云。佛
祖心印。唯證乃知。靈山嘉會。聖眾雲臻。法付王臣護
持。心傳最上根輩。直至如今。二千餘載。真風不墜。祖
道聯綿。幸遇　聖朝。遭逢　明世。正是王臣護法。溈
山出世敷揚。且道敷揚什麼法。遂拈袈裟角示眾云。
即此薦得。慶快平生。　皇恩佛恩一時報足。輒莫依
他作解。終是塵緣。絲髮未忘。結成生死。勞他河沙佛
祖出來東道西說。搖脣鼓舌。今朝山僧與諸人決破。
還信得及麼。休去得麼。如今休去便休去。若覓了時
無了時。是什麼說話。喝一喝。下座。
<other>南嶽福嚴慈感禪師</other>梓州杜氏子。乃讓禪師宗裔也。
儀相挺特。意氣高閑。人所見者。莫不驚異。得法黃龍
南禪師。出世于江州承天。德風大扇。勵節遠聞。潭帥
<pb n="746"/>
請居嶽頂大寺。潛韜密行。殊應頗多。問。師唱誰家曲。
宗風嗣阿誰。師云。鷲峯山畔。㵎水東流。僧曰。畢竟黃
龍之子。汾陽之孫。師云。看取令行時。問。人天高座說
法。當途如何遊戲。師云。逢人舉似。僧曰。未審如何為
人。師云。買帽相頭。僧曰。恁麼則天上有星皆拱北。人
間無水不朝東。師云。且莫錯認。僧曰。真善知識。師云。
遮賊。上堂云。擲鉢峯前。春風浩浩。湘江水裏。白浪滔
滔。是法無私顯露。動著不然而然。邂逅指南不遇。秖
管鼻孔遼天。南泉頭頭垂示。大顛默爾無言。毗耶長
啟一室。誰人敢共齊眉。咄。以拂子擊禪床云。參。上堂
云。古佛心。秖如今。若不會。苦沈吟。秋雨微微。秋風颯
颯。乍此乍彼。若為詶答。沙岸蘆花。青黃交雜。禪者何
依。良久。云。劄。
<other>湖州報本慧元禪師</other>潮州倪氏子。比試得度。遊方參
道。至南禪師法席。一言相契。侍奉七年。出世于蘇臺
吳江聖壽。次遷崑山惠嚴城中萬壽。後移報本。元豐
中。一日。沐浴畢。陞堂。告眾云。五十五年夢幻身。東西
南北孰相親。白雲散盡千山外。萬里秋空片月新。言
畢而逝。肉身不壞。見存本院。問。未離兜率。已降王宮。
未出母胎。度人已畢。今日意作麼生。師云。守株待兔。
枉用心神。僧曰。向上之機蒙師指。中下之流又如何。
師云。秖聞人作鬼。不見[鴳-女+隹]成仙。僧曰。不因入水。爭見
長人。師云。未問已前猶較些子。問。如何是西來意。師
云。天輪左轉。地軸右旋。問。文殊請不二之門。維摩默
然而對。此理如何。師云。昔年座主。今日禪人。問。黑白
未分時如何。師云。天高地厚。僧曰。分後如何。師云。日
暖月涼。僧曰。便恁麼會。還得也無。師云。須彌山倒卓。
問。如何是佛法大意。師云。昨日立春今日暖。百花未
綻柳先開。僧曰。如何是教意。師云。自家飛絮猶無定。
休把長條絆別人。問。諸佛不出世。達磨不西來。正當
恁麼時。未審來不來。師云。撞著儞鼻孔。僧出禮拜。曰。
學人有一問。和尚還答否。師云。昨日答汝了也。僧曰。
今日作麼生。師云。明日來。又僧出禮拜。起曰。請和尚
答話。師云。答話了也。僧曰。再請。師云。記取話頭。僧曰。
話頭道什麼。師云。念汝是初機。
師云。白雲消散。紅日東昇。仰面看天。低頭[覤-儿+丘]地。東西
南北。一任觀光。達磨眼睛。斗量不盡。演若何曾認影。
善財不往南方。衲僧鼻孔遼天。到此一時穿却。
上堂云。擊大法鼓。演大法義。未打鼓已前。文殊大士
向諸人眉毛眼睫上出沒卷舒。作大佛事。及至擊動
法鼓。觀音菩薩又向諸人耳上轉妙法輪。諸人還聞
麼。直饒見得聞得。早是不著便。若也真箇不知。自是
無枝葉。莫怨太陽春。咄。
上堂云。般若無知。無所不知。作麼生說箇無知道理。
若謂杜絕視聽。何異斷見外道。其或忘知遺照。正是
背境凡夫。諸人還知麼。釋迦老子終日向燈籠露柱
隨有道有。隨無道無。雖不即於有無。亦不離於有無。
如斯話會。鈍致祖師。明眼衲僧輙他冷笑。且問儞笑
箇什麼。喝一喝。
<other>蘄州四祖山法演禪師</other>桂州人也。受業本州永寧寺。
少年受具。壯歲遊方。湘楚叢林。江淮禪席。所至知識。
無不異待。道契南師。他遊遂息。一住四祖三十餘年。
行解堅密。人天景仰。開堂日。上首白槌罷。師云。吽。誰
敢措口。更談何事。諸人還知麼。問。如何是第一義。師
云。雙峯粗識好惡。僧曰。和尚豈無方便。師云。幸自可
憐生。僧曰。當陽一句蒙師指。謝家人本在漁船。師云。
放過即不可。問。如何是祖師西來意。師云。飢嗔飽喜。
問。如何是心相。師云。山河大地。僧曰。如何是心體。師
云。汝喚什麼作山河大地。上堂云。雲颺颺。雨瀝瀝。盡
是諸人日用力。直饒於此便明得。二十拄杖教誰喫。
上堂云。葉辭柯。秋已暮。參玄人。須警悟。莫謂來年更
有春。等閑蹉了巖前路。且道作麼生是巖前路。良久。
云。嶮。上堂云。主山吞却案山。尋常言論。拄杖子普該
<pb n="747"/>
塵剎。未足為奇。光景兩亡。復是何物。良久。云。劫火洞
然毫末盡。青山依舊白雲中。上堂云。佛祖之道。壁立
千仞。擬議馳求。還同點額。識不能識。智不能知。古聖
到遮裏。垂一言半句。要儞諸人有箇入處。所以道。低
頭不見地。仰面不見天。欲識白牛處。但看髑髏前。如
今頭上是屋。脚下是地。面前是佛殿。且道白牛在什
麼處。乃召大眾。眾舉頭。師叱之。
<other>潭州石霜山崇勝禪院琳禪師</other>問。拈槌舉拂拈放一
邊。請師答話。師云。高著眼。僧曰。作家宗師。師云。脚下
蹉過。僧以坐具畫一畫。師云。自領出去。問。法王出世。
請施法令。師云。一二三四五。僧曰。法令施行。師云。瀟
湘船子。問。慈雲靄靄。惠日輝輝。大眾欣然。乞師一接。
師云。好。僧曰。不言含有象。何處謝無私。師云。石女溪
邊笑點頭。問。石霜枯木重生時如何。師云。海底金龜
走。天邊玉兔明。僧曰。恁麼則覺花開有地。果熟自然
香。師云。須彌頂上面南行。上堂云。霜花一境。極目蕭
然。枯木堂前。風行草偃。淥水滔滔無盡。白雲合而還
開。往來禪客飽足觀光。林下相逢呵呵大笑。且道笑
箇什麼。良久。云。煙村三四月。別是一家春。上堂云。或
談玄。或說妙。德山臨濟把手笑。更言無說是菩提。多
年梁上生芝草。咦。師元豐七年三月初八日淨髮沐
浴。至夜。小參云。平生行脚。方始見人。平生參禪。始終
得力。成佛作祖。不離方寸。鑊湯爐炭。秖在而今。遮箇
消息。如人飲水。冷暖自知。聽吾一頌。大幻一段。見明
燦爛。苦惱眾生。早晚分散。夜半。端然示寂。闍維。得舍
利。葬于本山。
<other>蘄州開元琦禪師</other>問。芥子納須彌即不問。微塵裏轉
大法輪時如何。師云。一步進一步。僧曰。恁麼則朝到
西天。暮歸唐土。師云。作客不如歸家。僧曰。懷州牛喫
禾。益州馬腹脹又作麼生。師云。人心似等閑。問。有佛
處不得住。無佛處急走過。離此二途。請師直道。師云。
但得雪消去。自然春到來。僧曰。恁麼則截斷兩頭。歸
家穩坐。師云。不動一句又作麼生。僧曰。大羅山頂依
青嶂。挂月峯前看白雲。師云。心不負人。面無慚色。問。
久嚮道風。請師相見。師云。雲月是同。溪山各異。上堂
云。文彩未生。一物也無。文彩既生。萬事縱橫。明來暗
謝。暗去明來。樓閣門開。誰覩善財。喝一喝。拍一拍。下
座。上堂云。虗空無內外。事理有短長。順則成菩提。逆
則成煩惱。燈籠常瞌睡。露柱亦懊惱。大道在目前。更
去何處討。擊禪床一下。上堂云。四面亦無門。十方無
壁落。頭髼䯳。耳卓朔。箇箇男兒大丈夫。何得無繩而
自縛。且道透脫一句作麼生道。良久。云。蹈破草鞋赤
脚走。上堂。以拂子擊禪床一下。云。作什麼。良久。云。因
風吹火。用力不多。
<other>福州玄沙明惠合文禪師</other>問。如何是佛。師云。舌不從
口出。僧曰。從什麼處出。師云。切忌耳根尋。僧曰。⿰口佗。師
云。鈍致殺人。問。如何是正眼。師云。銀盤著火煑。問。如
何是道。師云。私通車馬。僧進一步。師云。官不容針。問。
如何是佛法大意。師云。九峯藏夏雪。僧曰。乞師方便。
師云。一洞起清風。問。如何是祖師西來意。師云。五里
三歇。僧曰。意旨如何。師云。飲雪吞霜。問。驪珠未見時
如何。師云。泥缾藏水馬。僧曰。見後如何。師云。菜飯祭
狸奴。問。十里松聲。如何浪響。師云。耳裏遭釘。僧曰。乞
師答話。師云。眼中添屑。問。從上諸聖以心傳心。未審
和尚如何為人。師云。泉聲含太古。問。頂門無照。心外
有心。如何是心外心。師云。問取路行人。僧曰。如何是
心內心。師云。金剛提不起。上堂云。滄海闊。青山高。兔
無角。龜無毛。向此薦得。鷂子過新羅。若有方便門路。
一任來來去去。石門難掩通南北。一路樵歌兩岸山。
咄。上堂云。恁麼恁麼。脚跟難蹈。萬寺千僧。三山七塔。
玉露草頭垂。金風天下帀。更上一層樓。朝雲開未合。
向此不明。飜成搕𢶍（上音罨下音鞁）。上堂云。春山春水。春雨
春風。蝶舞花紅。鶯啼柳綠。又道魚蹤鳥跡。兔角龜毛。
<pb n="748"/>
火裏蝍蟟。竿頭進步。當恁麼時。應現法門。宣無盡意。
咄。是底物撿點得來。鰕為子屈。上堂云。三五十五。溈
山水牯。二六十二。雪峰鼈鼻。雖是向上關棙。誰到恁
麼田地。更有絕品醍醐。誰識舌頭滋味。智不到處。切
忌切忌。為報南閩諸大士。鼻孔近來多失利。咄。上堂
云。雲橫天際。雨出龍心。草木承恩。山川得主。樵者唱
兮汝打鼓。漁者謌兮汝作舞。夜來天地動春風。笑問
春風一無語。擊禪床一下。
<other>潭州雲蓋山海會寺守智禪師</other>問。實際理地。不受一
塵。佛事門中。不捨一法。如何是一法。師云。拈三放一。
僧曰。某甲鼻孔在什麼處。師云。雲蓋無鼻孔。問。法爾
不爾。如何契得。師云。露柱挂燈籠。僧曰。少遇知音。師
云。三門頭合掌。問。鼓聲纔罷。大眾臨筵。祖意西來。請
師舉唱。師云。雨過路頭乾。僧曰。祖意既如是。家風事
若何。師云。腦後合掌。僧曰。全因今日。師云。謝汝到來。
問。大海有珠。如何取得。師云。無心者得。僧曰。到處有
明月。在處有清風。師云。秖為儞有心。僧曰。別寶須還
碧眼胡。師云。少賣弄。問。遠別五峯即不問。近居靈蓋
事如何。師云。門外三虵井。孤峯五色雲。僧曰。恁麼則
千星中一月。師云。鈍致殺人。上堂云。雲蓋並無長處。
二時粥飯。略以相待。同時喫粥。同時喫飯。同坐喫茶。
是事相隨。更覓什麼奇特事。若要奇特事。除是西來
達磨。伏惟珍重。上堂云。昨日高山看釣魚。步行騎馬
失却驢。有人拾得駱[駋-口+巴]去。重賞千金一也無。乃云。若
向遮裏薦得不著。還草鞋錢。吽。參。上堂云。把斷命根。
拽脫舌頭。飜身倒坐。走馬騎牛。若也不會。隨流入流。
喝一喝。
<other>潭州寶蓋山子勤禪師</other>問。師今已唱胡家曲。更將何
法示來徒。師云。一字兩頭垂。僧曰。威光分此夜。照用
出何門。師云。頭上光明炟赫。脚下黑漆顢頇。僧曰。入
水見長人。師云。傍觀者醜。上堂云。溪山雖異。雲月是
同。順應方圓。任自西東。大眾。法不離色。響不離聲。到
遮裏。明明聲色顯露。如何透得。還有透得底麼。良久。
云。鐘鳴鼓響相交應。青山不礙白雲飛。咄。
<other>廬山圓通圓璣禪師</other>問。更深夜靜。正好商量。且道商量
箇什麼。師云。達磨西來底。僧曰。的有商量底道理也
無。師云。千江有水千江月。萬里孤舟萬里身。問。生死
到來。如何迴避。師云。堂中瞌睡。寮裏抽解。僧曰。便恁
麼時如何。師云。須知有轉身一路。僧曰。如何是轉身
一路。師云。傾出儞腦髓。拽脫儞鼻孔。僧曰。便從今日
無疑去也。師云。作麼生會。僧曰。但知行好事。不用問
前程。師云。須是恁麼。問。一問一答。盡落言詮。不涉言
詮。請師速道。師云。縮却舌頭。僧曰。幾合一生疑著。師
云。碧眼胡僧。上堂云。春雨微微。百事皆宜。禾苗發秀。
[蔬-(梳-木)+束]菜得時。阿難如合掌。迦葉亦攢眉。直饒靈山會上
拈花微笑。筭來猶涉離微。爭似三家村裏老翁深耕
淺種。各知其時。有事當面便說。誰管瞬目揚眉。更有
一般奇特事。末後一著更須知。擊拂子。下座。上堂云。
雲生嶺上。為瑞為祥。月落寒潭。有明有暗。千丈瀑布。
舉世皆知。華藏玄關。何人會得。良久。云。善財不彈指。
彌勒自門開。參。
<other>安州九嵕山圓明院法明禪師</other>問。寶座既登於此日。
請師一句露尖新。師云。言中有響。僧曰。臯[鴳-女+隹]連天呌。
金烏遶木飛。師云。識取話頭。問。得到寶山空手回時
如何。師云。用力者失。僧曰。途中用盡意。懡㦬却回歸。
師云。切忌道著。上堂云。心本絕塵。眾生自昧。猶如澄
清大海。浪起風生。亦如皎潔太虗。雲興雨作。諸仁者。
風未興。雲未起。寒山拾得賀太平。九峻山嶺松高翠。
寺前流水古今清。明眼衲僧須子細。乃笑云。久立。珍
重。
<other>桂州登雲山超及禪師</other>問。未審雲如何登。師云。楖𣗖
橫擔不顧人。僧曰。山高𡾟嶮如何上。師云。直往千峯
萬峯去。僧曰。便是為人處也。師云。看脚下。僧曰。謝師
<pb n="749"/>
指示。師云。嶮。師云。登雲山𡾟嶮。良久。云。山僧今日平
地上喫交。下座。
<other>福州昇山紹南正覺禪師</other>上堂。拈拄杖云。荷擔如來。
盛作吾宗。嫡裔捻著。攪大海兮魚龍奔騰。指長天兮
星辰交錯。履昏衢兮為炬為明。治疾苦兮為良為藥。
於父子兮如龍如鳳。處昆仲兮如棣如蕚。思少林兮
徹皮徹髓。憶黃梅兮胡穿亂鑿。不見進人以禮。退人
以禮。春風和暢。巖泉清泚。鄉雲澹蕩。幽蘭旖旎。花開
花合。龍眠龍起。金毛出林。靈龜曳尾。隱顯齊彰。各得
其旨。琴不張絃。曲調高流。入千人萬人耳。大眾。更有
一著。還知落處麼。以拄杖卓一下。云。穿開幽鳥道。敲
遍野僧門。
<other>隨州水南太平興國智秘禪師</other>問。如何是水南境。師
云。檜栢與翠竹交參。山色共野花鬬彩。僧曰。如何是
境中人。師云。對面不相識。上堂云。朝朝相似。日日一
般。上來下去。應用無虧。洎乎說著佛法。又却特地多
端。諸人到遮裏。如何說得箇平常底道理。良久。云。任
從滄海變。終不為君通。參。
<other>南嶽勝業寺惟亨禪師</other>問。學人乍入叢林。乞師指示。
師云。欲行千里。一步為初。僧曰。十二時中如何履踐。
師云。白雲無心。青天有日。上堂云。有利無利。莫離行
市。王老師賣身即不問。且道廬陵米有人酬價麼。若
無人。老僧自買自賣去。良久。云。東行不見西行利。以
拄枝卓一下。
<other>遠州清泉崇雅禪師</other>問。如何是清泉。師云。一滴也無。
僧曰。還有龍也無。師云。有。僧曰。忽有金翅鳥時如何。
師云。無下觜處。僧擬議。師云。酌然。
<other>廬山清隱源禪師</other>問。向上宗乘。請師指示。師云。僧是
僧。俗是俗。僧曰。如何趣向。師云。遇茶喫茶。遇飯喫飯。
僧曰。便是為人處也無。師云。是。上堂云。寒風激水成
冰。杲日照冰成水。冰水本自無情。各各應時而至。世
間萬猶如然。不用強生擬議。以拂子擊禪床。
<other>鼎州彰法禪寺覺言禪師</other>上堂。譙居士問。長老年多
少。師云。與太虗同壽。居士云。好好借問。師云。來風深
辨。居士呵呵大笑。師云。知。上堂云。無弦有韻孰知音。
朗月虗堂一片心。太古莫言非祖意。正聲寥廓至而
今。且道是何曲調。咄。
<other>安州興國禪院契雅禪師</other>問。請師不於語默裏答話。
師以拄杖卓一下。僧曰。和尚莫草草怱怱。師云。西天
斬頭截臂。僧禮拜。師云。墮也。墮也。上堂云。心如朗月
連天靜。遂打一圓相。云。寒山子。儞性似寒潭徹底清。
是何境界。良久。云。無價夜光人不識。識得又堪作什
麼。凡夫虗度幾千春。乃呵呵大笑云。爭如獨坐明窓
下。花落花開自有時。下座。

建中靖國續燈錄卷第十二

<sarticle>建中靖國續燈錄卷第十三　　　<bz>〔宋刻〕</bz></sarticle>

東京法雲禪寺住持傳法佛國禪師（臣）惟白集
對機門
南嶽懷讓禪師第十三世
洪州黃龍山慧南禪師法嗣
<other>東京大相國寺慧林禪院佛陀禪師</other>諱德遜。姓楊氏。
福州候官人也。少習儒業。學問該博。忽厭塵紛。乃慕
入道。長依東京天清寺慧照上人出家。試經披剃。徧
扣知識。遠造南禪師法席。投機開悟。復遊講席。聽習
大經。首住汾陽淨土。次遷太原白雲。常坐不臥。緇素
欽服。齒臘彌高。道行益固。晚奉　詔旨住慧林。　哲
宗皇帝百日入內。特賜佛陀禪號。師於建中靖國元
年二月十七日　大行皇太后五七。奉　　聖旨就
　慈德殿陞座。師拈香云。此一瓣香。恭為　大行皇
太后。上薦　仙游。願早登正覺。便敷座。褒親旌德禪
<pb n="750"/>
院佛海禪師白槌云。法筵龍象眾。當觀第一義。師顧
視左右云。二月桃花依舊開。於此觀得。龍樓鳳閣崢
嶸。玉殿金門炟赫。塵塵剎剎盡是不思議境界。若觀
不得。有疑請問。問。一大藏教。盡涉言詮。教外別傳。請
師舉唱。師云。水底黃金鏡。天中素月輪。僧曰。一音普
演周沙界。無限勞生盡得聞。師云。儞聞底事作麼生。
僧曰。處處彌陀佛。家家觀世音。師云。休於言下覓。莫
向句中求。僧曰。劒閣路雖嶮。夜行人更多。師云。莫便
是闍棃安身立命處麼。僧曰。欲言言不及。林下好商
量。師云。商量即錯。僧曰。恁麼則學人退身禮拜去也。
師云。禮拜即得。問。但離妄緣。即如如佛。未審佛在什
麼處。師云。　萬乘登龍座。千官列寶堦。僧曰。學人今
日得聞於未聞也。師云。汝聞底事作麼生。僧曰。　仁
孝之君。道齊堯舜。師云。路上行人口似[石*((白-日+田)/廾)]。僧曰。九州
和氣如三月。四海歡呼似一家。師云。逢人不得錯舉。
問。臨濟宗風。龍山大布。三關壁立。願師垂示。師云。大
海纖塵起。紅爐片雪飛。僧曰。汾陽浪裏。競棹孤舟。枯
木生花。別迎春色。師云。罕逢穿耳客。多是刻舟人。僧
曰。宗旨已蒙師指示。秖如　大行皇太后即今仙馭
生何佛土。師云。花開花合分晝夜。龍眠龍起定春秋。
僧曰。恁麼則却歸兜率陀天上。慈氏宮中快樂人。師
云。却被闍棃道著。問　慈德殿上。般若門開。　聖主
簾前。願聞法要。師云。雨晴金殿冷。風暖帝城春。僧曰。
天人群生類。皆承此恩力。師云。塞北千人帳。江南萬
斛舟。僧曰。若然者。　皇恩佛恩一時報了。師云。定光
金地遙招手。智者江陵便點頭。僧曰。祇如　　皇太
后即今在什麼處。師云。紫蓮臺上瞻毫相。白藕花心
聽妙音。僧曰。已得真人好消息。人間天上更無疑。師
云。不如速禮拜。師云。一問一答。一敲一唱。要且未為
究竟。假使普惠雲興二百問。普賢瓶瀉二千詶。到遮
裏。也用一點不著。然雖如是。於建化門中。事無一向。
是故惠林今日不說重說偈言。諸仁者。靈山一會。宛
若今日。今即是古。古即是今。古今通始終同。上至
　聖天子。下至宰輔．文武百官．長者．居士．庶民等。亦復
如是。雖富貴貧賤之有殊。而嗜欲好惡之無異。無異
之性。即是佛性。在聖賢而不增。在凡夫而不減。不增
不減。性相如如。如即無生。如即無滅。如即無去。如即
無來。所以去來者。乃是緣會緣離之一時耳。恭惟
　大行皇太后母儀天下。子育萬方。扶持　社稷之靈。
裨贊　聖明之化。故得閨門肅睦。中外叶和。本謂日
月齊明。山河等固。何期電光不久。薤露非堅。華胥一
夢何長。蓬嶋三山莫問。流光不住。五七斯臨。徒增風
木之悲。難報丘山之重。是日　皇帝陛下祥延毳侶。
共就　靈幃作諸種種佛事。及令臣僧德遜．四禪長
老陞座。舉揚般若。集此殊因。上資　仙馭皇太后。伏
願　鳳輦凌虗。上昇於兜率。金蓮映水。坐證於菩提。
　今上皇帝陛下孝思在念　仁愛不忘。修德以來
遠人。垂衣而安萬國。慈悲喜捨。方便權輿。利益安樂
一切眾生。不令一物失所。乃至海隅蠻貊之[邱-丘+(看-目)]。咸受
其賜。豈不謂之　仁君也。然而幻化無常。有生必滅。
此古今之常理　陛下初登寶位。纔及周星。方撒去
於凶幃。又復丁於憂惱。更冀　自勉。少抑哀懷。以存
禮制。設　號天扣地　苦己勞神。而無益於生死者。
唯是　存心妙道。護念宗乘。使法輪再轉於閻浮。道
光重映於千載。如是功德。不可以世求。亡者乘此善
緣。得生勝處。此乃為至孝也。自古　帝主明王。無不
歸崇三寶。若三寶興隆。即　皇基永固　帝祚綿長。
茲為至禱。即將此日無盡功德。並用回向　今上皇
常陛下。伏願　金輪統御。踵三代之淳風。寶曆開祥。
享萬年之景運。　皇太妃　皇后．　皇太子殿下．諸
王．闔宮天眷。並願輔翼　皇家。冥符佛記。壽椿永秀。
並月桂以聯芳。福海彌深。與　天源而益濬。臣僧德
遜。叨蒙　聖旨。特賜舉揚。退省庸虗。實增感愧。臣無
<pb n="751"/>
任瞻　天荷　聖。激切之至。塵黷　聖聰。伏惟珍重。
開堂日　哲宗皇帝遣中使降香。師謝　恩畢。登座
拈香。祝延　聖壽罷。乃敷坐。法雲大通禪師白槌竟。
師顧視大眾云。金爐香褭。寶殿風清。如是觀得。處處
彌陀佛。家家觀世音。若觀不得。有疑請問。問。覺花纔
綻。瑞氣凝空。為　國開堂。願聞法要。師云。天寒日短。
露冷風高。僧曰。一句逈超千古外。人天無不盡霑恩。
師云。情知儞與麼會。僧曰。觸目對揚真般若。山河共
顯法王機。師云。不得錯舉。問。宸恩已降。選佛場開。學
人上來。請垂科目。師云。點。僧曰。不折月中桂。心空及
第歸。師云。是什麼科目。僧曰。絕妙好辭。難以加此。師
云。習氣不除。問。王舍城中說法。　仁王特降寶香。今
日達士相逢。未審如何舉唱。師畫一圓相。僧曰。是何
宗旨。師云。多少分明。僧曰。憑師一句曹溪旨。上祝
　吾皇萬萬年。師云。謝汝證明。師云。傳持此事。豈以搖
脣鼓舌。馳騁言鋒。而可議哉。然於方便門中。事無一
向。是故文殊以無住為本。曹溪以無念為宗。無念之
宗。為萬法之宗。無住之本。為萬法之本。眾生棄本逐
末。背覺合塵。一失其源。迷而不復。故我祖師西來。不
立文字。特唱宗乘。祇教諸人明見自性。與佛同儔。歇
則菩提。不從人得。佛言。我於然燈佛所。無一法可得。
然燈方與我授記。若有一法可得。然燈佛即不與我
授記。如是舉唱。猶是化門。且道不落化門一句作麼
生道。冬無寒。臘下看。諸仁者。道非隱顯。遇緣即宗。法
無去來。因時而會。若緣時之未會。雖佛祖亦何為。且
[懨-猒+火]張祖席。創立叢林。豈一僧之能耳。必假國王大檀
越與之護助。佛日乃可光揚。自昔京城未聞是道。適
因　先帝首建法幢。延四海之高流。為一時之大事。
故今日如此之盛。　　皇帝陛下少踐丕圖。早聞妙
法。不忘佛記。克紹前芳。遂令山野之人獲預　朝廷
之命。得不夙興夜寐。補報　恩休。即將此日開堂少
善。上祝　皇帝陛下。伏願　舜日與佛日高明。堯風
共祖風並扇。萬方無事。時當熈盛之年。四海晏清。人
樂昇平之化。久立。珍重。
<other>洪州泐潭山寶峯禪院真淨禪師</other>諱克文。關右人也。
受業于復州北塔院。性行敏實。儀相淳古。聽教造義。
參禪頴悟。黃龍南禪師昔所印可。筠陽出世。道價遠
聞。相國王公安石延居報寧。奏章服．師名。
開堂日。上首白槌罷。師良久云。會麼。少室峯前曾示
此。高安灘上復誰傳。會中若有仙陀客。莫學神光廢
九年。咄。有疑請問。問。有一人欲出長安。有一人欲入
長安。未審那箇先。師云。多少人疑著。僧曰。不許夜行。
師云。蚊子咬鐵牛。僧曰。山頂老猿啼古木。渡頭新鴈
下平沙。師云。長安人已入。儞合作麼生。僧曰。春日華
山青。師云。遮僧雖後生。却可商量。問。新豐古剎。古佛
道場。侯伯請師。願垂方便。師云。耀古騰今。僧曰。莫便
是和尚為人處也無。師云。將謂古佛道中人。僧曰。洞
山境色重添翠。悟本玄風復振請。師云。有甚了期。問。
江西佛手驢脚接人。和尚如何接人。師云。鮎魚上竹
竿。僧曰。全因今日。師云。烏龜入水。問。聲前薦得。未是
作家。喝下承當。猶為鈍漢。學人上來。請師相見。師云。
家富小兒嬌。僧曰。也是說道理。師云。與儞一文錢。僧
曰。今日不著便。師云。養子之緣。問。鐘聲纔動。大眾臨
筵。禁足已臨。如何指示。師云。大家在遮裏。僧曰。莫便
是和尚為人處也無。師云。多是言中轉却。僧曰。一堂
風冷澹。千古意分明。師云。莫亂道。問。如何是佛。師呵
呵大笑。僧曰。何哂之有。師云。笑儞隨語生解。僧曰。偶
然失利。師云。不要禮拜。僧便歸眾。師復笑云。果然。問。
如何是趙州關。師云。過。問。前三三即不問。如何是後
三三。師云。的。僧曰。進前三步。師云。關。問。不離當處常
湛然。覔即知君不可見。如何是不離底事。師云。傾心
吐腹。師云。大眾。今日一會要知麼。是大眾成佛時節。
淨緣濟會。大丞相荊國公及判府左丞。施宅捨園林。
<pb n="752"/>
為佛剎禪門。故請山僧闡揚西來祖意。諸人還會麼。
直指大眾。即心見性成佛。大眾信得及麼。若自信得
及。即知自性本來成佛。縱有未信。亦當成佛。但為迷
來日久。一乍聞說。誠難取信。以至古今天下善知識．
一切禪道．一切語言。亦是善知識自佛性中流出建
立。而流出者是末。佛性是本。近代佛法可傷。多棄本
逐末。背正投邪。但認古人言句為禪為道。有甚干涉。
直是達磨西來。亦無禪可說。祇要大眾自悟自成佛。
自建立一切禪道。況神通變化。眾生本自具足。不假
外求。如今人多是外求。蓋根本自無所悟。一向客作。
數佗珍寶。都是虗妄。不免生死流轉。大眾。今二相公
特建此大道場。作大佛事。出大眾生生死流轉。況此
事本來廣大。寂滅妙心。開發本來神通大光明正法
眼藏。但迷則長居凡下。悟則即今聖賢。大眾。言多去
道轉遠。笑佗明眼道人。眾中莫有明眼者麼。今時佛
法渾濫。要分邪正。使大眾不隨邪見。作人天正眼。有
麼。良久。云。我終不敢輕於汝等。汝等皆當作佛。下座。
上堂云。洞山門下。八凹九凸。交交加加。屈屈曲曲。崎
崎嶇嶇。嵲嵲（午結切）屼屼。水雲掩映。煙嵐重疊。一道直
路。觀者遊者。十人九人。舉步早是迷却路頭也。其中
莫有不迷者麼。咄。且道路頭在什麼處。
上堂云。佛法二字。不用道著。道著則頭角生。古人祗
解殺人。不解活人。何不道佛法二字一一現成。諸仁
者。欲知佛麼。祇諸人是。欲知法麼。祇諸人日用者是。
是不是。是即也大奇。不是也大奇。殺也活也。一處不
通。兩處失功。兩處不通。觸途成滯。
上堂云。好諸禪德。也無禪。也無道。也無玄。也無妙。快
活當明遮一竅。一竅不明愁殺人。動即依佗和屎合
尿。
<other>南康軍雲居山真如禪院元祐禪師</other>姓王氏。信州上
饒人也。夙稟道氣。動靜異俗。十三歲。依本州慱山承
天院齊晟上人出家。比試披緇。徧參知識。造南禪師
法席。契悟祖意。服勤數載。眾推導首。命住湘西道林。
次移廬山羅漢。晚遷雲居。徐國大王嚮師聲望。奏降
椹服。礭志林下。竟辭弗受。因馳道譽。遐邇益欽。
開堂日。上首白槌罷。師顧視云。八字打開。便請相見。
問。千佛出世。發願同時。和尚出世。與何人同時。師云。
文殊眼睛裏。長得現全身。僧曰。已得燃燈親授記。真
風不墮至如今。師云。妙光童子。僧曰。是何言歟。師云。
老僧失利。問。竺乾啟運。震旦聯芳。向上宗乘。請師垂
示。師云。新官不理舊事。僧曰。今日得聞於未聞。師云。
一氣無私。萬靈合湊。僧曰。欲言言不及。林下好商量。
師云。一任敲甎打瓦。問。如何是道林的旨。師云。劄。僧
曰。隨流認得性。無喜亦無憂。師云。汝皮袋重多少。僧
曰。高著眼看。師云。自領出去。問。如何是祖師西來意。
師云。胡天雪厭玉麒麟。問。如何是佛法大意。師云。一
客不煩兩主人。僧曰。學人未曉。師云。老僧被汝勘破。
問。莓苔滿室即不問。祖月高輝事若何。師云。號令德
山。喝起臨濟。僧曰。羅漢門下。水泄不通。師云。再犯不
容。僧曰。忽遇鐵牛之機又作麼生。師云。正好和泥合
水。僧曰。今日快便難逢。師云。齧鏃火輪迸。問。如龜藏
六時如何。師云。文彩已彰。僧曰。處處無蹤跡。師云。拖
泥帶水。僧曰。與麼去時如何。師云。果然。師云。新啟法
筵。人天會集。稀逢難遇。正在此時。還更有乘時適變
底衲僧麼。出來。為汝證據。良久。云。不出頭者是好手。
雖然如是。道林今日已向平地上喫咬了也。賴遇金
粟大士有不二法門。放一線道。道林方敢解開布袋
頭。足可以施展家風。向無佛處稱尊。便乃指點三界。
目視四維。偃仰堯天。高謌舜日。舉威音三調。唱菩薩
蠻。奏勿絃琴。含太古意。當是時。文殊休悵惆。普賢謾
沈吟。任是千聖出頭來。異口同音。也不消一劄。久立。
珍重。
上堂云。達磨九年面壁。二祖斷臂得安心法。洎後花
<pb n="753"/>
開五葉。今古異同。便有德山棒．臨濟喝．龍潭吹燈．鳥
窠布毛．五位君臣．三玄三要。盡是古人用不盡底殘
羹颼飯。道林都不拈動。恐壞佗人腸肚。且道尋常將
什麼供養十方聖眾．四海禪流。直須自有現前三昧。
驀召大眾云。茶堂內喫茶去。
上堂云。道林一語。千聖齊舉。字字無差。不敢相許。正
當劫火洞然。但看鵝王擇乳。
上堂云。凡見聖見。春雲掣電。真說妄說。空花水月。翻
憶長髭見石頭。解道紅爐一點雪。擊禪牀。下座。
上堂云。天色晴乾。曬㫰皮草。若言見山是山。山不自
山。見水是水。水不自水。見僧是僧。僧不自僧。見俗是
俗。俗不自俗。是故聽不出聲。見不超色。便向日本國
裏著衣。香積界中喫飯。擊禪牀。下座。
師於壬申年七月七日夜子時方丈敷坐。示眾云。三
處住持。不傳一法。火風聚散。物理常情。吾滅後。不得
隨世禮厚葬。縗經哭泣。當稟我佛西竺法。火化歸塔。
遂示偈云。今年六十六。三處因緣足。夜半火燒山。跳
入火中浴。言畢示寂。闍維。得五色舍利。塔建于雲居
山。
<other>廬陵仁山隆慶禪院慶閑禪師</other>姓卓氏。福州古田人
也。母夢胡僧授以明珠。覺即有孕。誕時白光照室。親
戚驚異。長依建州昇山慶禪師出家．圓具。未幾。乃慕
參遊。投機黃龍南師法席。遂獲開悟。行解堅密。操蘊
自如。唱道一時。心歸四眾。元豐五年十一月內。沐浴
淨髮。寫偈云。露質浮生。掩質浮滅。五十三歲。六七八
月。南岳天台。松風㵎雪。珍重知音。紅爐優鉢。言畢。趺
坐而逝。茶毗。煙飛四十里內。草木砂礫皆獲舍利。舌
目數珠晶瑩如故。塔于仁山。師再參黃龍南禪師。侍
立次。南問。向後得坐披衣。如何為人。師云。遇方即方。
遇圓即圓。南云。儞恁麼說話。尚挂人脣齒在。師云。慶
閑秖恁麼。和尚如何。南云。近前來。向汝子細說。師拊
掌云。三十年用底。今日捉敗。南呵呵大笑云。一等是
精靈。師拂袖而去。問。鋪席新開。不可放過。師云。記取
話頭。僧曰。請師高著眼。師云。蹉過了也。問。達磨西來。
單傳心印。印即且致。如何是心。師云。長者長。短者短。
僧曰。如何是印。師云。白者黑。赤者黃。師云。拋輕負重。
脫珍御服。著弊垢衣。笑破衲僧口。然雖如是。靈龜未
兆之際。萌芽未發已前。若有人道得。可謂無師智．自
然智。若道不得。便乃舉古舉今。盡是滅胡種族。且向
上一路。千聖不傳。學者勞形。如猿捉影。諸仁者。但自
回光。無第二著。舉措施為。不虧實相。噫。與麼說話。或
有明眼高流。跳上禪牀。拽翻地下。爛槌一頓。喝一喝。
云。為什麼向人天眾前謗佛謗祖。也許伊具半隻眼。
如今恁麼[逅-口+巾]相鈍致。有什麼了期。喝一喝。云。且莫錯
笑人好。上堂云。夫行脚人。大凡擇師求友。須遇奇人
始得。若遇本分師匠。終是不費心力。若不遇人。臘月
二十五。贏得觜頭光。咄。
<other>舒州三祖山法宗禪師</other>問。蓮華未出水時如何。師云。
節氣未至。僧曰。出水後如何。師云。去年相似。問。如何
是善知識所為底心。師云。十字街頭一片甎。僧曰。如
何是十字街頭一片甎。師云。不知。僧曰。既不知。却恁
地說。師云。無人蹈著。問。優曇花出。大眾同觀。學人上
來。請師直指。師云。水不離濕。僧曰。恁麼則雲開日月
正。雪消天地春。師云。吾猶昔人。僧曰。一種勿絃琴。唯
師彈得妙。師云。水上卓紅旗。問。身生智昧時如何。師
云。山僧被闍梨一句道盡。僧曰。是何言歟。師云。斯言
不妄。問。如何是佛。師云。喫鹽添得渴。問。如何是禪。師
云。少叢林。問。如何是無縫塔。師云。十字街頭。僧曰。如
何是塔中人。師云。勾三攬四。問。如何是道。師云。十里
雙牌。五里單堠。僧曰。如何是道中人。師云。少避長。賤
避貴。問。如何是佛法大意。師云。臨河不買水。僧曰。意
旨如何。師云。恃聾作啞。師云。五五二十五。時人盡解
數。倒拈第二籌。茫茫者無據。為什麼無據。愛佗一縷。
<pb n="754"/>
失却一端。上堂云。明晃晃。活鱍鱍。十方世界一毫末。
拋向面前知不知。莫向意根上拈掇。拍一拍。上堂云。
舉道須是決烈。憎愛是非徒絕。生佛任自紛紜。虗空
如何著楔。
<other>洪州黃龍山元肅禪師</other>問。祖意西來。誰家嫡嗣。師云。
面南觀北斗。僧曰。黃龍密印親傳得。百丈今朝一派
流。師云。聽事不真。喚鐘作甕。僧曰。人天有賴。師云。七
穿八穴。問。祖意西來。願垂開示。師云。泥牛吞巨浪。僧
曰。中下之機如何體究。師云。木馬踐紅塵。僧曰。恁麼
則法輪再轉。祖道重光。師云。土上加泥。上堂云。文殊
在諸人眼睫上放光。普賢在脚跟下走過。且道觀音
大士在什麼處行履。夜聞風水響。日見嶺猿啼。上堂
云。春去秋來始復終。花開花謝幾時窮。唯餘林下探
玄者。了得無常性自通。復云。亘古邁今。包天括地。豈
去來之所易。何新舊之所遷。嶺梅發泄。岸柳含煙。榮
衰互換。前後交參。諸禪者。會麼。法爾非爾。不然而然。
上堂云。道源不遠。性海非遙。但向己求。莫從他覓。大
眾。既向己求。又作麼生求。不可向思量計挍中求得
麼。不可向心想分別中求得麼。不可向文字語言上
求得麼。不可守空閑坐求得麼。不可造作施為求得
麼。既恁麼求不得。又作麼生求。遂拈拄杖云。雄峯有
箇拄杖子布施諸人。擲下云。一任途中受用。上堂云。
動則應用無窮。靜則虗明寥廓。動靜無二。物我如如。
出家人到遮裏。阿誰無分。雖然如是。苦瓠連根苦。甜
瓜徹蔕甜。
<other>齊州靈巖山重礭正覺禪師</other>先住善光。次住黃蘗。後
住靈巖。奉　聖旨就十方淨因院開堂。問　聖上降
香於此日。利人一句請師宣。師云　彩鳳翱翔下九
霄。台星影散臨清汴。僧曰。恩深轉無語。師云。報人須
報徹。僧曰。若不上來伸此問。焉知師答　我皇恩。師
云。誰把千鈞背手彎。問。諸佛出世。為一大事。和尚陞
堂。此意如何。師云。王法無親。僧曰。可能同出四生。共
超三界。師云。和我不惺惺。僧曰。若然者。地無私載。師
云。又須燋甎打著連底凍。僧無語。師云。向道不惺惺。
師云。問傾巨海。答出奔星。祗恐時人明辨不破。大眾。
見須實見。悟須實悟。若言百味般般。爭似麤餐一飽。
何也。實際理地。纖芥不存。真微妙門。言詮何立。是以
布慈雲而潤物。揭智炬以燭幽。示忘言之言。為無說
之說。恁麼說話。祇知淚出痛腸。不覺舌在口外。若是
摩竭令行。難通不犯。良久。云。國清才子貴。家富小兒
嬌。拍禪牀一下。臣僧今日舉唱。恭為　皇帝陛下。曩
承佛記。示作　人王。化被無彊。功歸有截。明明舜日。
常祛覺海之昏。浩浩堯風。每濟慈航之便。久立眾慈。
伏惟珍重。上堂云。祖師心印。狀似鐵牛之機。針挑不
出。匙桃不上。過在阿誰。綠雖千種草。香祇一株蘭。上
堂云。不方不圓。不上不下。驢鳴狗吠。十方無價。拍禪
牀。下座。上堂云。此方真教體。清淨在音聞。街頭人叫
吉州針。無人還價至如今。蝦䗫蚯蚓向春歌。衲子茫
茫錯會多。
<other>潭州大溈山頴詮禪師</other>問。古鏡未磨時如何。師云。黑
漫漫地。僧曰。磨後如何。師云。爍破頂門。問。如何是祖
師西來意。師云。廣州上船。僧曰。意旨如何。師云。少林
面壁。僧曰。學人不會。師云。歸去西天。上堂云。山高水
冷。游人罕到。牧牛坡下。禪客縱橫。出出入入。莫教落
草。恁麼說話。還有佛法道理也無。良久。云。却憶仰山
曾有語。一回入草一回牽。吽。
<other>虔州廉泉禪院曇秀禪師</other>問。法筵大啟於斯日。正令
提綱事若何。師云。兩條章貢水。風起浪如山。僧曰。見
聞無不荷師恩。師云。船子下楊州。問。如何是玄妙之
機。師云。羊頭車子到長安。僧曰。某亦如是去時如何。
師云。儞草鞋跟斷。問。千醜百拙時如何。師云。去道不
遠。僧曰。今日得遇和尚也。師云。鼻孔遼天。問。如何是佛。
師云。席帽峯何高。問。如何是道。師云。水透三江。問。年
<pb n="755"/>
窮歲盡時如何。師云。凍把城根雪。問。滿口道不得時
如何。師云。話墮也。問。不與萬法為侶時如何。師云。自
家肚皮自家畫。問。如何是學人轉身處。師云。掃地澆
花。僧曰。如何是學人親切處。師云。高枕枕頭。僧曰。總
不恁麼時如何。師云。鸎啼嶺上。花發巖前。問。如何是
微妙之機。師云。隔嶺聞猿呌。問。今古不墜時如何。師
云。如石落落。如玉琭琭。問。如何是廉泉一曲。師云。緊
緩相和。問。如何是衲僧口。師云。殺人不用刀。問。如何
是苦切之言。師云。銅舌鐵觜。上堂云。亦無難。亦無易。
行盡天涯無處避。百衲禪僧走似烟。到頭不離舊行
市。三文買箇大饅頭。兩人一箇。不得擘破。上堂云。無
孔笛。無鼻牛。阿誰放。阿誰收。良久。云。定光金地遙招
手。智者江陵暗點頭。上堂云。鶯啼嶺上。花發岩前。漁
舟放溜。牧笛高吹。達磨無成。𢣾㦬西歸。師乃呵呵大
笑云。懵懂禪翁。更道失却鈎錐。上堂云。廉泉一脉。百
味具足。若人不會。山青水淥。
<other>韶州南華清桂禪師</other>問。一大藏教。打頭一句如何。師
云。如是我聞。僧曰。末尾一句如何。師云。信受奉行。師
良久云。會麼。僧曰。不會。師便下座。無疾而逝。
<other>南岳高臺寺宣明佛印禪師</other>問。正法眼藏。涅槃妙心。
便請拈出。師直上覰。僧曰。人天有賴。師云。金屑雖貴。
問。如何是祖師西來意。師云。杖林山下水。多愛輥底
流。僧曰。學人不會。師云。九月是重陽。師云。動則隨波
逐浪。不離步步道場。靜則把定封彊。未有慈悲之手。
二邊不涉。正在閙林。到此進則是。退則是。良久。云。竹
影掃堦塵不動。月輪穿海浪無痕。
<other>衡州花光寺元恭禪師</other>問。如何是道。師云。通身無障
礙。僧曰。如何是道中人。師云。來往任縱橫。問。蓮華未
出水時如何。師云。枝葉甚分明。僧曰。出水後如何。師
云。一任眾人觀。僧曰。天地若教出。地塘焉敢藏。師云。
莫妄想。問。兆象未生時如何。師云。波斯讀梵書。僧曰。
生後如何。師云。胡僧笑點頭。僧曰。欲生未生時如何。
師云。洗足上漁船。僧曰。全因今日也。師云。梳頭不洗
面。
<other>楊州建隆禪院昭慶禪師</other>上堂云。臨濟於東勝身洲
喝一喝。直至西衢耶尼人頭痛腦裂。東勝身洲人不
知不覺。德山於南瞻部洲棒一棒。直至北鬱單越人
渾身痛癢。南瞻部洲人不知不覺。何故如此。臨濟之
喝太速。德山之棒太長。遂拈拄杖云。且道山僧拄杖
子長多少。試請定當看。上堂云。始見新歲焂忽。早是
二月初一。天氣濃談。百物和融。也擬舉箇時節因緣
與諸人商量。却被帝釋與梵王在門外柳眼中努出
頭來。先說偈言。褭褭颺輕絮。且逐風來去。相次走綿
毬。休言道我絮。當時撞著阿修羅。把住云。任儞絮忽
逢西風吹渭水。落葉滿長安一句作麼生道。於是帝
釋縮頭。入柳眼中。良久。云。參。
<other>蘄州三角山慧澤禪師</other>問。師登寶座。大眾側聆。師卓
拄杖一下。僧云。答即便答。又卓箇什麼。師云。百雜碎。
<other>蘄州五祖曉常禪師</other>問。如何是宗乘中事。師云。動脣
吻得麼。問。如何是正法眼。師云。揀擇得麼。問。如何是
法身。師云。道汝不會。得麼。問。蓮華未出水時如何。師
云。看不見。僧曰。出水後如何。師云。清香滿路。上堂云。
一念信心一念佛。念念更非是別物。六門出入豈神
通。一道光明無軌則。行亦行。坐亦坐。或語或笑非兩
箇。目下若也認得渠。青山萬里無寸草。
<other>潭州大光應犀禪師</other>問。學人擬展拏雲手。未審師還
許也無。師云。清風搖翠栢。綠柳撼階前。僧曰。若然者。
千山鎻夜月。照破萬家門。師云。明眼衲僧。僧曰。打麫
還佗州土麥。唱謌須是帝鄉人。師云。分明記取。僧曰。
放過一著。師云。吽。
<other>洪州興化法澄禪師</other>上堂云。雲籠碧嶂。雨灑長空。百
草鬪青。千山競翠。遮那境界。華藏門開。處處善財。重
重彌勒。交參主伴。更互敷揚。大悲無窮。度生不倦。大
<pb n="756"/>
眾。還見彌勒麼。良久。云。長憶江南三月裏。鷓鴣啼處
百花香。
<other>南嶽法輪文昱禪師</other>問。如何是學人自己。師云。兩脚
蹈地。僧曰。意旨如何。師云。是儞自己。僧禮拜。師云。令
人疑著。上堂。以拄杖卓一卓。喝一喝。云。雪上加霜。眼
中添屑。若也不會。北鬱單越。
<other>郢州芭蕉山仁珂禪師</other>上堂。拈拄杖云。凜凜威風。誰
敢正覰。畫斷葛藤。向什麼處出氣。到遮裏。放開揑聚。
把定放行。說什麼德山．臨濟。直教齊立下風。若是影
響異流。且去尋言逐句。終無了日。眾中莫有知音者
麼。出來證據。若無。看山僧遮一解。遂拋下拄杖。
<other>黃蘗積翠永庵主</other>示眾云。山僧住此庵來。無禪可說。
無法可傳。亦無差珍異寶。祗收得續火柴頭一箇。留
與後人。令他烟𦦨不絕。火光長明。遂以拂子擲下。時
有僧就地拈來。向口邊吹一吹。師便喝云。誰知續火
柴頭從遮漢邊煙消火滅去。乃拂袖歸庵。僧吐舌而
去。
<other>洪州黃龍山自慶禪師</other>問。深臥白雲即不問。祖意西
來事若何。師云。昨日今朝事不同。僧曰。今朝得聞於
未聞。師云。語是心苗。問。臨濟行喝。德山行棒。和尚如
何。師云。二俱不用。僧曰。龍得水時添意氣。師云。透龍
門事作麼生。僧曰。虎逢山色長威獰。師便喝。
<other>信州靈鷲慧覺禪師</other>問。禪客相逢秖彈指。此心能有
幾人知。如何是此心。師云。誰教恁麼問。僧曰。新長老
不可莾鹵。師云。放儞三十棒。問。如何是桃花境。師云。
石上仙蹤千古在。檻前山水四時流。僧曰。如何是境
中人。師云。羽客不知何處去。靈雲依舊獨徘徊。師云。
大眾。百千三昧。無量妙義。盡在諸人脚跟下。各請自
家回互取。會麼。回互不回互。認取歸家路。智慧為橋
梁。柔和作依怙。居安則慮危。在樂須知苦。君不見龐
居士黃金拋却如糞土。父子團圝頭。共說無生語。無
生語。仍記取。九夏雪花飛。三冬汗如雨。
<other>蘄州石鼓洞珠禪師</other>上堂云。問答既多。去道轉遠。何
也。道不屬知。知是妄覺。道不屬見。見是眼睛。眼睛不
明。觸事崢嶸。聯環不斷。為生死根。若不直向太虗之
外。自然情念頓忘。真心獨露。如斯說話。俯為下根。道
友相逢。無可不可。坐則十方俱隱。行則六趣隨緣。語
則出口成言。默則三灾不撓。然雖如是。須知有轉身
一路。眾中莫有轉得身者麼。出來證據。若無。山僧今
日失利。
<other>舒州宿松靈隱寺德滋山主</other>蜀人也。自住院二十年。
每日獨自上堂云。朝朝相似。日日一般。祗遮便是。更
莫別求。元豐六年十月四日。陞堂集眾。良久。云。會麼。
眾無語。師儼然而逝。

建中靖國續燈錄卷第十三

都勾當藏主沙門　靈肇。
都勸首住持傳法沙門　普明。
同勾當住聖泉寺傳法沙門　紹登。
勸首應賢良方正能直言極諫科陽晹。
朝請丈夫知福州軍州兼管內勸農事。
兌福建路丘馬鈐轄柱國借柴王祖道。
請主參知政事元絳。
證會　靈應侯王。

<sarticle>建中靖國續燈錄卷第十四　　　<bz>〔宋銘〕</bz></sarticle>

東京法雲禪寺住持傳法佛國禪師（臣）惟白集
對機門
南岳懷讓禪師第十三世
<other>洪州翠巖山可真禪師法嗣</other>
<other>東京大相國寺智海禪院真如禪師</other>諱慕喆。姓聞氏。
<pb n="757"/>
撫州臨川人也。齠齓依建昌軍永安院圓覺大師出
家受具。後弊衣糲食。介然不群。勵志遊方。遍參宗匠。
晚造翠巖真禪師法席。投機去契。推為上首。始住岳
麓大溈。晚奉詔旨住智海禪院。開堂日　　哲宗
皇帝遣中使降香。師謝　恩畢。登座。拈香祝延　聖
壽罷。乃敷坐。法雲大通禪師白槌竟。師召大眾云。龍
樓鳳閣。瑞氣凝空。五路三街。和風習習。如未相悉。流
布去也。祖師西來。直指人心。見性成佛。況在會四眾
盡是祖師指出底人。還信得及麼。若信得及。天上天
下隨處建立。隨處利生。出沒卷舒。縱橫應用。其或未
然。何妨致問。問。香煙馥郁。海眾雲致。為　國開堂。如
何舉唱。師云。　皇風蕩蕩。僧曰。青山藏不得。明月却
相容。師云。　帝道平平。僧曰。憑師一滴曹溪水。四海
為霖報　我皇。師云。真箇。問。大法從來倚　聖明。此
日遭逢有道君。如何是有道君。師云。坐致太平。僧曰。
八方無一事。四海有謌謠。師云。不妨道著。問。太平一
曲。四海咸聞。不落宮商。如何舉唱。師云。一二三四五。
僧曰。木人嶺上輕吹處。石女溪邊暗點頭。師云。罕遇
知音。僧曰。爭柰瑞氣流沙界。和風滿　帝城。師云。刢
利衲僧。師云。若論此事。豈在如斯一問一答以順機
器。諸祖妙道即不然也。何故。輝騰世界。逈絕見知。函
蓋相應。絲毫不漏。當人分上。各自圓成。亘古亘今。無
增無減。有佛無佛。性相常如。以此舉揚。上答　皇恩。
久立眾慈。伏惟珍重。問。趙州庭栢。意旨如何。師云。夜
來風色緊。孤客已先寒。僧曰。先師無此語。又作麼生。
師云。行人始知苦。僧曰。十載走紅塵。今朝獨露身。師
云。雪上加霜。問。如何是城裏佛。師云。萬人叢裏不插
標。僧曰。如何是村裏佛。師云。泥猪疥狗。僧曰。如何是
山裏佛。師云。絕人往還。僧曰。如何是教外別傳。師云。
翻譯不出。問。牛頭未見四祖時如何。師云。寒毛卓竪。
僧曰。見後如何。師云。額頭汗出。
上堂。拈拄杖云。智海拄杖。或作金剛王寶劒。或作踞
地師子。或作探竿影草。或不作拄杖用。諸人還相委
悉麼。若也悉去。如龍得水。似虎靠山。出沒卷舒。縱橫
應用。如未相悉。大似日中逃影。
上堂云。捫空追響。勞汝心神。夢覺覺非。竟有何事。德
山老人在儞諸人眉毛眼睫上。諸人還覺麼。若也覺
去。夢覺覺非。若也未覺。捫空追響。終無了日。直饒向
遮裏倜儻分明。猶是梯山入貢。還有獨遊方外者麼。
良久。云。且莫詐明頭。參。
上堂云。山僧本無積畜。且得粥足飯足。困來即便打
睡。一任東卜西卜。
上堂云。看風使帆。諸人盡知。斬釘截鐵。要在當機。且
道不傷物義一句作麼生道。良久。云。舉頭天外看。誰
是箇中人。參。
師於紹聖二年十月初八日寫偈云。昨夜三更。風雷
忽作。雲散長空。前溪月落。偈畢。坐逝。茶毗燼餘。睛目
爪齒堅然如故。分葬于京譚二塔。餘如大丞相曾公
布塔銘。
<other>南岳西林崇奧禪師</other>問。一問一答。賓主歷然。不問不
答。如何辨別。師云。坐底坐。立底立。僧曰。便恁麼會時
如何。師云。舌拄齶。僧禮拜。師云。不得諱却。師云。南斗
六。北斗七。波斯眼睛黑似漆。堪笑峰前檜與松。被風
吹動鳴飋飋。更有一灣流水清。接竹引來閙啾唧。閙
啾唧。觀音普賢共相揖。共相揖。日日日從東畔出。㘞。
是什麼說話。良久。云。波斯鼻孔長三尺。
<other>袁州楊岐山方會禪師法嗣</other>
<other>舒州白雲山海會院守端禪師</other>衡陽周氏子也。生而
異相。遂捨出家。篤志參玄。勤詢學問。法悟楊岐。名播
宗席。語要頌古。諸方盛傳。今也雖亡。道風益扇。開堂
日。上首白槌竟。師顧視左右云。便恁麼散去。自古自
今如麻似粟。若言更有如何若何。曹溪一路平沉。從
上諸聖皆向火焰裏垂手。秖要諸人眼橫鼻直。眾中
<pb n="758"/>
莫有垂手者麼。出來辨看。問。欲行千里。一步為初。如
何是最初一步。師云。過遮邊來。僧曰。謂言侵早起。更
有夜行人。師云。未敢相許。僧便喝。師云。咦。問。二師相
見。合談何事。師云。六耳不同謀。僧曰。謝師答話。師云。
聽事不真。上堂云。入林不動草。入水不動波。遮箇是
把纜放船手脚。且道衲僧分上又作麼生。良久。云。掀
翻大海求知己。道合乾坤見太平。上堂云。運用與去
來。何曾有間隔。山僧數日出山行履。每日折旋俯仰。
瞞諸人一點不得。諸人在院折旋俯仰。瞞山僧一點
不得。山僧為什麼見似不見。要會麼。是處有芳草。何
山無白雲。咄。
<other>金陵保寧仁勇禪師</other>俗姓竺氏。明州人也。受具遊方。
始參泐潭。迨逾一紀。疑情未息。次扣雲蓋會禪師。發
明心印。出世保寧。二十餘年唱揚祖道。問。如何是佛。
師云。鐵鎚無孔。問。如何是道。師云。泥裏有刺。僧曰。如
何是道中人。師云。切忌蹈著。問。如何是祖師西來意。
師云。雪上加霜。問。知師解把無星稱。無角鐵牛重幾
多。師云。頭輕尾重。僧曰。此猶是對面相瞞。師云。與天
下人作牓樣。僧曰。恁麼則人平不語。水平不流。師云。
猶較些子。問。靈山如指月。曹溪如話月。未審保寧門
下如何。師云。嗄。僧曰。有花當面貼。師便喝。問。摘葉尋
枝即不問。如何是直截根源。師云。蚊子上鐵牛。僧曰。
直截根源人已曉。中下之流如何指示。師云。石人脊。
汗通流。問。如何是塵中自在底人。師云。因行不妨掉
臂。僧曰。如何是佛法大意。師云。鑊湯無冷處。
上堂云。釋迦出世。弄假像真。達磨西來。將長就短。德
山棒．臨濟喝。陽𦦨充飢。梅林止渴。清平世界不妨夜
行。如今莫有吞却佛祖。打破化城者麼。良久。云。今日
被大眾勘破。上堂云。來也。來也。良久云。去也。去也。上
堂云。滿口是舌。都不能說。碧眼老胡。當門齒缺。上堂
云。看看。山僧入[托-七+友]舌地獄去也。以手拽舌云。阿㖿。阿
㖿。上堂云。相罵無好言。相打無好拳。大眾。直須恁麼。
始得一句句切害。一拳拳著實。忽然打著箇無面目
漢。也不妨暢快殺人。上堂。侍者燒香罷。師指侍者云。
侍者已為諸人說法了也。上堂云。百川異流。同歸於
海。萬途差別。皆入此宗。卓拄杖云。醫得眼下瘡。剜却
心頭肉。上堂云。曹溪路上。野老謳謌。古佛堂前。行人
舞袖。脚踏實地。天下人知。鼻孔遼天。作麼生辨。乃云。
無孔笛吹玄外曲。五湖何處覓知音。乃拍一下。上堂
云。山僧二十餘年挑囊負鉢。向寰海之內參善知識
十數餘人。自家並無箇見處。有若頑石相似。參底尊
宿亦無長處可相利益。自此。一生祇作箇百無所解
底人。幸自可憐生。忽然被業風吹到江寧府。無端被
人上當推向十字路頭。住箇破院子。作粥飯主人。接
待南北。事不獲已。隨分有鹽有醋。粥足飯足。且與麼
過時。若是佛法。不曾夢見。
<other>岳州幕阜山長慶顯瓊禪師</other>問。如何是佛。師云。泥龕
塑像。僧曰。如何是法。師云。黃卷赤軸。僧曰。如何是僧。
師云。更問阿誰。僧曰。如何是向上事。師云。幕阜山高。
僧曰。畢竟如何。師云。高繫布裙。
<other>岳州君山守巽禪師</other>問。山高水深即不問。如何是君
山境。師云。山高水深。僧曰。如何是境中人。師云。漁翁
鼓棹。僧曰。宗乘事若何。師云。岳陽樓望洞庭湖。
<other>澧州欽山乾明智因禪師</other>問。如何是道。師云。步步踏
著。僧曰。如何是道中人。師云。眼眼相覰。問。如何是和
尚家風。師云。錦繡銀香囊。僧曰。客來如何祗待。師云。
硬餬餅。爛䬪飥。僧曰。佛法事如何。師云。人情濃厚道
情微。
<other>潭州石霜山守孫禪師</other>問。生也不道。死也不道。為什
麼不道。師云。一言已出。僧曰。從東過西又作麼生。師
云。駟馬難追。僧曰。學人總不與麼。師云。易開終始口。
難保歲寒心。師云。秋風颯颯。秋雨微微。敗葉紛飛。嶺
雲繚繞。於此明得。善財入彌勒樓閣。帝網重重。互相
<pb n="759"/>
涉入。於此未明。且莫迷頭認影。止宿草庵。如斯話會。
曲為初機。明眼高流。共相證據。噫。什麼說話。良久。云。
雲在嶺頭閑不徹。水流㵎下太忙生。參。
<other>明州天童山清遂禪師法嗣</other>
<other>福州乾元寺了覺禪師</other>開堂日。上首白槌竟。師良久
云。直饒阿那律天眼。未解諦觀。便是千手大悲。焉能
提掇。眾中莫有不甘者麼。出來掀倒禪床。約散大眾。
然雖如是。未是作家。且於第二門中與衲僧出氣。問。
少林九年垂一語。直至如今賺舉。欲得不賺。便請師
舉。師云。唵。僧曰。摩噠哩伽。摩噠哩智又作麼生。師云。
放儞三十棒。問。尊者證果。超越聖流。不涉重修。請師
速道。師云。落花簷外朵。青柳檻前梢。僧曰。一雨周沙
界。群心永夜穌。師云。水不洗水一句作麼生道。僧曰。
應知松栢操。不改歲寒心。師云。且信一半。問。未離兜
率。已降王宮。未審是什麼人。師云。牛頭出。馬頭回。僧
曰。未審是法身。報身。師云。牽犁拽杷。師顧視大眾云。
還相委悉麼。若不相悉。山僧今日指鹿為馬。唱九作
十。瞞諸人去也。摩竭正令。水泄不通。少室真規。風吹
不入。聖凡情盡。體露真常。逈絕見知。輝騰今古。良由
情存聖量。隨在見知。所以聽不出聲。見不超色。縱滅
一切見聞覺知。內守幽閑。猶為法塵分別影事。造種
種業。輪回異趣。往而不返。真可悲哉。若能回光返照。
有何佛道可成。眾生可度。便能向火𦦨裏藏身。東涌
西沒。於微塵上走馬。同死同生。若向遮裡見得徹。參
得透。切忌認驢鞍橋作阿爺下頷。
<other>南岳應天萬壽應珹禪師</other>師初參淨慈遂禪師。遂問。
上人從何而來。師云。毗陵來。遂云。我聞毗陵出好草
蟲扇子。帶得來否。師作一圓相。師云。大善知識又要
遮箇作什麼。遂云。祇遮箇。此間亦要得。師於言下大
悟。上堂云。山花狼藉。孤負空生。山草離披。拈起室利。
驚得岳神稽首。土地和南。陝府鐵牛無放處。嘉州石
像露全身。如斯說話。錯會者多。敢問諸人。不涉春緣
一句作麼生道。良久。云。不得春風花不開。花開又被
風吹落。咄。
<other>福州大中立誌禪師</other>問。握驪珠於掌上。鑒十方於目
前。學人上來。請一師鑒。師云。草賊大敗。僧云。學人今
日失利。師云。自知較一半。僧便喝。師云。彊惺惺。問。遠
趨丈室。仰慕宗風。學人上來。請師一接。師云。高挂鉢
囊。僧曰。便是為人處也無。師云。盲人摸地。僧曰。莫厭
良為賤。師云。短販樵人。徒誇書劒。問。馬祖陞堂。百丈
捲席。未審古人意旨如何。師云。官馬相踏。僧云。學人
今日小出大遇。師云。拄杖未曾拈著。上堂云。猨嘯烏
山之畔。眾獸潛藏。雲生螺渚之間。群峰失色。太阿寶
劒。耀日爭輝。樵父船柴。醫王辨價。還有不顧賓主者。
出來道看。良久。云。水凍魚難躍。天寒草發遲。以拄杖
打香臺一下。上堂云。法不見法。法不行法。法不知法。
大眾。遮箇是香爐子。如何是不見．不行．不知。百億恒
沙世界諸佛盡在香爐上放光動地。說法度人。諸人
還見麼。直饒見得。也涉踟蹰。咄。師於紹聖元年三月
十一日集眾。沐浴淨髮。寫偈云。麒麟掣斷黃金鎻。玉
兔衝開白玉關。好是無雲中夜後。一輪明月照踵山。
偈畢。趺坐而逝。茶毗。獲舍利。塔葬本山。
<other>金陵蔣山贊元覺海禪師法嗣</other>
<other>衢州江山縣石門羅漢禪院雅禪師</other>問。雷音一震。龍
象咸臻。學人上來。請師舉喝。師云。蓮目瞬時千界靜。
金顏笑處一花新。僧曰。人天盡入羅峰境。今日親聞
端的音。師云。百萬茫茫人不知。問。佛未出世時如何。
師云。東宮玉殿無遺影。僧曰。出世後如何。師云。毗藍
園畔雨天花。僧曰。與麼則逾春城於八夜。棲雪嶺於
六年。師云。威音王已前作麼生。僧曰。且待別時。師便
打。問。如何是祖師西來意。師云。熊耳塔開空寂寂。唯
留隻履冐輕埃。問。如何是和尚家風。師云。一條筇竹
杖。三事衲鬘衣。僧曰。客來將何祗待。師云。酌泉釅點
<pb n="760"/>
祖師茶。上堂云。茱萸鮮嬾菊花香。暢殺陶家醉酒郎。
我輩泛觴雖絕分。東籬閑翫也無妨。大眾。閑翫即不
無。且道眼在什麼處。知有底。眉毛眼上橫。未諳者。紅
黃裏亂走。阿呵呵。今日元來九月九。咄。下座。
<other>信州龜峰瑞相子瓊禪師</other>問。如何是慱山境。師云。㵎
流淥水。路出松門。僧曰。如何是境中人。師云。身著紅
綃衣。肚中黑如漆。僧曰。向上宗乘事若何。師云。剎竿
頭指天。問。青春已過。夏景暄繁。時節因緣。請師為說
師云。臘月二十五。未是拜年時。僧曰。學人未曉。乞師
再指。師云。石人身上不生毛。
<other>金陵蔣山可政禪師</other>問。如何是道。師云。不許夜行。僧
曰。如何是道中人。師云。投明須到。問。如何是向上事。
師云。一人泉在最高峰。
<other>潭州開福守義禪師法嗣</other>
<other>廬州澄慧惟昞禪師</other>問。向上宗乘。請師舉唱。師云。有
問有答。僧曰。如同昔日空生問。一似當初善逝詶。師
云。無問無答。僧曰。一句蒙師指。三拜謝師恩。師云。靜
處薩婆訶。問。蹈破澄潭月。穿開碧落天。不顧危亡。乞
師指示。師云。齋後鐘。僧曰。青山無異路。智辨在當人。
師云。直須子細。僧應喏。師云。𨁝跳。
<other>南岳雲峰文悅禪師法嗣</other>
<other>桂州壽寧齊曉禪師</other>問。大眾雲臻。合談何事。師云。波
斯入閙市。僧曰。恁麼則草偃風行。師云。萬里望鄉關。
問。如何是佛。師云。著衣喫飯。僧曰。叉手當胸。退身三
步。師曰。醉後漆盃。上堂云。觸目不會道。猶較些子。運
足焉知路。錯下名言。諸仁者。山僧今日將錯就錯。汝
等諸人見有眼。聞有耳。齅有鼻。味有舌。因什麼却不
會。良久。云。武帝求仙不得仙。王喬端坐却昇天。咄。
<other>廬州澄惠咸詡禪師</other>問。德山入門便棒。萬古宗風。臨
濟入門便喝。古今牓樣。去此二途。請師拈掇。師云。我
總不與麼。僧曰。一言啟口。別是家風。師云。賴遇拄杖
不在手。問。有問有答。善巧分張。向上宗乘。請師別道。
師云。闍梨問得最親。僧曰。學人會也。師云。會箇什麼。
僧舉起坐具。師云。畢竟作麼生。僧便喝。師云。作家。僧
禮拜。師便喝。師云。如來秘旨。豈涉辭鋒。祖師心印。徒
勞穿鑿。若舉宗乘一字。海水逆流。須彌倒卓。若說佛
說祖。三界平沉。四生何有。若向下商量。枯木生花。寒
發𦦨。然雖如是。若向衲僧門下。白雲千里萬里。且
道衲僧有什麼長處。良久。云。更有一般堪羨處。長連
牀上帶刀眠。
<other>南岳福嚴保宗禪師法嗣</other>
<other>衡州花藥山崇勝義然禪師</other>問。臨濟血脉。請師直道。
師云。虗空裏揚眉。默地裏點頭。僧曰。莫祇遮便是。師
云。是即是。作麼生會。僧却點頭。師云。遮賊好喫棒。僧
連聲道。賊。賊。歸眾。師云。三十棒也較不得。上堂云。心
心心。青山綠水深。若人識得遮山水。相對事法總平
沉。是儞諸人總識得。為什麼七十二峯儼然依舊。試
為說看。若說不出。大似不曾行脚。參。
<other>南嶽承天智昱禪師</other>問。如何是佛。師云。髮長僧貌醜。
僧曰。意旨如何。師云。腦門後合掌。問。如何是祖師西
來意。師云。石廩峰高。僧曰。意旨如何。師云。遊人罕到。
問。如何是和尚家風。師云。紙帳禪林。僧曰。客來如何
祗待。師云。山中石耳。師於元豐八年四月內沐浴淨
髮。趺坐而逝。茶毗。齒舌眼睛不壞。
<other>東京十方淨因道臻淨照禪師法嗣</other>
<other>福州長慶寺慧暹文慧禪師</other>問。離上生之寶剎。登延
聖之道場。如何是不動尊。師云。孤舟載明月。僧曰。忽
遇艣棹俱停又作麼生。師云。漁人偏愛宿蘆花。問。長
期進道。西天以臘人為驗。未審此間以何為驗。師云。
鐵彈子。僧曰。未審意旨如何。師云。大底大。小底小。問。
德山臨濟即不問。傳衣付法事如何。師云。儞向什麼
處見德山臨濟。僧便喝。師云。還曾夢見也未。僧拊掌
入眾。師云。果然。果然。師云。坐斷要津時。見處黑如漆。
<pb n="761"/>
放開一線道。處處見彌勒。而今放則放了也。且道彌
勒在什麼處。眾中還有見得者麼。便請出來。對眾道
看。良久云。有麼。有麼。善財不知何處去。樓閣門開獨
往還。喝云。各請歸堂。
<other>福州棲勝繼超禪師</other>上堂。拈拄杖。良久。云。三世諸佛
盡在遮裏𨁝跳。大眾還會麼。過去諸佛說了。未來諸
佛未說。現在諸佛今說。敢問諸人。作麼生是說底事。
卓一下。云。蘇嚧。蘇嚧。
<other>鄧州香嚴山慧照禪師洞敷</other>本福州人。生於范氏。幼
而氣韻清敏。長慕空宗。依東京景悳寺圓明大師為
師。試經落髮。愛具後。遍參江淮叢席。迨見淨因淨照
臻禪師。一言頓契。如箭鋒直。加以學談今古。名動京
師。遂膺　　朝旨。住鄧之香嚴幾十載。次旋故里。受
請龜山．壽山．神光。凡更三剎。皆閩中上游。厥後又未
可量也。師初開堂日。僧問。師唱誰家曲。宗風嗣阿誰。
師云。海底泥牛吼。雲中木馬嘶。僧曰。學人未曉。乞師
再指。師云。一聲聲徹九重天。問。朝命既臨於此日。師
將何法報　君恩。師云。皇天無親。唯德是輔。僧曰。如
何是德。師云。一人歌有道。萬姓樂無私。問。祖意與教
意。是同是別。師云。鳳闕摩空。汴河瀉碧。
師復云。西乾四七。道絕語言。東土二三。法無文字。唯
傳一印。直指人心。心了則天地全該。印定則絲毫不
漏。塵塵絕待。法法融虗。方乃契聖根源。始曰入佛知
見。如斯薦得。落二落三。本色衲僧如何話會。還道得
麼。箇中消息若為傳。鳳闕龍樓峭倚天。要會覺城東
際事。寥寥千古尚依然。
僧問。遠辭香嚴丈室。近屆龜山道場。如何是不動尊。
師云。千手大悲提不起。僧曰。如何是動尊。師云。玉殿
曾遊歷。金門屢往還。問。如何是龜山境。師云。千峰來
有路。八極淨無塵。僧曰。如何是境中人。師云。有時開
眼有時合。問。如何是佛法的的大意。師云。山寒露骨。
水淺見沙。
師云。窮經窮論。正如入海筭沙。覓法覓心。大似捫空
求響。故我佛出世。為一大事因緣。洎諸祖傳衣。亦乃
廣開方便。發揮教外之正法。指示涅槃之妙心。作筏
度人。應病與藥。故善說法者。說無所說。而善傳心者。
傳無所傳。縱饒一棒一條痕。一摑一手血。未見拖泥
帶水。豈能點瓦成金。大眾。祗如今日為國開堂。還有
奇特底事也無。良久。云。疊疊青山與流水。舊時顏色
舊時聲。
上堂云。春無三日晴。風雨時時作。巖下見蟠桃。自開
還自落。飜憶靈雲得處親。迄今底事何蕭索。非蕭索。
春山春水四寥廓。鷓鴣啼處百花香。好薦聲前這一
著。咄。
上堂云。炎風帀地。畏日流空。奇雲當戶任長舒。白藕
飄香來不斷。林間達士。了無寒暑之變遷。塵裏游人。
但見光陰之迅速。直得燈籠合掌。露柱攢眉。一年又
將半。幾箇知音知。知不知。路上行人口是[石*((白-日+田)/廾)]。
<other>西京少林禪院元訓禪師</other>問。囊錐已露。至寶難藏。海
眾臨筵。請師一接。師云。嵯峨疊萬仞。僧曰。學人不會。
師云。水出鳳嶺關。問。達磨西來。為接群迷。和尚出世。
當為何事。師云。祗有照壁月。僧曰。學人便恁麼時如
何。師云。更無更吹葉風。上堂云。隨機設教。應病與藥。
百千妙門。不離方寸。有病無病。病瘥即除。州南州北
月團圓。廣教一眾都無分。咄。趙州石橋。思量好笑。近
來學得筭子法。兩箇九百是千八。以拂子擊禪牀一
下。
<other>廬州興化院仁岳禪師法嗣</other>
<other>潭州智度山定林景芳禪師</other>問。師唱誰家曲。宗風嗣
阿誰。師云。初出紅爐金彈子。僧曰。還許學人接也無。
師云。簉破闍梨鐵面皮。問。七十二峰即不問。如何是
法輪境。師云。⿱山句⿱山婁峰尖神禹[石*((白-日+田)/廾)]。僧曰。還許學人識也。
無。師云。石青字赤形模奇。僧曰。今日得遇去也。師云。
<pb n="762"/>
吏部當時尚莫窺。僧曰。端的在什麼處。師云。何時得
汝不狐疑。
<other>潭州興化紹清禪師</other>問。不觸波瀾。如何趣向。師云。得
宜須舉棹。莫待打頭風。僧曰。猶是湛水之波。忽遇拏
雲⿰爪隻霧又且如何。師云。道泰不傳天子令。師云。問來
答去。祇益繁詞。於道則遠之遠矣。祖令既行。要津坐
斷。十方諸佛。瓦解氷消。三藏教乘。掃土而盡。到遮裡。
誰敢正眼覰著。所以釋迦有竭世之樞機。尚掩室於
摩竭。淨名騁窮天之詞辯。猶杜口於毗耶。豈況小根
小智者哉。何也。龍象蹴踏。非驢騾所堪。上堂云。祖師
門下。佛法不存。善法堂前。仁義休說。然雖如是。事無
一向。竊聞哀哀父母。生我劬勞。欲報深恩。昊天罔極。
髮膚身體。弗敢毀傷。此曾仲尼之孝也。輪轉三界中。
恩愛不能脫。棄恩入無為。真實報恩者。故我大覺世
尊。雪山苦行。摩竭成道。往忉利天為母說法。此釋迦
之孝也。得大解脫。運大神通。手擎金錫。掌托龍盂詣
地獄門。卓然尋省。見其慈母。悲泣無量。此目連之孝
也。作麼生是興化之孝。良久。云。興化今日不上天堂。
不入地獄。於善法堂中登王座上。為母說法。以答劬
勞。且道我母祇今在什麼處。乃云。我母生前足善緣。
無勞問佛定生天。人間上壽古今少。九十春秋減一
年。下座敢煩大眾燒一炷香。以助山僧報孝。既是山
僧之母。為什麼却煩諸人燒香。不見道。東家人死。西
家助哀。以手槌胸云。蒼天。蒼天。
<other>汝州首山乾明處珪禪師</other>問。如何是首山境。師云。白
雲片片時來往。汝水潺潺流向東。僧曰。如何是境中
人。師云。寒山逢拾得。拍手笑呵呵。僧曰。向上宗乘事
若何。師云。虗空藏鳥迹。風過樹頭鳴。僧曰。便是為人
處也。師云。曹溪水急。
<other>荊門軍玉泉謂芳禪師法嗣</other>
<other>安州延福禪院智興禪師</other>西川人。出家受具。後即造
玉泉芳禪師法席。豁然大悟。初住漸源。次遷黃梅龍
華。晚住延福。師語不談玄。行不修潔。身不稟儀。眾不
喜見。逝後應報有徵。緇素追仰。遺體塑飾。祈禱尤盛。
<other>臨江軍惠力善周禪師</other>上堂云。遼天鶻。萬重雲。祇一
突。是什麼。咄。師於元祐元年十二月望日沐浴淨髮。
說偈云。山僧住瑞筠。未甞形言句。七十三年來。七十
三年去。言畢。趺坐而逝。三日後。𩯭髮再生。
<other>韶州六祖南華重辨禪師</other>問。祖意西來即不問。最初
一句請師宣。師云。龍㗸黑寶離滄海。[鴳-女+隹]側霜領下玉
堦。僧曰。一輪明月照。四海盡分明。師云。夜半拆開無
縫塔。天明智積抱頭回。師云。會麼。五大未明。二儀無
跡。威音王覰不見。大悲手摸無蹤。且道為復神通妙
用。為復法爾如然。於斯明得。便乃高步毗盧頂上。坐
斷報化佛頭。於斯未明。祇知事逐眼前過。不覺老從
頭上來。咦。
<other>福州聖泉寺紹登禪師</other>本郡古田縣臨水人也。俗姓
陳。母李氏。一夕。夢神僧入奧。授以明珠。覺而有娠。降
誕之辰。異香滿室。紫帽覆首。幼不葷茹。乃七歲。資性
英敏。自厭塵坌。喜觀佛事。好聽佛書。十歲辭親出家。
往禮潭州開福寺璡長老為師。精通法華。試經應度。
受具之後。瓶錫遊方。造于謂芳禪師法席。一見。針水
相投。筌蹄頓忘。水月孤瑩。遂還鄉。晦迹林泉。郡牧丁
公嚮師道德。請住陀嶺塔院。緇素皈敬。忽一日。索浴
更衣。鳴皷昇座。四方檀信。湊集如市。師廼舉頌云。吾
年五十三。去住本無貪。臨行事若何。不用口喃喃。冥
目兩宵。儼然如示寂。偶聞鐘聲。忽然而醒。四大輕安。
續後舍利。身常頻現。元豐中。本郡大旱。府主孫公嚮
師道德。請而祈雨。次日甘澤大霈。孫公欽仰。遷住文
殊。前後郡邑亢旱。府主許公．察院王公．左司葉公累
請祈雨。有應。察院王公遷住聖泉。師住三道場。隨剎
革故而新矣。上堂。僧問。如何是聖泉境。師云。目前無
異草。僧曰。如何是境中人。師云。往來無罣礙。僧曰。人
<pb n="763"/>
境已蒙師指示。向上宗乘事若何。師云。驢事未去。馬
事到來。師復云。般若門中。縱說百千妙義。不增一毫。
直饒結舌鋩鋒。豈減少分。若論玄中又玄。終非妙門。
鳥道魚蹤。早傷途轍。何也。蓋為出此入彼。去者不至
其方。來者不到其所。舉一明三。莫窮幽趣。更不用續
鳧截[鴳-女+隹]。夷岳盈壑。霄壤相望。去道轉遠。正當與麼時。
衲僧門下作麼生商量。良久。云。昨夜三更月到窓。參。
<other>南岳雙峯省回禪師法嗣</other>
<other>金州靈山彥文禪師</other>問。如何是祖師西來意。師云。缺
齒胡僧笑不言。僧曰。學人不會。師云。隻履返西天。問。
如何是佛。師云。問得最親。上堂云。山青青。水綠綠。風
吹南嶺雲。露滴東籬菊。更添松竹歲寒聲。盡是無絃
琴上曲。琴上曲。碧眼胡僧拍不足。拍不足。一二三四
五六。咦。拍一拍。下座。
<other>閬州光國文贊禪師</other>問。如何是佛法大意。師云。禍不
單行。問。諸法寂滅相。不可以言宣。猊座既登。師如何
說。師云。因風吹火。用力不多。僧曰。恁麼則佛佛道同。
師云。猫兒戴紙帽。問。不二之法。請師速道。師云。領。僧
曰。恁麼則人人有分也。師云。了。僧曰。錦屏天下少。光
國世間稀。師云。退。
<other>杭州鹽官菩提用禪師法嗣</other>
<other>杭州臨安淨土善思禪師</other>上堂云。咄。咄。咄。臨濟德山
盡該抹。棒頭薦得不作家。喝下承當未奇絕。野僧宗
旨不恁麼。覿面相呈辨賢哲。聲前一句早遲疑。語後
持來底時節。勸禪人。休饒舌。神龍尚自不知源。豈況
盲龜敵跛鼈。不看神光傳祖位。纔見老胡心便歇。真
妙訣。堂堂自己可憐生。直下承當第二月。大丈夫。須
勦絕。見成公案早多端。莫學癡人被摩捋。傷嗟末法
有多途。邪黨成群安可遏。初機入門并道眼。佛手生
緣徒施設。禪流學得遍狂遊。問著元來打不迭。古人
開口便知音。尚言弄巧翻成拙。那堪看話得心通。正
是虗空裏釘橛。自慚道薄整頹綱。飲氣吞聲共誰說。
特將鄙句報同風。本分禪人能辨別。大地山河盡放
光。南無觀世音菩薩。
<other>蘇州定惠超信海印禪師法嗣</other>
<other>杭州南陽山慶善智圓禪師</other>問。如何是玄中玄。師云。
兩箇圈攣一串穿。僧曰。如何是玅中妙。師云。鷹生三
子一名[(采-木+(工/山))*鳥]。僧曰。如何是要中要。師云。寒山逢拾得。拊
掌呵呵笑。僧曰。謝師答話。師云。今日失利。
<other>荊門軍玉泉悟空禪師法嗣</other>
<other>江陵護國齊月禪師</other>問。壁立千仞。水泄不通。還許學
人請益也無。師云。汝待問什麼。僧曰。向上事。師云。維
那不在。僧曰。觸忤和尚。師云。正令已行。上堂云。窮外
無方。究內非裏。應用萬般。無可比擬。分明向汝諸人
道。佛性精魂總不是。
<other>洪州泐潭寶峯曉月禪師法嗣</other>
<other>洪州上藍居晉禪師</other>上堂。有二僧出禮拜。一僧拜起。
問。奪人不奪境。即今事如何。師云。金燈當面照。須在
敏手者。僧曰。不因一事。不長一智。師云。君子三思。再
斯可矣。一僧禮拜了。便歸眾。師云。是則也大奇。
<other>汾州太子院同廣禪師法嗣</other>
<other>西京龍門山勝善清照禪師</other>問。變凡作聖即不問。點
鐵成金事若何。師云。直下無私處。觸目盡光輝。僧曰。
清光生掌上。喜氣發眉間。師云。既能知此理。何用苦
忉忉。問。天高地厚。萬物皆從。未審和尚從與不從。師
云。春來爛熳。僧曰。金鷄逈立。兔走長空。師云。同道方
知。僧曰。學人今日承恩。師云。且莫錯認。
<other>襄州谷隱山德遵禪師法嗣</other>
<other>新州龍山國恩景淨禪師</other>問。臥龍山上千花秀。師子
巖前萬里燈時如何。師云。靈鷲昔年親得旨。臥龍今
日遇知音。僧曰。四百餘年選佛場。金毛師子又當揚。
師云。不妨道著。僧曰。一炷清香資大國。優鉢羅花物
外春。師云。雪堦立久心無倦。籌室內茲道轉光。問。師
<pb n="764"/>
唱誰家曲。宗風嗣阿誰。師云。黃蘗山中心未惺。大愚
肋下築三拳。僧曰。與麼則臨濟重興。師云。也須子細。
師云。新開爐冶世應知。烹鍊身心絕是非。幸有法財
堪取採。禪人到此莫空歸。直是敲空作響。扣寂知音。
知其妙理。何勞作十地之因。悟此玄門。不假證三身
之果。超聖要路。成佛頓門。總慈悲心。攝顛倒想。如斯
話會。正落教乘。且道教外別傳一句又作麼生。良久。
云。一氣不言含有象。萬靈何處謝無私。
<other>筠州武泉政禪師法嗣</other>
<other>杭州慶善震禪師</other>師於熈寧五年八月十一日集眾
云。我佛世尊。示化將終。有正法眼藏。涅槃妙心。付摩
訶迦葉。自茲祖祖相傳。分枝列派。至于今日。吾今世
緣將謝。聽吾偈曰。諸法本無生。皆隨信心起。千聖密
相傳。展轉無終始。言畢。趺坐而逝。壽八十七。茶毗。収
舍利。舌根不壞。

建中靖國續燈錄卷第十四

<sarticle>建中靖國續燈錄卷第十五　　　<bz>〔宋銘〕</bz></sarticle>

東京法雲禪寺住持傳法佛國禪師（臣）惟白集
對機門
<other>廬陵清原山行思禪師第十三世</other>
<other>東京惠林宗本圓照禪師法嗣</other>
<other>東京法雲寺大通禪師</other>諱善本。姓董氏。頴州人也。白
衣素行。清修勵節。聽習大經。頓入妙義。遂依東京顯
聖寺輯上人山家。試經披剃。尋慕祖風。造蘇州瑞光
寺圓照禪師法席。照預感夢。見即器之。入室扣發。豁
然契悟。道如夙蘊。性若天資。徧歷江淮。益廣宗趣。初
住務州雙林。次遷杭州淨慈。奉　詔旨住東京法雲。
越國大長公主奏賜大通禪號。三住大剎。眾盈七百。
道化廣洽。緇素蟻慕。今退老於杭州南山。開堂日。
　哲宗皇帝遣中使降香。并賜磨衲袈裟。師謝恩畢。
登座。拈香祝延　聖壽罷。乃敷坐。慧林覺海禪師白
槌竟。師良久云。還觀得麼。適來白槌告報。已是周遮。
更若論量。千里萬里。雖然如是。不可徒然。今日大施
門開。有疑請問。問。寶香天降。瑞氣凝空。　睿旨既臨。
法輪當轉。師云。分明記取。僧曰。金色頭陀笑更新。萬
古山河共晴日。師云。謝汝證據。僧曰。四海晏清時雨
足。何妨野老賀昇平。師云。不用忉忉。問。鷲峯九會。大
轉法輪。為　國開堂。願聞舉唱。師云。滿庭嘉氣合。帀
地覺花開。僧曰。若然者。爐爇寶香凝瑞剎。祝延　睿
筭等南山。師云。百千年後與人看。僧曰。國清民肅歸
　　皇化。佛道昭隆繼我師。師云。却信得及。問。名傳
清禁。恩降九重。磨衲既披。將何報答。師云。天高不可
極。僧曰。帝網重重無間斷。交光全布目前機。師云。地
厚載無窮。師云。達磨西來。傳最上乘。言中便薦。不假
思惟。句下該明。頓超情識。得之則頭頭有據。昧之則
句句成非。大用現前。風行草偃。所以上根之士。目擊
知機。中下之流。卒難搆及。軒皇鑑內。不立纖塵。迦葉
峯前。徒煩指注。放行則風清萬字。月印千溪。剎剎塵
塵。輝騰無盡。把定則二乘罔措。三藏絕詮。獨脫無私。
超然世表。如斯理論。猶涉言詮。苟能一念回光。始信
不從人得。恭惟國家承平既遠。美化方隆。普率群機。
大興三教。所以甚深般若。久住於斯。金口誠言。故不
誣矣。即將開堂少善。上福皇基。所冀玉葉金枝。共恊
無為大化。珍重。問。寶塔元無縫。如何指示人。師云。煙
霞生背面。星月繞簷楹。僧曰。如何是塔中人。師云。竟
日不干清世事。長年占斷白雲鄉。僧曰。向上更有事
也無。師云。太無厭生。問。一稱南無佛。皆已成佛道。未
審如何是道。師云。膏雨未抽新歲筍。和風先拆舊時
花。僧曰。學人恁麼會時如何。師云。也須子細。問。若論
此事。譬如兩家看碁。學人上來。請師一著。師云。早見
<pb n="765"/>
輸了也。僧曰。錯。師云。是。僧曰。進前無路也。師卓柱杖
一下。云。爭柰遮箇何。僧曰。祇如黑白未分時又作麼
生。師云。且饒一著。問。如何是空手把鋤頭。師云。霜風
飄巨野。僧曰。如何是步行騎水牛。師云。凍木鎖寒雲。
僧便喝。師云。蝦䗫呌。問。涅槃心易曉。差別智難論。如
何是差別智。師云。燈籠吞露柱。僧曰。學人未委。師云。
佛殿出三門。問。如何是末後句。師云。適來却道得。僧
曰。即今事如何。師云。問取露柱好。問。法王法令。請師
速道。師便喝。僧曰。莫便是否。師云。瓦解氷消。問。如何
是祖師西來意。師云。儞行脚來圖箇什麼。僧曰。學人
不會。師云。且待驢年。問。達磨未來時如何。師云。雲収
三島淨。僧曰。來後如何。師云。雨過百花鮮。僧曰。來與
未來相去幾何。師云。掉穿輕靄去。帆逐暮煙歸。問。百
尺竿頭。如何進步。師云。嶮。僧曰。便恁麼去又作麼生。
師云。百雜碎。問。三乘秘藏人皆委。祖意西來事若何。
師云。金錫不搖葱嶠月。蘭舟獨泛海門風。僧曰。既欲
拯物導迷。為什麼九年冷坐。師云。守株延歲月。千古
累兒孫。問。把定乾坤眼。綿綿不漏絲毫。未審此理如
何。師云。舌根裏藏身。僧曰。謝師指示。師云。也好露箇
消息。僧曰。無人知此意。令我憶南泉。師云。幾合放過。
問。如何是道。師云。進前三步。僧曰。恁麼則分明在目
前。師云。莫教落井。問。如何是般若體。師云。合。僧曰。如
何是般若用。師云。有問有答。
上堂。顧左右云。洪機未剖。觸處彌綸。朕兆纔生。翻成
特地。若據祖宗正令。豈有多途。直下無私。輝騰今古。
若也心光未透。見惑仍存。縱饒辯瀉懸河。辭同炙輠。
句句風馳電卷。言言玉轉珠回。到此門中。皆為戲論。
何也。且聲前一路。已涉塵蹤。句後千差。復成何事。是
以少林九年冷坐。始遇知音。欲得萬古流芳。真風不
墮。今日人天帀坐盡是知音。且道什麼處是不墜處。
若也道得。便乃親見碧眼胡僧。如或落辭。不免為蛇
[書-曰+(且-二+人)]足。良久。云。瓊林凝瑞氣。寶剎鎖飛煙。
上堂云。上士聽法以神聽。中士聽法以心聽。下士聽
法以耳聽。且道更有一人來。將什麼聽。乃拈柱杖。卓
禪牀一下。云。高也著。低也著。落落圓音徧寥廓。十方
內外更無他。不用無繩而自縛。
上堂云。案山說法主山聽。主山說法案山聽。案山主
山一時說。且道教什麼聽。諸人若也善聽。三世諸佛
所說妙法皆悉現前。還有麼。鐵鎚無孔猶閑事。笑殺
毗耶老古錐。
上堂云。納僧見處。逆順難該。翛然獨往。應物還來。或
高栖於世表。或抗迹於塵埃。把定。則氷生水面。放行
也。錦上花開。盧老不知何處去。白雲影裏笑咍咍。喝
一喝。下座。
上堂云。花心未放。柳眼初開。鴈回嗚咽之聲。水瀉潺
湲之響。森羅舉唱。法爾常規。更言縛脫同源。大似龍
頭蛇尾。
上堂。良久。云。會麼。祖佛妙旨。祇在目前。慧日峰前。雲
生足下。澄湖浪闊。迥接遙天。晚唱漁舟。夜泛蒹葭之
月。歡遊[書-曰+(且-二+人)]舫。時聞絲竹之音。更說聞聲悟道。見色明
心。大似拋却甜桃樹。尋山摘醋棃。
<other>潤州金山龍游寺法印禪師</other>諱善寧。江州人也。甘露
院受業。挈囊遊方。徧參祖室。志氣高邈。性行耿介。至
圓照法席。師資機感。緣如夙契。勠力贊弼。以揚法化。
出世萬壽。規制嚴肅。躬己力行。眾無不稟。百丈禪式。
近世遵承。在師振領。問。天皇也恁麼道。龍潭也恁麼
道。未審和尚作麼生道。師云。手握白玉鞭。驪珠盡擊
碎。僧曰。退身有分。師云。知過必改。問。如何是祖師西
來意。師云。稱尾無星。僧曰。未審此意如何。師云。斗方
有底。問。如何是佛。師云。眉如初月。眼似流星。僧曰。如
何是法。師云。義列交羅。星分大野。僧曰。如何是僧。師
云。古貌稜層。丈夫意氣。問。竿木隨身。逢場作戲。今朝
選佛場開。請師方便。師云。文不加點。僧曰。可謂今古
<pb n="766"/>
罕聞。師云。且道是什麼題目。僧擬議。師便打。
上堂。顧視左右云。古人道。在眼曰見。在耳曰聞。在鼻
齅香。在舌談論。在身覺觸。在意攀緣。雖然如是。秖見
錐頭利。不見鑿頭方。若是萬壽即不然。有眼覰不見。
有耳聽不聞。有鼻不知香。有舌不談論。有身不覺觸。
有意絕攀緣。一念相應。六根解脫。敢問諸禪德。且道
與前來是同是別。莫有具眼底衲僧出來通箇消息。
若無。復為諸人重重注破。放開則私通車馬。捏聚則
毫末不存。若是飽戰作家。一任是非貶剝。
上堂云。撮玄機於掌上。挂古鑑於臺前。有何妖孽。誰
敢當禦。可謂昭昭法界。自佗而境智全収。歷歷真源。
彼此而聖凡俱寂。以此而推。僧堂佛殿。對現色身。厨
庫三門。共揚斯事。但請拗折拄杖。向目前參取。
上堂云。若也談禪說道。便見有生有滅。更乃舉揚今
古。大似不觀時節。昨夜風雨蕭蕭。今朝頓除煩熱。到
此善能參詳。達磨迷時不別。
上堂云。盡大地未甞有一人真正舉揚宗教。若有一
人舉揚宗教。盡大地人並須鋩鋒結舌。莫是教諸人
杜絕見聞。契合斯道也無。如此見解。譬如聚火燒須
彌山。經塵沙劫終不能著。殊不知古聖垂示。祗要後
人眼正。達者實謂。今古罕聞。光前絕後。放行。言言見
諦。句句明宗。収來。眼眼從方。明明側立。向什麼處見
古人。良久。云。須知海岳皈明主。未信乾坤別有天。
<other>潤州甘露寺傳祖禪師</other>諱仲宣。姑蘇謝氏子也。幼歲
辭親。投師受具。深稟律儀。聽習經要。風姿肅雅。容止
異常。參圓照禪師。發明祖意。問。佛放眉間光。現諸希
有事。如何是希有事。師云。和風𩖼𩖼。春日遲遲。僧曰。
學人便恁麼會時如何。師云。日月易流。僧曰。一言當
宇宙。千古播清聲。師云。來年更有新條在。問。設華王
座。談不二門。大眾側聆。願垂指示。師云。青山遙對目。
僧曰。學人未曉。師云。芳草綠如茵。僧曰。一句無私。應
之萬里。師云。作麼生是無私句。僧曰。堪對暮雲歸未
合。遠山無限碧層層。師云。猶較些子。問。不涉廉纖。請
師指示。師云。一字不著畫。上堂云。建立宗乘。群魔屏
迹。播揚大事。三藏忘言。況阿逸多未離兜率。黃面老
已滅拘尸。大唐國裡無禪師。天下衲僧味糟粕。眾中
莫有英靈衲子。變豹作家。出來掀倒禪床。喝散大眾。
豈不快哉。良久。云。瑞獸藏頭角。珍禽惜羽翰。上堂云。
雨過山青。雲橫水碧。寶陀巖上。瑞草將敷。王舍城中。
幽花欲綻。空生宴坐。帝釋奔馳。彼此一時。今古易異。
良久。云。萬般施設不如常。上堂云。住。住。百千妙門。同
歸一路。青山常在。知識難逢。爭如識取主人公。高聲
召云。主人公。復云。今日自買自賣。上堂。顧視云。楊子
江心。無風起浪。石公山畔。平地骨堆。會得左右逢原。
爭似寂然不動。良久。云。堪笑寒山忘却歸。十年不識
來時道。
<other>福州太平禪師守恩禪師</other>本州福清人也。姓丘氏。受
圓照禪師心印。初出世住地藏。提刑程公遵彥嚮師
道風。移住龜山。師堅辭不受。復請主太平禪剎。師乃
隨緣赴感。大振宗乘。學者摳衣。常滿數百餘人。由是
四方歸仰。德望益隆。凡兩處住持。皆重建寺宇一新。
其功績不可勝紀。問。庵內人為什麼不見庵外事。師
云。却許闍梨具眼。僧曰。久嚮和尚。師云。暗中抨繩。誰
辨曲直。問。如何是超佛越祖之談。師云。三日一風。五
日一雨。僧曰。向上更有事也無。師云。月明三島靜。樵
子大平歌。師乃竪起拳。復開云。或時為拳。或時為掌。
若遇衲僧。有功者賞。遂放下云。直是土曠人稀。相逢
者少。上堂云。雨後鳩鳴。山前麥熟。何處牧童兒。騎牛
笑相逐。更把短笛橫吹。風前一曲兩曲。參。上堂云。山
僧今日略通一線。不用狐疑。麥中有麫。上堂云。青青
翠竹搖風。當檻一聲幽鳥。敢問明眼諸禪人。祖師鼻
孔重多少。上堂云。雲岩弄師子。普化打筋斗。叢林將
為向上關。未免笑破衲僧口。休。休。沒來由。却是象骨
<pb n="767"/>
古錐能輥毬。上堂云。衲僧現前三昧。釋迦老子不會。
住世四十九年。說得天花亂墜。爭似飢飡渴飲。展脚
堂中打睡。上堂。拈拄杖。擊禪床一下云。有智若聞則
能信解。無智疑悔則為永失。三十年後。不得道山僧
今日上堂祇念法華經。參。問。如何是古佛心。師云。鶯
啼處處同。僧曰。學人不會。師云。牛羊自傍山。問。如何
是沙門行。師云。多虗少實。僧曰。和尚何得謾人。師云。
實無諱處。問。如何是本來人。師云。皮枯骨瘦。僧曰。中
下之機如何體悉。師云。竪臥橫眠。僧曰。古佛今佛皆
無別理。師云。更夢見什麼。師乃云。諸人知處。山僧盡
知。山僧知處。諸人不知。今日不免布施諸人。良久。云。
頭上是天。脚下是地。參。
<other>衢州靈耀寺佛慈禪師</other>諱𧦬良。姓吳氏。饒州人也。幼
習儒學。就試輦下。將戰文圃。乃厭塵紛。即依景德寺
無惑大師出家。圓具遊方。參圓照禪師。發明心地。乃
述投機頌曰。秖遮一箇。文殊罔測。眨起眉毛。百千萬
億。即蒙印可。清献少保趙公抃重師道行。請為宗師。
住越州福果．衢州超化．海會．靈耀四剎。問。三變禪林。
四回出世。於和尚分上成得什麼邊事。師云。鉢盂口
向天。僧曰。三十年來關棙子。而今流落五湖傳。師云。
那箇是山僧關棙子。僧曰。一言超影象。不墜古人風。
師云。惜取眉毛。問。靈山一會。分付飲光。今日法筵。當
為何事。師云。畫地為牢。僧曰。直得學人進退無門。師
云。軒鑑分輝。僧曰。百千年後。如何舉得。師云。拔山力
盡。問。不施寸刃。建立太平時如何。師云。皇天無親。僧
曰。一人有慶也。師云。知恩報恩。僧展兩手。師拍膝一
下。問。如何是衢州境。師云。桑榆影占柯山野。絃管聲
調㴾水濵。僧曰。如何是境中人。師云。謝安無箇事。聊
起為蒼生。僧曰。向上宗乘事若何。師云。急著眼。僧曰。
截斷眾流也。師云。山疊不知重。上堂云。大眾。知則同
知。見則同見。毫[釐-未+牙]絲髮。不相謾昧。且道不謾昧箇什
麼。乃以拄杖指云。風柯月渚。並傳本心。煙島雲林。皆
提妙印。然雖如是。也似鏡盤上痕生。且道陽鳥未啼
一句作麼生。良久。云。好𢹂紫煙策。共倚南山暉。上堂。
師卓拄杖云。鷺池鷲嶺。海甸菴園。三百餘會。也無遮
消息。放過一著。與諸人共遊華藏。復指云。看看。陌上
桃花。朵朵現彌陀實相。庭前翠竹。枝枝為甘露法門。
菩提樹林。寶陀境界。一時頓現。山僧今日撒沙向諸
人眼裏。且道迦葉門下事作麼生。良久。云。若不得流
水。還應過別山。上堂云。不知時分之延促。不知日月
之大小。頭土面。且與麼過。山僧每遇月朔。特地鬪
釘家風。抑揚答問。一場笑具。雖然如是。因風撒土。借
水獻花。有箇葛藤路布與諸人共相解摘看。驀拈拄
杖。擊香臺一下。云。參堂去。
<other>台州瑞巖有居禪師</other>上堂云。採得葛藤成路布。縱橫
十字上高機。通身是眼無人識。唯有山僧識得伊。良
久。云。今日呈似大眾。且道何似趙州底。還相委悉麼。
袖頭打領。
<other>明州天童山景德寺可齊禪師</other>姓應氏。台州人也。依
天台國清寺道才上人出家圓具。初遊講肆。晚造瑞
光圓照禪師法席。即獲開悟。請住安樂山。晚遷天童。
問。寶花王座。今日師登。祖意西來。如何垂示。師云。花
開巖畔千枝秀。僧曰。便是和尚為人處也。師云。水瀉
簷前一樣清。僧曰。空生不解巖中坐。惹得天花動地
來。師云。笑破佗人口。僧曰。晚來雲散後。不見別山高。
師云。吽。吽。問。如何是道。師云。蹈不著。僧曰。蹈著後如。
師云。七穿八穴。師云。一問一答。一拶一捺。千眼頓開。
澄潭皎月。隨機施設。縱奪臨時。縱之。則句句攢花簇
錦。處處釋迦道場。奪之。則一法不留。千聖絕迹。雖然
如是。須知有向上一竅。還會麼。良久。云。莫謂春殘花
落盡。峯前昨夜一枝開。
<other>秀州資聖崇信禪師</other>廬州慎縣人。姓高氏。十三依本
州承天用成上人為師。二十受具。䇿錫南遊。造杭州
<pb n="768"/>
淨慈圓照禪師法席。投機印證。問。如何是道。師云。家
家門底通長安。僧曰。如何是道中人。師云。上座自何
來。僧曰。莫祇遮箇便是也無。師云。碧眼胡僧笑點頭。
僧曰。畢竟如何。師云。禮拜了退。上堂云。凄清大野。物
景蕭條。露滴枯枝。煙籠遠墅。長天極目。列萬象以昭
然。霜月流輝。映千江而普現。如斯舉唱。帶水拖泥。若
也盡令提綱。直須祖佛側立。放過一著。別有清規。咄。
<other>蘇州瑞光守琮真覺禪師</other>姓顧氏。本州人也。依圓照
禪師削染。復悟宗猷。乃獲印可。出世闡揚。為眾所仰。
問。作是思惟。十方佛現。今思惟了。佛在甚麼處。師云。
當風一句。起自何來。僧曰。恁麼則頭頭撞著彌勒。步
步蹈著釋迦。師云。西天與此土不同。上堂云。宗門妙
訣。豈在多說。一言括盡。便須頓歇。明眼衲僧祇自知。
金色頭陀善分別。冬去春來夏有熱。若遇寒山拾得
時。傳語豐干莫饒舌。
<other>蘇州萬壽普懃禪師</other>姓施氏。婺州人也。依本州開元
寺岳上人出家圓具。首習教觀。深造淵微。晚至圓照
法席。投機印可。問。為　國開堂。願聞舉唱。師云。爐爇
寶香凝瑞剎。祝延　睿筭等南山。僧曰。祗如滿筵嘉
氣合。徧地覺花開又作麼生。師云。好音在耳人皆委。
僧曰。恁麼則有意氣時添意氣。師云。放過一著。問。學
人上來。請師說法。師云。清風滿座。僧曰。高峯日月充
寰宇。大振洪音唱祖歌。師云。脚跟下看。僧曰。門前流
水朝滄海。檻外孤峯走太虗。師云。兩重公案。僧曰。觸
目對揚真般若。山河重顯法王機。師云。莫妨別人問
上堂云。物外無堪老便休。乾城夢質兩悠悠。如何幻
事臨相逼。却使閑身不自由。然則出家之士。利物為
初。稟先祖之洪規。續惠燈於千古。唯一心法。號總持
門。得之者。不歷堦梯。頓齊諸聖。失之者。塵劫不復。徒
自勞形。或得失兩忘。凡聖情盡。正當恁麼時。不是心。
不是佛。不是物。敢問諸禪德。且道畢竟是箇什麼。若
向遮裏倜儻分明。便能獨步大方。橫身三界。握金剛
寶劍。破生死魔軍。良久。云。劄。
<other>宣州水西山軻禪師</other>問。我手佛手。是同是別。師云。人
人有分。僧曰。任有千般巧。終無兩樣風。師云。且莫錯
認。問。真金須假爐中試。一鎚便成時如何。師云。切忌
道著。僧便喝。師云。遮漆桶。上堂云。憶得靈山會上末
後句。今日舉似諸人。良久。云。會麼。任是飲光出來。有
理也無伸處。參。上堂云。雷聲遠震。廣布慈雲。甘澤纔
晴。普天春色。柳開青眼。花吐芳容。鳥噪幽林。魚遊水
面。更說迷逢達磨。大似剜肉作瘡。若言法本如斯。正
是天然外道。恁麼說話。傍若無人。明眼衲僧。一任檢
點。參。
<other>明州香山智度院正覺延泳禪師</other>問。祖意西來即不
問。和尚家風事若何。師云。眼深鼻大。僧曰。學人便恁
麼履踐時如何。師云。手長袖短。師云。心隨境現。境逐
心生。心境兩忘。是箇什麼。拈起拄杖云。且道遮箇甚
處得來。若道是拄杖。瞎却汝眼。若道不是拄杖。眼在
什麼處。是與不是。一時拈却。且騎拄杖出三門去也。
<other>明州雪竇山資聖寺法藏禪師</other>諱守卓。姓李氏。姑蘇
人也。依圓照禪師出家。入室投機。遂蒙印可。宗猷愽
達。道譽遠聞。問。如何是賓中主。師云。進前無路。僧曰。
如何是主中賓。師云。退不容身。僧曰。如何是賓中賓
師云。對面是何人。僧曰。如何是主中主。師云。有理無
說處。僧曰。賓主已蒙師指示。向上宗乘事若何。師云。
仰面貪看鳥。回頭錯應人。師云。好大眾。龍種上尊王
佛為諸人現銀色世界。瓊林玉宇。剎剎交光。寶殿銀
城。輝輝相映。又色即是空。空即是色。色空空色休擬
議。空色色空成智慧。耳聞眼見徧河沙。盡是如來真
實地。不得已向諸人道。生是苦。受是業。滅可證。道可
修。以四諦十二因緣知苦斷集。證滅修道。復云。有生
可知．有業可斷．有滅可證．有道可修。皆是謗佛謗法。
盡同魔說。正當恁麼時。且作麼生會。雪竇不免與諸
<pb n="769"/>
人說破。千峯積寒雪。萬徑人跡絕。壞衲擁枯槎。是說
如何說。參。上堂云。陽回幾次到新冬。衲壞爐寒世不
同。白日靜馳天外影。紅顏偷送耳邊風。是非未起名
何在。物我兼忘景自空。記取雪巖巖上語。莫教孤負
主人公。咄。
<other>明州啟霞山崇梵院慧章禪師</other>問。如何是佛。師云。儞
問我。僧曰。如何是法。師云。我答儞。僧曰。如何是僧。師
云。方袍圓頂。僧曰。如何是向上事。師云。且待別時。僧
曰。即今便請。師云。蹉過也。
<other>壽州資壽院圓澄巖禪師</other>問。大藏教中還有奇特事
也無。師云。祇恐汝不信。僧曰。如何即是。師云。黑底是
墨。黃底是紙。僧曰。謝答話。師云。領取鈎頭意。莫認定
盤星。師乃云。雲生谷口。月滿長川。樵父斫深園。漁翁
釣沙島。到遮裏。便是吳道子．張僧繇。無儞下手處。良
久。云。歸堂問取聖僧。參。上堂云。乾坤肅靜。海晏河清。
風不鳴條。雨不破塊。春生夏長。秋収冬藏。遮箇是世
間法。作麼生是佛法。良久。云。欲得不招無間業。莫謗
如來正法輪。珍重。上堂。良久。云。宗乘妙訣。即今為說。
山高水深。寒風凜冽。祖師西來。道箇休歇。敢問諸人。
作麼生是休歇處。還會麼。寒則圍爐坐。閑餘任性眠。
<other>睦州廣靈佛印禪師</other>諱希祖。姓周氏。處州人也。年將
丱歲。便陟霜臺。志學有方。慕道無廢。參圓照禪師。了
明己見。出世弘揚。遂彰道譽。問。登法空座。演海潮音。
大眾寂然。願聞舉唱。師云。日月光天德。山河壯帝居。
僧曰。恁麼則得聞於未聞也。師云。一人歌有道。天下
樂無為。問。如何是睦州境。師云。越嶂遠分丁字水。臘
梅遲見二年花。僧曰。如何是境中人。師云。面帶七星
人不識。芒鞋高掛少知音。師乃云。靈光鑑徹。物我全
収。體照獨存。前後自絕。由是無為變化。應量千差。托
質殊分。混同一性。故我元首明哉。股肱良哉。法以時
遇。道在中興。建大法幢。作大佛事。足可稱揚。所以正
觀絕迹。名相互分。寂聽非聞。圓音普應。霜鐘金皷。主
伴交參。寶殿瓊臺。聽說斯顯。六街三市。徧處莊嚴。陌
巷康衢。寅昏佛事。聖凡交會。士庶鏘鏘。帝網圓融。鑑
燈互照。何必南方獨邁。徧扣諸門。歷涉艱辛。是非未
決。而今重重華藏。無盡法門。觸目見成。何須擬議。然
雖如是。鈍致祖風。良久。云。九年少室誰知己。一句流
通萬古傳。上堂云。嚴陵臺畔。七里龍淵。直須釣鼇釣
鯨。豈止撈鰕摝蜆。隨流放曠。任性漂浮。停舟月上波
心。舉棹風生水面。敢問大眾。不觸波瀾作麼生會。良
久。云。時人祇看絲綸上。不見蘆花對蓼紅。參。
<other>東京襃親旌德院慈濟翱禪師</other>上堂云。梅花新綻。柳
眼初開。雪散長空。風恬浪靜。文殊性海。普賢行門。直
下分明。更無餘事。還會麼。良久。云。莫錯認。
<other>越州石佛寶相寺曉通密印禪師</other>問。如何是石佛。師
云。頭戴天。脚蹈地。僧曰。向上更有事也無。師云。任經
霜與雪。不改舊時容。師乃云。至道冲虗。萬物何宰。真
空絕迹。法界如如。若能對境無心。觸目無非是道。良
久。云。晝夜舒光照有無。癡人喚作波羅蜜。
<other>湖州道場山慧印禪師</other>示眾云。若論此事。如王按劒。
把定乾坤。俠客縱多。誰當出手。問。劒即不問。如何是
此事。師云。點。僧曰。恁麼則欲來衝雪刃。不免露鋒鋩。
師云。拽。僧以手一畫。云。爭柰遮箇何。師云。泥人眨眼。
問。達磨未來時如何。師云。鼻孔遼天。僧曰。來後如何。
師云。頂門著地。僧曰。畢竟如何。師云。九年人不識。幾
度過流沙。上堂云。韶石渡頭。舟橫野水。汾陽浪裏。掉
撥孤煙。雲月無私。溪山豈異。一言合轍。千里同風。敢
問諸人。作麼生是同風底句。良久。云。八千子弟今何
在。萬里山河屬帝家。
<other>處州南明山仁壽院通禪師</other>問。如何是南明境。師云。
泉飛一道帶。峯出半天雲。僧曰。如何是境中人。師云。
䇿筇看[鴳-女+隹]舞。坐石見雲歸。問。如何是祖師西來意。師
云。登山千里月。渡水一帆風。僧曰。未審意旨如何。師
<pb n="770"/>
云。言前有路。句下無私。問。龍未出洞時如何。師云。佛
眼覰不見。僧曰。出洞後如何。師云。興雲吐霧。
<other>杭州西湖妙惠院文義禪師</other>上堂云。隨機設化。大闡
宗風。截斷眾流。不留眹跡。入一乘之閫域。踐向上之
玄關。方便門開。分明看取。咄。上堂云。會麼。已被熱謾
了也。今早起來。無教可說。下牀著鞋。後架洗面。堂內
展鉢喫粥。粥後打睡。睡起喫茶。見客相喚。齋時喫飯。
日日相似。有什麼過。然雖如是。更有一般令我笑。金
剛倒地一堆泥。拍禪床一下。
<other>西京韶山杲禪師</other>問。祖意西來。未審傳箇什麼。師拈
起拄杖。僧曰。恁麼則心外有法也。師云。心外心內即
且致。汝喚什麼作法。僧曰。天台楖𣗖木。師云。也是第
二月。上堂云。七月孟秋猶熱。古往今來時節。若作佛
法商量。正是弄巧成拙。若作無事話會。又與外道何
別。直饒總不如斯。敢保老兄未徹。如來言。祖師訣。無
孔鐵鎚重下楔。自家心地亂如麻。却把指頭喚作月。
莫思量。休解說。千年枯骨休齩齧。從佗兔走鳥飛。飢
來喫飯困來歇。
<other>汝州香山慈壽法晝禪師</other>姓徐氏。杭州人也。長依明
智寺元湛上人出家．圓具。聽習經論。後造瑞光圓照
禪師法席。投機開悟。先住北京天鉢。次遷香山。問。天
恩忽降。請住香山。國重師名。將何祝　聖。師云。香煙
起處。大眾同觀。僧曰。如何領會。師云。重言不當吃。僧
曰。早知今日事。悔不慎當初。師云。禮拜了退。問。山巖
水壑。盡是舊日家風。拄杖淨瓶。拈起新來活計。古殿
重開。願聞舉要。師云。擊大法鼓。演大法義。僧曰。恁麼
則彌勒門開心頓曉。德雲峯峻道何藏。師云。儞向什
麼處見彌勒。僧曰。雲散長天星斗現。月明沙界物難
藏。師云。休要費力。師顧視大眾云。皇都禪剎。惠林道
場。今日暫借卑僧陞陟。實愧非材。於明眼人前提綱
佛祖。衒耀見知。直饒說得天雨四花。地搖六震。一點
也用不著。蓋為各各威光動地。人人不欠絲毫。然雖
如是。更有向上一竅。三世諸佛不能宣。六代祖師提
不起。且道是什麼物得恁麼奇恠。還薦得麼。良久。云。
曹溪路坦平。休彊生荊棘。久立。
<other>福州靈應嵩禪師</other>開堂日。上首白槌罷。師云。好諸仁
者。第一諦甚可憐生。祗麼會得。同匣有餘。眾中莫有
聞一以知十底衲僧麼。出來相見。問。德山棒．臨濟喝。
直至如今少人拈。今日幸遇場開。請師拈看。師云。一
朝權在手。看取令行時。僧曰。一雨普滋沙界外。群靈
無不盡霑恩。師云。霑恩底事作麼生。僧提起座具云。
爭柰遮箇何。師云。殘羹餿飯。不勞拈出。僧曰。若不上
來。焉知如是。師云。彼此不著便。乃云。正法眼藏。普被
含情。上至諸聖。下及群迷。一一情中。具同斯事。蓋由
一念有異。迷悟岐分。逐浪忘源。去而莫返。不見道。我
佛如來。初成正覺。嘆曰。奇哉。我今普見一切眾生。具
有如來智慧德相。但以妄想執著而不證得。或開張
教綱。或直指人心。令息妄緣。見性成佛。自後燈燈續
燄。祖祖傳心。利物無窮。法門無盡。既到遮裏。事合如
何。祖令在手。須至提攜。正法既行。明當舉唱。廓一塵
而遍周沙界。攝萬法而歸一毫端。縱奪卷舒。不離於
此。雖然如是。盡乃諸人日之常分。應非別有玄微。若
也情塵頓解。靈智當前。現大威光。快須薦取。珍重。
<other>處州靈泉山壽寧梵仁禪師</other>問。不問有言。不問無言。
請師速道。師云。話墮也。僧曰。人天交集。乞師垂示。師
云。不如禮拜。問。蓮華未出水時如何。師云。雪霜凋不
得。僧曰。出水後如何。師云。天地放教開。上堂云。天真
靈徹。即今一譯。上下四維。清風明月。寒則任寒。熱則
任熱。也不休。也不歇。飯則餐。渴則啜。不見神光三拜
依位立。燈燈續𦦨未甞絕。鼻孔遼天任辨別。
<other>秀州福嚴仲孚禪師</other>問。知師久蘊囊中寶。今日當場
略借看。師云。覿面相呈。僧曰。下坡不走。快便難逢。師
云。未欲行令。師乃云。問者如蛟龍戲於滄海。答者似
<pb n="771"/>
彩鳳舞於長天。一合一開。一舒一卷。縱橫應用。啐⿰口豕
同時。若遇本分衲僧。直須倒退三千里。參。
<other>處州靈泉山宗一禪師</other>問。鎮州蘿蔔即不問。廬陵米
作麼價。師云。可貴可賤。僧曰。小出大遇也。師云。君子
愛財。取之有道。僧曰。大眾霑恩。師云。有人索汝米錢
在。師乃云。美玉藏頑石。蓮華出淤泥。須知煩惱處。悟
得即菩提。咄。
<other>通州琅山法印禪師</other>諱載儀。福州賢泥受業。禮戒珠
和尚為師。十八䇿試登具。預遊江浙。聽習經論。晚詣
圓照禪師。大悟玄機。問。祥雲布處。現千朵之危峯。紈
扇搖時。去九旬之炎熱。正當恁麼時。如何是到地頭
一句。師云。一雨普潤。僧曰。未審如何履踐。師云。射虎
須當機。僧曰。快便難逢。師云。要棒喫那。問。知師久蘊
囊中寶。今日當場略借觀。師云。莫是南番真舶主。僧
曰。不獨學人有賴。大眾亦乃霑恩。師云。元來祇是杜
波斯。師顧視大眾。乃云。好。好。可謂幽顯朗照。物理虗
通。為森羅之寶印。作萬象之真宗。其為也形。其寂也
冥。本淨非瑩。法爾圓成。所以道。如何以無價之寶。隱
在陰入之坑。大眾。山僧今日敢對眾前特地拈出。乃
[書-曰+(且-二+人)]一圓相。擎示眾云。遮裏既放憨去。亦要大家精鑑。
莫謂連城之價。可以並輝。徑寸之圓。堪同其美。直與
龍女爭鋒。無垢世界。未當正覺。縱使金輪獨步。立功
勳者。權為重賞。且道是什麼寶得恁麼殊異。良久。云。
鬼神知貴不知價。留與人間光照夜。
<other>南嶽馬祖崇新庵主</other>一日。語直庵人云。今日齋時不
用打食。人曰。為甚麼不打食。主云。吾報緣將盡。或人
問曰。主既臨行。有何言句。主乃拍手一下。長嘯一聲。
山僧今日珍重諸人。言訖而逝。

建中靖國續燈錄卷第十五

<sarticle>建中靖國續燈錄卷第十六　　　<bz>〔宋銘〕</bz></sarticle>

東京法雲禪寺住持傳法佛國禪師（臣）惟白集
對機門
廬陵清原山行思禪師第十三世
東京惠林宗本圓照禪師法嗣
<other>舒州投子證悟禪師</other>諱脩顒。姓梁氏。晉州趙城人也。
幼同父不拜鄉祠。不受書訓。俄曰。當為人天師。安慕
此耶。尋依本州霍山文廣上人出家．圓具。橫經講席。
洞曉佛意。華嚴九會。敷演三四。遠造蘇州瑞光圓照
禪師法席。扣問禪宗。因舉無著問天親。彌勒說什麼
法。說遮箇法。即悟其旨。初住壽州資壽．西京少林．舒
州投子。道譽大播。京洛宗乘。蓋師首唱。大丞相富公
弼敬以師禮。一日。陞堂。時有僧出。師云。錯。僧曰。什麼
處是錯。師云。不信道。問。是法平等。無有高下。為什麼
趙州三等接人。師云。入水見長人。僧曰。爭柰學人未
會。師云。喚不回頭爭柰何。問。如何是祖祖相傳底心
師云。三星繞月宮。僧曰。便恁麼去時如何。師云。伯樂
暫垂鞭。駑駘誇八駿。問。如何是第一義。師云。百雜碎。
師云。楞伽峰頂。誰能措足。少室巖前。水泄不通。正當
恁麼時。黃頭老子張得口。碧眼胡僧開得眼。雖然如
是。事無一向。先聖幸有第二義門。足可共諸人東說
西話。所以道。春生夏長。秋落冬枯。四時遷改。輪轉長
途。愚者心生彼此。達者一味無殊。良久。云。陝府鐵牛
吞大象。嘉州佛向藕絲藏。
上堂云。春風鳴古木。曉露鎻寒波。頭頭皆顯露。顯露
又殽訛。看看。直下是。怎柰何。明眼漢。沒臼窠。吐不得。
嚼不破。咄。
上堂云。巍巍少室。永鎮群峰。有時雲中捧出。有時霧
⿱卓無蹤。有時突在目前。有口道不得。被人喚作壁觀
胡僧。諸仁者。作麼生免得此過。休。休。不如且持課。良
久。云。一元和。二彌陀。三釋迦。自餘是什麼椀躂丘。參。
<pb n="772"/>
上堂云。露滴庭莎。風鳴古檜。皓月瀉千家寒色。清淮
流萬頃波瀾。此時薦得。與諸人截斷眾流。若也未然。
不免隨波逐浪。譬如河中水湍。流競奔逝。各各不相
知。諸法亦如是。遂拈拄杖云。拄杖子是諸法。是相知。
不相知。若相知。早被知縛。若不相知。憑何指註。卓一
下。云。知之一字。眾妙之門。復云。錯。
<other>東京十方淨因禪院佛日禪師</other>諱惟岳。福州長溪陳
氏子也。七歲投西林院徹和尚出家受具。習楞嚴諸
教。洞曉其旨。性行剛直。俊慧爽[托-七+友]。遊涉禪林。遍扣知
識。參圓照禪師。因侍立次。舉劫火洞然因緣。豁然有
省。後出世常州承天。次住東京華嚴。復遷淨因。宮保
李侯端愿薦以章服。荊國大王奏賜法雨師名。　哲
宗皇帝百日入內。特賜佛日禪號。師於建中靖國元
年二月十七日　大行皇太后五七。奉　聖旨就
　慈德殿陞座。師拈香云。率土之土。莫非　王土。且道
此一瓣香。產何土宜。若也道得。白石有消日。氤氳無
盡年。盡虗空。徧法界。為雲為蓋。應現無窮。上薦　仙
游。徑生　佛國。遂斂衣坐。云。見義不為。無勇也。莫有
勇底衲僧。出來相見。時有僧出眾。提起坐具云。明鏡
當臺。請師一鑒。師云。記取話頭。僧曰。莫便是和尚為
人處也無。師云。蹉過了也。僧曰。曹溪一派。水石生光。
師云。酌然。酌然。問。未離兜率。已降王宮。未出母胎。度
人已畢。王宮則不問。如何是度人一句。師云。千江有
水千江月。僧曰。恁麼則帝釋鏡中親得旨。靈山法會
宛然存。師云。龍華三會。猶是後時。僧曰。可謂龍樓鳳
閣祥烟起。玉殿金階瑞氣生。師云。逢人不得錯舉。僧
曰。四海盡霑天子澤。師將何法報　皇恩。師云。唯此
一事實。餘二則非真。僧曰。長將日月為天眼。共指須
彌作壽山。師云。已在言前。僧曰。作家宗師。天然猶在。
師云。若不在此。三十棒一棒也較不得。問。法無定相。
隨緣構集。有佛世界。以光明為佛事。有佛世界。以莊
嚴為佛事。未審此佛世界以何為佛事。師云。坐朝問
道。垂拱平章。僧曰。一人有慶。萬民賴之。師云。萬靈何
處謝無私。僧曰。粉骨碎身未足酬。一句了然超百億。
師云。作麼生是一句。僧曰。芥城劫石猶非筭。坐斷乾
坤日月新。師云。金毛師子。問。圓照昔年光宇宙。今朝
佛日又騰輝。學人上來。請師鑑照。師[書-曰+(且-二+人)]一圓相。僧曰。
萬丈白雲藏不得。一輪光透照無私。師云。也是太陽
門下。全借餘輝。僧曰。既然摩耶佛母生兜率　大行
太后在何方。師云。花分晝夜。水遶棟梁。僧曰。古佛堂
前同已證。瑠璃殿上演真空。師云。重說偈言。問。昔日
　慈聖太皇。月落不離天。淨照親承寵澤。今朝　大
行皇太后。水流元在海。未審意旨如何。師云。滄溟浩
渺孤帆小。消得長天幾許風。僧曰。千般有解終難到。
一念無心在處同。師云。龍蛇易辨。衲子難瞞。僧曰。若
然者。罷希運之開田。笑空生之持鉢。師云。誰言寸草
心。報得三春輝。僧曰。且道今日資薦　皇太后。畢竟
居何報土。師云。雲屯雲散天長淨。漚滅漚生水本清。
僧曰。已得真人好消息。人間天上更無疑。師云。不妨
刢利。問。佛佛授手則不問。葉葉相承事若何。師云。龍
生龍子。龍長龍孫。僧曰。恁麼則千子常圍遶　金輪
御大千。師云。漁翁皷舞。野老謳歌。僧曰。慶雲翔而和
氣流。芝草生而嘉禾秀。師云。正好讚歎。
師云。最初說法者。不知末後句。末後說法者。不知最
初句。最初．末後句。適來惠林禪師已為諸人說則說
了。且如何說。若約三乘十二分教。偏圓頓漸。半滿一
音。不免執指為月。入海筭沙。直似澄潭月影。後夜鐘
聲。隨扣擊以發音。逐波瀾而不散。猶是生死岸頭事。
故乃菩提達磨觀象。神州有大乘器。所以泛杯千頃
浪。登嶺萬重山。首造于梁。梁以因果有為之法而垂
問。達磨揭聖諦第一義而奉答。梁王未契。遂之嵩少。
九年面壁。不立文字。逈出三乘。直指人心。見性成佛。
當時神光二祖立雪斷臂。得髓明心。一花五葉。結果
<pb n="773"/>
自成。六代傳衣。後人得道。自此東華方信有正法眼
藏。涅槃妙心。中下隨根。迷悟相半。故　我大宋真宗
皇帝頌不云乎。初祖安禪在少林。不傳教法祇傳心。
後人要悟真如性。密印由來妙理深。大矣哉。真如妙
理。至幽至深。非大機大器不能領悟。何以故。見聞覺
知是法。法離見聞覺知。便乃火聚當岐。鐵山在路。自
然少室峰前壁立千仞。曹溪路上水泄不通。於其中
間。祖風不無陵遲。頹綱亦將委地。雖然如是。法無定
相。道假時彰。建大法幢。演大法義。興此一大事因緣。
利樂有情。不在佗時。所謂際會　大聖人而知之。出
現于世。廣大流布。廓周沙界。實千載之一遇哉。至
若　堯．舜．禹．湯。端拱垂衣。無為之化。不為不至。若以
開方便門。示真實相。十方嘉會。四眾同筵。闢古佛之
家風。發含生之大本。未可與今日同時而語哉。何謂
也。釋提桓與善現發明般若。唯止真空。波斯匿為慶
喜特指不遷。猶存俗諦。特此教外別傳。向上一著。彰
顯　當今。豈非希有之緣。應乎昭且者也。然溪山各
異。雲月是同。同聲相應。同氣相求。方知此事無古無
今。無彼無此。高而無上。廣不可極。淵而無下。深不可
測。毛吞巨海。芥納須彌。在天同天。在人同人。在天則
為日為月。為照為明。在人則為　君為臣。為忠為孝。
以此而推。百億日月。萬億須彌山。百億四大海。根身
器界。情與無情。同一體性。莫不仁者見之謂之仁。智
者見之為之智。百姓日用而不知。其能會萬物為己
者。其唯　聖人乎。由是燈燈續𦦨。葉葉相承。百千世
而月點真燈。光融三界。十萬里星排祖幹。凉蔭四生。
是知法輪再轉於支那　帝日長輝於震旦。若然者。
物無大小。法無適莫。皆被其光。皆蒙其澤。以至草木
禽魚。無遠不及。祇如舍衛國王欲往靈山見佛。勑諸
臣僚．山河大地．草木叢林。並須同去見佛。若一草一
木不去。吾則不得見佛。大眾。秖今乾坤之內。宇宙之
間。山河大地。草木叢林。去亦不去。來亦不來。湛湛無
私。巍巍不動。乃文乃武。乃禪乃律。同在九重天上。慈
德殿前。同時見佛。諸仁者。見則不無。且作麼生見。良
久。云。重瞳日月明無盡。隆準山河秀有餘。臣僧惟岳。
伏奉　聖旨。今陞座舉揚般若。奉為　大行皇太后
此土緣終。佗方報勝。屆于五七。上薦　　仙遊。恭以
　皇太后淨惠本然。至神獨運。來示　母儀之迹。德
贊　三朝。去酬法界之因。果圓十地。伏願　兜率天
宮陪摩耶佛母一處逍遙。無垢世界共娑竭龍女同
成正覺。回耀休光。昌明　宗社。竊以釋迦如來臨般
涅槃。以佛法奉囑　萬乘聖主。啟日月光明。永垂外
護。廓天地覆載。長賜流通。臣等沙門慶幸得近蓂階。
般若敷宣。莊嚴　國祚。恭惟　今上皇帝陛下。承祧
　七聖。天下鼓舞於唐虞。明道　萬機。教外播揚於
佛祖。此蓋伏遇　皇帝陛下夙泛般若之神舟。慣遊
覺海。今揭軒皇之寶鑑。圓照禪叢。集此鴻因。上祝
　今上皇帝陛下聖躬。萬歲。萬歲。萬萬歲。伏願　福
若大梵王。　壽同天帝釋。　金輪御三千大千之世
界。　玉曆紀百億萬億之年華。雨順風調。民安國泰。
　皇太妃．　皇后．　皇太子。伏願　福海壽山。增千
千之載。金枝玉葉。長榮萬萬之春。　親王國族．天眷
宮嬪。萬善同資。千祥併集。不敢久瀆　聖聽。伏惟
　珍重。
開堂日。師登座拈香。祝延　聖壽罷。乃敷坐。智海佛
印禪師白槌竟。師云。堯天舜日。鳳閣龍樓。妙高孤峰。
浮幢香海。無二無二分。無別無斷故。主伴同時。一多
無礙。具眼衲僧。出來觀看。問。為國開堂。請師祝。
聖。師云。雲破鼇峰。月生鯨海。僧曰。璇璣盤磚三千界
　睿筭延鴻十萬春。師云。祇道得一半。僧曰。打麵還
佗州土麥。唱歌須是帝鄉人。師云。金毛師子。問。世尊
出世。為大事因緣。和尚今朝。當為何事。師云。瑞雪滿
長安。僧曰。一人增壽筭。萬里盡謌謠。師云。風行草偃。
<pb n="774"/>
僧曰。斬釘截鐵。須還本分鉗鎚。師云。也不消得。問。蓮
花未出水時如何。師云。清波無透路。僧曰。出水後如
何。師云。目前無異草。僧曰。恁麼則馨香滿大唐。師云。
非公境界。
師云。此箇法門。不在筌蹄。豈干問答。直饒盡十方剎
土未為微塵。一一微塵盡為衲僧。各如滿慈．鶖子。窮
天玄辯。竭世樞機。到遮裏。一點用不著。何以故。生佛
圓融。自佗平等。人人鼻孔遼天。各各壁立千仞。蓋不
知真隨妄轉。法逐緣遷。自昧靈光。抂投異趣。所以破
有法王。運無緣慈。駕三乘舟檝。渡五性波瀾。翻戀澄
潭月影。靜夜鐘聲。故使懷州牛喫禾。廬陵米價長。又
不免勞佗初祖達磨逗器支那。教外菱花。不磨甎鏡。
衣中驪頷。不數佗珍。未挂古帆。見成公案。由是悟取
無悟底面目。迷取不迷底鄉關。三際無私。十方同暢。
自家田地。枯木生花。古廟香爐。寒再𦦨。莫不一切
語言文字。資生產業。皆與實相不相違背。若然者。無
影樹下同船。漁翁鼓舞。中有黃金一國。野老謳謌。共
樂昇平。同躋壽域。大眾。同躋壽域。自是地久天長。且
道共樂昇平作麼生樂。良久。云。羅浮打鼓韶州舞。久
立。珍重。
<other>泗州普照寺真寂禪師</other>諱處輝。滁州清流人也。姓趙
氏。依江寧府保寧勇禪師出家得度。紹聖四年　朝
旨住持。開堂日。問。世尊出世。地涌金蓮。和尚出世。有
何祥瑞。師云。掃却門前雪。
<other>太平州隱靜山普慧寺儼禪師</other>問。摩騰入漢。藏教分
明。達磨西來。有何意旨。師云。我法妙難思。龍天盡歸
向。僧曰。未審祖意教意。是同是別。師云。兩彩一賽。僧
曰。一言歸有道。萬象自無心。師云。猶較些子。問。達士
相逢。如何話會。師云。罕遇作家。僧曰。若非朝宰知音。
和尚焉肯拈出。師云。金鎚影動。寶劒光寒。師云。一法
不通。萬緣方透。若也於斯明得。眼睛穿過鐵圍山。一
口吸盡大海水。乃唱云。大海水已吸盡了也。魚龍向
什麼處安身立命。眾中若有興慈運悲底衲僧。出來
救取龍王。苟若不能。氣急殺人。雖然如是。事無一向。
山僧不免為諸人說道理。不見先聖云。究竟涅槃。常
寂滅相。終歸於空。一翳在眼。空花遍界。翳若不消。不
出門知天下事。翳若消盡。始知庵內人不見庵外事。
若能如是。方解穩坐地。十二時中一任受用。如或未
知。久立。珍重。上堂云。春雲春雨。萬物敷榮。暖日和風。
巖花競秀。青山疊疊。㵎水澄澄。達磨迷途。切忌說破。
復云。若人撿點得出。山僧今日話墮。以拄杖擊禪牀。
下座。
<other>蘇州定慧院圓義禪師</other>諱遵式。姓顧氏。姑蘇人也。童
稚異眾。慕道出家具戒。未幾。首學毗尼。次習大經。洞
明淵奧。緣契圓照。傳道印心。行解氷霜。宗教兼濟。三
遷叢席。四眾歸依。師範有規。訓學無倦。都尉張侯敦
禮奏以師號。問。南泉斬猫兒。意旨如何。師便打。僧曰。
猶是學人疑處。師云。十萬八千。僧曰。忽遇趙州時如
何。師云。賣金須是買金人。問。如何是祖師西來意。師
云。萬水千山。僧曰。便與麼去時如何。師云。千山萬水。
僧曰。專為流通。師云。南北行人口似[石*((白-日+田)/廾)]。問。如何是衲
僧眼。師云。針劄不入。僧曰。何故如此。師云。向道衲僧
眼。
師云。若夫宗旨。豈在言詮。況疊嶂巍峩。層巖峭峻。湖
澄淥水。風掃白雲。松竹蕭蕭。不若妙峰頂上。烟雲杳
杳。何殊鷄足巖前。到此各自回光。不勞指注。多言喪
道。多岐亡羊。若是本分之人。便乃息肩倚杖。越聖超
凡。出入生死。縱橫聲色。果能如是。方可續佛壽命。報
佛深恩。無盡法門。目前覯取。珍重。
上堂云。我有真機。絕毫絕氂。明暗上下。南北東西。言
之不及。思之不知。會麼。東弗于逮。西衢耶尼。
上堂云。一月初圓。百川沈影。一燈發彩。萬炷流輝。月
無留影之心。燈無傳輝之念。若得如是。可以處于諠
<pb n="775"/>
譁。入于塵俗。運大悲光於沙界。開普門眼於生靈。豈
唯觀音大士三十二種妙應無方。具縛凡夫。一一皆
能開正法眼。然雖如是。也須是斬釘截鐵漢始得。其
或不然。靜處薩婆訶。
上堂云。青山[鬱-山+止][鬱-山+止]水滔滔。萬浪千波接海濤。提得絲
綸漾舟去。鈎頭須要釣鯨鼇。拈拄杖云。負命者上鈎
來。參。
上堂云。睡來合眼飯來餐。佛祖從教說易難。若問安
心有何法。太湖長浸洞庭山。衲僧家人人盡道。我八
面四方。縱橫無閡。龍濟為什麼道。卷簾除却障。閉戶
生得閡。若人辨得。許汝向衣鉢下穩坐地。
上堂云。天兮何高。地兮何厚。海潮之音。師子哮吼。瞻
之不見其前。迎之罔眺其首。還會麼。七七四十九。
上堂云。我有一句。秖今分付。玉軸琅函。同時頓具。不
用思量。重重顯露。優曇鉢華。火中開悟。參。
<other>舒州投子山勝因禪院普聦禪師</other>上堂云。寂住峰頂。
葉落歸根。明月堂前。金風玉露。且道深秋一句作麼
生。良久。云。古往不知何處去。後夜依前月到窓。
<other>秀州本覺法真禪師</other>諱守一。姓沈氏。江陰人也。生而
祥異。性敏才逸。齒未及冠。頓慕緇門。謝俗瑞光。投師
圓照。巾侍扣問。更不它遊。眾推明悟。唱道擕城。問。選
佛選官應在我。祖席登科事若何。師云。大鵬展翼天
路遙。巨鼇轉身海水窄。僧曰。夫子家聲遺舊業。法王
基緒得中興。師云。後五日看。僧曰。且道昔日今時。是
同是別。師云。一言已出。問。春氣已隨紅雨散。熏風初
度綠陰凉。學人借問西來意。乞師方便為敷揚。師云。
分明舉似大眾。僧曰。可謂一句截流。萬機頓削。師云。
築著磕著作麼生道。僧曰。落落清規今古同。相逢會
有知音舉。師云。不妨刢利。問。離群師子。踞地全威。不
露爪牙。願聞哮吼。師云。大家著力。僧曰。當年盧老曾
饒舌。今日親聞第一機。師云。脚跟下事作麼生。僧曰。
寶杖撥開千聖眼。當場辨取火中蓮。師云。果然作家。
師云。此一法印。非有所傳。曠劫佩持。不從人得。包六
虗而無外。混十世以同時。全提則佛祖蹤沈。放下則
聖凡文起。昭昭日用。森羅頓現於靈光。蕩蕩目前。彼
此無分於實際。雖廓然泯迹。流通於無量義門。閴爾
無依。逈超於一切智地。非文字相。離見聞緣。諸乘由
是莫能詮。列祖於斯提不起。此日人天既集。不可徒
然。略於建化門中普示諸人。各請端心正視。乃顧左
右云。還見麼。若恁麼承當得。便乃機衡在握。全歸閫
外之權。剎海澄波。共助寰中之化。珍重。
上堂云。諸人知有道不得。山僧道得不知有。且道此
兩語。是一理。是二義。若人定當得出。許儞頂門眼正。
參。
上堂云。本分相見。不在如何。撩起便行。猶為鈍漢。若
也分賓分主。俱為念話杜家。更乃說妙談玄。不當宗
門苗裔。山僧恁麼道。已是雪上加霜。儞等諸人更擬
覓箇什麼。以拄杖一時趂下。
上堂云。山僧一無所解。祇是叢林冤害。選甚南來北
來。誰能上載下載。一味[托-七+友]楔抽釘。與儞平生慶快。冷
然作活自由。蕩蕩無拘無碍。隨緣任運騰騰。從儞九
旬結制。雖然放曠不羈。亦要時中管帶。良久。云。會麼。
此時若不究根源。直待龍華第三會。
上堂云。折半列三。人人道得。去一拄七。亦要商量。正
當今日。雲門道底不要別。作麼生露得箇消息。良久。
云。日月易流。
上堂云。化城不止。寶所非安。直饒蹈著本地風光。便
好拗折拄杖。雖然如是。忽然問儞索著線袋針筒。莫
道不知落處。
<other>湖州報本禪院常利禪師</other>姓卓氏。福州古田人也。總
角之歲。圓頂披緇。即慕參遊。問心有得。大卿呂公請
師出世。提唱祖風。道望益著。問。如何是大人相。師云。
披毛戴角。僧曰。學人不會。師云。紫磨金容。問。如何得
<pb n="776"/>
作佛去。師云。煩惱裏薦取。僧曰。如何得離煩惱。師云。
對面菩提。問。如何是無相佛。師云。影臨四海。僧曰。如
何是有相佛。師云。體絕毫氂。僧曰。畢竟是有是無。師
云。常憶當年尋海客。一聲羗笛過山南。僧曰。和尚不
近道理。師云。從來祇與麼。問。古鏡未磨時如何。師云。
照。僧曰。磨後如何。師云。黑。僧曰。既是磨後。為什麼黑。
師云。為汝要磨。問。如何是無為。師云。有作。僧曰。如何
是有作。師云。無為。僧擬議。師云。漆桶。遮裏不是無為。
上堂云。尋常不欲與諸人枝蔓。今日未免枝蔓。罪過
彌天。還有點檢得出底麼。若點撿得出。管取至道無
難。若點檢不出。莫道無事好。上堂云。今日月望。打箇
餬餅供養大眾。拈拄杖。作圓相云。還識此餅麼。不但
供養一人。百千萬億人秖是一箇。細嚼飽餐。不得齩
破。然雖如是。切忌麫生。參。上堂云。大眾。有一人無形
無相。無學無名。不動人情。能為變化。該羅群象。洞攝
大千。截生死流。居涅槃岸。或諸佛菩薩。乃至人與非
人。見今坐斷毗盧。直至一生補處。還識此人麼。若識
得伊。共為洪範。若不識伊。常為冤對。快識取好。參。
<other>楊州石塔惠照寺惠禪師</other>問。世尊出世。地涌金蓮。和
尚開堂。有何祥瑞。師云。雪滿長空。僧曰。纖塵不立。師
云。刢利衲僧。
<other>杭州南山廣法法光禪師</other>問。雪峰三上投子。九到洞
山。為什麼倒戈卸甲。師云。理長即就。僧曰。未審雪峰
得箇什麼。師云。一棒一條痕。問。臘月火燒山。意旨如
何。師云。若不得流水。還應過別山。僧曰。學人未曉。師
云。春來草又生。師云。主賓問答。未當宗乘。建化門中。
一期施設。使言言相副。句句投機。於衲僧分上。遠之
遠矣。而今日明雲晴。山高水深。且作麼生會舉揚底
道理。還會麼。山僧不免土上加泥。更為通箇消息。高
低巖岫現重重。樓閣門開處處通。要會此中端的意。
威光爍爍徧長空。伏惟珍重。
<other>明州瑞巖山永覺禪師</other>問。久得韶陽旨。門中試為通。
師云。聲前如迸鏃。句後若流星。僧曰。古殿豁開光燦
爛。水精宮裏𥻦真珠。師云。點。師云。若據衲僧分上。四
時不別。八節安知。高棲巖上。出沒卷舒。一任桑田海
變。從佗兔走烏飛。布衾暖處始知春。黃葉飄堦委秋
色。如斯境界。方稱道懷。若據順俗之談。須知遮箇消
息。乃顧大眾云。且道即今是什麼時節。還知麼。玉漏
聲將促。金烏影漸長。須臾春色裏。又見百花香。久立。
<other>睦州資福道芳禪師</other>問。德山．臨濟。以棒喝接人。和尚
出世。將何垂示。師云。山僧無氣力。僧曰。和尚豈無方
便。師云。大眾笑儞。有僧出禮拜。起云。請師答話。師云。
蹉過了也。僧曰。甚麼處是蹉過。師云。五里復五里。師
云。秋風清。秋水淥。白鷺立寒汀。秋蟬噪幽谷。金風扇
白蘋。玉露滋黃菊。流水奏伯牙之琴。凉颷動子猷之
竹。聽也聽不盡。觀也觀不足。且作麼生會箇佛性義。
良久。云。解空不在離聲色。愛聽孤猨嶺上啼。
<other>舒州太平慧登禪師</other>問。如何是太平境。師云。多年三
級塔。未老萬株松。僧曰。如何是境中人。師云。一似不
曾齋。師云。太平知見。麥裏有麫。厨屋對僧堂。三門對
佛殿。咄。
<other>岳州乾明慧覺禪師</other>問。如何是乾明境。師云。脩竹四
圍繞。凌松一帶寒。僧曰。如何是境中人。師云。手拈湘
竹杖。目視楚山雲。僧曰。人境已蒙師指示。向上宗乘
事若何。師云。綠竹滿軒庭。微雲生嶽面。問。寶劒未出
匣時如何。師云。冷光生。僧曰。出匣後如何。師云。猶嫌
鈍。問。如何是諸佛本源。師云。野[鴳-女+隹]連天呌。僧曰。意旨
如何。師云。通宵徹夜聞。問。如何是清淨法身。師云。泥
人合掌禮西方。問。如何是佛。師云。老僧不妄語。師云。
濛濛微雨。滴滴階墀。萬木正秋色。歸根葉落時。咦。清
飇吹散斷山雲。孤月遼天說向誰。參。上堂云。寒風響。
雁聲急。大啟圓通何不入。雪月交光冷相照。鷺鶿飛
向蘆花立。休使空生雙淚泣。上堂云。內視於心。心無
<pb n="777"/>
其心。外視於形。形無其形。遠視於物。物無其物。良久。
云。三際求心心不得。元來祇遮古今人。咄。上堂云。三
界無家此箇人。十方周徧露全身。有時對面難尋覔。
忽爾相逢又却親。若要親。山河大地絕纖塵。久立。上
堂。拈拄杖云。諸禪德會麼。山僧兩手分付與儞諸人。
尚不能會。放下拄杖。云。吽。吽。驢年夢見。參。
<other>處州法海禪院世長禪師</other>問。法身三種病．二種光。如
何透得。師云。[書-曰+(且-二+人)]地為牢。僧曰。和尚透得也。師云。退身
無路。僧曰。自起自倒。師云。腦門著地。問。如何是諸法
實相。師云。更舉一遍。僧曰。三世諸佛吐不出。六代祖
師吞不下。師云。言猶在耳。師云。城市喧繁。空山寂靜。
雖然如是。動靜一如。彼我不二。四時輪轉。物理湛然。
夏不去而冬自來。風不寒而氷自冷。今也古也。不假
絲毫。誰少誰多。身無二用。諸禪德。既是身無二用。為
甚麼龍女現十八變。君不見弄潮須是弄潮人。卓拄
杖。下座。
<other>筠州米山崇僊禪師</other>上堂。顧視大眾云。山河大地被
山僧撮來。搗羅為末。煉蜜為丸。以淡薑湯吞却了也。
何處更有一絲毫。若道是有。即為謗法。諸人到遮裏。
合作麼生話會。良久云。參。
<other>蘇州寶華妙覺顯禪師</other>問。機輪曾未轉。轉處實能幽。
如何是轉處實能幽。師云。白雲遶空谷。清風拂太虗。
僧曰。意旨如何。師云。劫火洞然毫末盡。青山依舊白
雲中。問。如何是祖師西來意。師云。霜風落林葉。僧曰。
霜風落林葉。意旨何如。師云。逢春又却生。問。久雨不
晴時如何。師云。綠毛龜出水。僧曰。晴後如何。師云。得
縮頭時須縮頭。師顧視大眾云。日如箭。月如梭。靈源
本來瑩淨。何須特地揩磨。如今要得無餘事。學取城
東黑老婆。參。上堂云。我眼本正。因師故邪。毗耶城老
亦周遮。浮雲收碧落兮自寬廓。黑豆逢水土兮自生
芽。恁麼會得。也好與三十棒。上堂云。涼飇生後夜。萬
木盡驚秋。金風碎剪白雲浮。莫問韶陽端的處。姮娥
新琢玉為鈎。
<other>明州岳林元亨禪師</other>上堂云。雲依依。日遲遲。柳開河
岸。花發高枝。靈雲今日向什麼處安身立命。驀拈拄
杖云。看看。莫顢頇。久參高士。舉目知歸。晚進之流。新
羅國裏。珍重。
<other>安州九嵕山圓明著禪師</other>問。大藏教中還有奇特事
也無。師云。有。僧曰。如何則是。師曰。展軸光千界。開函
萬國春。問。作家不啐⿰口豕。啐⿰口豕不作家。學人上來。請師
作家相見。師云。袖裏青蛇吼。僧曰。學人不會。師云。腦
後冷光生。僧曰。錯。師云。識甚痛痒。師云。烟凝葦岸。黃
葉飄空。燕去雁來。古今常定。說生說滅。未為極則之
談。遣有排空。豈是格外之語。黃梅半夜。少室九年。直
顯真機。更無別理。所以道。直截根源佛所印。摘葉尋
枝我不能。敢問諸人。作麼生會箇直顯真機底道理。
良久云。參。上堂云。雲起高峰。水流㵎下。喬松烟鎻。古
檜風生。且道衲僧分上成得什麼邊事。良久。云。孫賓
門下。切忌鑽龜。
<other>廬州澄慧善珂禪師</other>問。如何是澄惠境。師云。千里清
風歸野外。一輪明月上波心。僧曰。如何是境中人。
師云。肩橫楖𣗖。目視烟霄。僧曰。如何是向上事。師云。
葛藤得也未。師云。若論此事。高超三界。獨步大方。截
生死流。踞涅槃岸。演無上法。使靈苗異葉。處處騰芳。
鸞鳳麒麟。聲聲相應。可謂將此身心奉塵剎。是則名
為報佛恩。諸高德。如斯舉唱。未免周遮。若是出格道
流。且待別相見。參。
<other>蘇州寶華山悟本慶禪師</other>問。久居巖谷即不問。入鄽
垂手事如何。師云。弄花香滿手。穿竹粉盈衣。僧曰。便
是為人處也。師云。兩眼已隨青嶂合。雙眉猶帶野花
顰。僧出眾。提起坐具。師便喝。僧亦喝。師又喝。僧禮拜。
師便打。問。休去．歇去．古廟香爐去。未審意旨如何。師
云。有耳鐵牛穿半夜。無條石馬走春風。僧曰。莫便是
<pb n="778"/>
為人處也無。師云。風急浪開魚自現。金鱗透入碧波
中。師顧視云。看看。桃花亂落如紅雨。風撼梨花白雪
香。鸎囀玉琴細。柳垂金線長。古佛家風在。頭頭示顯
揚。恁麼說話。也是事隨物運。法逐時遷。若是格外頓
根。不干文墨。直見自心。大用繁興。無非佛事。良久。云。
大眾。參堂去。
<other>饒州蜜巖淨土院惠旻禪師</other>上堂云。道無動靜。法本
隨緣。立處皆真。隨方作主。在天地則覆載。在日月則
照臨。在君臣則移風易俗。在釋氏則興慈運悲。且道
衲僧分上又作麼生。良久。云。欲言言不及。林下好商
量。參。
<other>廬州澄慧院冕禪師</other>問。如何是澄慧境。師云。前臨金
㪷城。後枕藏舟浦。僧曰。如何是境中人。師云。歡愁語
盡江山窄。名利忘來天地寬。師云。萬法摐然。何須自
昧。大眾還見麼。風高凜冽正嚴凝。瑞氣祥光滿寺庭。
祖令已行高著眼。寒光爍爍射文星。久立。
<other>潭州石霜崇勝寺能禪師</other>問。知師久蘊囊中寶。今日
當場略借看。師云。兩手分付。僧曰。小出大遇。師云。回
眸子細看。
<other>汀州同慶院自鑒禪師</other>上堂云。釋迦密印。不出乎心。
達磨真機。豈離當體。於茲見得。暢快平生。更若紛紜。
自家埋沒。雖然如是。七穿八穴一句又作麼生。路逢
死蛇莫打殺。無底籃子盛將歸。
<other>荊南府萬壽院有琛禪師</other>問。上上之機。請師垂示。師
云。鐵牛哮吼。木馬嘶鳴。僧曰。便恁麼會時如何。師云。
未敢相許。
<other>宣州寶勝永良禪師</other>問。道非物外。物外非道。如何是
物外道。師云。目前可驗。僧曰。如何是道中人。師云。對
面同千里。僧曰。向上更有事也無。師云。勘破了也。師
乃云。大道舒光。十方周徧。及乞根源。了無所得。然雖
如是。不出金峰窠裏。到遮裏。合作麼生。良久。喝一喝。
下座。
<other>壽州六安文殊惟湛禪師</other>問。目前無法。意在目前時
如何。師云。看。僧曰。片雲生脫谷。孤[鴳-女+隹]下遙天。師云。莫
錯認。師乃云。春至花開。秋來葉落。法法見前。不須穿
鑿。咄。
<other>福州光化楚萇禪師</other>開堂日。示眾生。昔年靈山會上。
黃面老人四十九年三百餘會。該羅不著底事。山僧
今日普示諸人。良久云。依俙越國。髣髴楊州。僧問。皇
道與佛道相去幾何。師云。但請知時。僧曰。學人未曉
玄言。師云。雷鳴天鼓震。聖語勅文行。僧曰。混然先天
地。逈出希夷間。師云。寰中日應萬機巧。海外風光一
樣清。僧曰。是一是二。師云。俯為葛藤。問。師唱誰家曲。
宗風嗣阿誰。師云。胡風扇漢。祖月耀梁。僧曰。靈山印
本。不用揩磨。師云。也是欺我唐土兒孫。僧曰。古今通
途去也。師云。路出千山。水分八字。乃云。非君所議以
當宗乘。亦非寂寥徒為向上。何也。言無差別。句乃橫
該。就馳言句。面目換了。是以參玄上士仍當薦取。方
解異類。共物推移。若不如是。未免情存取捨。境緣好
醜。迭遞更遷。威光失色。頭頭顯示。率爾嗟噓。於是從
上賢者。為物之故。抑而為之。互為賓主。激揚斯旨。人
天眼目。悟則為准。上堂。顧視大眾。還相委悉麼。良久。
云。從來風釆。理冠真乘。不涉程途。非爾自然。人人己
分。實乃無虧。箇箇英靈。奇特現矣。是以諸門互顯。捷
應無私。以無私之妙體。返照朗然之無窮。思盡還源。
不真何待。諸禪德。還會麼。久遠與麼。今日如是。遵此
法令。施行無畏。

建中靖國續燈錄卷第十六

<sarticle>建中靖國續燈錄卷第十七　　　<bz>〔宋銘〕</bz></sarticle>

東京法雲禪寺住持傳法佛國禪師（臣）惟白集
<pb n="779"/>
對機門
廬陵清原山行思禪師第十三世
<other>東京法雲圓通禪師法嗣</other>
<other>江寧府蔣山太平興國寺惠炬禪師</other>諱良䇿。福州人
也。比試圓頂。遊方參尋。首見六合孜禪師。微有發明。
詣圓通禪師席下。頓釋疑滯。既蒙印證。為眾領袖。出
世華藏。大揚祖意。次遷鍾山。左丞蔡公卞奏以章服．
師名。問。諸佛出世。普為群生。和尚出世。又且如何。師
云。拄杖未曾拈著。僧曰。與麼則人天獲利。師云。好領
前話。僧曰。喏。喏。師云。遮箇衲僧猶較些子。上堂云。秋
風索寞。秋景蕭條。鴈過長空。燕離大廈。遊方禪客。卜
處安居。腰束輕囊。手𢹂短錫。水邊松際。去住無拘。雖
然如是。忽有人問。作麼生是行脚底事。明眼人前如
何祇對。若是所得之者。萬一無疑。後學初心亦須子
細。還會麼。要知江上路。須問渡頭人。參。上堂云。雪將
殘。分外寒。向火容易。涉道艱難。好是和衣打睡。任佗
日上欄干。祖師沒腰斷臂。吾徒莫作等閑。光陰荏苒。
人事多端。遮邊淥水。那裡青山。難。難。百年三萬六千
日。看看便見𩯭毛斑。山僧與麼說話。拖泥滯水不少。
然雖如是。養子方知父慈。
<other>廬山開先心印禪師</other>諱智珣。饒州人也。䇿試得度。便
慕宗風。參圓通禪師。發悟心要。頓息佗遊。推為師表。
請居合肥延昌。次遷開先。佛國禪師回奏簾賜章服。
都尉張侯敦禮奏以心印師名。問。和尚出世。將何為
人。師云。山形拄杖子。僧曰。刁刀相似。魚魯參差。師云。
朝三千。暮八百。問。趙州三等接人。未審和尚幾等接
人。師云。隨家豐儉。僧曰。向上之機雖已曉。中下之根
又若何。師云。領取鈎頭意。莫認定盤星。問。須菩提唱
無說而顯道。未審和尚以何顯道。師云。山僧口似鐵。
上堂云。擊鼓上來。大家[覤-儿+丘]見。法法現前。不勞鍛鍊。諸
禪德。為什麼如此。彼彼大丈夫。為君通一線。上堂云。
動靜不禪。去來常定。萬派同源。海雲自異。可謂心境
一如。有何不可。然雖如是。且道衲僧分上還得也無。
良久云。天台楖𣗖木。南嶽萬歲藤。上堂云。極目青天
無片雲。萬象森羅全體露。若也擬議更商量。終是翻
成箇路布。不煩久立。歸堂喫茶去。上堂云。握須彌於
掌內。鑑十方於目前。且道是什麼人分上事。所以雲
門大師云。三藏聖教在汝舌頭上。微塵諸佛在汝脚
跟下。不如悟去好。忽若築著磕著。東西不辨。南北不
分底。又作麼生。良久。云。存得五湖明月在。不愁無處
下金鈎。上堂云。平旦寅。扶桑日出照何人。箇中未了
奔南北。孰知大地一微塵。雖然如是。會得甚奇特。不
會亦最親。上堂云。一法不通。萬緣方透。山河無隔礙。
靈光觸處明。且道眼為甚麼不見眉毛。秖為住處大
近。未免衲僧取笑。既不恁麼。又作麼生。鉢盂無底尋
常事。面無鼻孔笑殺人。
<other>潭州道林廣慧寺寶琳禪師</other>蘇州人也。東禪院受具。
少習經論。妙通精義。遂扣禪室。發明祖意。圓通禪師
常所印可。大丞相王公安石亦深器重。出世廣德興
教。次移池陽景德．廬山萬杉。潭師請居道林。學者歸
仰。都尉張侯敦禮奏以章服。問。德山棒．臨濟喝。未審
和尚如何為人。師云。總不恁麼。僧曰。又作麼生。師云。
自領出去。僧便喝。師云。遮聾漢。僧無語。師云。非但患
聾。亦乃患啞。問。淺聞深悟。深聞不悟。雲門道了。和尚
作麼生。師云。頭戴天。脚踏地。僧曰。學人未曉。師云。有
口不可閑却。僧曰。若然者。飢來喫飯困來眠。師云。不
妨會得好。師云。揚眉瞬目。不當宗乘。舉古提今。殘羹
餿飯。一棒一喝。未稱衲僧。踞坐思量。傍觀者醜。且道
作麼生是衲僧本分事。常憶江南三月裏。鷓鴣啼處
百花香。上堂云。近日稍春寒。寥寥宇宙寬。山河無隔
礙。世界掌中觀。無口盧行者。饒舌是豐于。三日不相
見。莫作舊時看。拈拄杖云。會麼。棒頭有眼明如日。要
識真金火裏看。上堂云。今朝五月五。百草靈苗誰不
<pb n="780"/>
覩。善財採藥與文殊。殺活臨機互為主。禪家流。莫莽
鹵。眨上眉毛好看取。信手拈來知不知。甜者甜兮苦
者苦。上堂云。雲收嶽面。日上扶桑。颯颯寒風。紛紛敗
葉。瀟湘江內。白浪滔天。廣惠門前。地平如掌。若也知
有底衲僧。穩坐太平。其或未然。不免撈天摸地。
<other>江寧府保寧寺子英禪師</other>錢唐人也。稟性介潔。儀範
清肅。撥草瞻風。尋師擇友。詣圓通禪師法席。師資緣
契。針水相投。遂歷湘．沅．荊．楚。所至叢林。雲徒蟻慕。請
居夾山。次移二聖．廬山羅漢．太平隱靜．金陵鳳臺。都
尉張侯敦禮聞師道風。奏賜章服。問。如何是夾山境。
師云。疊疊好山來不盡。滔滔泉水濟無窮。僧曰。如何
是境中人。師云。楖𣗖慣將衝鳥道。衲衣常挂五雲濃。
僧曰。秖如宗乘。若何指示。師云。鐵牛耕大地。問。如何
是第一句。師云。俊鶻趂不及。僧曰。如何是第二句。師
云。橫身該宇宙。僧曰。如何是第三句。師云。撈天摸地。
僧曰。三句已蒙師指示。目前一句又如何。師云。孟夏
漸熱。問。山河大地不作眼見耳聞時如何。師云。祇恐
不與麼。僧曰。便與麼時如何。師云。山高水深。僧無語。
師云。幸自可憐生。剛被佗謾却。
師云。有大曠宅。不居門戶。靈靈常在。今古無虧。不問
路頭。誰人得入。善於中止。受用無窮。獲大安隱。周遊
無際。雖然如是。更須知有水不洗水一句。參。
上堂云。有一人攪長河為酥酪。變大地作黃金。握驪
珠於掌中。縱遊戲於目際。此人堪受四事供養。有一
人奪飢人之食。驅耕夫之牛。然後見山是山。見水是
水。此人亦堪瞻之仰之。有一人片帆不挂。棹艣俱停。
獨宿沙洲。月明四海。此人亦堪頂戴奉行。一人在前。
一人在後。一人居中。透關者。試請辨看。
上堂。拈拄杖云。日月不能並明。河海不能競深。須彌
不能同高。乾坤不能同固。聖凡智慧不及。且道遮箇
有什麼長處。良久。云。節目分明。生來條直。冰雪敲開
片片分。白雪點處承伊力。擊禪牀。下座。
<other>撫州明水法遜禪師</other>問。向上宗乘即不問。明水波濤
事若何。師云。探珠宜浪靜。僧曰。未審如何趣向。師云。
一任摸𢱢。問。如何是明水境。師云。石門路嶮。僧曰。如
何是境中人。師云。口方四字。僧曰。未審更有事也無。
師云。遊子不知春已去。誤聽黃鸝作杜䳌。師云。萬法
萬形。皆逐心成。孤光一照。萬慮俱清。隨方任器。逐晦
隨明。芥納須彌無寬窄。毛吞巨海不虧盈。參。上堂云。
妙覺非遙。能仁不遠。出入不離。相隨動轉。若於今日
識渠。不在當時鹿苑。參。上堂云。沙門上士。道眼為先。
窮本明心。方為究竟。森羅萬象。本有同源。廓落太虗。
誰云有滯。塵劫來事。祇在如今。蓋是心迹不通。識情
所礙。所以三世諸佛盡在目前。諸人還見麼。良久。云。
一二三四五。各各面相覩。參。
<other>興元府慈濟聦禪師</other>問。騎牛覓牛即不問。天然脫灑
意如何。師云。卸却[(虺-兀+元)-虫+骨]臭布衫。僧曰。布衫已卸了也。師
云。脫灑事即不問。牛在什麼處。僧曰。吽。吽。師云。幾乎
放過。問。如何是道。師云。此去長安三十七程。僧曰。如
何是道中人。師云。撞頭磕額。問。不是風動。不是幡動。
未審是什麼動。師云。低聲。低聲。問。如何是隨色摩尼
珠。師云。青青翠竹。[鬱-山+止][鬱-山+止]黃花。僧曰。如何是正色。師云。
退後。退後。問。釋迦已滅。彌勒未生。未審誰為導首。師
云。鐵牛也須汗出。僧曰。莫便是為人處也無。師云。細
看前話。問。如何是超佛越祖之談。師云。陝府鐵牛。師
云。三乘教典。不是真詮。直指本心。未為極則。若遇通
心上士。脫灑高流。出來相見。乃顧視大眾云。休。上堂
云。終日孜孜相為。恰似牽牛上壁。大眾。何故如此。貪
生逐日驅驅去。喚不迴頭爭奈何。上堂云。一即一。二
即二。把定要津。何處出氣。乃拈拄杖云。彼自無瘡。勿
傷之也。卓一下。
<other>安州白兆山通慧珪禪師</other>問。諸佛出世。建立法門。和
尚出世。以何垂示。師云。雲收千嶂碧。雲霽八方明。僧
<pb n="781"/>
曰。朝遊羅浮。暮歸檀特。師云。脚跟下事作麼生。僧拊
掌一下。師云。作家禪客。僧曰。也不消得。師云。山僧失
利。問。收來放去即不問。古佛家風事若何。師云。一回
舉著一回新。僧曰。和尚豈無方便。師云。自是蒲繩短。
休嫌古井深。師云。幸逢嘉會。須採異聞。既遇寶山。莫
令空手。不可佗時後日。門扇後壁角頭。自說大話。也
無利益。然則此事。問與不問。亦無得失。何也。窮天地。
亘古今。即是當人一箇自性。於是中間更無佗物。諸
人每日行時行著。臥時臥著。坐時坐著。祇對語言時。
滿口道著。以至揚眉瞬目。瞋喜愛憎。寂默遊戲。朱甞
間斷。因甚麼不肯承當。自家歇去。良由無量劫來。愛
欲情重。生死路長。背覺合塵。自生疑惑。譬如空中飛
鳥。不知空是家鄉。水裏遊魚。忘却水為性命。何得自
抑。却問傍人。大似捧飯稱飢。臨河叫渴。諸人要得休
去麼。各請立地。定著精神。一念回光。豁然自照。何異
空中紅日。獨運無私。盤裏明珠。不撥自轉。然雖如是。
秖為初機。向上機關未曾踏著。且道作麼生是向上
機關。良久。云。仰面看天不見天。
<other>壽州霍丘歸才禪師</other>問。如何是祖師密密意。師云。佛
眼覰不見。僧曰。為什麼覰不見。師云。密密意。問。一言
相契時如何。師云。丹霄顯露。僧曰。不假一言時如何。
師云。帶水拖泥。問。撥塵見佛時如何。師云。眉長三尺。
師云。若於遮裏悟去。迥脫根塵。不拘文字。便乃坐機
報化佛頭。高步毗盧頂上。頓超三界物類。無拘妙用
也。變作金毛師子。向須彌山頂哮吼一聲。群魔膽裂。
驀拈拄杖云。休向清涼山裏埵根。且在霍丘城下拈
出。還見麼。若也以見見之。為常見。若也無見見之。為
斷見。前來葛藤一時畫斷。見即不見。還見麼。良久。云。
前村深雪裏。昨夜一枝開。
<other>廬州長安淨名法因禪師</other>問。祖意西來即不問。法令
當行事若何。師云。拄杖點頭。僧曰。要用即用。師云。非
公境界。師云。天上月圓。人間月半。七八是數。事却難
筭。隱顯不辨即且致。黑白未分一句作麼生道。良久。
云。相逢秋色裡。共語月明中。參。上堂云。祖師妙訣。別
無可說。直饒釘觜鐵舌。未免弄巧成拙。淨名已把天
機泄。珍重。
<other>太平州蕪湖縣吉祥訥禪師</other>問。昔日鳳凰臺畔。已得
圓通之機。今朝坐斷要津。願唱西來之曲。師云。日出
卯。用處不須生善巧。僧曰。學人今日得聞於未聞去
也。師云。心不負人。面無慙色。僧曰。可謂清音通碧漢。
古曲盡咸聞。師云。逢人但恁麼流通。師云。諸佛不出
世。亦無有涅槃。祖師不西來。亦無所傳授。若一向恁
麼去。釋迦老子飲氣吞聲。放一線道。過遮邊來。便見
有佛有祖。有師有承。山僧到遮裡。進前不得。退後無
門。不免露箇消息。也要大家知委。還相悉麼。良久。云。
霹靂一聲驚宇宙。幾人猶在夢魂中。師到隱淨。上堂
云。五峯影裏。雙㵎聲中。草木青葱。烟雲澹泞。風光溢
目。觸處可觀。然雖如是。秖如撞著道伴一句作麼生
道。還知落處麼。良久。云。玲瓏八面自回合。峭峻一方
誰敢窺。復云。嘯月呤風水石間。忘機贏得此心閑。無
端打破空狼籍。羞對白雲歸舊山。
<other>廬州廣惠沖雲禪師</other>問。如何是廣惠境。師云。古栢含
烟翠。喬松帶雪寒。僧曰。如何是境中人。師云。一瓶淨
水一籠燭。童子念經僧坐禪。師云。法界性海。非三界
可觀。解脫法門。絕一塵可示。蓋由性靈不等。根器差
殊。故諸佛出興。隨緣設教。或茶坊酒肆。徇器投機。或
柳巷長街。優游自在。種種施為。盡入薩婆若海。恁麼
說話。耻佗先聖。不見古人道。赤肉團上。壁立千仞。百
尺竿頭。如何進步。良久。云。摋手到家人不識。更無一
物獻尊堂。珍重。
<other>浮槎山福嚴守初禪師</other>問。如何是受用三昧。師云。拈
匙放筯。問。如何是正直一路。師云。踏不著。僧曰。踏著
後如何。師云。四方八面。問。學人便恁麼會時如何。師
<pb n="782"/>
云。錯。僧曰。如何得不錯。師云。且看前話。師云。若論此
事。放行。則曹溪路上月白風清。把定。則少室峯前雲
收霧卷。如斯語論。已涉多途。但由一念相應。方信不
從人得。大眾。且道從什麼處得。良久。云。水流元在海。
月落不離天。上堂云。即性之相。一片晴空。即相之性。
千波競起。若徹來源。清流無阻。所以舉一念而塵沙
法門頓顯。拈一毫而無邊剎境齊彰。且道文殊．普賢
即今在什麼處。下坡不走。快便難逢。便下座。
<other>鼎州德山仁繪禪師</other>問。如何是不動尊。師云。來千去
萬。僧曰。恁麼則脚跟不點地。師云。却是汝會。師云。至
道無難。唯嫌棟擇。但莫憎愛。洞然明白。山僧即不然。
至道最難。須是揀擇。若無憎愛。爭見明白。
<other>澧州聖壽香積用旻禪師</other>上堂云。木馬衝開千騎路。
鐵牛透過萬重關。木馬鐵牛即今在什麼處。良久。云。
驚起暮天沙上鴈。海門斜去兩三行。
<other>筠州瑞相子來禪師</other>師顧視云。夫為宗匠。隨處提綱。
應機問答。殺活臨時。心眼精明。那容妖怪。若也棒頭
取正。喝下承當。埋沒宗風。耻佗先作。轉身一路。不在
遲疑。一息不來。還同死漢。大眾。直饒到遮田地。猶是
句語埋藏。未有透脫一路。敢問諸人。作麼生是透脫
一路。還有人道得麼。若無人道得。山僧不免與諸人
說破。良久。云。玉離荊岫寒光動。劍出豐城紫氣橫。
<other>廬州真空從一禪師</other>問。一請便來時如何。師云。快便
難逢。僧曰。昨朝衲子。今日禪師。師云。兩彩一賽。僧曰。
雲門道。南山起雲。北山下雨。意旨如何。師云。非公境
界。僧擬議。師便喝。師云。心鏡明鑒無礙。遂拈起拄杖
云。喚遮箇作拄杖。即是礙。不喚作拄杖。亦是礙。離此
之外。畢竟如何。要會麼。礙不礙。誰為對。大地山河。廓
然粉碎。
<other>廬州承天資福月禪師</other>問。如何是廬州境。師云。千里
風威肅。重城角韵清。僧曰。如何是境中人。師云。歌廉
雖起袴襦詠。借劍難留柱石材。師云。信知此事。西竺
首傳迦葉。域中祖令剛行。東土後付盧公。教外真風
不墜。分燈列派。徇器投機。自古及今。聖賢間出。豈可
以小根小智而能紹續祖宗。發顯真猷。稱揚斯事。然
雖如是。事無一向。豈不見先德道。最初說法者。不知
有末後句。末後說法者。不知有最初一句。最初一句
即且致。作麼生是末後一句。還有人道得麼。良久。云。
珍重。
<other>南京寧陵安福子勝禪師</other>問。妙峯頂上即不問。半山
相見事如何。師云。草裡漢。問。若立一塵。家國興盛。不
立一塵時如何。師云。有眼無耳朵。六月火邊坐。僧便
歸眾。師云。三十六計。走為上計。隨後便打。師云。問處
風馳電卷。答處海納眾流。撿點將來。有甚用處。何也。
且大道虗曠。孰以言宣。法無去來。本非出沒。自古自
今。何曾有異。靈光不昧。體露真常。心本空寂。境自不
生。境既不生。性本常住。可謂一切諸法皆悉圓成。是
故先覺有言。法本法無法。無法法亦法。今付無法時。
法法何曾法。諸仁者。佗既恁麼告報。諸人何不直下
承當。若也承當得去。能於般若光中遊華藏世界。縱
橫自在。妙用無邊。擬議思量。翻成路布。毫[釐-未+牙]情念。事
相不忘。往復輪迴。何有休息。殊不知凡之與聖皆是
虗名。異相種形。本來幻色。若能自信。曠劫塵勞。冰消
瓦解。如是則十方世界一口吞盡。何處更有一⿰糸系毫
為隔為礙。雖然如是。敢問諸人。秖如達磨西來。九年
冷坐。徒箇什麼。良久。云。不要疑著。上堂云。萬木蕭踈。
群峯葉落。巖松古栢。四季長青。林下相逢。更說什麼。
若也揚眉瞬目。又是鬼弄精魂。更或拈拂敲牀。大似
隔鞾抓痒。築著磕著。頭漲面赤。到遮裏。如何得恰好。
良久。云。借居一片閑田地。獨對高峯為舉揚。參。
<other>舒州甘露德顒禪師</other>問。知師已得圓通旨。未番如何
指示人。師云。晝見日。僧曰。學人不會。師云。夜見星。問。
如何是佛法大意。師云。謌須搖頭。哭須皺眉。問。如何
<pb n="783"/>
是最初一句。師云。梁王不識。僧曰。未審意旨如何。師
云。獨自悽悽。師云。栴檀林中更非佗木。並是根生土
長。出現世間。花果枝條。悉皆茂盛。優鉢羅花。時一現
耳。直得聖凡聚首。遠近同觀。觀則不無。且道承誰覆
蔭。良久。云。南山起雲。北山下雨。上堂云。早朝擊鼓。勞
動諸人。古佛叢林。事不獲已。直饒德山一棒。似倚天
長劒。臨濟一喝。如旱地[焊-干+恭]雷。盡是倚勢欺人。無風起
浪。山僧今日過犯彌天。留與諸方撿點。
<other>金陵正覺道清禪師</other>問。如何是佛法大意。師云。倉陳
米飯淡黃⿱卄齏。問。如何是切急處。師云。庫宇半成。方丈
基足。
<other>金陵天禧宗永慧嚴禪師</other>問。九年面壁。圖箇什麼。師
云。天蓋地載。僧曰。昔時達磨。今日天禧。師云。多年曆
日。問。正當恁麼時。佛法在什麼處。師云。儞鼻孔裏。僧
曰。恁麼則氣急殺人。師云。也有些子。
<other>襄州鳳凰山乾明廣禪師</other>上堂云。日頭東畔出。月向
西邊沒。來去急如梭。催人成白骨。山僧有一法。堪為
保命術。生死不相干。打破精靈窟。咄。咄。是何物。不是
眾生不是佛。參。上堂云。今日中秋夜月。不是衲僧時
節。雖然十分圓明。來朝依舊還闕。人人有面古鏡。照
天照地無別。從來一向圓明。且道是誰家風月。禪人
若暫回頭。演惹達多心自歇。參。
<other>饒州安國自方禪師</other>上堂。普視大眾云。還會麼。一切
見成。不用絲毫心力。但盡凡心。別無聖解。所以道。觀
身實相。觀佛亦然。前際不來。後際不去。今則無住。無
住之本。流出萬端。萬象森羅。一時驗取。
<other>廬州澄慧義端禪師</other>問。如何是佛。師云。泥揑金裝。僧
曰。如何是法。師云。海口難宣。僧曰。如何是僧。師云。剃
頭洗鉢。僧曰。向上更有事也無。師云。不妨惺惺。師云。
春山青。春水碧。隨波逐浪成虗擲。若能返究本來源。
萬派分流聲瀝瀝。問儞諸人識不識。忽若識。免效當
年空面壁。
<other>廬州北天王崇勝益禪師</other>上堂云。宗門祖令。徒自緘
言。坐斷妙峯。一口吞盡。黃河倒瀉。崑崙鐵牛。橫身宇
宙。到遮裏。却須有出身一路。良久。云。玉馬嘶時金斗
轉。金雞啼處日光生。參。上堂云。靈源湛寂。動靜一如。
萬法本空。隨緣而照。方圓任器。應用無私。亘古亘今。
了然自在。所以在天旋之不動。在江注之不流。寂而
不凝。動而不亂。運用千般。隱無滯礙。然雖如是。爭柰
祖宗門下總不用著。敢問諸人。且道衲僧家有什麼
奇特處。乃拈拄杖橫按膝上。云。會麼。七星光燦爛。舉
動耀乾坤。卓一下。
<other>衛州元豐院宗燈禪師</other>開堂日。問。梵王請佛。蓋為群
生。府主請師。當為何事。師云。知恩方解報恩。僧曰。金
粟不知何處去。裴公今日入山來。師舉拂子云。還見
麼。問。選佛場開。如何顯道。師云。雲離山勢聳。僧曰。學
人未曉。師云。雷出地聲高。僧曰。更有奇特事也無。師
云。有。僧曰。如何則是。師云。三尺冷光輝夜月。一條流
水迸人寒。
<other>廬山棲賢智柔庵主</other>投機頌曰。二十年來行脚。走盡
東京西洛。如今却到棲賢。一步不曾移著。
<other>東京法雲禪寺惟白佛國禪師（向下語句已曾　進上</other>元符三
年二月十六日　哲宗皇帝五七。奉　聖旨就　福
寧殿陞座。拈香罷。問　大行皇帝上仙。未審即今居
何報土。師云。不居兜率陀天上。便在蓮花世界中。僧
曰。恁則麼靈然一句超群象。逈出三乘不假修。師云。
須是恁麼人。方能恁麼去。僧曰。還許學人露箇消息
也無。師云。　聖明天子畔。一任展宗風。僧曰。九品蓮
間親見佛。百千菩薩共遨遊。師云。不妨道著。問。奉
　勅陞堂於此日。師將何法報　君恩。師云。雪嶺泥牛
吼。雲門木馬嘶。僧曰。恁麼則龍樓生瑞氣。鳳閣鎖祥
雲。師云。昨宵南斗上。已現老人星。僧曰。可謂萬[邱-丘+(看-目)]謌
有道。四海賀昇平。師云。人祝千年壽。山呼萬歲聲。僧
<pb n="784"/>
曰。若然者。非但黎民陶聖化。釋門從此轉光輝。師云。
皇天無親。惟德是輔。問　仙遊忽遠。鸞駕難追。未審
祖意西來。如何舉唱。師云。到頭霜夜月。任運落西山。
僧曰。祖意已蒙扶往駕　大行神御化何方。師云。將
此身心奉塵剎。是則名為報　國恩。僧云。諸佛出世。
天雨寶花　吾皇即位。有何祥瑞。師云。上苑百花發
　皇家萬事新。僧曰。若然者　帝日與佛日增暉。
　皇風並祖風永扇。師云。萬國已歡心。
師云。人天正眼。處處分明。佛祖妙心。堂堂顯露。玉池
春水。澄湛法身。金殿香氳。含容妙體。龍樓聳峻。普賢
家風。鳳閣穹崇。文殊寶界。御溝柳綠。盡顯真如。上苑
花紅。全彰般若。重重交映。杳杳難思。瑞氣凝空。祥烟
遍界。毗盧花藏。與此無殊。慈氏園林。何曾有異。到斯
境致。各請觀瞻。頓悟自心。同登佛剎。還委悉麼。　前
佛已滅　今佛出現。放無量光。照無量國。遇斯光者。
悉獲清涼。所以對　御闡揚。報　皇恩德。使舜日佛
日明徹乾坤。堯風祖風均和法界。敢問　皇恩佛恩
如何即是。遂顧視大眾云。如天普覆。似地普擎。有如
是威權。有如是覆載。既然如是。作麼生報。良久。云。泥
牛吼處山河靜。木馬嘶時日月明。臣僧惟白伏奉
　勑旨。就　大行皇帝靈御前陞座。舉揚般若。上資
　仙駕。恭想　大行皇帝出為　聖主。十有六年。垂衣
九重。恩霑四海。崇際三教。子育萬方。一旦　上仙。闔
國悲慟。時光迅速。五七俄臨。今日廣集緇徒。興揚佛
事。伏願　　大行皇帝睿性圓明。千光顯著。聖身自
在。萬德莊嚴。快樂土中。蓮華捧足。率陀天上。銖衣遶
身。復振神威。保祐[邱-丘+(看-目)]國。恭惟　我皇帝陛下。受如來
記。現如來身。得如來智。作如來事。一登　寶位。萬國
歡心。天下生民。忻逢瑞世。域中禪律。獲際　昌時。伏
願　統七聖靈基。千千億歲。踐百王功業。萬萬　餘
春。玉葉騰芳。金枝挺秀。　皇太后力扶　聖嗣。同理
政機。伏願萬年松壽。千歲[鴳-女+隹]齡。道贊　明君。功資帝
業。皇太妃　皇后。昔日靈山授記。今朝同贊　皇
家。伏願各悟本心。即如如佛。親王國族．宮禁嬪妃。
一聞般若正因。同圓金剛種智。久瀆　聖聦。伏惟珍
重。
四月二十二日。百日入內。再奉　　聖旨。就　福寧
殿　大行皇帝靈御前陞座。　聖旨令五院長老問
話。師拈香云。此香從　天降下。因地所生。非因象藏
龍宮。宛勝雪山牛首。今遇　國家興隆佛事。焚向爐
中。普熏法界。遍為祥瑞。伏願　大行皇帝。巍巍佛相。
隨諸佛下生。落落　天姿。同天人自在。遂敷座。華嚴
長老出眾云。　福寧殿上。選佛場開。幸對　聖人前。
不免通箇消息。師云。來風深辨。問。世尊三轉法輪於
大千。其輪本來常清淨。今日追薦　大行皇帝。請師
當轉法輪。師云。萬里浮雲消散盡。一輪紅日正當軒。
老曰。金輪與法輪齊轉。　帝道與祖道光輝。師云。三
宮有道安盤石。萬國歸心用老臣。老曰。言言斬釘截
鐵。句句玉轉珠回。師云。山河王國土。水月佛家風。老
曰。恁麼則觸目對揚真般若。山河共顯法王機。師云。
且領前話。老曰。馮師一句語。千古作流通。師云。天下
已知。襃親長老問。不省遮箇意。修行徒苦辛。如何是
遮箇意。師云。言中須辨的。老曰。遮箇已蒙師指示。未
審那箇又如何。師云。句下自明機。老曰。恁麼則却於
言外薦。不向意中求。師云。何不當機問。老曰。未審
　大行皇帝秖今向什麼處去。師云。金烏已是明當午。
玉兔還須照別天。老曰。若然者。翠栢風搖心地印。日
華光映舍那身。師云。直往鷲峯陪聖眾。不來人世逐
浮華。淨因長老問。雲從龍。風從虎。未審虗空從箇什
麼。師云。目前驗取。老曰。莫將名利垢。染污祖師心。師
云。驗人端的處。下口便知音。老曰。不唯上達　君王
耳。四海如今已盡知。師云。一任流通。慧林長老問。相
逢不拈出。舉意便知有。作麼生是知有底事。師云。動
<pb n="785"/>
容揚古路。不墮悄然機。老曰。遮箇猶是古人底。師云。
長老作麼生。長老擬議。師喝云。掣電之機。徒勞佇思。
智海長老問。香煙起處。大施門開。正令當行。如何舉
唱。師云。臨濟當機用。雲門向上關。老曰。秖如今日一
會又且如何。師云。用賢彰　帝業。崇佛見天心。老曰。
未審　大行皇帝生何報土。師云。去去西天路。迢迢
十萬餘。老曰。萬字光中同帝釋。千花座上禮牟尼。師
云。大家讚歎。左街首座妙覺大師纔出云。劒逢劒客
須呈劒。禪遇　君王好問禪。師云。正好施設。問。帝里
禪居。昔日　神宗之所建。佛祖禪機。今朝　二聖之
親聞。向上宗乘。分明舉唱。師云。三乘教法秋天迥。一
片禪心月色高。座曰。莫便是向上宗乘也無。師云。領
取當機語。不用別追求。座曰。若然者。頭頭是道。句句
明心。師云。現成法爾。普請承當。座曰。古者道。天得一
以清。地得一以寧。萬物得一以生。　二聖得一為天
下正。如何是得一之道。師云。梧桐枝上看。已產鳳凰
兒。座曰。离明繼照三邊肅。聖得重光四海清。師云。已
傳　天子令。萬國賀昇平。
師乃云。佛佛授手。祖祖相傳。且道傳箇什麼。還相委
悉麼。蓮眸一顧。正法眼藏流通。寶鉢親持。少室宗風
大扇。遂有竺乾四七。震旦二三。續𦦨聯芳。分枝列派。
不由異轍。直指當人。言下明心。句中見性。稱機稱理。
亘古亘今。獨運靈光。潛符密證。棒頭薦得。明月千溪。
喝下承當。白雲萬里。金鷄唱曉。芻犬吠明。石女投梭。
木人舞袖。象王驟步。師子奮威。虎嘯風生。龍吟霧起。
卷舒自在。超越聖凡。本無去來。何有生滅。既然如是。
且道　大行皇帝祇今在什麼處。良久。云。此去西天
路。迢迢十萬餘。臣僧惟白恭想　大行皇帝二十五
歲　現帝王身。一十六年富有華夏。忽棄四海。頓捨
萬民。追仰　聖容。杳然何在。向當五七。已集僧徒。今
辰百日。又興佛事。臣僧惟白兩荷　　聖恩。勑令演
法。此蓋　今上皇帝陛下。寶月智光如來示身為金
輪聖王。　登大寶位。布大恩庥。率土歡呼。普天稱慶。
　聦文睿武。頓掩百王。　恭儉仁慈。繼揚七聖。蒸蒸
大孝。統御華夷。翼翼小心。撫安民俗。復遇　　皇
太后四十年間。母儀天下。　四朝萬世。　德冠宮中。
道合無疆。　功資有截。保祐　　聖嗣。同理萬機。追
念　先皇。崇斯法會。　　皇太妃．皇后共展孝心。用
資報土。遂使禪流則舉唱宗乘。法師則闡揚教義。集
其殊利。上助　仙遊。伏願　大行皇帝聖心明徹。
　神鑒照然。　天表如生。諦聞舉唱。觀音前引。勢至
後隨。　坐寶蓮華。遍登佛剎。放白毫瑞。現金相身。運
大慈悲。又安宗廟。不忘願力。普利生民。久瀆　聖聦。
伏惟珍重。
師於建中靖國元年二月十七日。　大行皇太后五
七。奉　聖旨就　慈德殿陞座。師拈香云。雞林貢到。
枉涉於鯨波。鷲嶺馳來。徒經於沙勒。蛇婆入進。未足
於清芬。燕水遠投。不全於旖旎。爭如此香是　炎宋
大國。現在佛心地中生。滿天馥郁。諸菩薩性海內出。
遍界氤氳。今日對斯　玉陛。焚向金爐。不唯助薦
　大行皇太后　仙游。亦乃上祝　皇圖永固。便焚香。
敷座。問。慈德參天。想　仁風而猶在。　聖心至孝。念
親愛以何之。茲日薦嚴。憑何妙旨。師云。龍樓新燕語。
御柳野鶯啼。僧曰。恁麼則不動步而登夜摩天。不動
步而昇彌勒樓閣。師云。祖𦦨續時光燦燦。覺花開處
葉重重。僧曰。一人有慶。萬古歡心。師云。九重　城裏
千花秀。五鳳樓前萬姓歌。僧曰。若不伸此問。爭顯我
師機。師云。更進一句。方得話圓。問。少室峯前。壁立千
仞。曹溪路上。水泄不通。未審法雲門下又且如何。師
云。芻犬吠時天地合。木鷄啼處祖燈輝。僧曰。可謂一
句了然超百億。句句分明在目前。師云。龍吟春霧起。
虎嘯暖風生。僧曰。圓音一剖周沙界。佛國光中轉更
新。師云。讚歎又爭得。僧曰。分去直教沙界廣。收來應
<pb n="786"/>
是不容針。師云。何可當機問。僧曰。請師當機答。師云。
且領前話。問。堯風遐布。舜日當天。道被萬方。德崇三
教。敢問教外別傳一句作麼生道。師云。龜毛長萬丈。
兔角聳千尋。僧曰。一句直超三教外。廓然全露祖師
心。師云。萬里浮雲盡。九衢春色多。僧曰。五七薦嚴
　皇太後。未知　仙馭往何方。師云。六宮遺訓在。一月
下遙天。僧曰。步步金蓮生極樂。時時寶界禮彌陀。師
云。三朝為聖后。千古作規模。僧曰。西祖之道蒙師指。
南山祝壽又如何。師云。曾到祝融峰頂上。萬年松帶
雪霜青。僧曰。七十二峰連碧漢。堪祝　　吾皇萬萬
春。師云。山僧即不恁麼。僧曰。和尚又作麼生。師云。
　七聖崇基歸有道。百王功業合無為。僧曰。學人則無
計上酬　天子德。唯憑朝夕一爐香。師云。普請報
　皇恩。僧曰。[托-七+友]萃優曇唯佛國。馨香別是一家春。師云。
不須人事。問。三世諸佛說不到處。六代祖師搆不著
底。　君王面前。請師施設。師云。祖月凌空圓聖智。佛
燈光照　宋山河。僧曰。飲光得處曾微笑。少室騰芳
直至今。師云。但能踏得曹溪路。了知生死不相干。僧
曰。一念不生全體現。歸源無處不通津。師云。今日當
機又且如何。僧曰。祖意已蒙師指示。祝　堯一句望
稱揚。師云。但看庭外栢。便是萬年枝。
師乃云。觀大海者難為水。登　聖人門者難為言。且
道今日登　聖人門。說箇什麼即得。還委悉麼。適來
惠林舉臨濟風規。淨因唱雲門機要。法雲到遮裏。試
說見在佛家風。且作麼生是見在　佛家風。恭以
　國朝以聖繼聖。安民養民。　含育萬方。崇闡三教。所
以窮孔子要道。則本仁祖義。潔行修身。於　國於家。
盡忠盡孝。俯仰高堅之冥象。顧瞻前後之樞機。學老
君之道。則收視旋聽。養氣怡神。閉智塞聰。解紛挫銳。
跳壺中之日月。藏瓢裏之乾坤。究如來至道。則大智
發明。真源澄湛。修因契果。悟法了人。入七覺之茂林。
行八正之徑路。參祖師妙道。則頓悟自心。頓證本性。
融和根境。透脫死生。即於一念之中。超越千聖之表。
是以登孔子之門者。文場選官。遊老君之門者。神府
求仙。入如來之門者。覺場選佛。升祖師之門者。雪庭
悟心。而龍象蹴踏。人天開覺。六通自在。三德圓明。且
道今日六院禪師。百餘雲眾。登　聖人之門。作箇什
麼。良久。云。共將西祖傳來印。同助仙遊上寶方。此日
　大行皇太后五七之辰。臣僧惟白伏奉　聖旨。舉
揚宗風。憑此禪機。上薦　仙馭。恭惟國家百五十年。
建立太平。三千國土。齊心克順。　八聖繼統。　四后
臨朝。坤德相高。母儀各勝。且　章獻明肅皇太后輔
政　仁宗皇帝四十餘年。萬方寧肅。休牛歸馬。偃武
修文。三代未可比擬。兩漢何足所論。　仁君仁心。盡
善盡美。　慈聖光獻皇太后輔政　神宗皇帝。一登
寶位。百度皆新。啟聖道之淵源。揚經術之旨義。　聖
明超於五帝。　睿智掩於三皇。大振禪宗。廣崇佛剎。
有家有國。未見未聞。　宣仁聖烈皇太后輔政　哲
宗皇帝。十年保佑。一物不私。示天下以公正之明。訓
宮庭唯儉素之節。撫綏萬姓。鎮靜四夷。天成地平。遐
安邇肅。　大行皇太后輔政　今上皇帝陛下。切掩
百王。德隆七聖。一言定。萬國歡心。生民胥戴於
　明君。夷夏喜逢於　聖主。含和坤道。俾助乾儀。雖周
時三母。未足比其勳謀。漢朝二后。詎可方其輔翼。又
能勇退宮中。忽歸天上。自古希有。在今即無。恭想此
德此恩。何思何報。　我皇帝陛下堯仁自得。舜孝天
資。自　皇太后去冬服藥。至於元正。不出宮闈。躬瞻
侍奉。旰食而春鶯已囀。宵衣而更漏愈長。藥餌親甞。
晝夜忘寢。凱風扇於區宇。琴韻洽於普天。昔聞有
　天子之大孝。今見　陛下如斯之能行。所謂佛言得
未曾有。奈何　皇太后壽年已定。數不可移。掩質浮
華。真歸佛土。　皇帝陛下哀情篤厚。聖孝始終。深思
定之功。欲報生成之重。度僧尼道。精崇法會。　勅
<pb n="787"/>
選禪眾。舉揚禪宗。集斯勝緣。上資　仙馭。昔摩耶夫
人。生我佛如來。升金剛之寶座。踞菩提之道場。作三
界之人師。為四生之慈父。摩耶夫人却還天宮。與天
自在。今　大行皇太后。立　今上皇帝陛下登金輪
之寶位。居重屋之明堂。為千界之獨尊。作萬民之元
首。　皇太后亦還天宮。與天自在。若也如是。今古同
途。相續無間。如斯舉唱。還相委悉麼。其或未然。臣僧
不免重說偈言。法筵龍象眾徘徊。遠想仙游不可陪。
長樂宮中云逝去。率陀天上見歸來。七重欄楯隨雲
步。九品蓮花蔟寶臺。至竟要知何處是。裕靈山色起
崔嵬。久瀆　聖聦。伏惟珍重。
開堂日。問。為　國宣揚闢祖闈。九重城裏顯光輝。人
人聳聽真消息。未審如何贊萬機。師云。千歲鶴鳴華
表柱。萬年松在祝融峯。僧曰。恁麼則不忘昔日靈山
記。祖道重興出　帝心。師云。一爐香火僧家事。此日
將醻　　聖主恩。問。梵王請佛。蓋為群生。大主請師。
合談何事。師云。昨日長空雨。今朝天地清。僧曰。喜氣
遠將和氣合。爐煙分作瑞煙浮。師云。須彌橫海上。卓
爾壽山高。僧曰。願將此日興隆事。為潤為霖報　主
恩。師云。恩深轉無語。懷抱自分明。
師乃云。鷲峯山頂。𦦨續千燈。熊耳巖前。花開五葉。燈
燈互照。葉葉騰芳。明徹古今。馨香遍界。所以闡揚宗
旨。各稟師承。談經者。克明因果。詮顯真乘。秉律者。洞
達開遮。堅持軌則。演論者。研窮妙理。剖判淵微。習禪
者。頓悟本心。提佛祖印。即證解脫。透出根塵。然雖如
是。本分衲僧總不恁麼。還會麼。雲門木馬。日日嘶風。
雪嶺泥牛。時時吼地。吹無孔笛。韻出青霄。彈勿絃琴。
音聞碧落。綿綿不漏。杳杳彌綸。妙性靈機。言思路絕。
若能如是。真大丈夫。轉妙法輪。助　聖明化。如斯舉
唱。誰為證明。良久。云。將此深心奉塵剎。今日分明報
　國恩。惟白生逢瑞世。出際昌時。遭逢　皇帝陛下
垂衣寶位。統御金輪。啟佛大智。日應萬機。運佛大慈。
澤及萬物。證佛妙心。含容萬法。明佛知見。統攝萬方。
故禪林講肆。繼祖傳宗。緬思自古。無如今日。天下禪
門。孰不欣幸。即將此日開堂。舉揚般若勝利。上延
　皇帝聖筭無窮。玉葉含春。金枝挺秀。越國大長公主．
大尉留後。發菩薩心。修菩薩行。淨菩薩慧。起菩薩願。
奏聞　神宗皇帝建此梵宇。十五餘年。三招宗匠。舉
揚大事。誠非小緣。授佛摩頂。遂致如斯。伏願　道性
純明。真機濬徹。壽山增峻。福海汪洋。　諸王天眷．內
外宰僚。各各運　　聖人籌策。佐天地權衡。永護祖
風。不忘佛記。在會檀那。隨喜法眾。一聞舉唱。永悟心
宗。不待龍華。便成佛果。久立眾慈。伏惟珍重。

建中靖國續燈錄卷第十七

<sarticle>建中靖國續燈錄卷第十八　　　<bz>〔宋銘〕</bz></sarticle>

東京法雲禪寺住持傳法佛國禪師（臣）惟白集
對機門
廬陵清原山行思禪師第十三世
<other>杭州佛日山智才禪師法嗣</other>
<other>澧州夾山靈泉自齡禪師</other>姓周氏。宜興人也。受業於
本州福聖寺。十八具戒。志慕參遊。造佛日才禪師法
席。悟明心要。乃為執侍。才既遷化。復歷諸方。潭州大
溈山真如禪師請為座元。初住興化。出世闡揚。問。金
雞啄破瑠璃[殼-一]。玉兔挨開碧海門。此是人間光影。如
何是祖師機。師云。針劄不入。僧曰。秖如朕兆未生已
前作麼生道。師舉起拂子。僧曰。如何領會。師云。斫額
望扶桑。問。混沌未分時如何。師云。春風𩖼𩖼。僧曰。分
後如何。師云。春日遲遲。僧曰。向上更有事也無。師云。
一年三百六十日。問。佛未出世時如何。師云。撥開天
眼。按下雲頭。僧曰。出世後如何。師云。四海波濤靜。一
<pb n="788"/>
輪天地寬。問。如何是時節因緣。師云。秋池月寫樓臺
影。滿檻風傳皷角聲。僧曰。恁麼則嶽麓峰前雲靉靆。
澧陽江內浪滔天。師云。一任鑽龜打瓦。
上堂。良久。云。不須辨妄求真。不用避喧取靜。人人杲
日當空。處處玄機獨迴。瞿曇不守本分。獨坐妙峰孤
頂。廣說海藏言詮。一如擔雪填井。更云法眼衣盂。分
付頭陀守領。西天四七綿綿。東土二三永永。秀師拂
拭塵埃。大似臨嫁醫癭。老盧半夜三更。著忙走過東
嶺。至今子子孫孫。一半瞌睡未省。
上堂云。儼老當頭擊鼓。沙彌捧鉢作舞。南泉打破粥
鍋。走了狸奴白牯。參。
上堂。良久。顧大眾云。日裏走金烏。誰云一物無。趙州
東壁上。挂箇大葫蘆。參。
上堂。良久。[書-曰+(且-二+人)]一圓相云。大眾。五千餘卷詮不盡。三世
諸佛讚不及。令人却憶賣油翁。即忙走下繩床立。參。
上堂云。列祖風規。毫[釐-未+牙]靡虧。明明有據。落落無依。大
眾。竿頭直須進步。盡餅不可充飢。豈不見香嚴擲礫。
頓發真機。可笑今年貧更殺。失却舊年錐。參。
上堂云。便乃忘機守默。已被金粟占先。擬欲展演詞
鋒。落在瞿曇之後。離此二途。作麼生是衲僧透脫一
路。良久。云。好笑南泉提起處。刈茆鎌子曲彎彎。參。
上堂。喝一喝。云。是什麼時節。日暖風和。三春二月。家
家門戶大開。處處百花鬬發。王老擡眸。靈雲漏泄。師
復舉起拳云。大眾。儞把取西瞿耶尼。還我北鬱單越。
拍禪床一下。
<other>東京惠林禪院若沖覺海禪師法嗣</other>
<other>東京永興華嚴佛慧禪師</other>諱智明。姓史氏。常州人也。
及冠為僧。即慕參遊。緣契慧林覺海禪師。眾請出世。
　哲宗皇帝上仙百日入內。特賜佛慧禪號。開堂日。
問。知師久佩毗盧印。願開寶藏濟勞生。師云。舉頭若
具金剛眼。無限清輝盡屬君。僧曰。今日小出大遇。師
云。未開口已前作麼生。僧曰。却請和尚道。師云。[(采-木+(工/山))*鳥]子
過新羅。問。如何是華嚴境。師云。重重無盡。僧曰。如何
是境中人。師云。覿面相呈。僧曰。向上宗乘事若何。師
云。將謂是金毛師子。問。魚龍難辨。玉石未分。祖意西
來。如何指示。師云。點。僧曰。點鐵為金。一場富貴。師云。
莫將庭際栢。喚作路旁蒿。僧曰。恁麼則迷來宛似蛾
投火。悟去還如鶴出籠。師云。莫將閑學解。埋沒祖師
心。問。彈指此心即不問。知音相見事若何。師云。披蓑
側笠千峯下。引水澆[蔬-(梳-木)+束]五老前。僧曰。恁麼則泥牛弄
月波濤裏。石女吹笙火𦦨中。師云。儞分上作麼生。僧
曰。學人若也通消息。秖恐難為碧眼胡。師云。山僧今
日失利。問。相逢不擎出。舉意便知有。僧提起坐具云。
如今提起了也。和尚作麼生。師云。謝儞布施。僧曰。此
是學人底。那箇是和尚底。師云。將謂是衲僧。僧曰。不
但宗眼分明。亦乃師承有據。師云。縮却舌頭。
師云。此一大事因緣。非神通之所到。非智慧之所詮。
三世諸佛秖言自知。一大藏教譬喻不及。今人不了。
妄涉塵勞。見惑由存。是非鋒起。殊不知法界融通。靈
然不昧。包含萬有。髑處光輝。清風與明月交參。森羅
共乾坤並秀。寒松古栢。不用思量。翠竹黃花。何須卜
度。於斯薦得。上報佛恩。亦資　國祚。良久。云。竟日不
干清世事。一爐香篆祝　堯年。珍重。
上堂云。春光爍爍。暖氣飄飄。萬木含烟。千花競秀。白
雲散處。樓閣門開。碧霧收時。妙峰頂露。且道妙峰頂
上一句作麼生道。良久云。共僧巖上坐。見客海邊行。
上堂云。若論此事。在天則列萬象而齊現。在地則運
四時而發生。在人則出沒卷舒。六根互用。且道在山
僧拄杖頭上又作麼生。良久。卓一下。云。高也著。低也
著。
<other>常州廣福曇章法照禪師</other>問。如何是祖師西來意。師
云。春來花自發。僧曰。學人未曉。師云。秋至葉先凋。問。
如何是露地白牛。師云。頭角分明。問。如何是和尚為
<pb n="789"/>
人一句。師云。一二三四五六七。僧曰。意旨如何。師云。
萬物皆從遮裡出。
<other>鎮府水泰智航禪師</other>問。靈山微咲即不問。天鉢親傳
事若何。師云。花不亂墜。石不點頭。僧曰。休說永嘉宿
覺。不若立雪神光。師云。鐵牛耕破嶺頭雲。上堂云。散
為器者。乃道之漓。適於變者。為法之弊。靈機不昧。亘
古亘今。大用現前。何得何失。雖然如是。忽遇無孔鐵
槌。作麼生話會。拈拄杖云。穿過了也。上堂云。干將在
手。縱奪臨時。主令全提。群魔膽裂。烟雲路斷。凡聖絕
蹤。樓閣門開。知音何在。乃召大眾云。高著眼。上堂云。
龍騰碧漢。變化無方。鳳翥青霄。誰知蹤跡。可行則行。
不出百千三昧。可止則止。寧亡萬象森羅。所以道。取
不得。捨不得。不可得中秖麼得。且道得箇什麼。良久。
云。莫妄想。
<other>常州江陰壽聖子[邱-丘+(看-目)]圓覺禪師</other>問。學人上來。請師說
法。師云。海底紅塵起。僧曰。乞師方便。師云。山頭白浪
生。問。祖意教意拈放一邊。如何得速成佛去。師云。有
成終不是。是佛亦非真。僧擬議。師叱云。話頭道什麼。
<other>真州長蘆崇福應夫廣昭禪師法嗣</other>
<other>滁州瑯瑘山宗初禪師</other>問。朝宰請師陞寶座。如何方
便示西來。師云。多少分明。僧曰。恁麼則法雨高霑了
了堂。師云。貧無達士將金濟。病有閑人說藥方。僧曰。
雲散始知江月白。座間方見老盧機。師云。別處人事。
問。如何是瑯瑘境。師云。紅日照成金色界。秋烟染出
碧瑠璃。僧曰。如何是境中人。師云。擡頭山萬朵。伴手
一枝筇。師云。若據祖宗門下。舉目則千山萬水。低頭
乃十萬八千。更若展露言鋒。尋言究妙。譬若敲冰求
火。緣木取魚。徒費精神。遠之遠矣。如斯語話。猶涉化
門。且問諸人。不落化門一句作麼生道。良久。云。一句
無私。應之萬里。
<other>滁州龍蟠山道成禪師</other>問。鎮海明珠初出水。今日當
場欲借看。師云。白雲收海面。紅日上天心。僧曰。恁麼
則一輪光彩照無窮。師云。爍破髑髏。問。聞師已得黃
梅旨。一法如何指示人。師云。花開千朵秀。風動一江
寒。僧曰。瘦竹有高節。雲閑無定蹤。師云。一曲楚歌愁
殺人。問。陽春已發。覺木初榮。寶座既登。請師說法。師
云。岸柳迎風舞。僧曰。學人未曉。師云。溪花向日開。問。
如何是龍蟠境。師云。雲散千山翠。烟深隔兩鍾。僧曰。
如何是境中人。師云。楖𣗖一條。衲衣三事。僧曰。向上
更有事也無。師云。瞌睡漢。師云。信手拈來。無非妙用。
靈知自性。歷劫常如。動靜隨緣。猶谷答響。分身百億。
曲徇群生。灑甘露。沃蕉芽。布慈雲。談實相。咸歸至道。
今古湛然。更須打辨精神。分明看取。諸仁者。還見麼。
良久。云。秋水一泓長見底。㵎松千尺不生枝。
<other>真定府洪濟禪院宗賾禪師</other>姓孫氏。洛州永年人也。
少習儒業。稟性超然。滿禪師勉令奉佛。投圓通禪師
出家。未幾。祝髮披緇。參廣照禪師。屢扣宗猷。未有開
發。足方躡堦。忽然悟道。投機頌曰。舉足上甎堦。分明
遮箇法。黃楊木畔笑呵呵。萬里青天一輪月。遂陳其
所悟。照乃可之。待制楊公畏命師出世。曾魯公宅奏
賜椹服。問。台星臨寶座。祖意願宣揚。師云。萬里不挂
片雲。僧曰。恩深轉無語。師云。唯有好風來席上。更無
閑語落人間。僧曰。千古淳風特地清。師云。真師子兒。
善師子吼。問。四眾臨筵。請師說法。師云。須彌山。大海
水。僧曰。我聞一唱三疑息。青蓮啟目視頭陀。師云。畢
鉢巖中如何話會。僧曰。杲日當空。清風滿座。師云。祇
道得一半。問。如何是古佛家風。師云。祇覺春風吹我
寒。不知明月為誰白。僧曰。學人特伸請益。師云。相逢
秋色裡。此意與誰同。問。達磨面壁。此理如何。師良久。
僧禮拜。師云。今日被遮僧一問。直得口啞。
上堂云。冬去寒食。一百單五。活人路上。死人無數。頭
鑽荊棘林。將謂眾生苦。拜掃事如何。骨堆上添土。唯
有出家人。不踏無生路。大眾。且道向什麼處去。還會
<pb n="790"/>
麼。南天台。北五臺。參。
上堂云。鎮府蘿蔔頭。聲名播天下。雖則諸方老宿盡
力提撕。然而多口衲僧齩嚼不破。先住禪師放下。又
分付山僧。如今劈㭊將來。奉為普通供養。良久。云。莫
嫌冷澹無滋味。聊表禪家一片心。
上堂云。金風澹蕩。物景蕭條。葉落庭臯。雲飛嶺上。不
逃暑而暑自退。無意凉而凉自來。正當恁麼時。若謂
唯心境界。正是頭上安頭。若言一切平常。大似斬頭
覓活。
上堂云。新羅別無妙訣。當言不避截舌。但能心口相
應。一生受用不徹。且道如何是心口相應底句。良久
云。焦甎打著連底凍。參。
<other>歙州普滿明禪師</other>問。一佛出世。各坐一花。師今出世。
為什麼却陞此座。師云。一片紅雲起。千山地布金。僧
拈起坐具云。且道遮箇是什麼。師云。不用皂絲麻線。
問。覿面相逢即不問。腦後神光略借看。師云。不借看。
僧曰。為什麼不借看。師云。賊是小人。問。遠涉江山即
不問。西來祖意事如何。師云。𢣾㦬西歸辭震旦。至今
猶自笑兒孫。僧曰。恁麼則諸聖入鄽。殊無利濟。師云。
面壁九年空費力。得皮得髓太無端。上堂。顧視大眾
云。牙齒一把骨。耳朵兩片皮。從始至于今。禪人猶未
知。諸仁者。祇恁麼會得。便是出塵羅漢。英靈丈夫。若
也未然。江北江西問王老。一狐疑了一狐疑。參。上堂
云。吾祖家風豈涉途。失宗隨照用心麤。一言為報知
音者。近日南能不姓盧。上堂。顧視云。鐵牛不喫欄邊
草。丫角牧童互相報。放在高坡臥白雲。任渠七顛與
八倒。阿呵呵。債有頭。冤有主。拾得要打寒山老。參。上
堂。顧視大眾云。一佛手。二驢脚。生緣各各自斟酌。日
出東方夜落西。甎頭太厚瓦子薄。錯。錯。前三三與後
三三。莫道文殊對無著。參。
<other>和州褒禪溥禪師</other>問。幸遇今朝登祖位。師將何法示
迷情。師云。獨耀無私。對揚有準。僧曰。曇花纔綻。徧界
馨香。師云。儞分上作麼生。僧曰。巨靈擡手無多子。分
破華山千萬重。師云。且緩緩。問。如何是祖師西來意。
師云。牡丹須是三春拆。僧曰。學人未曉。師云。黃菊還
他九日開。僧曰。恁麼則便是和尚為人處也。師云。錯。
上堂云。洪機纔剖。大施門開。輝慧日於鋒前。啟驪珠
於句後。全開寶藏。特決群疑。徑截千途。心隨萬化。現
自在力。闡大威光。使一燈分照於十方。現片月流光
於萬水。為凡聖之根本。作迷悟之源由。演唱一音。頓
除疑網。包含萬有。密付群機。心眼既開。圓明自顯。智
窮幽鑑。應用千差。舒卷現前。無非妙用。諸仁者向遮
裡薦得。吼師子之音。奮象王之勢。祛差別之異見。了
縛脫之殊途。為苦海之津梁。掌法王之寶印。權衡在
手。明鏡當臺。可以摧邪輔正。可以去偽存真。現一道
而清虗。僻群邪而體妙。圓光匪外。顯出一靈。豁開萬
化之源。直示真空之理。諸仁者。還會麼。良久。云。皎然
天地無私照。一道光明處處通。珍重。
<other>滁州寶林禪院輝禪師</other>丹丘人也。幼歲從師。早登具
戒。首依講肆。聽習台宗。續參長蘆廣照禪師。心眼通
明。遂獲印證。問。如何是祖師西來意。師云。大海道底。
僧曰。為什麼燈燈相續。師云。遞相鈍致。問。水出高源。
如何解會。師云。古今流不竭。僧曰。學人未曉。師云。界
破青山色。僧曰。海底紅塵生。山頭白浪起。師云。淹殺
儞。問。淺聞深悟尋常事。達磨迷逢意如何。師云。頭戴
天。脚踏地。僧曰。忽遇三家村裏人。如何祇對。師云。憂
則共慼。樂則同歡。僧曰。若不上來。焉知如是。師云。不
得草草。問。牛頭未見四祖時如何。師云。湯缾。僧曰。見
後如何。師云。水罐。僧曰。學人未會。師云。世情看冷暖。
人事逐高低。問。和尚未見長蘆時如何。師云。雲生古
嶠。僧曰。見後如何。師云。水出高源。僧曰。見與未見。相
去多少。師云。水流終到海。雲起必為霖。問。刀山劍樹
上成等正覺時如何。師云。劈腹剜心。僧曰。和尚何得
<pb n="791"/>
如此。師云。心不負人。
上堂云。步步登高。衲僧意氣。心心放下。達士忘懷。意
氣不居佛祖之位。忘懷常遊悲智之門。有念盡成功。
無知方大利。良久。云。瑞草生嘉運。林梅放早春。參。
上堂云。智水瑩清。心珠獨輝。萬象煥然。十方朗照。眼
見無影樹子。耳聽沒絃琴調。若是本分衲僧。不覺低
頭吟笑。且道笑箇什麼。無孔鐵鎚。
<other>真州靈巖山志愿禪師</other>問。山間林下。頗稱道人家風。
綠水庭邊。還他了事衲子。此猶是無風起浪。不涉波
瀾。請師答話。師云。雲橫遠岫。雨滴懸崖。僧曰。數聲清
磬是非外。一箇閑人天地間。師云。石人拊掌。木女呵
呵。僧曰。高臥虗堂無別事。任他今日與明朝。師云。四
海晏清王道泰。何須更用苦忉忉。問。六六三十六。春
風動脩竹。新斵勿絃琴。請師彈一曲。師云。不落宮商
角徵羽。僧曰。一聲鳴歷歷。十指起清風。師云。若不鍾
即鑒。還同野舍薪。僧曰。恁麼則不聞聞底事。大眾皆
聞。師云。知音者少。
上堂云。看看。雲山疊疊。同萬卉以青蒼。烟渚依依。共
孤舟而閴寂。樓臺聳峻。殿塔交光。法法無私。古今冥
貫。正當恁麼時。還相委悉麼。良久。云。不在低頭。思量
難得。參。
上堂云。山家活計無多事。直下分明不用猜。敷座豈
容知與見。任他烏免去還來。諸人還委悉麼。若委悉
得去。心猿罷跳。性海無波。白雲青嶂之內。任運翛然。
紫陌紅塵之中。隨緣豁暢。其或未曉根源。切忌尋玄
討妙。直饒討得倜儻分明。敢保斯人未徹。且道作麼
生是未徹。良久。云。任教滄海變。應不對君通。參。
上堂云。霧卷雲收。日上月落。林間幽鳥語呢喃。嶺上
樵夫歌間錯。東西南北本來人。咄。莫向外邊生卜度。
參。
<other>潭州等覺法思禪師</other>問。梵王請佛。蓋為群生。安撫請
師。當為何事。師云。月映千江白。雲開萬谷明。僧曰。恁
麼則一句無私。師云。古今無異路。達者共同途。問。如
何是佛法大意。師云。燈籠挂露柱。僧曰。學人未會。師
云。佛殿對三門。僧曰。向上更有事也無。師云。大海若
知足。百川應倒流。師良久云。若也於斯薦得。上無攀
仰。下絕己躬。靈光現前。耀騰今古。遇知音而隨緣佛
事。在山野而別搆清規。亦可竿木隨身。逢場作戲。然
雖如是。且道最初一句作麼生道。顧大眾云。切忌當
頭。
<other>壽州壽春廣慧法岸禪師</other>問。為　國開堂於此日。師
將何法報　君恩。師云。香烟靄靄。瑞氣飄飄。僧曰。恁
麼則達磨舊時花葉。而今信手重拈。師云。寒山拊掌。
拾得呵呵。僧曰。學人今日小出大遇也。師云。乞兒見
小利。師云。若論法體。本絕言詮。應用無虧。威光炟赫。
英靈上士。相共證明。後學初機。徒勞佇思。雖然如是。
事無一向。山僧今日不惜眉毛。與諸人說破。良久。云。
人從陳州來。不得許州信。
<other>真州定山真如文彥禪師</other>上堂云。堤邊柳綠。默演真
空。嶺上猿吟。明談法要。若向遮裡薦得。頭頭圓覺。步
步道場。其或未然。且待別時。分明說破。珍重。
<other>荊南府護國紹通禪師</other>問。如何是和尚家風。師云。一
缾一鉢。僧曰。向上更有事也無。師云。有。僧曰。如何則
是。師云。拄杖子。僧曰。若不上來。爭知如是。師便打。僧
曰。錯。師云。僧自口喃喃。
<other>南京法寶德一禪師</other>問。大眾雲臻。請師說法。師云。諦
聽。諦聽。僧曰。一回聞得一回新。師云。儞作麼生會。僧
曰。諦聽。諦聽。師云。也是殘羹餿飯。問。如何是睢陽境。
師云。車馬門前有。塵埃堂上無。僧曰。如何是境中人。
師云。時延三島客。長接五湖僧。
<other>池州乾明禪院寶慧禪師</other>上堂。拈起袈裟角示眾云。
此乃佛佛授手。祖祖相傳。今日更不覆藏。普示諸人。
還會麼。良久。云。若也未然。且待別時重新說破。
<pb n="792"/>
<other>北京天鉢重元文惠禪師法嗣</other>
<other>衛州元豐院清滿禪師</other>姓田氏。滄州鹽山人也。幼而
不戲。長以孝聞。母喪出家。剃落稟戒。詣青州元禪師
叢席。入室咨參。一日山行。取葉淨手。豁然契悟。投機
頌曰。大奇大奇。動用還迷。更問如何。驀口便槌。山居
苦行。絕粒七年。太守錢公請師出世。團練李公崇師
道行。奏賜命服。遷化將臨。一日辭眾。弟子請頌。師乃
瞬之。趺坐而逝。問。禪關創闢。祖道重興。千聖靈機。願
師舉唱。師云。秋觀黃葉落。僧曰。千聖靈機蒙舉唱。我
師關捩意如何。師云。冬見萬林枯。僧曰。恁麼則木馬
嘶時花徧地。泥牛行海雲凝。師云。也須會始得。問。如
何是祖師印。師云。地靜天寧。僧曰。如何是心印。師拍
膝一下。僧曰。佛祖心印相去幾何。師云。言淺理深。問。
如何是衲僧得力處。師云。月上青天。僧曰。未審有何
憑驗。師云。莫瞌睡。師喝云。徒言五位．三要三玄．九帶
唯心．韶陽數句。誠謂無途轍中勒成途轍。無名言中
強立名言。如是教壞兒孫。發於宗旨。據遮幾箇漢。若
教山僧見伊。先與敲了牙齒。然後斬為三段。拈起拄
杖云。山僧過患更是彌天。卓一下。
上堂。橫按拂子云。要扣玄關。須是有節操。極慷慨。斬
得釘。截得鐵。剝剝地漢始得。若是隈刀避箭。碌碌之
徒。看即有分。擊禪床。下座。
上堂。召大眾云。無異思惟。諦聽。諦聽。昨日寒。今日寒。
抖擻精神著力看。著力看。看來看去轉顢頇。要得不
顢預。看。參。
上堂云。千家門。萬家戶。貧底貧。富者富。其或未瞥地。
三塗不是苦。擊拂一下。
上堂云。人人獨耀。箇箇極則。祖印如斯。說話非常。有
損有益。乃拊掌一下。云。噫。又復引人入荊棘。喝一喝。
下座。
上堂云。潭中皓月。嶺上白雲。達磨西來。莫如此說。拈
拄杖云。也大奇。拄杖解說不思議。擊香臺。下座。
上堂云。堪作梁者作梁。堪作柱底作柱。刢利衲僧便
知落處。驀拈拄杖云。還知遮箇堪作什麼。打香臺一
下。云。莫道無用處。復打一下。參。
上堂云。看看。堂裏木師伯被聖僧打一摑。走去見維
那。被維那打兩摑。露柱呵呵笑。打著遮師伯。祖印路
見不平。與儞雪正。拈拄杖云。來。來。然是聖僧。也須喫
棒。擊香臺。下座。
<other>西京善勝真悟禪師</other>問。進一步則太過。退一步則不
及。祇如不進不退時如何。師云。謝闍梨供養。僧曰。恁
麼則萬般施設不如常。師云。千鄉萬里。僧曰。未明佛
法千般境。悟了心中萬事無。師云。勿交涉。上堂云。揚
聲止響。不知聲是響根。弄影逃形。不知形為影本。以
法問法。不知法本非法。以心傳心。不知心本無心。心
本無心。知心如幻。了法非法。知法如夢。心法不實。莫
謾追求。夢幻空花。無煩地捉。若到遮裏。三世諸佛．一
大藏教．祖師言句．天下老和尚路布葛藤。盡使不著。
何故。太平本是將軍致。不許將軍見太平。
<other>恩州祖印善丕禪師</other>問。如何是佛。師云。通上徹下。僧
曰。如何是法。師云。徹下通上。師乃云。通上徹下。徹下
通上。迷有千差。悟無兩樣。咄。
<other>廬山賢棲遷禪師法嗣</other>
<other>杭州南山法雨惟鎮禪師</other>問。如何是法雨境。師云。竹
寺門相並。湖山路接連。僧曰。如何是境中人。師云。芳
草和花種。修篁帶雨移。師顧大眾云。還知麼。南山嶺
頭。白雲丹丹。西湖岸上。綠柳依依。一時驗取。不用針
錐。喝一喝。下座。
<other>舒州王屋山崇福燈禪師</other>上堂云。天不能蓋。地不能
載。一室無私。何處不在。大眾。直饒恁麼會去。也是鬼
弄精魂。怎生說箇常在底道理。良久。云。金風昨夜起。
徧地是黃花。上堂。良久。云。一也不成。二也不是。張三
作群。李四成隊。上下混成。俱為一塊。直饒龍舒把斷
<pb n="793"/>
要津。爭柰有傍不肯底。任是釘觜鐵舌。也須惱裂粉
碎。喝一喝。
<other>潭州東明惠遷禪師</other>初住南源。問。如何是南源境。師
云。五嶺侵霄漢。三株鎻碧烟。僧曰。如何是境中人。師
云。焚香開卷霞生砌。卷箔冥心月在池。上堂云。不可
以智知。不可以識識。大眾。且道識箇什麼。良久。云。露
柱是木頭作。珍重。
<other>和州褒禪沖會圓智禪師法嗣</other>
<other>杭州臨安居潤禪師</other>問。為國開堂於此日。師將何法
利人天。師云。將謂伶利。僧曰。一炷名香祝　聖恩。師
云。今日事作麼生。僧無語。師云。氣急殺人。問。清淨本
然。偏周沙界。庵內人為什麼不見庵外事。師云。合恁
麼。僧曰。特伸請益。師云。有甚相孤。上堂云。大眾但看。
從上古聖挑囊負鉢。出一叢林。入一保社。若不得箇
入處。晝夜不捨。參問知識。築著磕著。忽然瞽地。始知
刀是鐵作。一時放下。便乃天台普請。南嶽遊山。左之
右之。不居惑地。諸仁者。古人既恁麼會。今人欠少箇
什麼。良久云。多虗不如少實。
<other>台州瑞巖子鴻禪師法嗣</other>
<other>台州佛窟昌國可英禪師</other>問。如何是佛法大意。師云。
一輪纔出海。萬彚盡霑恩。僧曰。學人不會。師云。祇為
分明極。翻令所得遲。問。如何是佛窟境。師云。春歸一
徑巖前秀。雪盡數峰雲外寒。僧曰。如何是境中人。師
云。錫杖夜敲霜嶠月。銅缾晨漱碧潭煙。師乃云。春風
澹蕩。萬物含芳。林間野老謳歌。江上漁人舉棹。岩花
列秀。岸柳垂陰。鶯囀喬林。獸鳴幽谷。白雲綻處。千峰
而疊疊崔嵬。萬派朝宗。浩渺而波瀾涵月。森羅普現。
萬象齊觀。南北東西。交橫互映。重重帝網。百億垂形。
海印發光。大千普赴。如斯語話。無不盡知。且道迷身
一句作麼生道。良久。云。天上忽雷驚宇宙。井底蝦䗫
不舉頭。參。
<other>明州岳林寺曇振禪師</other>上堂。斂衣坐定。云。今日布袋
頭開。還有買賣者麼。僧出曰。有。師云。不作貴。不作賤。
作麼生醻價。僧無語。師云。山僧今日失利。問。寶座既
登於此日。箇中消息請宣揚。師云。颯颯和風。飄飄細
雨。僧曰。言前超有路。句下越毗盧。師云。也不消得。問。
知師解接無根樹。妙手能挑海底燈。學人上來。請師
一接。師云。堤柳乍開金眼細。嶺梅初綻玉苞香。僧曰。
圓音纔剖。大眾霑恩。師云。刢利人難得。上堂云。若論
此事。不在僧之與俗。男之與女。賢之與愚。貴之與賤。
悉皆具足。曾無欠少。良由根有利鈍。見有差殊。向聲
色裏轉却。何以知之。豈不見道。名言滯於心首。恒為
緣慮之場。實際居於目前。翻成名相之境。且作麼生
是目前事。還知麼。良久云。眼裡無筋一世貧。
<other>汀州開元智潭禪師法嗣</other>
<other>汀州開元宗祐禪師</other>問。如何是祖師西來意。師云。扁
舟衝雪浪。僧曰。未審意旨如何。師云。一葦渡金陵。師
乃云。祖師庭下。水泄不通。佛事門中。風行草偃。於斯
見得。暢快平生。擬議思量。千山萬水。
<other>虔州慈雲慶璫禪師法嗣</other>
<other>虔州廣慈道傳禪師</other>問。如何是梅川境。師云。金精嶷
嶷凌霄漢。梅水滔滔貫巨洋。僧曰。如何是境中人。師
云。閑庭子賤鳴琴化。百里生民歌復謠。僧曰。向上宗
乘。如何指示。師云。南斗七。北斗八。
<other>金陵蔣山法泉佛慧禪師法嗣</other>
<other>滁州幽谷壽聖寺祐禪師</other>問。如何是和尚為人處。師
云。未免拖泥帶水。僧曰。如何得不拖泥帶水去。師云。
好喫棒。僧曰。學人有什麼過。師便打。
<other>郢州太平興國法雲禪師</other>問。如何是祖師西來意。師
云。踏破草鞋。僧曰。學人未曉。師云。直下承當。
<other>衢州九峰殊甫禪師</other>問。靈蛇在手。一任卷舒。寶鑑當
軒。是何光境。師云。一輪皎皎。萬里霑恩。僧曰。萬丈白
雲藏不得。師云。於儞分上得箇什麼。僧曰。休將三寸
<pb n="794"/>
舌。調弄五湖僧。師云。山僧罪過。
<other>善果懷演庵主法嗣</other>
<other>潭州玉池光教寺沖儼禪師</other>問。以心傳心。無說可說。
無說即不問。如何是可說。師云。石笋逢時長。僧曰。未
審意旨如何。師云。葵花向日開。問。如何是祖師的的
意。師云。泥牛不喫欄邊草。僧曰。和尚向何處安身立
命。師云。直向孤峰頂上眠。
<other>廬山歸宗通禪師法嗣</other>
<other>襄州資福廣照素月禪師</other>問。如何是古佛心。師云。不
著中間。去却兩頭。僧曰。如何是和尚的的為人處。師
云。張公喫酒張公醉。問。如何是佛。師云。頂後無圓相。
僧曰。未審意旨如何。師云。和風發嫰蘃。問。如何是真
常道。師云。著衣喫飯。僧曰。學人不會。師云。真常道。僧
曰。莫謾學人。師云。想若不識朝官體。祇識皮鞋不識
鞾。
<other>郢州子陵辯禪師</other>問。四眾雲臻。願聞法要。師云。夜雨
日晴。僧曰。意旨如何。師云。曬。僧曰。一言纔了悟。千古
為流通。師云。也不消得。
<other>廬山同安崇勝禪院慶通禪師</other>問。師唱誰家曲。宗風
嗣阿誰。師云。燕子不離舊窠。問。世尊未成佛時如何。
師云。佛。僧曰。成佛後如何。師云。佛。僧曰。畢竟如何。師
云。佛。
<other>江陵福昌禪院信禪師法嗣</other>
<other>安州法興期禪師</other>問。學人無問。請師不答。師云。鯨有
吞舟騰巨浪。人無消息過滄溟。僧曰。恁麼則落二落
三。師云。饒君解致千般問。空自言多道轉賖。

建中靖國續燈錄卷第十八

<sarticle>建中靖國續燈錄卷第十九　　　<bz>〔宋銘〕</bz></sarticle>
東京法雲禪寺住持傳法佛國禪師（臣）惟白集
對機門
<other>南嶽懷讓禪師第十四世</other>
<other>廬山東林興龍寺常總照覺禪師法嗣</other>
<other>洪州泐潭山寶峯禪院應乾禪師</other>姓彭氏。袁州萍鄉
人也。受具之後。徧歷諸方。晚到照覺禪師法席。屢陳
所見。覺未可之。乃示鳥窠吹毛因緣。初不曉解。一日。
因事感激。豁然大悟。乃成頌云。潦倒忘機是鳥窠。西
湖湖上控煙蘿。布毛吹去無多子。鐵眼銅睛不奈何。
覺乃可之。自此推為上首。道行大播。照覺受命東林。
師繼法席。
開堂日。上首白槌罷。師直上覰。又直下覰。云。啞。好箇
消息。其柰話墮了也。若有人知落處。寶峯出世事畢。
其或未然。第二義中通箇消息。問。一佛出世一花開。
如何是一佛出世。師云。分明看取。僧曰。如何是一花
開。師云。何處不光輝。僧曰。牧童歌嶺上。林下道人懽。
師云。禮拜著。問。向上一路。千聖不傳。和尚從何而得。
師云。碧眼胡僧笑點頭。僧曰。不從人得去也。師云。具
眼者道。問。大義開田千萬頃。子孫從此得耕耡。香嚴
五立卓錐地。鍬钁功勞甚處施。師云。全承渠力。僧曰。
牧童撒手青霄外。水牯無繩得自由。師云。拽脫儞鼻
孔。擊碎儞髑髏。僧便喝。師云。未有眼在。僧又喝。師便
打。問。十方薄伽梵。一路涅槃門。未審路頭在什麼處。
師云。蹈著石頭硬似鐵。僧曰。還許學人進也無。師云。
點鏑依前落二三。問。得旨忘言。歸家穩坐。未審到家
一句作麼生道。師云。閑看白雲生碧落。靜聽流水過
青山。僧曰。玉見火時光轉潤。蓮華在水葉長乾。師云。
更須高著眼。問。孤貧赫赤。一物俱無。還識渠麼。師云。
不識。僧曰。每日上來下去。為甚不識。師云。渠無面目。
僧曰。與和尚同參去也。師云。同參事怎生。僧曰。學人
到遮裏却不會。師云。直須與麼。問。佛身無為。不墮諸
數。那箇是真佛。師云。殺好一問。僧曰。銅鐵之像且致。
今日浴那箇佛。師云。煑煠不爛。問。金毛踞地。百獸潛
<pb n="795"/>
蹤。學人上來。乞師指示。師云。腦裂。僧曰。學人未曉。師
云。猶自不知休。僧曰。謝師指示。師云。大眾笑儞。問。春
風𩖼𩖼。春鳥關關。香嚴竹方翠。靈雲花未殘。正當恁
麼時如何。師云。千峯競秀。萬壑爭流。僧曰。時節既彰。
祖意教意如何顯異。師云。基法師鼻孔。僧曰。馬駒蹈
殺天下人。居士吸盡西江水。師云。須是具眼。
上堂云。寶峰左源。迥是一天。山長帶雪。路亘漫煙。黃
石高峙。雲峯擁前。狸奴白牯。清水良田。遠車馬喧雜。
任歲月推遷。信知本色住山人。所得幽棲息世緣。
上堂云。天上月圓。地下月半。吞兮吐兮。知君錯筭。昨
夜清風落太虗。珠璣迸灑蒼崖面。霰雪交飛竟若為。
少林從此露風規。咄。
上堂云。金風振野。古佛嘉猷。玉露垂珠。道人活計。溪
邊漁父。盡唱無生。嶺上石人。時敲布鼓。殊不知月裏
麒麟看北斗。楚王城畔水東流。住。住。是什麼。二三四。
七八九。拈得鼻孔失却口。參。
師紹聖三年九月庚子示疾。沐浴淨髮。寫偈云。鋒鋩
點的休相許。目病空花徒指注。六十三年浮世人。蹈
翻海嶽重歸去。言畢而逝。
<other>廬山開先華藏禪院廣鑑禪師</other>諱行瑛。桂州永福縣
人。姓毛氏。本州菩提寺受業。懷橘之年。投師出家。採
李之年。策試圓具。賦性明敏。學問精到。壯齒遊方。愈
益超卓。所至法席。諮道有儀。心契閑師。燈續照覺。一
住開先。十更年月。德風既振。緇素欽承。官保李侯特
奏章服．師號。
開堂日。上首白槌罷。師顧視云。會麼。八臂那吒鑄鐵
券。須彌頂上運金槌。若也不會。華藏世界久萃驪龍。
幸遇風雷。何妨奮躍。時有僧問。法筵大啟。使斾光臨。
祖意西來。請師舉唱。師云。擁扇仁風蘇萬物。隨車甘
雨灑千山。僧曰。瀑流生瑞氣。漱玉起清風。師云。最好
書為清浮國。更堪[書-曰+(且-二+人)]作太平圖。問。香煙起處。大眾雲
臻。向上宗乘。請師指示。師云。南山雲。北山雨。僧曰。一
句無私。師云。堪笑亭前紅莧菜。年年生葉不生花。僧
曰。煙雲出幽谷。日月耀乾坤。師云。多遮兩句。僧曰。和
尚又作麼生。師云。退身有分。僧曰。何得龍頭蛇尾。師
云。饒人非弱。問。如何是道。師云。良田萬頃。僧曰。不會。
師云。春不耕。秋無望。問。如何是祖師西來意。師云。君
山點破洞庭心。僧曰。意旨如何。師云。白浪四邊繞。紅
塵何處來。問。少林面壁。意旨如何。師云。入定。僧曰。孤
負古人。師云。罕遇知音。問。古鏡未磨時如何。師云。古
鏡。僧曰。磨後如何。師云。古鏡。僧曰。謝師指示。師云。三
十年後。問。法輪工已畢。推轉意如何。師云。活鱍鱍地。
僧曰。法不孤起。仗境方生。師云。有意氣時添意氣。不
風流處也風流。僧[書-曰+(且-二+人)]一圓相。師云。爭柰諸聖眼何。問。
有人問我解何宗。拈起拂子劈口打。意旨如何。師云。
糊猻入布袋。鐵筯擊烏龜。僧曰。不覩雲中鴈。爭知沙
塞寒。師云。千眼大悲觀不得。無言童子暗嗟噓。僧曰。
為什麼如此。師云。秖為如此。師云。談玄說妙。譬如[書-曰+(且-二+人)]
餅充飢。入聖超凡。大似飛蛾赴火。一向無事。敗種蕉
芽。更若馳求。水中捉月。乃以拂子拂一拂。云。適來許
多見解。拂却了也。作麼生是諸人透脫一句。良久。云。
鐵牛不喫欄邊草。直上須彌頂上眠。擊禪床。下座。
上堂云。和風習習。白日遲遲。山花灼灼。磵草離離。紫
鷰雙飛大野。黃鸎對語高枝。衲僧到此如凝滯。無限
春光付與誰。咄。
上堂。喝一喝。云。三月春過強半。溪山雨散雲飛。庭花
自開自落。梁燕雙飛雙歸。復云。木中有火。不鑽不出。
砂中有金。不淘不得。心中有道。不學不悟。遊方行脚。
喚作道人。還曾悟道麼。良久。云。白日莫空過。青春不
再來。
上堂云。彎石鞏弓。架興化箭。運那羅延力。定爍迦羅
眼。不射大雄虎。不射藥山鹿。不射雲巖師子。不射象
骨獼猴。且道射箇什麼。良久。云。放過一著。
<pb n="796"/>
上堂云。水不洗水。金不博金。獨露一心。撥開萬象。大
教幾張拭不淨故紙。從上古佛一隊多知解阿師。自
茲截斷眾流。更不百城遊歷。還有與麼衲僧麼。良久。
云。點即不到。
上堂云。有人說得一丈。一寸也行不得。有一人行得
一丈。一寸也說不得。有一人說得行得。有一人說不
得行不得。此四人中。華藏欲覓一人為師。明眼衲僧
試請揀看。
上堂云。登山須到頂。入海須到底。學道須到佛祖道
不得處。若不如是。盡是依草附木底精靈。喫野狐㖒
唾底鬼子。華藏恁麼道。譬如良藥。然則苦口。且要治
疾。阿㖿㖿。
上堂云。一鎚便成。猶為鈍鐵。千割不斷。豈是神鋒。良
馬尚不待鞭影而行。上士又何假言詮而曉悟。靈龜
已涉周遮。問答一場狼藉。擊禪床一下。
<other>廬山萬杉禪院紹慈禪師</other>俗姓趙氏。桂州人也。十八
受具。十九遊方。參總禪師。因侍立次。問。世尊付金襴
外。別傳何物。總舉起拂子。師云。畢竟作麼生。總以拂
子驀口打。師擬開口。總又打。師自此有省。遂奪拂子
便禮拜。總云。汝見何道理便禮拜。師云。拂子屬某甲
了。總云。三十年老將。今日被小卒折倒。自此玄風大
振。惟為東林上首。開堂日。上首白槌罷。師顧視左右
云。若向遮裏明得去。麗水一星金。流沙混不得。其或
未然。向沙水不分處置將問來。問。明主恩光重。賢侯
惠澤深。既登師子座。願振海潮音。師云。木馬已嘶秋
草露。鐵牛還吼暮山雲。僧曰。恁麼則袖裏神鎚光燦
爛。八方擊處響如雷。師云。神鎚在什麼處。僧舉拳云。
分明在目前。師云。秖恐不是玉。是玉也大奇。問。然香
祝　聖人皆委。擊鼓談玄意若何。師云。一音纔剖露。
萬法自齊彰。僧曰。若然者。山河并大地。寶印在其中。
師云。打開戶牖通千界。百億毗盧處處分。僧曰。箇中
千聖眼。特地好乾坤。師云。到頭通一路。始見本來人。
問。解接無根樹。能挑海底燈。意旨如何。師云。特地光
輝。僧曰。兔角點開千聖眼。龜毛拂盡九衢塵。師云。寒
山拊掌。僧曰。好手手中呈好手。紅心心裏射紅心。師
云。闍梨還接得也未。僧曰。蓮社老師親得旨。人間天
上盡蒙恩。師云。蹉却話頭。問。朱明方啟候。衲子又安
居。未審九旬之內如何履踐。師云。松筠有高節。僧曰。
恁麼則清音長不盡。洗却眼中塵。師云。還因霜雪後。
始見歲寒姿。僧曰。靈苗有地人皆委。鐵眼無私莫點
玄。師云。須知向上路。不許夜行人。僧曰。忽遇傾湫倒
嶽底又作麼生。師云。鞔空鐵網。誰敢出頭。問。千聖共
傳無底鉢。曹溪路上許誰同。如何是無底鉢。師云。千
人趒不出。僧曰。萬里遊滄海。忻逢倒嶽波。師云。不是
弄潮人。問。祖師心印。狀似鐵牛之機。正當恁麼時。印
即是。不印即是。師云。看取爐中鐵彈子。僧曰。忽然打
破又作麼生。師云。須知痛痒。僧曰。今日得遇和尚。師
云。語脉裡轉却。
上堂云。先行不到。若順彌立乎巨川。末後太過。猶猛
士發乎狂矢。或高或下。未有準繩。以是還非。遭人點
撿。且道如何得相應去。良久云。紅爐𦦨裡重添火。炟
赫金剛眼自開。咄。
上堂云。陽鳥啼春。觀音戶啟。清泉照月。毗盧界彰。鶴
鳴峯頭。聲聲不別。散珠亭上。顆顆圓成。乍隱乍彰。不
撥自轉。還有収得者麼。試呈似看。良久。云。可笑猨猴
探水月。不知真箇有蟾蜍。下座。
上堂云。我祖別行最上機。縱橫生殺絕猜疑。雖然塞
斷群狐路。返躑順還師子兒。眾中還有金毛炟赫。牙
爪生獰者麼。試出哮吼一聲看。良久。云。直饒有。也不
免玉溪寨主撩鈎搭索。參。
上堂云。赤水之珠。清江之月。猨猴競探。徒爾迷蹤。罔
象無心。超然自得。所謂視之有餘光。攬之不盈手。世
沒無窮。去來無際。然雖如是。下坡不走。快便難逢。乃
<pb n="797"/>
喝一喝。拍一拍。云。赤水之珠。清江之月。瓦解氷消。眾
中還有英靈變豹者麼。出來救取一半。良久。云。可憐
此意無人會。却使陶潛更皺眉。
上堂云。玉溪不會禪。秖識諸方病。驀下霹靂散。轉殺
也不定。左丞蔡公卞讚師真。靈光頭頭顯現。獼猴亦
背一面。若人欲識師真。打破鏡來相見。
<other>東京褒親旌德禪院佛海禪師</other>諱有瑞。姓陳氏。興化
軍仙遊縣人也。幼異塵俗。默坐終日。父母奇之。即許
出家。依東京景德寺重全上人為師。比試圓具。首造
黃龍南禪師法席。南曰。汝為人事來。為佛法來。師云。
為佛法來。南云。若為佛法來。即今便分付。遂打一拂
子。師云。和尚也不得惱亂人。南即器之。後依泐潭山
總禪師。深悟玄奧。巾侍久之。眾推道首。初住安州太
平。觀察李侯先奏章服。哲宗皇帝五七入　內。賜
大覺師名。百日入　內。又賜佛海禪號。
開堂日。問。不越百城之遠。肯飛一錫而來。寶座既登。
竚聽法要。師云。鳥窠吹起布毛心。僧曰。謝師方便。師
云。從苗辨地。因語識人。問。朝賢旌斾來筵上。師將何
法報　君恩。師云。玉磬乍敲金殿響。紫檀煙鎻玉樓
春。僧曰。帀地風生。師云。特地使人觀。僧提起坐具曰。
爭柰遮箇何。師云。指南為北。識得遮賊。問。驗人端的
處。下口便知音。秖如維摩一默。以何為驗。師云。不勞
再勘。僧曰。打麫還他州土麥。唱謌須是帝鄉人。師云。
同道者方知。問。祥煙起處。杲日當空。一句無私。請師
全道。師云。拄杖橫穿日面佛。衲衣斜褡少林風。僧曰。
一言勘破威音佛。千聖須教立下風。師云。玉殿光含
千界月。僧曰。黃金雖至寶。點著是空花。師云。方便多
門戶。心通一道歸。師云。問得亦好。不問亦強。一問若
不達。翻成戲論法。問若有旨。答亦隨機。為什麼。宗乘
道著。千聖退步。寶杖敲時。三乘失轍。蓋為此事。似秦
鏡當臺。千里邪心自怖。如鏌鎁在袖。百億魔軍膽碎。
直得大聖不說說。迦葉絕聞聞。大底祇要諸人回光
返本。斂念收心。善惡都莫思量。自然得入。心體湛寂。
妙用恒沙混同。直饒有人便於此承當得。又屬抱橋
柱澡洗。及乎捨之。似萬里望鄉關。執之。墮在魔王境
界。喚作迷時人逐法。悟後法隨人。蓋無私法要。千古
同規。一句當機。唯人自鑒。到遮裡若會得。便見終始
一如。古今齊致。至於趙州庭栢。清風長在。若不會得。
便見雲門凳子。天地懸殊。於是不得已。便乃琉璃殿
上日午打更。無影林間秋行春令。何也。妙體雖然無
異。妙用蓋有多門。是故釋主能仁應迹迦維。弘悲沙
界。神通妙力不可思議。所以蓋為群生。日用三昧而
不覺。業識茫然而莫返。遂致前境紛紜。本源錯雜。繇
是金僊久默斯要。於不二境作大佛事。入寂光土經
營三界。道洽大千。化均百億。言滿法界。撈籠群生。敷
玄籍以曉果因。垂天真以育情性。無何機有大小。乘
分頓漸。故使資粮者。可以推微達著。尋端見緒。然後
為散亂者。誡之以定慧。著諸樂者。示之以無常。樂小
法者。導之以大方。計諸見者。諭之以無動。泥名相者。
開不二門。此豈不以因言入道。藉教明真。一心既皎。
萬德咸著。良為於此。末後却曰。如標月指。空拳喻實。
噫。如此興慈。大似有過無功。未如我金色頭陀隨身
活計。瑠璃鉢盂傳來無底。任是千眼大士。莫窺其狀。
達磨所有生涯。大庾嶺頭擲下。設有萬夫之勇。提之
不動。後來風幡事起。捲簟義彰。佛手難藏。驢脚自露。
所以兒孫固不得已。曲順人情。放一線路。便有紹續
門風。聯輝祖𦦨。然後佩無我印。開不二門。致有向上
金雞。[啣-止+山]米一粒。徧濟十方。真如廐內。良駒獨出。踏殺
群魔。所以人人盡道。摩竭令嚴。承當者少。支那玄響。
應之者稀。大眾。若據如斯見識。一何少哉。秖如知滋
味。識痛痒。豈無一二。聆至音。決勝負。寧無一箇半箇。
且道能如此者。是什麼人。良久云。禪關已得裴公達。
祖意寧無謝守評。參。
<pb n="798"/>
上堂云。有佛世界。以一塵一毛而作佛事。令見一法
者而具足一切法。故權為架閣。有佛化內。以忘言寂
默為大佛事。使其學者離一切相。即名諸佛。故好與
三下火抄。有佛土中。以黃花翠竹而為佛事。令覩相
者見色即空。故且付與彌勒。有佛寶剎。以法空為座
而示佛事。俾其行人不著佛求。故勘破了勾下。有佛
道場。以四事供養而成佛事。使知足者斷異念。故可
與下載。有佛妙域。以一切語言三昧作其佛事。令隨
機入者不捨動靜。故為渠裝載。大眾。且道於中還有
優劣也無。良久。云。到者須知是作家。參。
<other>南嶽福嚴寺惟鳳禪師</other>問。如何是福嚴境。師云。千里
一堆青。僧曰。如何是境中人。師云。坐斷祝融峯。師乃
云。般若臺前聊舉目。周回八百里方圓。高低層級渾
無縫。出自當時磨底甎。復云。靈源一派。亘古緜今。曾
無間斷。所以朝宗有據。潤物無虧。精通者。善別波瀾。
泛濫者。難窮彼岸。直饒窮得別得。了了無差。敢問諸
人。還有衲僧巴鼻也無。若有。不免和泥合水。若無。不
可斬頭覓活。向上一路。作者共知。其或未明。逢人但
恁麼舉。
<other>南嶽衡嶽寺道辨禪師</other>問。拈槌舉拂即且致。和尚如
何為人。師云。客來須接。僧曰。便是為人處也。師云。麤
茶淡飯。僧禮拜。師云。須知滋味始得。
<other>廬山圓通可僊禪師</other>問。如何是佛。師云。騎牛覓牛。僧
曰。爭柰學人不會。師云。參取不會底。問。如何是祖師
西來意。師云。寸釘牛力。僧曰。向上更有事也無。師云。
有。僧曰。如何則是。師云。向下會取。上堂。良久。云。恁麼
散去。早是不著便。那堪長老皷兩片皮。搖三寸舌。說
東道西。指南言北。轉勿交涉。何故如此。說則乾坤大
地。該括微塵。収則纖芥無差。絲毫不露。苟或獨超象
外。量等太虗。便乃終日說事。不為事所礙。古今三世。
儼爾目前。曲直條然。是非有辨。便能和光同塵。隨邪
逐惡。恁麼說話。也大無端。忽有箇傑出叢林炟赫禪
者。為眾竭力。出來掀倒禪牀。喝散大眾。將長老推向
階下。也許他有些氣息。有麼。既無。老僧倒行此令。拄
杖打禪牀。下座。
<other>臨江軍慧力院可昌禪師</other>問。佛力法力即不問。如何
是慧力。師云。踏倒人我山。扶起菩提樹。僧曰。菩提本
無樹。向什麼處下手。師云。無下手處。正好著力。僧曰。
今日得聞於未聞。師云。莫把真金喚作鍮。問。一念萬
年。十方坐斷。學人特伸請益。師云。先付德山。後與臨
濟。僧曰。悔伸一問。師便打。問。祖意西來。請師舉唱。師
云。達磨當年無如是事。僧曰。和尚莫教話墮。師云。却
被上人勘破。僧曰。爭柰文彩已彰。師云。向儞道。問。祖
意教意。是同是別。師云。一點水墨。兩處成龍。僧曰。恁
麼則寒潭浪靜蒼龍宿。玉葉婆娑彩鳳棲。師云。先記
摩騰。後思盧老。問。摩竭正令。此日全提。如何是摩竭
正令。師云。喝散白雲。擊破虗空。僧曰。恁麼則衝開法
王陣。打破祖師關。師云。更須著力。僧曰。若然者。讓老
馬駒初出廐。存師聖箭乍離絃。師云。也不消得。僧曰。
酌然水灑不著。師云。誰肯便回首。師云。法王行處。草
木生輝。大海騰波。須彌岌峇。玄機未發。祇恐眠雲不
深。大用纔彰。便出白蓮社裏。所謂隨方作主。寧類守
株。把住放行。自由自在。縱有連天瀑布。不來耳畔生
喧。任他雙劒峯高。免向眼前為礙。時行則行。時止則
止。動靜不失其時。其道光明大矣。大眾且道那箇是
光明底事。良久。云。禾山打鼓聲猶在。自此廬陵米價
低。以拂子擊禪牀。上堂云。菩提無相。相覆大千。法性
無言。言滿天下。所以觀音從聞得道。彌勒因見悟心。
祖師門下有何境界。便得動止無疑。良久。云。國師不
見客。侍者出山門。
<other>廬陵禾山甘露志傳禪師</other>問。一等無絃琴。請師彈一
曲。師云。山僧耳聾。僧曰。學人請益。師云。去。僧曰。慈悲
何在。師云。自有諸方眼。問。禾山嘉境即不問。自牧庵
<pb n="799"/>
前事若何。師云。豈不曾避。僧曰。恁麼則山連三峽秀。
水出五峯前。師云。隨流得妙。問。師子窟中豈藏頭角。
師云。特地尖新。僧曰。已泄真機。師云。傍觀者哂。問。師
唱誰家曲。宗風嗣阿誰。師云。天上月輪非一二。水中
光影任東西。僧曰。子孫盡究生緣處。祖父元來不出
門。師云。何不過遮邊。
師云。牛頭沒。馬頭回。劒輪飛處絕纖埃。南北東西無
異路。休言南嶽與天台。所以未離廬阜。祇見五峯勢
嶮。三峽聲雄。自牧庵中。隨緣度日。便道涅槃城裏坐
致太平。解脫坑中未可安身立命。乃到禾山。也見凌
霄峯上。雲自卷舒。羅漢洞前。溪聲浩渺。三門佛殿。無
異諸方。厨庫僧堂。仍皆舊轍。便好拗折拄杖。高挂鉢
囊。與諸禪德跨露地白牛。遊壺中天地。物外山川。唱
村田樂。且恁過時。假使諸佛出興於世。地搖六震。天
雨四花。終不能管得。也不疑著渠。且道山僧有何長
處便恁麼道。良久。云。白雲乍可來青嶂。明月那教下
碧天。
上堂云　聖人出興。允膺嘉運。所以祥光燭地。紫霧
盈庭。萬國歡呼。百靈叶慶。巍巍大寶。端拱無為。四海
肅清。八紘奉化。堯年舜日。可樂太平。野老謳歌。昆蟲
受賜。載天覆地。咸沐君恩。故我沙門仰遵佛勑。精持
貝字。毗贊　宸嚴。祇如古人道。人人盡有一卷經。文
須我英靈禪客。豹變衲僧。不落三科。非關吾故。若以
報恩。無恩不及。若以利物。無物不利。若是尋文究墨
之流。非唯不能報思。亦乃不能自利。然雖如是。畢竟
是何義理。良久。云。石人拖梵夾。一字不成行。
<other>黃州栢子山棲真院德嵩禪師</other>問。如何是顯露底法。
師云。高著眼。僧曰。法不孤起。師云。露柱上薦取。僧曰。
若不得流水。還應過別山。師云。知心有幾人。上堂云。
天地一指。絕諍競之心。萬物一馬。無是非之論。由是
魔羅潛迹。佛祖興隆。寒山拊掌欣欣。拾得呵呵大笑。
大眾。二古聖笑箇什麼。良久。呵呵大笑云。曇花一朵
再逢春。
<other>廬山東林思度禪師</other>上堂云。東西不辨。南北不分。瓊
樓玉殿。照耀乾坤。普賢作伴。文殊作賓。不徒打草。秖
要蛇驚。古聖尚乃如此。豈況今時衲僧。諸禪。諸禪。休
要擬議著眼聽。聽什麼。雨來山色暗。雲出洞中明。若
向遮裏會得。便是一切現成。參。
<other>蘄州白雲山廣教德方禪師</other>問。和風乍扇。選佛場開。
架起紅爐。要分玉石。師云。且饒廣教。僧曰。早是瑕生。
師云。雪峯道底。
<other>泉州同安雙林道基禪師</other>問。覺花綻處。正遇明時。學
人上來。請師速道。師云。雲生嶺上。僧曰。學人未曉。師
云。水出高源。僧曰。嘉音已播寰中去。一輪明月照同
安。師云。好事不出門。問。欲明今日事。識取本來人。如
何是本來人。師云。乾坤収不得。歲月豈能遷。僧曰。未
審此人即今在什麼處。師云。渠無國土。處處逢渠。
<other>江州德安無相繼才禪師</other>問。欲離無垢丈室。將屆無
相道場。兩種是無。如何是有。師云。孤明宇宙。僧曰。未
審意旨如何。師云。獨露乾坤。上堂云。禪無私授。有相
皆真。諸人還見無相寶塔吞却佛殿三門麼。良久。嗄。
是何言歟。以拂子擊禪牀。下座。
<other>東京襃親旌德禪院諭禪師</other>問。泥多佛大。水長船高。
不犯清波。請師別道。師云。靈龜已透青霄。僧曰。恁麼
則不居本位。別透波瀾。師云。四海盡為雨。僧曰。踏破
澄潭月。穿開碧落天。師云。底事更由誰。問。劫火洞然
起。大千非究竟。所有作業人。如何安性命。師云。佛手
遮不得。人心似等閑。僧曰。恁麼則脚手忙然。如落湯
鼈。師云。喚不回頭爭奈何。僧曰。不唯一身塗炭。亦乃
萬劫塵勞。師云。自是時人不肯休。僧曰。衲僧分上又
作麼生。師云。高揖釋迦。不拜彌勒。上堂云。新羅打鼓。
大宋上堂。庭前栢子問話。燈籠露柱著忙。香臺拄杖
起作舞。臥病維摩猶在牀。遮老漢。我也識得儞病。休
<pb n="800"/>
訝郎當。咄。上堂云。駕鐵牛。耕巨海。探驪頷之珠。獲珊
瑚之寶。枝枝撑月。光射斗牛。神鬼知貴而不知價。謂
得之於心。應之於手。家榮國富。受用無窮。且道是誰。
良久。云。將軍自有嘉聲在。
<other>潭州鹿苑景深禪師</other>上堂云。和風初扇。柳眼分眉。嶽
展如屏。山花似錦。簷頭鵲噪。[鴳-女+隹]宿喬松。㵎水清冷。魚
龍游泳。居林下者。足可歡娛。雖無絲管之音。亦有山
家之態。諸仁者。且道畢竟作麼生。良久。云。一任流通。
咄。
<other>饒州妙果院法喜禪師</other>問。如何是佛。師云。一字兩頭
垂。僧曰。學人未曉。師云。丁字橫挑脚。僧曰。如何是向
上事。師云。萬里無片雲。問。如何是祖師西來意。師云。
風清底際栢。上堂。示眾云。休。休。得抽頭處且抽頭。莫。
莫。底事難教閑處著。白日常催快活人。黃金難買神
仙藥。參。上堂云。執之失度。必入邪路。放之自然。體無
去住。且道是什麼。良久。云。人平不語。水平不流。下座。
<other>安州壽寧院成則禪師</other>問。西來密旨真消息。今日當
筵願舉揚。師云。牛頭沒。馬頭回。僧曰。一句超三界。萬
彚盡霑恩。師云。赫日光中斗柄垂。僧曰。一輪明月照。
萬里遠山青。師云。且得領話。師云。二千年前公案。今
日已為重提。八萬四千法門。與渠一時畫斷。若向威
音王已前薦得。丈夫自有衝天志。七佛已後明宗。幾
箇男兒氣宇豪。若據祖師西來。真箇壓良為賤。而今
到此。有理難伸。事不獲已。秖得土上如泥。隨風倒垛。
把定放開。臨機生殺。若也把定。祖佛出來。性命不存。
若也放開。便與諸人大家拍和。舉起胡家曲。共唱木
人歌。清風明月生遙夜。玉笛關山吹薜蘿。迦葉作舞
鍾馗拍。潮海齊生𠯗𠯗波。龍王怒劍誰敢顧。遏定鰕
魚不敢過。
<other>明州岳林崇福院圓明禪師</other>問。為　國開堂於此日。
先將何法報　君恩。師云。千山頂上一輪月。萬里江
波徹底明。僧曰。恁麼則群生皆舉目。箇箇謝無私。師
云。　吾皇自有千生化。何必勞君賀太平。僧曰。若然
者。堯舜清風萬古新。師云。皇天無親。唯德是輔。問。利
人一句。請師速道。師云。走馬入長安。報道太平年。僧
曰。此猶在金峯窠裏。和尚如何指南。師云。鐵牛吼處
千江月。木馬嘶時徧地春。問。如何是不動尊。師云。走
馬趁不及。僧曰。此猶是動底事。如何是不動底事。師
云。清風拂雲飛。白日不曾移。上堂云。惠日騰空。輝光
炟赫。摩尼在掌。燦爛圓明。應現臨機。纖毫難隱。眾中
莫有抝麒麟角。坐祖師頭者麼。出來相見。良久。云。若
無。山僧今日縮却舌頭。
<other>真州資福懷寶禪師</other>問。如何是向上事。師云。問取向
下事。僧曰。向下事如何。師云。隨語漢。問。如何是佛。師
云。猶自不識。僧曰。秖遮便是。師云。錯。問。路逢猛獸時
如何。師云。似他逢儞。問。孤峯獨宿時如何。師云。高枕
無憂。上堂云。鴈呌長空氣象清。園林草木盡彫零。庭
前唯有趙州栢。枝葉婆娑特地榮。大眾。遮栢樹子。在
天則同天。處人則同人。在城郭與花柳渾居。在山林
與煙雲作伴。秖如在資福門中。又作麼生。良久。云。一
朝權在手。看取令行時。下座。
<other>洪州興化院以弼禪師</other>問。近離興龍。將屆歸宗。龍即
不問。如何是珠。師云。鸞溪劈箭急。僧曰。莫便是珠否。
師云。曉夜響潺潺。僧曰。不入洪波裏。爭見弄潮人。師
云。珠在什麼處。僧提起坐具。師云。閑家具。
<other>泉州清化院從璉禪師</other>問。知師久蘊囊中寶。今日當
筵略借看。師云。燕金趙璧。僧曰。是何宗旨。師云。賣金
須遇買金人。僧曰。恁麼則釋主瞬眸呈妙用。飲光微
笑露真機。師云。依俙越國。髣髴楊州。上堂云。千峰積
翠。萬壑含煙。㵎柳迎風。山花嘯日。可以陶情滌慮。可
以送目遣懷。如是則高謝人寰。氣衝霄漢。真所謂臥
雲深處。鼻孔遼天。名利不干壞。財帛不為念。恁麼過
時。且道有佛法道理也無。良久。云。時挑野菜和根煑。
<pb n="801"/>
旋斫生柴帶葉燒。
<other>洪州西山龍泉夔禪師</other>問。如何是向上事。師云。須彌
頂上擊金鍾。僧曰。洪音一振。韻出青霄。師云。作麼生
聞。僧曰。聲聲無欠少。不見打鍾人。師云。大眾笑儞。上
堂。眾集定。師乃云。祇恁麼便散去。不妨要妙。雖然如
是。早是無風起浪。釘橛空中。豈況牽枝引蔓。說妙談
玄。正是金屑眼中翳。衣珠法上塵。且道拂塵出屑是
什麼人。卓拄杖一下。
<other>襄州西禪萬壽院智圓禪師</other>問。因緣遇會。試舞一場。
師云。賺却多少人。僧曰。恁麼則龍吟隨處祥雲起也。
師云。見箇什麼。僧曰。春色惹開群木秀。清風吹綻祖
花新。師云。大眾一時看。師云。飲光門下。妙旨奚宣。毗
耶杜辭。已成多事。摩竭掩室。不令而行。西天四七高
僧燈燈續𦦨。東土二三諸祖印印聯芳。自古及今。祖
宗傳授。所以得於無得。證於無證。應無所住而住。了
無所了而了。其有達者。便能方寸之池。流出無窮之
寶。潤澤生靈。　皇恩佛恩一時報足。雖然如是。莫有
報不得者麼。良久。云。粉骨碎身未足酬。一句了然超
百億。喝一喝。
<other>建州護國禪院康禪師</other>問。梵剎纔興。十方有分。學人
還有分也無。師云。誰敢道無。僧曰。學人今日有賴。師
云。登門如掛褡。入室許燒香。僧曰。功不浪施。師云。事
不厭細。上堂云。護國門下。豹變英靈。握驪頷之明珠。
秉金剛之寶劒。九旬禁足。三月安居。外息諸緣。內弘
高見。所謂十方同聚會。箇箇學無為。此是選佛場。心
空及第歸。敢問諸仁者。未審緣何道理。便乃心空及
第歸。還有人道得麼。良久。云。化龍三級浪。震地一聲
雷。
<other>建州景福院惟潔禪師</other>師於紹聖丁丑正月二十七
日請諸寺長老僧眾。遂上堂。有翠微長老問。四山相
逼。和尚從什麼處去。師云。渠儂得自由。微云。竹密不
妨流水過。山高豈礙白雲飛。師云。刢利衲僧。微云。畢
竟事作麼生。師良久。微便喝。師云。臨行之際。休更忉
忉。復云。惟潔忝住當山。首尾三年。若論住持。都無所
補。其間好惡。口議紛紛。是亦何是。非亦何非。四十二
年。一場妄想。近日已來。風火相違。四大分散。大丈夫
漢。有何顧惜。要行便行。伏惟珍重。言畢而逝。
<other>南康軍兜率院志恩禪師</other>上堂云。落落魄魄。居村居
郭。莽莾鹵鹵。何今何古。不重己靈。休話佛祖。扭定釋
迦鼻孔。揭却觀音耳朵。任他雪嶺輥毬。休管禾山打
鼓。若是本色衲僧。終不守株待兔。參。
<other>福州興福院康源禪師</other>問。如何是學人底事。師云。自
家驗取。問。久負勿絃琴。請師彈一曲。師拍一下。僧曰。
還許學人和也無。師云。不是知音者。徒勞話歲寒。師
云。山僧有一訣。尋常不漏泄。今日不囊藏。分明為君
說。良久。云。寒時寒。熱時熱。
<other>泉州崇福德徽禪師</other>問。如何是新年頭佛法。師云。元
正啟祚。萬物咸新。僧曰。謝指示。師云。老僧失利。上堂
云。煙飛澹澹。柳色依依。莫將庭柏作真機。若問靈雲
不疑事。桃花滿樹正芳菲。
<other>泉州開元寺真覺大師</other>諱志添。姓陳氏。本州人也。幼
住庵巖。依師圓具。徧參祖席。尋訪東林總禪師之堂。
一日。室中示吹布毛因緣。師於言下豁然開悟。乃呈
頌曰。老師曾把布毛吹。舉處分明第一機。欲識箇中
端的趣。嶺頭遙指白雲飛。至元祐初。游於京師　徐
國大王未契禪宗。聞師道風。一日。遣使召師入宮。小
參。示眾云。毗盧遮那實性。與汝等諸人本性無別。從
曠劫來。輪轉法界。於受生中。無本無末。無去無來。無
性無相。無古無今。纖塵不立。毫髮難存。無正法而可
分。何像末之為間。故知法界眾生無成無壞。等性本
源是佛。然雖如是。若據衲僧門下。天地懸殊。何也。既
有生而有滅。復有去而有來。正像末法既無差。性相
照然而可覩。於其中間。無有成佛。無不成佛。於般若
<pb n="802"/>
藏。無所間然。直饒三世諸佛．六大祖師．天下老和尚。
神通過於鶖子。辯智勝於滿慈。到這裏也須結舌亡
鋒。良久云。國令已傳清宇宙。人人各賀太平年。王
續問。如何是佛法底事。師云。見性即是。王曰。如何得
見性去。師云。不離十二時中。行住坐臥皆是古佛道
場　王遂悟玄旨。密契宗風。即命四禪入宮陞座。復
求印可。飯千僧。閱大藏。以為慶讚。及奏　　太皇。賜
磨衲袈裟。時遇　今上皇帝御寶題金鐶絛𨨠云。賜
真覺道者。當來同成佛果。復奏　佛印禪號。堅辭不
受。諸宮屢賜紫衣。四十餘道迴奏諸方禪律　神宗
皇帝上仙。於福寧殿賜真覺大師。

建中靖國續燈錄卷第十九

<sarticle>建中靖國續燈錄卷第二十　　　<bz>〔宋銘〕</bz></sarticle>

東京法雲禪寺住持傳法佛國禪師（臣）惟白集
對機門
南嶽懷讓禪師第十四世
<other>舒州海會守端禪師法嗣</other>
<other>潭州雲蓋山智本禪師</other>姓郭氏。筠州人也。依本州慈
雲院受具。即慕參遊。造海會端禪師法席。投機開悟。
眾所推仰。初住舒州龍門。樞密曾公請住南嶽法輪．
高臺道林。晚遷雲蓋。開堂日。陞座。顧視云。會麼。南嶽
山高。瀟湘水綠。千仞壁立。萬派朝宗。久參先德。相共
證明。後進初機。有疑請問。問。香烟馥郁。大眾臨筵。為
國開堂。如何舉唱。師云。片雲生嶽頂。僧曰。天上有星
皆拱北。人間無水不朝東。師云。孤月舊團圓。僧曰。祝
延　聖筭蒙師指。向上宗乘事若何。師拍禪牀一下。
僧曰。逢人分明舉似。師云。早見錯舉。問。諸佛出世。天
雨四花。和尚出世。有何祥瑞。師云。千聞不如一見。僧
曰。見後如何。師云。瞎。問。如何是佛。師云。釋迦．彌勒。僧
曰。便恁麼會時如何。師云。腦後擎拳。問。如何是祖師
西來意。師云。琉璃缾子。僧擬議。師便喝。問。庭前栢樹
人知有。先師無語意如何。師云。真鍮不換金。問。異類
擬生全是兆。機鋒兼帶意如何。師云。脫却襴衫提席
帽。相逢不說那邊來。問。如何是清淨法身。師云。家無
小使。不成君子。問。目瞪口呿。如何話會。師云。傍觀者
醜。問。將心覓心。如何覓得。師云。波斯學漢語。問。如何
是學人出身處。師云。雪峯元是嶺南人。問。素面相呈
時如何。師云。一場醜拙。問。起坐相隨。為什麼不識。師
云。相逢雖語笑。背后切無端。問。如何是和尚家風。師
云。薄㓟明月。僧曰。秖遮箇。別有在。師云。細切清風。問。
人人盡有一面古鏡。如何是學人古鏡。師云。打破來。
向儞道。僧曰。打破了也。師云。胡地冬生笋。問。如何是
齩人師子。師云。五老峰前。僧曰。遮箇豈會齩人。師云。
今日拾得性命。問。古人道。說取行不得底。行取說不
得底。未審行不得底作麼生說。師云。口在脚下。僧曰。
說不得底作麼生行。師云。蹈著舌頭。問。如何是祖師
西來意。師云。一隊衲僧來。一隊衲僧去。問。知師久蘊
囊中寶。今日當場略借看。師云。適來恰被人借去。問。
王道與佛道相去多少。師云。和尚褊衫闊。措大白襴
寬。
上堂云。去者鼻孔遼天。來者脚蹈實地。且道祖師意
向什麼處著。良久。云。長恨春歸無處覓。不知流入此
中來。上堂云。後詞一訣。對面直說。若到諸方。不得漏
泄。稍若商量。金剛腦裂。遂拍一下。上堂云。高臺巴鼻。
開口便是。若也便是。有甚巴鼻。月冷風高。水清山翠。
上堂云。以楔出楔。有甚休歇。欲得休歇。以楔出楔。喝
一喝。上堂。高聲喚侍者。侍者應喏。師云。大眾集也未。
侍者曰。大眾已集。師云。那一箇為什麼不來赴參。侍
者無語。師云。到即不點。上堂云。滿口道不出。句句甚
分明。滿目覰不見。山山疊亂青。鼓聲猶不會。何況是
<pb n="803"/>
鐘鳴。喝一喝。上堂云。祖翁卓卓犖犖。兒孫齷齷齪齪。
有處藏頭。沒處露角。借問衲僧。如何摸𢱢。上堂云。雞
作雞鳴。犬作犬吠。不用教招。自然如是。本分衲僧。却
不瞥地。上堂云。眼若朱紅。面如潑墨。婆婆娑娑。頤頤
索索。一口齩破鐵饅頭。馨香直到新羅國。上堂。橫桉
拄杖云。牙如刀劒面如鐵。眼放電光光不歇。手把蒺
䔧一萬斤。等閑敲著天邊月。卓一下。
<other>蘄州五祖演禪師</other>問。擕筇領眾。祖令當行。坐斷要津。
師意如何。師云。西風吹渭水。落葉滿長安。僧曰。四面
無門山嶽秀。今朝且得主人歸。師云。路頭在什麼處。
僧曰。對面蹉却。師云。且喜到來。問。祖意教意。是同是
別。師云。人貧智短。馬瘦毛長。問。如何是白雲為人親
切處。師云。裂轉鼻孔。僧曰。便恁麼去時如何。師云。不
知痛痒。問。達磨面壁。意旨如何。師云。計校未成。僧曰。
二祖立雪時如何。師云。將錯就錯。僧曰。祇如斷臂安
心又作麼生。師云。煬帝開汴河。問。如何是道。師云。始
平郡。僧曰。如何是道中人。師云。赤心為主。僧云。未審
道與道中人相去多少。師云。名傳天下。問。如何是極
則事。師云。何須特地。問。百尺竿頭。如何進步。師云。快
走始得。問。如何是臨濟下事。師云。五逆聞雷。僧曰。
如何是雲門下事。師云。紅旗閃爍。僧曰。如何是曹洞
下事。師云。馳書不到家。僧云。如何是溈仰下事。師云。
斷[石*((白-日+田)/廾)]橫古路。僧禮拜。師云。何不問法眼下事。僧曰。留
與和尚。師云。巡人犯夜。問。如何是白雲一滴水。師云。
打碓打磨。僧曰。飲者如何。師云。無著麫處。問。天下人
舌頭盡被白雲坐斷。白雲舌頭甚麼人坐斷。師云。東
村王大翁。問。盡力撥不轉時如何。師云。特石。僧曰。一
撥便轉時如何。師云。轢鑽。
師乃云。適來思量得一則因緣。而今早忘了也。却是
拄杖記得。乃拈拄杖云。拄杖子也忘了。遂卓一下。云。
同坑無異土。咄。
上堂云。幸然無一事。行脚要參禪。却被禪相惱。不透
祖師關。如何是祖師關。把火入牛欄。上堂云。恁麼恁
麼。鰕跳不出。不恁麼不恁麼。弄巧成拙。軟似鐵。硬似
泥。金剛眼睛十二兩。衲僧手裡稱頭低。有價數。勿商
量。無鼻孔底將什麼聞香。上堂云。難難幾何般。易易
沒巴鼻。好好催人老。默默從此得。過遮四重關。泗州
人見大聖。上堂云。若要七縱八橫。見老和尚打鼓陞
堂。七十三八十四。將拄杖驀口便築。然雖如是。拈却
門前上馬臺。剪却五色索。方始得安樂。上堂云。有一
則奇特因緣舉似諸人。欲說又被說礙。不說又被不
說礙。欲舉山河大地。又被山河大地礙。從教頭上且
安頭。真金不博鍮。丈夫意如此。快樂百無憂。
<other>滁州瑯瑘山開化寺永起禪師</other>襄陽人也。鷲嶺興化
禪院受業。參白雲端禪師以出世。住持二十年。都尉
張侯敦禮奏以椹服。問。口欲談而詞喪。心欲緣而慮
忘。去此二途。請師速道。師云。一片白雲無盡處。被風
吹去又吹來。僧曰。此猶是學人問處。師云。儞問處作
麼生道。僧曰。棒頭有眼明如日。要識真金火裡看。師
云。山僧罪過。僧曰。知即得。師拊掌一下。云。也不得放
過。問。淺聞深悟。不捨一法。深聞不悟。不受一塵。上是
法堂。下是堦。作麼生是迷逢達磨。師云。終日相見。何
消如此。僧曰。迷逢達磨蒙師指。迷悟雙忘事若何。師
云。喚作露柱。僧曰。前頭底如金似玉。后頭底轉見光
輝。師云。今日不著便。問。年窮年盡烹露地白牛。寸刃
未施。請拈出完全底頭角。師良久。僧曰。凡聖難測。誰
喚作牛。師云。錯。僧以手點云。雪落在什麼處。師云。猶
自不知。僧曰。敢道諸方不到。師云。少賣弄。問。千手大
悲提不起。無言童子暗嗟吁。既是千手大悲。為什麼
却提不起。師云。白雲無縫罅。僧曰。仰之彌高。鑽之彌
堅。師云。頭頭顯露。僧曰。為復神通妙用。為復法爾如
然。師云。放過一著。問。菴內人為什麼不見庵外事。師
云。東家點燈。西家暗坐。僧曰。如何是庵內事。師云。眼
<pb n="804"/>
在什麼處。僧曰。三門頭合掌。師云。有甚交涉。師乃云。
五更殘月落。天曉白雲飛。分明目前事。不是目前機。
既是目前事。為什麼不是目前機。良久。云。此去西天
路。迢迢十萬餘。上堂。良久。拊掌一下。云。阿呵呵。阿呵
呵。還會麼。法法本來法。遂拈拄杖云。遮箇是山僧拄
杖。那箇是本來法。還定當得麼。卓一下。
<other>英州大溶山保福殊禪師</other>開堂日。上首白槌罷。師顧
視大眾云。會麼。若也不會。第二杓惡水潑去也。時有
僧問。萬緣俱蕩盡。一衲任逍遙時如何。師云。暝猨啼
古木。僧曰。學人不會。師云。寒霧鎻幽林。問。如何是佛
法大意。師云。清溪三日一回虗。僧曰。未審其中事若
何。師云。東頭買貴。西頭賣賤。僧曰。還當也無。師云。看
物酬價。問。諸佛未出世時如何。師云。山河大地。僧曰。
出世後如何。師云。大地山河。僧曰。與麼則一般也。師
云。敲甎打瓦。問。如何是祖師西來意。師云。一徑杉松
滿面風。僧曰。如何曉了。師云。白楊青草雨蒙茸。問。如
何是無心道人。師云。林下高眠。春秋不記。僧曰。若然
者。更無蹤跡到人間。師云。蓬茅多長雨。松竹不凋霜。
問。如何是和尚家風。師云。椀大椀小。僧曰。客來將何
祗待。師云。一杓兩杓。僧曰。未飽者作麼生。師云。少喫。
少喫。問。如何是大道。師云。閙市裡。僧云。如何是道中
人。師云。一任人看。問。如何是衲僧氣息。師云。熏天炙
地。問。如何是佛。師云。巧[書-曰+(且-二+人)]不似。僧曰。如何是法。師云。
巧說不出。僧曰。如何是僧。師云。鬅頭跣足。問。言語道
斷時如何。師云。舌落三分。僧曰。心行處滅時如何。師
云。肚高三尺。問。孤峯獨宿時如何。師云。林下長伸兩
脚眠。問。如何是禪。師云。秋風臨古渡。落日不堪聞。僧
曰。不問遮箇禪。師云。儞問那箇禪。僧曰。祖師禪。師云。
南華塔外松陰裡。飲露吟風又更多。問。如何是大道
之源。師云。一路入烟草。僧曰。如何得達去。師云。千山
啼子規。問。不落言詮。不落意想。閉却唇吻。請師分付。
師云。拄杖不在手。僧曰。一片孤雲點太清。師云。重疊
關山路。問。西風悽悽。師意如何。師云。草枯唯長菊。木
落祇留松。僧曰。四時心不變也。師云。看看又是一陽
生。僧曰。畢竟如何。師云。天長地久。問。祖意教意。是同
是別。師云。巢知風。穴知雨。僧曰。恁麼則同也。師云。禽
宿巢。狐守塚。問。如何是真正路。師云。出門看堠子。
師乃云。釋迦何處滅俱尸。彌勒幾曾在兜率。西覓普
賢好慚惶。北討文殊生受屈。坐壓毗盧額汙流。行築
觀音鼻血出。回頭摸著箇匾擔。却道好箇木牙笏。遂
喝一喝。
上堂云。烏雞帶雪。當人未決。黑牛臥水。是誰知委。是
誰知委。師婆祭鬼。當人未決。鼻孔著楔。相逢休更問
如何。措大襴衫千百結。上堂云。百草頭上薦得。鈍致
群芳。閙市裡識來。羞慚眾面。離名離相。徧體瘡疣。無
事無為。周身桎梏。便脫灑去。笑殺他人。不與麼來。孤
負自己。行脚本分。請道將來。良久。云。失錢遭罪。擊禪
牀一下。上堂云。杲日麗天。形影相雜。清風照膽。眹兆
交萌。且道透脫一路作麼生。良久。云。龜毛莫擬將為
拂。恐動泓溟浪裡塵。
<other>金陵保寧仁勇禪師法嗣</other>
<other>郢州月掌山壽聖智淵禪師</other>問。立雪殷勤事已彰。少
林衣鉢付神光。那時得底真消息。今日如何為舉揚。
師云。鐵牛吼處須彌轉。木馬嘶時地軸搖。僧曰。恁麼
則古蘭臺畔揚宗旨。白雪樓前萬姓歌。師云。相識滿
天下。知心有幾人。問。祖意西來即不問。如何是一色。
師云。目前無闍梨。此間無老僧。僧曰。既不如是。如何
曉會。師云。領取鈎頭意。莫認定盤星。問。如何是月掌
山。師云。手中擎月。僧曰。如何是月掌山中人。師云。背
上負海。僧曰。敗闕了也。師便喝。問。承聞和尚為保寧
燒香。是否。師云。昨朝餛飩。今日酸豏。僧曰。某甲不問
遮箇。師云。無底鉢盂吞却了。一生飽足永忘飢。僧曰。
洎不問過。師云。今日失利。師乃云。凡有問答。一似擊
<pb n="805"/>
石迸火。流出無盡法財。三草二木普霑其潤。放行也。
雲生谷口。霧⿱卓長空。把定也。碧眼胡僧。亦頂罔措。壽
聖如斯舉唱。猶是化門。要且未有衲僧巴鼻。敢問諸
人。作麼生是衲僧巴鼻。良久。云。布針開兩眼。君向那
頭看。
<other>湖州烏墩壽聖楚文禪師</other>問。新斵一張琴。不是凡間
木。學人捧上來。請師彈一曲。師云。無遮閑功夫。僧曰。
空生不解巖中坐。引得天花滿座前。師云。也知行履
不易。僧曰。心不負人。面無慚色。師云。莫相鈍致。師乃
云。巍巍堂堂。有紀有綱。炟炟赫赫。自明自白。濟鏘鏘
鏘。唯忠唯良。慷慷慨慨。能梗能槩。如斯之者。可重可
貴。可愛可惜。莽莽鹵鹵。無規無矩。冒冐草草。非理非
道。郎郎當當。不隱不藏。顢顢頇頇。無識無端。如斯之
者。遠之又遠。不足可觀。然雖如是。也未免事屬兩宜。
且道如何得無彼此。良久。云。大眾。甜瓜徹蔕甜。苦瓜
徹蔕苦。上堂。拈拄杖云。華藏木楖𣗖。等閑亂拈出。不
是不惜手。山家無固必。點山山動搖。攪水水波溢。忽
然把定時。事事執法律。要橫不得橫。要屈不得屈。驀
召大眾云。莫謂棒頭有眼明如日。上面光生盡是漆。
隨聲敲一下。上堂云。有一人滿口道不得。滿眼覰不
見。滿耳聽不聞。此人堪與祖佛為師。有一人口瘂能
言。眼盲能視。耳瞶能聽。此人却與人天為師。有一人
辨瀉懸河。眼明掣電。耳聽幽微。此人自救不了。大眾。
山僧與諸人一一注破。可謂露骨傷筋。且道不動毫
毛一句作麼生道。乃云。好彩。上堂云。一杈一劄。著骨
連皮。一搦一擡。黏手綴脚。電光石火。頭垂尾垂。劈箭
追風。半生半死。撞著磕著。討甚眉毛。明頭暗頭。是何
眼目。總不恁麼。正在半途。設使全機。未至涯岸。直饒
淨躶躶。赤灑灑。勿可把。尚有廉纖。山僧恁麼道。且道
口好作什麼。良久云。嘻。留取喫飰。
<other>信州靈鷲山寶積宗映禪師</other>問。提綱舉要。還他本分
宗師。不涉離微。請師速道。師云。五袴歌中檛法皷。百
花城外發清音。僧曰。恁麼則龍吟虎嘯尋常事。順信
壺中別有天。師云。未在。更道看。僧曰。漏泄機關人未
識。江南地暖隴西寒。師云。半生半熟。問。靈然一句超
今古。朝斾光臨事若何。師云。千里漁樵歌道泰。萬家
風月照樓臺。僧曰。若然者。摛藻玉堂歸未晚。百花開
赴御筵時。師云。國清才子貴。師橫按拄杖云。大眾。到
遮裡。無親無踈。自然不孤。無內無外。縱橫自在。自在
不孤。清淨毗盧。釋迦舉令。彌勒分踈。觀根逗教。更相
回互。看取承天拄杖子。黑漆光生。兩頭相副。阿呵呵。
是何言歟。良久。云。世事但將公道斷。人心難與月輪
齊。卓一下。
<other>越州寶嚴道倫禪師</other>問。如何是佛。師云。[(曷-曰)/月]題萬字。頂
放珠光。僧曰。如何是法。師云。玉軸寶函。金書銀字。僧
曰。如何是僧。師云。方袍圓頂。[鴳-女+隹]貌雲心。僧曰。請師別
道。師云。詞多無後益。語亂足悲生。
<other>洪州景福日餘禪師</other>問。如何是祖師西來意。師云。九
年面壁無人會。隻履西歸天下聞。僧曰。學人未曉。師
云。要會普通年遠事。不從葱嶺帶將來。問。如何是道。
師云。天共白雲曉。水和明月流。僧曰。如何是道中人。
師云。先行不到。末後太過。僧出眾畫一圓相。師以手
畫一畫。僧作舞歸眾。師云。家有白澤之圖。必無如是
妖恠。師拈拄杖云。無量諸佛向此轉大法輪。今古祖
師向此演大法義。若信得及。法法本自圓成。念念悉
皆具足。若未信得及。山僧今日因行不妨掉臂。更為
重說偈言。卓一下。
<other>湖州上方日益禪師</other>開堂日。上首白槌罷。師云。白槌
前觀。一又不成。白槌後觀。二又不是。到遮裡。任是鐵
眼銅晴。也須百雜碎。莫有不避危亡底衲僧。試出來
看。時有兩僧齊出。師云。一箭落雙鵰。僧曰。某甲話猶未
問。何得著忙。師云。莫是新羅僧麼。僧擬議。師云。撞露
柱漢。便打。問。瞎驢滅却法眼藏。意旨如何。師云。土曠
<pb n="806"/>
人稀。相逢者少。僧曰。祇如今日又作麼生。師云。揑轉
鼻孔。問。如何是臨濟家風。師云。電光裡走馬。僧曰。如
何是雲門家風。師云。爛泥中有刺。僧曰。和尚畢竟是
誰家之子。師云。一任鑽龜打瓦。問。神光得髓。意旨如
何。師云。徹皮徹骨。僧曰。恁麼則龍門無宿客。師云。不
許夜行。問。如何是未出世邊事。師云。井底蝦䗫吞却
月。僧曰。如何是出世邊事。師云。鷺鶿蹈折枯蘆枝。僧
曰。去此二途。如何是和尚為人處。師云。十成好箇金
剛鑽。攤向街頭賣與誰。問。道吾既不道。和尚為什麼
却道。師云。有口不可啞却。問。如何是多年水牯牛。師
云。齒疎眼暗。問。如何是露地白牛。師云。雪堆上看取。
問。盡力跳不出時如何。師云。愁人莫向愁人說。僧曰。
早知今日事。悔不慎當初。師云。說向愁人愁殺人。問。
閙市相逢事若何。師云。東行買賤。西行賣貴。僧曰。忽
若不作貴。不作賤。又作麼生。師云。鎮州蘿蔔。問。少林
面壁。意旨如何。師云。無人得相見。僧曰。為復是遇賤
即貴。遇明即暗。師云。惜取當門齒。問。毗耶杜口。意旨
如何。師云。有理說不得。問。丹霞燒木佛。意旨如何。師
云。物出急家門。僧曰。為什麼院主眉鬚墮落。師云。傍
觀者醜。問。一切含靈俱有佛性。既有佛性。為什麼却
撞入驢胎馬腹。師云。知而故犯。僧曰。未審向什麼處
懺悔。師打云。且作死馬醫。問。覿面相呈時如何。師云。
左眼半斤。右眼八兩。僧提起坐具云。遮箇聻。師云。不
勞拈出。師左右顧視云。黃面老周行七步。脚跟下正
好一錐。碧眼胡兀坐九年。頂門上可惜一劄。當時若
有箇為眾竭力底衲僧下得遮毒手。也免得拈花微
笑。空破面顏。立雪齊腰。翻成轍迹。自此將錯就錯。相
樓打樓。遂有五葉芬芳。千燈續𦦨。向曲𩓪木裡唱二
作三。於楖𣗖杖頭指南為北。直得進前退後。有問法
問心之徒。倚門傍牆。有覓佛覓祖底漢。庭前指柏。便
喚作祖意西來。日裡看山。更錯認學人自己。殊不知
此一大事。本自靈明。盡未來際。未嘗間斷。不假修證。
豈在思惟。雖鶖子有所不知。非滿慈之所能辨。不見
馬祖一喝。百丈三日耳聾。寶壽令行。鎮州一城眼瞎。
大機大用。如迅雷不可停。一唱一提。似斷崖不可履。
正當恁麼時。三世諸佛祇可傍觀。六代祖師證明有
分。大眾且道今日還有證明底麼。良久。云。劄。
上堂云。向黃蘗山前。捋下破撲頭。鳳凰臺下。卸却膩
脂帽。將謂赤灑灑地。於五湖四海作箇閑人。飄然如
不繫之舟。豈知被一陣業風吹到白蘋洲上。進退無
門。而今也不免向仙潭溪裡作箇把梢底去也。若是
從南來者。與伊下載。若是從北來者。與伊上載。上載
下載。猶是中流語。旦道到岸一句作麼生道。若道不
得。便請洗脚上船。擲拄杖便起。
上堂云。拾得般柴。寒山燒火。唯有豐干巖中獨坐。且
道豐干有什麼長處。良久。云。家無小使。不成君子。
<other>洪州黃龍山祖心寶覺禪師法嗣</other>
<other>洪州黃龍如曉禪師</other>問。有客遠方來。示我徑寸璧。如
何是徑寸璧。師云。千峯排翠色。僧曰。便恁恁時如何。
師云。萬卉長威稜。問。如何是黃龍境。師云。山連幕阜
秀。水瀉洞庭清。僧曰。如何是境中人。師云。形容雖醜
陋。出語更成章。問。語默涉離微。如何得不犯。師云。山
花開似錦。㵎水湛如藍。僧曰。謝答話。師云。向道莫行
山下路。分明祗在路傍生。師乃云。煙雲綻處。樓殿撑
天。水月松蘿。交光相映。人和境照。柳眼乍青。佛法人
事。無欠無少。雖然如是。不落時機一句作麼生道。良
久。云。少林雖面壁。年老也心孤。上堂云。白雲風卷。宇
宙豁清。月印長天。形分眾水。若恁麼散去。便道山僧
無折合。更或謌風詠月。又成起浪生風。正當恁麼。如
何即是。良久。云。幽鳥不嫌山勢闊。魚龍爭厭碧潭深。
<other>洪州雙嶺化禪師</other>問。急急相投時如何。師云。渴鹿趂
陽𦦨。僧曰。恁麼則知時別宜也。師云。刢利人難得。問。
如何是道。師云。掘地深埋。僧曰。如何是道中人。師云。
<pb n="807"/>
銅頭鐵額。僧曰。如何是向上事。師云。老僧舌頭短。問。
佛未出世時如何。師云。雲散家家月。僧曰。出世後如
何。師云。春至百花開。僧曰。未審即今在什麼處。師便
喝。上堂云。翠竹黃花非外境。白雲明月露全真。頭頭
盡是吾家物。信手拈來不是塵。遂舉拂子云。會麼。認
著依前還不是。擊禪床一下。上堂云。聞聲悟道。見色
明心。文殊．普賢在鐘鼓裡藏身。釋迦．彌勒向百草頭
上顯現。塞却諸人見聞覺知。向聲色外道將一句來。
良久。云。擬議思量。白雲萬里。
<other>泗州龜山水陸禪院曉津禪師</other>問。如何是賓中賓。師
云。巢父飲牛。僧曰。如何是賓中主。師云。許由洗耳。僧
曰。如何是主中賓。師便喝。僧曰。如何是主中主。師云。
禮拜了退。
<other>韶州雲門寶宣禪師</other>問。雲門一曲。不屬宮商。請師舉
唱。師云。聽者須是其人。僧曰。恁麼則流通去也。師云。
三十棒飜為一百五十。師乃云。眹兆未生。風恬浪靜。
眹兆纔舉。文彩互陳。且道互陳底事。諸人還知落處
也無。良久。云。世有知音者。方當話歲寒。
<other>澧州夾山靈泉院曉純禪師</other>師遊方。聽習經論。后至
黃龍。因點燈看經次。舉洞山麻三斤因緣大悟。心禪
師云。傳吾道者甚眾。要如純者鮮矣。出世先住洪州
延恩．鄂州黃龍．澧州洛浦。次至夾山。師將木刻作一
象。師子頭．牛足．馬身。每有僧至。遂指問云。喚作師子。
即是馬身。喚作馬。却是牛足。且道畢竟喚作什麼。又
常示眾云。有箇漢子病。病后死。死后膖脹。爛壞蛆出。
扛去燒成颺。却。成空一靈性。往別處受生。佛說
本自不生。今亦不滅。儞作麼生會。
<other>鄂州黃龍延禧智融禪師</other>問。為　國開堂於此日。師
將何法報　君恩。師云。煙雲生宇宙。瑞氣滿乾坤。僧
曰　君恩且如是。祖意又如何。師云。六六三十六。問。
停舟辨水通滄海。不挂孤帆事若何。師云。南海波斯
入大唐。僧曰。恁麼則出沒卷舒。與師同用也。師云。有
人別寶好商量。僧曰。爭柰東行不見西行利。師云。或
時遇賤。或時遇貴。僧曰。手執夜明符。背負須彌去。師
喝云。脫空謾語漢。師云。幻人說幻法。幻法度眾生。山
僧幻說法。諸人幻來聽。且道幻從何來。法從何起。良
久。云。一句坐中得。片心天外來。
<other>杭州顯明道昌禪師</other>問。師唱誰家曲。宗風嗣阿誰。師
云。錦袋盛簫管。誰人辨正音。僧曰。龍峯嫡子。黃蘗兒
孫。師云。師子齩人。問。如何是祖師西來意。師云。人離
鄉賤。物離鄉貴。僧曰。莫便是西來意也無。師云。天台．
南嶽。僧曰。將謂少林消息斷。誰知今日宛然存。師云。
道聽途說。
<other>漳州淨眾本權禪師</other>問。萬彚同霑物外春時如何。師
云。許闍梨具眼。問。寶座既登於此日。宗風演唱嗣何
人。師云。大陽正照。萬物含輝。僧曰。若然者。星郎不謾
朝車至。滿筵黑白盡霑恩。師云。風行草偃。雲散月明。
問。道無橫徑。立者皆危。如何是道。師云。海底烏龜。深
山大蟲。僧曰。莫祇遮便是麼。師云。見錢買賣不曾賒。
師云。新年頭。新長老。說新禪。新鮮言句動春暄。百卉
萌茅花吐蘂。新鸎初囀弄吟聲。頭頭泄漏真如理。句
句分明摩竭令。諸禪德。且作麼生是摩竭令。良久。云。
東君已報陽春信。萬物含輝謝太平。
<other>潭州南嶽雙峯景齊禪師</other>上堂。拈拄杖示眾云。橫拈
倒用。諸方虎步龍行。打狗撑門。雙峯掉在無事甲裡。
因風吹火。別是一家。以拄杖靠肩。顧視大眾云。喚作
無事。得麼。良久。云。刀尺高懸著眼看。誌公不是閑和
尚。卓拄杖一下。上堂云。止動歸止。止更彌動。雲門一
棒打殺悉達太子。不是好心。臨濟再思黃蘗蒿枝。真
箇倔（衢物切）強。大眾。古人關捩。今人話端。前車既翻。後
車改轍。乃舉起拳頭云。諸人不見。雙峯罪過。別有商
量。如或悄然。雙峯隱身無路。
<other>杭州慈雲道清禪師</other>示眾云。箭鋒相拄底。應機乃絲
<pb n="808"/>
髮無差。邊方人語不相諳。如何辨他子細。又云。格外
明機底。問南則以北為詶。飢餒人急切相投。未審將
何賑濟。又云。妙用縱橫底。臨機辯若懸河。毗耶城彼
上人來。未審若為詶對。又云。寒枯木底。到遮裡無
言。家中給侍之人。日用如何指授。
<other>洪州景德惠英禪師</other>上堂。良久。忽擲拄杖。喝云。大眾。
是什麼。錦鱗赤尾尋常事。莫把金鈎度與人。
<other>洪州翠巖廣化悟新禪師</other>問。如何是心。師云。半夜不
須敲玉戶。僧曰。如何是法。師云。天明鳳子笑含華。師
云。清珠下於濁水。濁水不得不清。念佛投於亂心。亂
心不得不佛。佛既不亂。濁水自清。濁水既清。功歸何
所。良久。云。幾度黑風翻大海。未曾聞道釣舟傾。
<other>廣州集福寶嚴禪師</other>問。師唱誰家曲。宗風嗣阿誰。師
云。今日不答話。僧曰。為甚麼不答。師云。知時別宜。僧
曰。學人未曉。師云。華嶽三峯頭指天。問。言詮不到。請
師垂示。師云。不從人得。僧曰。未審從何而得。師云。儞
試道看。僧擬開口。師便打一拂子。問。皈源性無二。方
便有多門。如何是歸源底道理。師云。天台普請。南嶽
遊山。僧曰。還有向上事也無。師云。有。僧曰。如何則是。
師云。拄杖子。
<other>舒州太平興國惟清禪師</other>問。靈山一會。迦葉親聞。今
日一會。學人聞不。師云。未是與麼人。僧曰。漏泄不少。
師云。儞見箇什麼。僧便喝。師云。不信道。問。雷音既震。
法雨願傾。師云。孰非霑足。僧曰。幾年獨滯朝宗勢。今
日方騰出谷聲。師云。何勞特地。乃云。知識不知智到
處。唯己自知。因緣和合時。與人共用。所以把住則當
機絕迹。千聖難窺。放行則應物現形。四生可辨。且道
即今把住好。放行好。良久。云。要知萬派流無盡。全在
靈源一脉深。
<other>鄂州黃龍延禧禪院智明禪師</other>饒陽人也。棄儒從釋。
經試華嚴。衣披方褐。具戒參遊。造心禪師丈室。香烟
起處。豁然契悟。淘汰古今。密洞淵奧。提刑胡公師文
為方外交。翰林學士張公啇英請師出世。尚書豐公
稷為語錄序。灌溪．寂照．黃龍三剎。提唱宗風。為世所
仰。問。世尊出世。魔界傾摧。和尚開堂。有何祥瑞。師云。
一夜落華雨。滿城流水香。問。大庾嶺頭為什麼提不
起。師云。臨崖看虎眼。特地一場愁。僧曰。恁麼則悔不
慎當初也。師云。是什麼面目。居士胡公巡按過荊南
之公安。問二聖寺僧云。梁武帝問達磨。如何是聖諦
第一義。磨云。廓然無聖。今日公安因甚却有二聖。僧
無對。後舉似師。師云。一點黑水。兩處成龍。上堂云。向
上一路。衲僧罔措。求妙求玄。邯鄲學步。上堂。眾纔集。
師云。不可更開眼說夢去也。便下座。上堂云。南山一
訣。斬釘截鐵。切忌商量。翻成途轍。

建中靖國續燈錄卷第二十

<sarticle>建中靖國續燈錄卷第二十一　　　<bz>〔宋磻〕</bz></sarticle>

東京法雲禪寺住持傳法佛國禪師（臣）惟白集
對機門
南岳懷讓禪師第十四世
<other>雲居山元祐禪師法嗣</other>
<other>東京大相國寺智海禪院佛印禪師</other>諱智清。姓葉氏。
泉州同安人也。賦性明敏。博學典雅。年未及冠。依鹿
苑寺慧儒上人出家。一侍巾缾。五載圓具。夙機啟發。
徧參知識。祐師一見。深印可之。初住五祖。名動四方。
朝野欽聞。奉詔住持。哲宗皇帝百日入內。特賜佛
印禪號。師於建中靖國元年二月十七日。　　大行
皇太后五七。奉　聖旨就　慈德殿陞座。師拈香云。
此一瓣香。奉為　大行皇太后。爇向金爐。大興佛事。
伏願香雲芬馥。導塗山之仗而來入道場。法雨清涼。
沃　文母之心而頓登佛地。乃斂衣陞座。云。古佛堂
<pb n="809"/>
前。隨時施設。　慈德殿上。今日舉揚。諸人且道是同
是別。還有道得底麼。試出來道看。問。萬派殊途。同歸
巨海。無邊妙德。咸出此宗。未審如何是此宗。師云。傳
來佛佛垂洪範。悟去心心徹太虗。僧曰。憑師一味清
凉雨。四海為霖報國恩。師云。只消一滴曹溪水。洗盡
群生萬古塵。僧曰。堯風舜日增祥瑞。樵唱漁歌賀太
平。師云。一言該至化。千聖自同歸。僧曰。若不登樓。爭
知海闊。便禮拜。師云。更須前進。問。曹源問。大智海中
必有鎮海明珠。今日當場。請師拈出。師展兩手云。看
看。僧曰。昔日仰山。今朝和尚。師云。罔象到時光燦爛。
离婁行處浪滔天。僧曰。與麼則釋迦頂上天然別。龍
女持來更不殊。師云。團團透徹三千。皎皎含容萬有。
僧曰。　太後承恩超淨土。　我皇聖壽萬年春。師云。
唯此甚分明。曾無有移動。問。佛地三千金世界。仙家
十二玉樓臺。未審摩耶夫人即今在什麼處。師云。妙
體本來無處所。通身何更有蹤由。僧曰。與麼則紫金
蓮捧千輪足。白玉毫迎萬德身。師云。須知佛國三千
界。祇在　吾皇一化中。僧曰。祇如　吾皇化內。還許
學人露箇消息也無。師云。皇天不礙閑雲點。杲日何
妨爝火光。僧曰。九衢百萬人煙裏。祇見燒香賀太平。
師云。一氣無私。群生有賴。問。法具隨身。逢場佛事。不
施三拜。不唱一喏。置問得也無。師云。禮可興。不可廢。
僧曰。諸法寂滅相。不可以言宣。選佛場開。如何舉唱。
師云。覺花綻處千林秀。佛日圓時萬像融。僧曰。金鷄
啼子夜。芻狗吠天明。師云。儞道什麼人知音。僧合掌
白看。師云。不妨惺惺。僧曰。力扶聖嗣傳洪業。本望千
秋慶太平。限盡難留今五七。請師說法悼　仙靈。師
云。始隨玉兔光中去。又逐金烏影裏來。僧曰。至理一
言資　素識。未知　仙馭在何方。師云。王舍城中日。
祇桓會上時。僧曰。水流元在海。月落不離天。師云。已
是第二月。問。華嚴教云。菩薩現身作國王。於世位中
最無等。福德威光勝一切。普為群萌興利益。且道
　當今皇帝是什麼菩薩。師云。蕩蕩莫能名。僧曰。大
悲願力為　人主。日用佛心治萬民。師云。知恩始解
報恩。問。三乘十二分教則不問。如何是聖諦第一義。
師云。雲盡日月正。風和天地春。僧曰。與麼則功流萬
世而長存。道通百劫而彌固。師云。含容巨細堯天闊。
照燭高低舜日長。僧曰。若然者。蕩蕩無為。元元自化。
師云。威光振大千。巍巍主中主。僧曰。可謂梵天一會。
今日重新。師云。摩尼寶殿中。千古無私照。僧曰。千載
一時。謝師答話。師云。謝子問話。
師云。適來淨因禪師云。最初說法者。不知末後句。末
後說法者。不知最初句。臣僧今當末後說法。却奉為
　大行太後演最初句。還知麼。靈源湛寂。物我皆如。
佛性精真。聖凡同體。明妙彌綸。千古圓澄。廓徹十虗。
本絕去來。何甞生滅。秖為昧之者。情存知解。見有我
人。認十界為家鄉。執一身為自己。所以妄生憎愛。強
起貪嗔。恣業識而造苦因。徇報緣而依輪轉。從此纏
綿積劫。不知思返本之方。淪溺諸流。未省發還源之
念。既背違真際。當困踣昏途。縱憶光明。莫能捨離。諸
仁者。如斯弱喪。誰可哀憐。還知麼。唯吾佛釋迦如來。
為此因緣故出現。所以四十九年住世。度群生而轉
根本法輪。雙林樹下真歸。命高第而付毗盧密印。由
是佛祖相承之後。古今授手而來。雖廣設方便化門。
唯指此一心妙法。大矣哉。妙法也。非智慧辯才所能
議。非神通修證所能為。不可以有心知。不可以無心
得。悟之。祇消一言洞達。當處便脫死生。儻迷之。縱爾
歷位進修。到底不離虗妄。祇如今日。人天交接。幽顯
普臨。　皇風習習以和春。帝日遲遲而育物。萬乘正
登於舜殿。六禪齊仰於堯天。奉為　大行太后建此
法筵。須明指古佛妙心。要其開悟。乃舉起袈裟角云。
還見麼。三世如來在遮裏。坐寶蓮臺。放光現瑞。諸大
祖師盡在遮裏。據師子座。入定安禪　大行太后若
<pb n="810"/>
於斯見得。則不離當處。頓悟自己本心。不動道場。坐
登自己佛地。便見生者滅者。未甞有滅有生。即此說
人聽人。未甞有聽有說。所以適來適去。宛爾全真。在
昔在今。更無別體。以至朱樓玉殿。重重現清淨法身。
金闕瑤池。處處露本來面目。縱有塵剎神通三昧。無
作而自成。河沙微妙法門。不行而自到。　大行太后
若如是了達得。始笑他娑竭龍少女。待往南方而成
佛。未是作家。韋提希夫人願向西土而受生。徒為妄
想。諸人且道　大行太后悟處。如何便得恁麼猛利。
要會麼。唯佛與佛同證同知。非彼常情所能測度。臣
僧智清以此舉揚般若功德。無邊妙利。謹進莊嚴。惟
為　　大行太后上資　仙馭。恭惟　太后內政齊
家。厚德載物。勤儉著於中外。明哲邁於古今。方　聖
政之惟新。繄　母儀而是託。夫何閻浮報盡。安養果成。
拋　慈德之故宮。遊光嚴之淨土。歎二輪迅速。丁五
七斯臨。　聖心敬竭於孝誠。佛事欽修於永日。命諸
禪而陞座。大敷闡於宗猷。冀憑佛法之殊勳。上薦
　神仙之化路。伏願　大行太后諦聞般若。解脫塵緣。
深悟本心。入佛知見。更冀錫茲福祉。佑　宗社於靈
長。使　我國家躋民於仁壽。臣道行無取。名實全虗。
今辰遭遇　聖恩。賜此舉揚祖令。自惟蹇淺。益負震
驚。此蓋伏遇　今上皇帝陛下。神智淵深。天慈溥博。
嗣　登寶位。不變時雍。潛通三寶之妙心。密運萬機
之神政。但是昆蟲草木悉沐　恩波。乃至蠻貊戎夷
咸歸德化。實千載昌運。乃一遇　聖時。臣傾茲方外
之誠。効彼封人之祝。恭願　皇帝陛下南山比壽。增
聖壽以無疆。北海為年。資卜年而更遠。金枝騰茂。玉
葉彌芳。　覆育群生。興隆正法。皇太妃　皇后
　皇子。伏願　德合天地。上扶　君父之明。壽等山河。
下慰黎元之望。伏念臣本山林槁木。巖谷微僧。忝領
智海禪徒。奉事　國家香火。自量山野。累受　聖恩。
斯日伏遇　　皇帝陛下撫念禪林。特回　天睠。令
臣等於　慈德殿陞座。舉揚般若。禪門從此萬載光
輝。念荷　聖恩。無以為報。臣不揆萬死。敢陳　佛法
數言。願補　陛下萬機一二。所以道。三界愛河浪闊。
四生苦海波深。要得解脫出離。須是悟明佛法。然而
佛法非由心外而得。亦不從他傳。全是　陛下清淨
聖心。本來佛性。圓明洞徹。日用全彰。但一念相應。則
無時不現。昔西竺波羅提尊者。常開示一國王佛性
云。王若作用。八處出現。何謂八處。在胎曰身。處世曰
人。在眼曰見。在耳曰聞。在鼻齅香。在舌談論。在手執
捉。在足運奔。遍現俱該沙界。收攝在一微塵。悟之者。
謂之真如佛性。迷之者。謂之妄想精魂。彼國王聞之。
即時開悟。今　我皇帝陛下。但自己回光。即便同本
得。所以日應萬機。而無非是　陛下佛性三昧。云為
千變。而無非是　陛下佛性光明。以至動容周旋。見
聞覺知。頭頭顯現。一一圓明。無不具足。如昔　仁宗
皇帝。在宥四十餘年。深窮禪理。洞了淵源。每萬機之
暇。常召大覺禪師懷璉．圓明禪師道隆於後苑陞堂。
交相問難。唱和偈頌。敷演宗乘。流布迨今。禪林取則。
又元豐初年。　神宗皇帝為求　聖嗣。乃革相藍律
院。分為兩禪。一曰惠林。一曰智海。召南方圓照禪師
宗本．正覺禪師本逸領徒住持。開堂說法。甞從容召
對。問佛法宗猷。而禪考聖心益深有悟達。自祖師到
中國而來。亦未有如本朝崇重之盛遇。　仁宗皇帝
　神宗皇帝皆肯迴　聖心研機顧問。建立禪林。則
知佛法至尊至貴。至妙至神。所以教云。若在帝釋梵
王。帝釋梵王中尊。而為說法此法。若在國王大臣。國
王大臣中尊。而說此法。若在皇后嬪妃。皇后嬪妃中
尊。而說此法。若在皇親太子。皇親太子中尊。而說此
法。若在內臣宰官。內臣宰官中尊。而說此法。乃至在
僧在俗。在物在人。悉皆等平。而說此法。佛法既有如
是勝妙。有如是尊嚴。願　陛下萬機之餘。能留　聖
<pb n="811"/>
意。一念開悟。觸處現前。方知本自圓成。不從外得。所
謂一言了　萬化。堯舜誠無為。臣輙課山頌一章。普
告人天大眾。使其知　我皇帝陛下是現在諸佛。以
大悲願力。順天應人。覆育蒼生。護持佛法。臣無任瞻
　天荷聖。激切屏營之至。頌曰。佛有多身是處分。人
間天上化凡倫。要知昔日靈山老。現作中華　聖宋
君。臣舉揚荒鄙。塵瀆　天聦。伏惟珍重。
開堂日。　哲宗皇帝遣中使降香。師謝　恩畢。登座
拈香。祝延　聖壽罷。乃敷坐。法雲大通禪師白槌竟。
師左右顧視云。乾坤廓落。日月暉華。四民子來。群芳
輻輳。比比法門宏啟。欲視之。則眼病花浮。重重心
印炳彰。擬執之。則形枯臂斷。諸人到此。合作麼生觀。
還知麼。除是超方上士。不向眉上[書-曰+(且-二+人)]眉。其如晚路初
機。且就水中洗水。問。名香天賜爇金爐。為瑞為祥舉
世無。如是　君恩恩最重。師將何法贊　皇圖。師云。
日月光天德。山河壯　帝居。僧曰。恁麼則金枝長自
秀。玉葉永彌芳。師云。一句既流通。群生皆稽首。僧曰。
若然者。堯風與祖風並扇。舜日與佛日齊明。師云。寒
山拊掌。拾得謳謌。問。先帝首更禪苑。　今皇紹聖。重
扇宗風。莫大之恩。將何補報。師云。爐上檀煙起。空中
瑞氣浮。僧曰。恁麼則　君恩師已報。祖意又如何。師
云。長記在蓮岳。多年看白雲。僧曰。今日得聞於未聞。
師云。聞箇什麼。僧曰。九重城畔祥雲起。五鳳樓前瑞
氣生。師云。好箇真消息。宜須子細看。僧曰。從此平分
霄漢月。冷然相照若團圓。師云。瞻仰有分。問　帝業
興隆。　睿潭潤無邊之境。宗風普扇。優曇開上國之
春。直截根源。請師速道。師云。石渠清夢嶽。金殿冷吟
霜。僧云。一言已祝　南山壽。八表無私賀太平。師云。
祝壽一言從爾曉。太平底句又如何。僧曰。天上有星
皆拱北。人間無水不朝東。師云。思量塵世人。幾箇知
恩德。僧曰。若不上來。焉知如是。師云。早回頭看。
師拈拂子。召云。大眾還見麼。手中拂子層層為諸人
放百種寶光。復擊禪牀云。還聞麼。坐下猊臺句句為
諸人演一乘了義。諸人若向遮裏悟得。則曠大劫來
我人業識。當體煙滅飛。現前身世根境塵勞。徹底
冰融雪冸。便見靈山正法眼藏。昭昭溢目全彰。少室
涅槃妙心。晃晃通身獨露。譬演若悟鑑中面目。元來
只是己頭。猶力士獲額上圓珠。到了不從他得。如斯
則無量神通三昧。塵塵本爾圓成。恒沙諸佛法門。念
念一時具足。諸仁者。有能恁麼搆去。便謂立證無生。
不待僧祇即登正覺。如今要見無生麼。良久。云。一氣
不言含有象。萬靈何處謝無私。臣僧道無兼濟。行不
遠聞。木身心。分守塞巖之下。鹿麋疎跡。何堪輦轂
之游。遠承　明詔下臨。固欲竊逃寧敢。但念食　國
王之水乳。佩至德難任。受天地之生成。荷大恩曷報。
故雲趨波涌。而赴海從龍。此蓋伏遇　皇帝陛下。以
等妙覺心。現為人主。揚佛祖正道。丕紹先基。故茲苾
草之微芳。叨被蓼蕭之寵渥。臣敢不策勤香火。警肅
緇流。力傳真寂之風。仰贊無為之化。謹將茲辰開堂
介善。上祝　皇帝陛下。伏願　德光堯舜。道邁羲軒。
資景運於萬年。保瑤圖於百世。風調雨順。物阜民康。
臣請祝誠深。言詮靡罄。久立眾慈。伏惟珍重。
<other>廬山羅漢禪院系南禪師</other>本汀州人。俗姓張氏。少依
城下金泉寺出家。識性純淡。志節高遠。披緇受具。徧
歷叢林。參道林祐禪師。密契心地。後歸廬山。出世住
持。道譽遠播。四方學者皆謂小南。開堂日。問。師唱誰
家曲。宗風嗣阿誰。師云。後五日看。僧曰。恁麼則黃龍
兒孫。羅漢嫡子。師云。錯下名言。問。世尊出世。地涌金
蓮。師今出世。有何祥瑞。師云。鯨吞海水盡。露出[狦-(狂-王)+王]瑚
枝。僧曰。昔日世尊。今朝和尚。師云。氣衝牛斗。問。聲色
不到。病在見聞。言詮不及。過在脣吻。此一理二義。請
師直指。師云。一字不著[書-曰+(且-二+人)]。僧曰。古溪澄水迎新月。舊
嶺寒松再遇春。師云。二字不成雙。僧曰。半夜彩霞籠
<pb n="812"/>
玉像。天明峰頂五雲遮。師云。好箇真消息。問。師子兒。
眾隨後。三年便能大哮吼。未出林一句作麼生道。師
云。頭破額裂。僧曰。出林後一句作麼生。師云。腦門著
地。僧曰。不出入時如何。師云。進前退後。僧曰。且道落
在什麼處。師云。大眾有眼。
上堂云。道應無私。力不可敵。如風行草偃。似春至花
開。佛手不能遮。人心寧可遏。順之則物物光輝。逆之
則頭頭失色。不逆不順。任方任圓。呼召隨聲。高低自
爾。臨鏡而像。彼此情忘。現如幻神通。成如幻正覺。直
得廬山萬疊共轉法輪。鄱水千尋同宣密義。便與麼
金雞啄破琉璃[殼-一]。玉兔挨開碧海門。擊禪牀一下。
上堂云。[書-曰+(且-二+人)]角紅樓報曉春。萬家齊賀物咸新。誰知庭
際青青栢。便是當時問法人。無身可身。無歲可歲。始
終不變。往復常存。四時遷而不遷。一氣動而非動。百
年生死若浮雲。十世古今如電影。情超象外。道契寰
中。不有絲毫。虗空同壽。但向見聞覺知識取本來面
目。良久云。玉兔沉西嶺。金烏出海東。
上堂云。日輪離海。月魄沉空。騰輝古今。盤[礡-莆+蒲]西東。不
覺紅顏客。飜為白頭翁。靈然無改變。只在語言中。咄。
設使大虗爛壞。此喝長存。若知落處。一任橫行。咄。
上堂云。不假一鎚成大寶。太阿出匣冷光寒。為君截
斷𦏰羊角。釘就虗空碧玉盤。好拈掇。更須看。飜來覆
去黑漫漫。擊禪床一下。
上堂云。山堂今日已開爐。黯澹寒雲雪未鋪。撥火任
若譚冷煖。不知誰解喚司徒。古聖求人向熱裏。諸
佛行道在猛𦦨中。便見剎剎塵塵皆同自己。心心念
念盡合他宗。便與麼會。轉不相當。何以故。一句合頭
語。萬劫繫驢橛。
上堂云。暗而忽明。迸曦光於海上。斷而復續。奏天樂
於空中。師曠聽之不聞。離婁視之不見。唯有無神通
菩薩。拍拍相高。願得東風齊著力。一時吹入我門來。
擊禪床。下座。
上堂云。天地為爐鞴。日月作鉗鎚。烹清風兮成佛成
祖。鍊白雲兮有法有儀。圓光頂佩。萬字[(曷-曰)/月]題。阿呵呵。
知不知。倒騎師子座。𨁝跳上須彌。
上堂云。一夏九十日。日日無差。一日十二時。時時不
異。猶如黃金之黃。碧天之碧。其色其高。不變不壞。安
一名。著一字。與吾靈覺何相似。便乃修習空花萬行。
宴坐水月道場。降伏鏡裏魔軍。證得夢中佛果。今朝
法歲已圓。勘破了。良久。云。移身搖太華。掬汗灑醍醐。
上堂云。物我兩如。是非一氣。雲無心而解聽龍吟。充
天塞地。風無迹而能聞虎嘯。[托-七+友]木鳴條。道無根而善
應諸緣。分緇列素。忽然一念合風雲。不知誰是我。行
無所行。住本無住。大笑呵呵。希逢罕遇。
上堂云。禪不禪。道不道。三寸舌頭胡亂掃。昨夜日輪
飄桂花。今朝月窟生芝草。阿呵呵。萬兩黃金無處討。
一句絕思量。諸法不相到。
上堂云。欲揚大法。須藉其人。借與便風。便好揚帆舉
棹。昔日僧問趙州。學人乍入叢林。乞師指示。州云。喫
粥了未。僧曰。喫粥了。州云。洗鉢盂去。其僧豁然大悟。
師云。今朝鳴鐘之後。陞堂已前。人人喫粥。飽即便休。
若也嚼得破。礙塞人。若也嚼不破。却許伊。羅漢今日
倒騎鐵馬。逆上須彌。踏破虗空。不留蹤迹。諸人還見
麼。夜來風起滿庭香。吹落桃花三五樹。師歸方丈。趺
坐示寂。
<other>潭州慈雲彥隆禪師</other>上堂。舉。玄沙示眾云。盡大地都
來是一顆明珠。時有僧便問曰。既是一顆明珠。學人
為什麼不識。沙云。全體是珠。更教誰識。僧曰。雖然全
體是。爭奈學人不識。沙云。問取儞眼。師云。諸禪德。遮
箇公案喚作嚼飯餧小兒。把手更與杖。還會麼。若未
會。須是扣己而參。直要真實。不得信口掠虗。徒自虗
生浪死。參。
<other>郢州子陵山自瑜禪師</other>問。師唱誰家曲。宗風嗣阿誰。
<pb n="813"/>
師云。中九下七。僧曰。乞師慈悲。師云。百歲翁翁學順
朱。僧曰。未審意旨如何。師云。老作少難。問。如何是佛
法大意。師云。好事不如無。問。如何是金峰境。師云。一
重山一重雲。僧曰。如何是境中人。師云。鐵骨羅漢。問。
如何是古佛心。師云。赤脚䟕泥冷似氷。僧曰。未審意
旨如何。師云。休要拖泥帶水。問。泗州大聖為什麼楊
州出現。師云。業在其中。僧曰。意旨如何。師云。降尊就
卑。僧曰。謝和尚答話。師云。賊是小人。智過君子。上堂
云。大眾還會麼。祖師關捩子。都不在言詮。若更重宣
說。特地隔西天。
<other>舒州白雲山海會守從禪師</other>問。藥山一句人皆委。白
雲今日事如何。師云。逼塞虗空。僧曰。誰知今日裏。明
月鎻舒城。師云。斫額望扶桑。問。曹溪一滴。普洽大千。
白雲出山。如何利物。師云。橫鋪洞口。歸鳥迷巢。僧曰。
指南一路又且如何。師云。䥫虵當大道。通身黑如煙。
上堂云。指呼四聖。號令六凡。統三界作大伽藍。以十
虗為解脫門戶。山河大地是古佛之心源。爐炭鑊湯
乃眾生之覺地。於一微塵上現恒沙諸佛之全身。於
一佛心現無邊眾生之世界。若能如是。即心心無知。
全心即佛。全佛即人。人佛無異。始為道矣。然雖如是。
不落化門一句作麼道。良久云。九年喫菜粥。此事少
人知。
<other>洪州東山景福省悅禪師</other>上堂云。十二時中跛跛挈
掣。且與麼過。大眾。利害在什麼處。良久。云。聽諸方斷
看。擊禪床一下。下座。
<other>台州天台山寶相元禪師</other>問。如何是寶相境。師云。石
上無根樹。僧曰。如何是境中人。師云。心藏無價珍。僧
曰。向上宗乘。若何指示。師云。文殊笑點頭。問。祖意西
來即不問。楞嚴意旨事如何。師云。七處徵心心不有。
八還求見見還無。僧曰。如何領解。師云。千手大悲徒
著力。却慚舜若眼眉麤。僧曰。圓覺意旨又且如何。師
云。桂輪孤朗於碧天。僧曰。只如三世諸佛皆從此經
中出。如何是此經。師云。長時誦不停。非義亦非聲。僧
曰。如何受持。師云。若欲受持者。應順用眼聽。問。今日
月圓。請師速道。師云。碧琉璃月。僧曰。畢竟如何。師云。
光照娑婆。僧禮拜。師云。咦。
<other>泉州長興德寶禪師</other>上堂云。天無私覆。地無私載。四
時無私行。日月無私照。且道衲僧無私。還得與麼也
無。若無與麼。十二時中在甚處安身立命。若有與麼。
又秖是常徒。汝諸人到遮裏。作麼生明辨。若明辨得。
許汝通一線道。若明辨不得。盡被老僧勘破。
<other>泉州南峯永程禪師</other>上堂云。始自雞峯繼𦦨。少室流
芳。大布慈雲。宏開佛日。教分三藏。直指一心。或全提
而棒喝齊施。或縱奪而主賓互設。或金剛按劒。或師
子飜身。或照用雲奔。或機鋒掣電。無非翦除邪妄。開
廓玄微。直下明宗。到真實地。諸仁者。到此方可許一
線道與儞商量。苟或未然。盡是依師作解。無有是處。
<other>福州賢沙明惠文禪師法嗣</other>
<other>福州廣慧果禪師</other>住賢沙院日。示眾云。佛為無心悟。
心因有佛迷。佛心清淨處。雲外野猿啼。問。如何是佛。
師云。毛頭雙尺八。僧曰。如何是心。師云。錐尾兩尋三。
僧曰。佛心兩無痕也。師云。逼塞宇宙。僧曰。為什麼如
此。師云。把耳扣磬。
<other>湖州報本元禪師法嗣</other>
<other>蘇州承天永安院傳燈禪師</other>諱元正。鄲州平陰縣人。
姓鄭氏。受業本州太平興國寺。禮藏智為師。比試得
度圓具。後聽習教論。徧參諸方。晚到蘇州萬壽元禪
師法席。因看庭前栢話。發明心地。有偈曰。趙州柏樹
子。去處勿人知。拋却甜桃樹。尋山摘醋梨。元禪師印
可。命住此寺。德行孤高。眾所欽仰。都尉張侯敦禮奏
賜師名。問。我師再集人天會。願示西來掣電機。師云。
煙雲霧鎻。僧曰。還有西來意也無。師云。空生懊惱。僧
曰。臨濟宗風一枝獨秀。師云。不可有兩箇也。僧曰。是
<pb n="814"/>
處是慈氏。無門無善財。師云。都來七八年。遊遍百餘
城。問。桃花楊柳共談真如。如何是談真。師云。嶺上梅
花白。溪邊柳眼青。僧曰。未審是什麼人境界。師云。非
汝境界。問。實除理地。不受一塵。佛事門中。不捨一法。
如何是一法。師拈拄杖一擊。僧曰。一衲橫披高座上。
爐煙起處太分明。師云。不是遮一法。僧曰。賣金順遇
買金人。師云。遮箇是鍮石。
上堂云。天人群生類。皆承此恩力。大眾。有一人道。我
不承佛恩力。不居三界。不屬五行。祖師不敢定當。先
佛不敢安名。儞且道是箇什麼人。良久。云。倚石巖前
燒䥫鉢。就松枝上掛銅跰。問。安撫台光得得臨。請師
為鼓勿絃琴。師云。囉囉哩。僧曰。遮般格調。須遇知音。
師云。曲終人不見。江上數峯青。僧曰。江月照時琴影
現。松風吹處語聲清。師云。一夜寒溪雪到明。梅花漏
泄春消息。僧曰。木人聞作舞。石女聽高歌。師云。且道
是何曲調。僧曰。伯牙若在。恥見永安。師云。難遇知音。
僧曰。只如盡乾坤大地是一面琴。和尚如何下手。師
云。拍拍是令。僧曰。而今台斾光臨。還許露箇消息也
無。師云。許。僧曰。莫言只有庭前栢。又得甘棠壯祖宗。
師云。千里同風。師乃云。若於棒下論其得失。德山是
明教底罪人。更去喝裏分其主賓。臨濟是法門中魔
王。永安恁麼說話。若無明眼人證據。盡大地墮坑落
壍。大眾。且道那箇是明眼人。行則如昴如斗。坐如蹲
龍。詩正有周南召南。論道乃莊子老子。恁麼說話。也
未是明眼人。還識明眼人麼。永安與諸人指出。良久
云。巨鼇莫負三山去。留取蓬萊頂上眠。
<other>湖州鳳凰山仁王院得亨禪師</other>上堂。僧出眾曰。還委
悉麼。師云。何用論心事。相呈即便知。僧曰。既開鋪席。
買賣無妨。師云。一任索喚。問。鐘鳴鐸響。錦銹交加。文
殊．普賢在什麼處。師云。貶上眉毛。僧曰。便與麼去時
如何。師云。見箇什麼。僧曰。滿目香煙真瑞氣。此時消
息共誰論。師云。朗月當空掛。乾坤勢自分。問。學人上
來。請師垂示。師云。紅霞飛碧漢。白日遶須彌。僧曰。學
人未曉。師云。頭上漫漫。僧曰。脚下漫漫又作麼生。師
云。切忌蹈著。問。向上宗乘。願聞舉唱。師云。金雞抱子
歸霄漢。僧曰。學人不會。師云。玉兔懷胎入紫微。
<other>楊州建隆寺昭慶禪師法嗣</other>
<other>荊門軍玉泉山善超禪師</other>問。去却拄杖子．語默動靜。
未審如何為人。師[書-曰+(且-二+人)]一圓相。僧曰。此猶是葛藤。師云。
了。師良久。召大眾云。妙性圓明。絕諸名相。縱使恒沙
諸佛逞七辯。無以談其名。今古宗師具五眼。無以窺
其相。心如瓦礫牆壁。方有少分相應。諸仁者。若能回
光返照。照本靈源。常光現前。塵勞頓歇。歇即菩提。聖
淨明心。本周沙界。不從人得。敢問諸人。且道從什麼
處得。良久。云。年年春柳年年綠。二月桃花二月紅。
<other>蘇州報恩泗州院用元禪師</other>師於慶禪師會下。一日。
請益。臨濟在黃蘗。三回問佛法大意。三回被打。意旨
如何。語猶未了。被打一拂子。頓領宗旨。問。祖佛撈籠
不得底人。和尚如何收拾。師云。試呈伎倆看。僧便喝。
師云。驚殺人。問。不用如何若何。請師直指心源。師云。
縮却舌頭。僧曰。一言已出。駟馬難追。師云。兩重公案。
僧曰。恁麼則都不許商量也。師云。猶嫌少在。問。剪斷
聖凡。為什麼落在無事甲裏。師云。誰不如此。僧曰。如
何得免。師云。把將無事甲來。僧曰。却無覓處。師云。即
此無覓處。問。四眾雲臻。請師說法。師云。有眼無耳朵。
六月火邊坐。僧曰。一句截流。萬機頓息。師云。聽事不
真。喚鐘作瓮。問。朝參暮請。成得什麼邊事。師云。祇要
儞歇去。僧曰。早知燈是火。飯熟也多時。師云。儞鼻孔
因甚著拄杖子穿却。僧曰。拗曲作直又爭得。師云。且
教出氣。上堂云。一二三四五。火裏蝍蟟吞却虎。六七
八九十。水底泥牛波上立。一日一夜雨霖霖。無孔鐵
鎚灑不入。灑不入。著底急。百川汹涌須彌岌。八臂那
吒撞出來。稽首讚歎道難及。咦。上堂。橫按拄杖。顧視
<pb n="815"/>
大眾云。今日平地上喫交。
<other>洪州黃龍山元肅禪師法嗣</other>
<other>袁州仰山清簡禪師</other>問。優鉢羅花今日現。願將花蘂
接迷情。師云。但得雪消去。自然春到來。僧曰。一聞千
悟。立證圓通也。師云。心不負人。面無慚色。問。二十年
來方外客。今朝出世事如何。師云。雲從龍。風從虎。僧
曰。萬丈白雲藏不得。一輪明月耀青天。師云。行到水
窮處。坐看雲起時。問。集雲峰下分明事。請師分付四
藤條。師云。趙州八十方行脚。僧曰。得恁不知時節。師
云。行到南泉即便休。
問。風雲會合時如何。師云。好日多同。僧曰。若然者。不
離當處常湛然。師云。賺會了也。
上堂云。乍臨勝席。實慰靈靈。昔日聞說千端。不如一
日得到。僧歸山舍。人返郡城。事有遷移。理無改易。何
也。湘水直連秀水。出山還入一山。動靜去來。豈妨湛
寂。群峯列岫。常露自己家風。夾道青松。直透長安大
路。煙雲橫野。殿閣凌空。不移跬步之間。頓入華嚴世
界。入則不無。還見善財麼。遂垂下一足云。久棲上士。
已自知歸。乍到禪人。立地一時搆取。
上堂云。新律纔分。霞光報曉。天色欲暖還冷。氣候似
冬忽春。蓋鴻蒙之象初升。乃嚴凝之寒未退。時雖頃
刻。已屬東君。物此為榮。共稱得歲。剛有一人不在斯
限。天地無由蓋載。寒暑豈得推遷。日月莫諧照臨。陰
陽卒難變易。若教此人受歲。終是不甘。時節到來。又
爭諱得。且道受歲人與不受歲人兩家相見。如何作
賀。良久。云。寒隨一夜去。春逐五更來。
<other>筠州百丈山維古禪師</other>問。如何是佛。師垂一足。僧曰。
如何是佛向上事。師乃收足。僧曰。真善知識。師云。儞
作麼生會。僧禮拜。師便打。問。佛未出世時如何。師云。
杳無消息。僧曰。出世後如何。師云。頭戴天。脚蹈地。問。
覿面相呈。猶是鈍漢。和尚如何為人。師云。蹉過也不
知。僧曰。那裡是蹉過處。師云。瞌睡漢。上堂。大眾集定。
拈拄杖。示眾云。多虗不如少實。卓一下。便起。上堂云。
普天帀地。綿綿密密。若是道中人。步步知端的。然雖
如是。也不得詐明頭。三十年後一場懡㦬。上堂云。祖
令當行。十方坐斷。聖凡路絕。水洩不通。放一線道。有
箇商量。良久。云。不得相孤。
<other>衢州石門山雅禪師法嗣</other>
<other>衢州璩源山善政禪院普印禪師</other>問。學人進步向前。
願聞師子一吼。師云。木人夜半穿鞾去。石女天明戴
帽歸。僧曰。今日得聞於未聞。師云。雖曰未聞事。聞來
也是閑。僧曰。若然者。伯牙與子期豈是閑相識。師云。
藍田射石虎。悞殺李將軍。問。昔日須達請佛。地布黃
金。分日尊官請師。有何祥瑞。師云。香煙起處。日月齊
明。僧曰。恁麼則天人群生類。皆承此恩力。師云。口中
雖道得。心裏黑漫漫。僧曰。今日小出大遇。師云。笑殺
傍觀。師乃云。奔流度刃。不是作家。石火電光。皆為鈍
漢。撥著七穿八宂。貶向二鐵圍山。點著十字縱橫。合
入無間地獄。何故。此事猶崖頹石裂相似。無提掇處。
無湊泊處。良由非語默而可窮。豈計挍而能及。智惠
超越鶖子。甚處思量。神通勝過目連。何妨用得。應須
自家看取。莫向他人所求。不見道。如人上山。各自努
力。如人飲水。冷暖自知。然雖如是。其柰渡河三獸。根
器不同。摸象眾盲。見解差別。故不免曲施方便。廣演
門庭。籠古⿱卓今。該天括地。一切生靈。無始至今。一大
事緣何曾欠少。神通妙用不假修成。智慧光明本來
具足。蓋由妄興一念。喚作無明。障翳靈臺。如雲蔽日。
諸法唯心所現。無法從外而來。本性皆空。妄執為實。
違順不作而作。憎愛無生強生。交結虗妄業因。輪回
五道生死。諸佛慈悲廣大。為此出現世間。巧說種種
法門。令其各各開悟。諸仁者。若也回光返照。直下忘
懷。五道停輪。如利劒斫於枯木。四生絕迹。如猛火燎
於荒山。如此則念念當處圓成。法法現前具足。如斯
<pb n="816"/>
言話。路布教乘。出格道人。如何趣向。良久。云。不如緘
口過殘春。

建中靖國續燈錄卷第二十一

<sarticle>建中靖國續燈錄卷第二十二　　　<bz>〔宋磻〕</bz></sarticle>

東京法雲禪寺住持傳法佛國禪師（臣）惟白集
對機門
南岳懷讓禪師第十四世
<other>潭州大溈山密印禪院懷秀禪師法嗣</other>
<other>潭州大溈山祖瑃禪師</other>姓吳氏。福州候官人也。出家
圓具。參大溈秀禪師。契悟祖意。道行高潔。糲食麤衣。
介性不群。處眾無撓。命住鹿苑。次遷岳麓。問。如何是
祖師西來意。師云。何不問此中意。僧曰。如何是此中
意。師云。處處抱孫和淚語。晚身猶值太平年。僧曰。太
平一句請師道。師曰。風不鳴條。雨不破塊。僧曰。畢竟
事作麼生。師云。南畒耕人不識名。僧曰。豈無姓字。師
云。鹽菜如泥。僧曰。此是行市數。師云。儞也少喫。問。如
何是密印。師云。今朝漏泄。僧曰。意旨如何。師云。鳳凰
展翼地。裴相捨莊田。問。如何是溈山家風。師云。竹有
上下節。松無古今青。僧曰。未審其中人飲噉何物。師
云。飢飡相公玉粒飯。渴點神運倉前茶。上堂云。插鍬
為井。今古澄清。趙州石橋。往來皆渡。山頭水牯。純熟
不犯靈苗。嶽麓野人。剛被遷移法席。不犯靈苗即且
致。遷移底事作麼生。良久。云。猿抱子歸青嶂後。鳥㘅
花落碧岩前。上堂云。山攢碧玉。地絕紅塵。樓閣相高。
松杉[鬱-山+止]翠。東連廬阜。西接峨嵋。耶舍．普賢共談般若。
香嚴．大仰俱聽法音。聽即不無。作麼生是般若。良久。
云。無二無二分。無別無斷故。乃笑云。向下文長。上堂
云。道無定亂。法離見知。言句相投。都無定義。自古龍
門無宿客。至今鳥道絕行蹤。欲會箇中端的意。火裡
蝍蟟吞大蟲。咄。上堂云。天台華頂。逈[托-七+友]群峰。南岳石
橋。斜飛數丈。輕行重蹈度無疑。俯仰[王*(虍-七+(一/八/八/目))]璣觀不足。且
道箇中有強弱也無。金不博金。水不洗水。良久。云。切
忌當頭。上堂云。昔賢示徒曾無語。一曲臘月二十五。
叢林幾處盡商量。不離宮商角徵羽。日中絲竹應難
入。月下琵琶休巧取。要識雲門一曲親。南山起雲北
山雨。以拂子擊繩床。上堂云。雨下堦頭濕。晴乾水不
流。鳥巢滄海底。魚躍石山頭。眾中大有商量。前頭兩
句是平實語。後頭兩句格外談。若如是會。祇見石磊
磊。不見玉落落。若見玉落落。方知道寬廓。咦。
<other>南岳山福嚴文演禪師</other>問。如何是佛。師當面一唾。師
乃云。當面一唾。切忌蹉過。幽谷猿啼。喬林鵲噪。閙市
紜紜。相頭買帽。白日同歸。不知幾箇。上堂云。日面佛。
月面佛。馬師一別經年。誰辨銅頭鐵額。百丈耳聾。未
為埋沒。臨濟喫棒。莫言受屈。三聖瞎驢。能始能卒。興
化帳中。拋𥻦將來。不是驪龍頷下之物。上根不動干
戈。自然清風𩖼𩖼。中下恰恰用心。落在無生窠窟。上
堂云。野花飄盡古城根。漸漸蟬鳴湘水渡。霏霏梅雨
洒高空。帀地薰風滿庭戶。三十三兮老古錐。象轉龍
蟠曾顯露。曾顯露。成點污。謹白參玄人。光陰莫虗度。
上堂云。秋聲嘹喨。暑氣未衰。群木將落。鴻鴈南飛。稼
穡似雲南畒盛。新月如鈎碧落垂。是何消息。切忌針
錐。上堂云。眼裡也滿。耳裏也滿。唐土不收。五天不管。
前佛後佛。猶尚難措一詞。若賢若聖。安能是非長短。
今朝更作死馬醫治。免便長夜不安。看看。北斗西移。
南斗東轉。上堂云。百花落盡春光老。六合薰風來浩
浩。誰謂南能去不還。寶林枝榦未枯槁。咄。
<other>南岳西林院常賢禪師</other>問。大眾臨筵。願聞舉唱。師云。
滿川月色和雲白。僧云。學人未曉。師云。遙望瀟湘一
派清。問。如何是利物心。師云。因事長智。僧曰。也好消
息。師云。錯。師乃云。瀟湘江水明如鏡。數座寒星徹底
<pb n="817"/>
清。敢問曹溪溪上客。等閑無事出蓬瀛。還有出蓬瀛
底客麼。良久。云。三入岳陽人不識。高吟飛過洞庭湖。
<other>南岳後洞方廣寺有達禪師</other>問。學人上來。便請相見。
師云。袖裡金鎚腦後看。僧曰。破一作三又作麼生。師
云。惜取眉毛。僧便喝。師云。放過即不可。僧曰。瞎。師便
打。上堂。拈拄杖云。諸禪德。展無礙手。和雲折取。帶雪
將來。對眾拈出。瞻之不足。翫之有餘。遂畫一畫。云。早
晚散為霖。草木滋天下。上堂云。離四句。絕百非。便恁
麼。息狂機。不恁麼。轉狐疑。離此憑何旨。趙州東院西。
還委悉麼。頭戴天。脚踏地。動用之中論不二。一字妙
門著眼看。鎮州蘿蔔知滋味。咄。
<other>南岳南臺允恭禪師</other>問。如何是佛。師云。眼睛突出。問。
祖意教意。是同是別。師云。阿難合掌。迦葉擎拳。師乃云。
稀逢難遇。正在此時。何謂釋迦已滅。彌勒未生。拈拂
子云。正當今日。佛法盡在遮箇拂子上。放行把住。一
切臨時。放行也。風行草偃。瓦礫生光。拾得．寒山點頭
拊掌。把住也。水洩不通。精金失色。德山．臨濟飲氣吞
聲。當恁麼時。放行即是。把住即是。良久。云。後五日看。
<other>袁州仰山偉禪師法嗣</other>
<other>襄州谷隱山靜顯禪師</other>問。覿面相呈事若何。師云。清
風來不盡。僧曰。通上徹下。絲毫不納也。師云。明月照
無私。問。文彩既彰。願聞舉唱。師云。巡海夜叉頭戴角。
僧曰。龍吟霧起。虎嘯風生。師云。天外那吒獨把梢。僧
曰。祇園五葉花開處。不待東君別是春。師云。重疊關
山路。問。一鏃破三關即不問。道人相見時如何。師云。
賊身已露。師乃云。三日一風。五日一雨。時清道泰。謌
謠滿路。釋迦掩室謾商量。淨名杜口休更舉。要知極
則本根源。識取南莊李胡子。敢問諸人。秖如李胡子
有甚長處。會麼。今年必定有來年。不如剩種來年粟。
上堂云。[晷-人+卜]運推移。日長一線。且道佛法長多少。自云。
九九八十一。諸人還會麼。若無人會。山僧為儞重說
偈言。九九八十一。日南長至日。[晷-人+卜]運既推移。大家相
委悉。非為世諦流布。且要膺時納祜。參。上堂云。今朝
正月五。大眾明看取。火上更加爇。苦中更加苦。堪笑
谷隱太無端。空谷巖前說寐語。咄。上堂云。語默視瞬
皆說。見聞覺知盡聽。香積世界。餐香飯悟無生。極樂
國中。聽風柯悟般若。遂拈拄杖云。若將耳聽終難曉。
眼處聞聲方得知。卓一下。
<other>潭州龍王山善隨禪師</other>問。如何是龍王境。師云。水晶
宮殿。僧曰。如何是龍王如意寶珠。師云。頂上髻中。僧
禮拜。師云。莫道不如意。上堂云。人人皆拜歲。山僧不
賀年。山僧不賀年。諸人皆肯然。良久。云。若是依時及
節。也少他元正啟祚。萬物咸新不得。上堂云。奇哉皮
皷響。大眾盡來參。既善知時節。龍王不再三。
<other>筠州黃蘗山祇園永泰禪師</other>問。如何是祖師西來意。
師云。鐵鑄就。僧擬議。師云。會麼。僧禮拜。師云。何不早
如此。師乃云。祖師妙訣。不妨徑截。非風幡動。多少漏
泄。且道甚麼處漏泄。乃云。莫是仁者心動麼。且不要
錯會。
<other>廬山慧日明禪師</other>上堂云。不用求真。唯須息見。三祖
大師雖然迴避金鈎。殊不知已吞紅線。慧日又且不
然。不用求真。倒騎牛兮入佛殿。牧笛一聲天地寬。稽
首瞿曇。真箇黃面。
<other>洪州泐潭山洪英禪師法嗣</other>
<other>南嶽法輪院齊添禪師</other>問。學人上來。乞師指示。師云。
適來聞鼓聲麼。僧曰。聞。師云。還我話頭來。僧禮拜。師
笑云。令人疑著。上堂。喝一喝。云。師子哮吼。又喝一喝
云。象王嚬呻。又喝一喝云。狂狗趂塊。又喝一喝。云。鰕
跳不出斗。乃云。此四喝。有一喝堪與祖佛為師。明眼
衲僧試請揀看。若揀不出。大似日中迷路。上堂。良久。
云。性靜情逸。乃喝一喝云。心動神疲。遂顧左右云。守
真志滿。拈拄杖云。逐物意移。驀召大眾云。見怪不怪。
其怪自壞。
<pb n="818"/>
<other>潭州大溈山齊恂禪師</other>問。玉兔不懷胎。犢牛為什麼
却生兒。師云。著槽廠去。僧曰。牧牛坡下。師云。莫教落
草。僧曰。步步蹈著。師云。草裏漢。師乃云。頭角未生時
薦得。早犯山僧苗稼了也。更待擎頭戴角。異類中來。
生兒養犢。其何以堪。不見仰山云。一回入草去。一回
把鼻牽。然雖如是。不免犯人苗稼。且道如何得不犯。
良久。云。鐵牛不喫欄邊草。直上須彌頂上眠。上堂云。
青山疊疊水茫茫。猿愛巖邊果熟香。更有一般堪羨
處。誰知別有好思量。
<other>袁州仰山友恩禪師</other>上堂。以柱杖擊禪牀一下。云。佛
令祖令。瓦解氷消。半字滿字。千山萬水。衲僧門下。草
偃風行。然雖如是。官不容針。私通車馬。有一則奇特
因緣舉似大眾。良久。云。達磨九年空面壁。西歸羞見
洛陽人。上堂云。煙雲開處。日月齊明。影落千江。光含
萬象。頭頭顯煥。無非自己家風。物物全影。盡是祖師
活計。於斯明得。則點頭嚥唾。於斯未明。且擺臂搖頭。
恁麼說話。大似傍若無人。若有一箇出來。咳嗽一聲。
山僧退身三步。
<other>南岳方廣懷紀禪師</other>問。如何是道。師云。有時登陌嶺。
南北兩頭垂。僧曰。如何是道中人。師云。八十老翁策
杖行。僧曰。未審向上更有事也無。師云。面南看北斗。
月裏有麒麟。
<other>泉州永春慧明院雲禪師</other>問。般若海中如何為人。師
云。雲開銀漢迴。僧曰。畢竟又如何。師云。榛頭見血。問。
毗婆尸佛早留心。直至如今不得妙。意旨如何。師云。
醜拙不堪當。僧曰。忽然當又作麼生。師云。半錢也不
直。僧曰。如何即是。師云。趙州南。石橋北。僧禮拜。師擊
禪牀三下。上堂云。少室遺風。曹溪要旨。黃蘗收來。臨
濟扶起。三玄戈甲競頭分。四揀開遮何指比。定宗乘。
立綱紀。當機驗取廬陵米。更從升合定高低。爭似備
師封白紙。象骨提。心暗喜。同風今古播叢林。切忌扣
牙驚著齒。上堂云。雪峯鼈鼻。溈山水牯。臨濟三玄。雲
門一普。勸君一一透將來。捉取大雄山下虎。
<other>潭州寶蓋山自俊禪師</other>上堂。以拄杖卓一卓。喝一喝。
云。同聲相應。同氣相求。築著鼻孔。撐著眼睛。啞却能
言。聾却能聽。東西不辨。南北不分。黑焌焌（倉聿反）地。鬼
惡人憎。飜笑香嚴去年貧。未是貧。今年貧。始是貧。去
年貧。無卓錐之地。今年貧。雖也無。是何言歟。噫。好箇
阿師又恁麼去也。
<other>南岳上封行瑜禪師</other>問。如何是上封境。師云。北望洞
庭千里浪。南觀石廩萬波煙。僧曰。如何是境中人。師
云。脚蹈古壇千片石。手攀松樹萬年枝。僧曰。人境已
蒙師指示。向上宗乘事若何。師云。雖然身在青冥裏。
心出青冥人不知。
<other>東京智海禪院慕喆真如禪師法嗣</other>
<other>潭州道吾山汝能禪師</other>問。如何是佛。師云。毀著不嗔。
僧曰。如何是法。師云。讚著不喜。僧曰。如何是僧。師云。
剃除鬚髮。上堂云。三轉法輪於大千。其輪本來常清
淨。毗婆尸佛早留心。直至如今未得妙。因什麼如此。
為在儞諸人眉毛上轉大法輪。放光動地。儞等諸人
不會。所以未得其妙。若言一切智智清淨。又未有衲
僧氣息。山僧今日為眾竭力。禍出私門。還會麼。對牛
彈琴。不入牛耳。吽。師遷住大溈山。不經兩月。沐浴淨
髮。趺坐而逝。
<other>興國軍永安院妙喜禪師</other>問。如何是國師三喚侍者。
師召大德。僧應喏。師云。鈍根阿師。僧曰。向上還有事
也無。師云。汝看虗空還曾開口麼。僧契悟。禮謝。師與
一頌。虗空開口喚須彌。聲隱春雷蟄者知。若不仙陀
徒擬議。負吾負汝自風移。
<other>潭州中峯山羅浮院希聲禪師</other>問。為　國開堂於此
日。師將何法報　君恩。師云。庭前瑞雪落紛紛。僧曰。
　君恩祇如此。祖意又如何。師云。且領前話。僧曰。恁
麼則金枝永茂。玉葉長芳。師云。一任眾人看。上堂云。
<pb n="819"/>
雲生大野。霧鎻長空。百草百木師子吼。露滴庭莎。盡
逞無邊妙相。猨吟鳥噪。皆談不二圓音。乃拈拄杖云。
無邊妙義。盡在山僧拄杖頭上。若也會得。可謂應時
應節。若也不會。萬年松在祝融峰。卓一下。師於紹聖
四年二月八日無疾坐終。茶毗。諸根不壞。舍利求者
可掬。
<other>潭州中峰山智源禪師</other>問。如何是本來法。師云。滿目
青山。僧曰。言無展事。進步者何。師云。禮繁即亂。僧曰。
祇遮便是。為當別有。師云。南岳石橋。問。如何是城裏
佛。師云。截耳臥街。僧曰。如何是村裡佛。師云。牽犂拽
杷。僧曰。如何是山裡佛。師云。釣魚取柴。
<other>安州大安山興教惠淳禪師</other>開堂日。上首白槌竟。師
云。未白槌已前。喚作什麼。白槌已後。喚作第一義諦。
莫有不甘底僧。出來相見。問。未白槌前請師道。師云。
方丈裏。僧曰。白槌後又如何。師云。法座上。僧曰。謝師
指示。師云。勿交涉。問。如何是第一句。師云。脚下。僧曰。
如何是第二句。師云。口裏。僧曰。如何是第三句。師云。
腦上。師乃云。靈山會上。迦葉親聞。五祖堂前。老盧得
旨。至今累及兒孫。血脉不斷。豈是多學多知。負能負
勝。人人具英雄志氣。各各出自己[(曷-曰)/月]襟。不取他人處
分。便可出生入死。方為報佛恩德。如斯舉唱。取笑傍
觀。還有同死同生底漢麼。良久。云。若無。山僧今日失
利。
<other>舒州靈泉普濟道堅禪師</other>問。如何是祖意。師云。金雞
飛去。石馬還來。僧曰。如何是教意。師云。海墨書不盡。
<other>廬陵隆慶慶閑禪師法嗣</other>
<other>潭州安化啟寧聞一禪師</other>問。意智不到處。特地好商
量。未審是什麼人境界。師云。張三李四。僧曰。木人把
板雲中拍。石女㗸笙水底吹。師云。亂走作什麼。僧曰。
也要和尚識得。師云。西天此土。上堂。拈花微笑虗勞
力。立雪齊腰枉用功。爭似老盧無用處。却傳衣鉢振
真風。大眾。且道那箇是老盧傳底衣鉢。莫是大庾嶺
頭提不起底麼。且莫錯認定盤星。以拂子擊禪床。
<other>蘄州開元琦禪師法嗣</other>
<other>饒州薦福道英禪師</other>問。佛未出世時如何。師云。琉璃
缾貯花。僧曰。出世後如何。師云。瑪瑙鉢盛果。僧曰。未
審和尚今日是同是別。師云。趯倒瓶。拽轉鉢。上堂云。
據道而論。語也不得。默也不得。直饒語默兩忘。亦勿
交涉。何故。句中無路。意在句中。無意無不意。非計校
之所及。若是劈頭點一點。頂門豁然眼開者。於此却
有速疾分。若低頭向意根下尋思。卒模𢱢不著。是知
萬法無根。欲窮者錯。一源絕跡。欲返者迷。看他古佛
光明。先德風彩。一一從無欲無依中發現。或時孤峻
峭拔。竟不可構。或時含融混合。了無所覩。終不椿定
一處。亦不繫係兩頭。無是無不是。無非無不非。得亦
無所得。失亦無所失。不曾隔越纖毫。不曾移易絲髮。
明明古路。不屬玄微。覿面擎來。瞥然便過。不居正位。
豈落邪途。不踏大方。那趨小徑。騰騰兀兀。何住何為。
迴首不逢。觸目無對。一念普觀。廓然空寂。此之宗要。
千聖不傳。直下了知。當處超越。是知赤洒洒處。恁麼
即易。明歷歷處。恁麼還難。不用沾黏點染。直須剝脫
屏除。若是本分。手脚放去。無收不來底。一一放光現
瑞。一一削跡絕蹤。機上了不停。語中無可露。徹底攪
不渾。通身撲不碎。且道畢竟是箇什麼靈通。得恁麼
奇特。得恁麼堅確。諸仁者。休要識渠面孔。不用安渠
名字。亦莫覔渠所在。何故。渠無所在。渠無名字。渠無
面孔。纔起一念追求如微塵許。便隔十生五生。更擬
管帶思惟。益見紛紛叢雜。不如長時放教自由自在。
要發便發。要住便住。即天然非天然。即如如非如如。
即湛寂非湛寂。即敗壞非敗壞。無生戀。無死畏。無佛
求。無魔怖。不與菩提會。不與煩惱俱。不受一法。不嫌
一法。無在無不在。非離非不離。若能如是見得。釋迦
自釋迦。達磨自達磨。于我什麼椀。恁麼說話。衲僧門
<pb n="820"/>
下。推勘將來。布裙芒靸。不免撩他些些泥水。豈況汝
等諸處更道。遮箇是平實語句。遮箇是差別門庭。遮
箇是關棙巴鼻。遮箇是道眼根塵。遞相教習。如七家
村裡人傳口令相似。有什麼交涉。無事。珍重。
<other>廬山雙溪寶嚴允光禪師</other>上堂云。阿呵呵。也大差。不
捲簾兮見天下。神光得髓是誰云。達磨不曾來東夏。
西江一口吸易乾。中原至寶難酬價。也大差。令人轉
憶老興化。咄。
<other>黃蘗積翠永庵主法嗣</other>
<other>廬陵清平楚金禪師</other>問。祖祖相傳。未審和尚傳箇什
麼。師云。兩手擡不起。僧云。能有幾人知。師云。知底事
又作麼生。僧曰。放過一著。師云。迢迢十萬餘。問。與麼
不與麼。學人上來。請師與麼。師云。洪州腰帶。僧曰。請
師不與麼。師云。陝府鉄牛。僧曰。和尚與麼。學人即不
然也。師云。不消拈出。上堂。以拄杖卓一下。云。秖遮是
錯。事無一向。出家人當為何事。良久。云。自知較一半。
乃歌曰。人悄悄。皷鼕鼕。特地陞堂話祖風。千般說。萬
般喻。特地飜真却成偽。分別緇素與色空。扶籬摸壁
路難通。休尋南北與西東。山僧拄杖太無端。吞却十
方剎界中。剎界中。細推窮。三十年後幾多白頭翁。靠
却拄杖云。珍重。上堂云。祖意齊彰。真機自立。分明蟾
彩。彼我無差。出海紅光。老婆心切。如斯境界。悟則頭
頭顯露。非取捨之功。迷則物物塵勞。難明妙理。更若
即色明空。正是敲甎打瓦。說有說無。又是夢中說夢。
未免覺來一場懡㦬。上堂云。明眼人前若論斯事。如
鹽在水。祇瞞得鼻孔。若是舌頭上。一點也瞞不得。何
故。三世諸佛．從上祖師出現於世。祇是狸奴白牯一
箇注脚。拈槌舉拂．下喝敲牀。盡是露柱注脚。以拄杖
卓一下。云。山僧與露柱注脚。遮裡看得出。非但許儞
救得兒孫。亦許儞見狸奴白牯。然後可以出生入死。
若看不出。自救不了。何故。功夫不到不方圓。言語不
通非眷屬。喝一喝。
<other>南岳高臺佛印禪師法嗣</other>
<other>潭州龍興師定禪師</other>問。如何是瀟湘境。師云。猿到夜
深啼岳麓。僧曰。如何是境中人。師云。相逢不下馬。各
自有前程。問。如何是道。師云。花街柳巷。僧云。如何是
道中人。師云。語笑呵呵。上堂云。秋風數夜漸寒。衲僧
早覺身冷。通宵不睡思量。尀耐祖師亂走。不知念念
釋迦出世。步步彌勒下生。恁麼忽然撞著。盡是自己
神光。怎生說得箇自己神光。良久。云。一輪明月照瀟
湘。咄。上堂云。白雲峰頂。昔年嘗到。朝參暮請。依師學
道。閙市紅塵。煎熬不少。逐日忙忙。貪生至老。咄。遮皮
袋臭穢易壞。貪欲貪樂不解厭。學佛學祖總不會。慚
愧寒山老。眠雲枕石睡。思量拾得奇。愛住深岩內。蓑
衣為被褥。箬笠作冠蓋。祇如山僧恁麼舉唱。還有佛
法也無。良久。云。無為無事人。趒出紅塵外。咄。
<other>杭州慶善宗震禪師法嗣</other>
<other>杭州慶善普能禪師</other>問。祖祖相傳傳祖印。師今得法
嗣何人。師云。當官莫在前。作客莫向後。僧曰。恁麼則
西堂嫡子。臨濟兒孫。師云。天台楖𣗖木。師乃云。事不
獲已。與汝諸人葛藤。一切眾生只為心塵未脫。情量
不除。見色聞聲。隨波逐浪。流轉三界。汩沒四生。致使
正見不明。觸途成滯。若也是非齊泯。善惡都忘。坐斷
報化佛頭。截却凡聖途路。到遮裡。方有少許相應。直
饒如是。衲僧分上也未為奇特。何故如此。纔有是非。
紛然失心。咄。上堂。拈拄杖云。未入山僧手中。萬法宛
然。既入山僧手中。復有何事。良久。云。無意氣時添意
氣。不風流處也風流。卓一下。

建中靖國續燈錄卷第二十二

<sarticle>建中靖國續燈錄卷第二十三　　　<bz>〔宋磻〕</bz></sarticle>

<pb n="821"/>
東京法雲禪寺住持傳法佛國禪師（臣）惟白集
對機門
南嶽懷讓禪師第十四世
<other>洪州泐潭山真淨禪師法嗣</other>
<other>洪州分寧兜率從悅禪師</other>姓熊氏。虔州人。少依普圓
院崇上人出家。未冠圓具。首習經論。次慕參問。緣契
洞山真淨禪師。開堂日。白槌罷。師云。住。住。五眼難觀。
佛佛相傳。默然自照。西天諸祖謾說異端。唐土宗師
強生文彩。英靈衲子一點難瞞。直下分明。臨機脫活。
縱橫南北。出沒東西。於平地上涌起波瀾。向虗空中
倒飜筋斗。今朝座下那箇惺惺。便請出來開人眼目。
問。親聞洞裡真消息。今日新豐事若何。師云。山橫嫰
翠。溪瀉寒光。僧曰。不因風卷浮雲盡。爭見凉天萬
里秋。師云。不妨奇特。問。如何是兜率境。師云。一水挪
藍色。千峰削玉青。如何是境中人。師云。七凹八凸無
人見。百手千頭祇自知。師乃云。溪上桃花爛熳春。倚
筇閑看笑靈雲。抽枝抽葉尋常事。有悟無疑亦強分。
諸禪者。既疑悟之強分。何玄旨而可定。但得凡情淨
盡。自然聖解都忘。如此則何是非而有。何得失而論。
何動靜而取。何彼此而分。到遮裏。直得妙體虗明。大
用縱橫。都無揀擇。好醜一如。還有人承當得麼。若承
當得。兜率與儞拄杖子一任橫行。若也未然。不免自
家受用去也。良久。云。撥落葉開苔蘚色。卓穿氷放野
泉聲。卓拄杖一下。上堂云。阿呵呵底時節。仲夏初殘
梅雨歇。寥寥物外自清凉。擾擾人間方酷熱。諸禪客。
一種含靈。為什麼世界有異。良久。云。天闊雲無礙。風
高海自澄。上堂云。耳目一何清。端居幽谷裡。秋風入
古松。秋月生寒水。衲僧於此更求真。兩箇猢猻垂四
尾。喝一喝。上堂云。龍安古路堂堂。往來未嘗間隔。嶺
頭風動松聲。岩下溪流月色。上無一點紅埃。內有祖
師窟宅。到此方得心休。自解橫吹玉笛。諸禪客。要識
不涉程途底句麼。良久。云。直須透過遮機關。不用敲
開無縫鎻。咄。上堂云。雪意連連作。春寒每放參。到頭
真實處。不在口喃喃。上堂云。兜率都無辨別。却喚烏
龜作鼈。不能說妙談真。祇解搖脣鼓舌。遂令天下衲
僧覰見眼中滴血。莫有翻嗔作喜。笑傲烟霞者麼。良
久。云。笛中一曲昇平樂。筭得生平未解愁。上堂云。衲
僧袖裡神鋒。截斷有句無句。隨宜獨立真規。處處清
風滿路。更知結角羅紋。始解針來線去。上堂云。始見
新春。又逢初夏。四時若箭。兩曜如梭。不覺紅顏翻成
白首。直須努力別著精神。耕取自己田園。莫犯他人
苗稼。既然如是牽犂拽杷。須是雪山白牛始得。且道
鼻孔在什麼處。良久云。叱。叱。
<other>潭州報慈開福進英禪師</other>問。遠涉長途即不問。到家
一句事如何。師云。雪滿長空。僧曰。此猶是時人知有。
轉身一路又作麼生。師便喝。上堂云。雪鋪銀世界。別
是水晶宮。瑞氣紛紛動。何人住此中。拍禪牀一下。云。
清泰橋邊。今人牓樣。報慈堂上。古佛家風。橫擔楖𣗖
入門來。便把草鞋跟截斷。華藏海中遊戲。會春園裡
逍遙。信乎朝入伽藍。暮成正覺。雖然如是。正令行時。
猶較一著。敢問大眾。作麼生是坐致太平底事。還知
麼。提起拂子云。一掉秋風江上月。數枝春色洞中天。
擊禪牀一下。上堂云。報慈有一公案。諸方未曾結斷。
幸遇改旦拈出。各請高著眼看。遂趯下一隻鞋云。還
知遮箇消息也無。達磨西歸時。提𢹂在身畔。上堂云。
今朝四月八。我佛降生辰。頭頭金相現。處處法幢新。
不洗體。不洗塵。灌沐如來妙色身。誰信二千年後事。
優曇重長一枝春。擲拄杖云。釋迦老子重下閻浮。為
大事因緣故。出現於世。開佛知見。示佛知見。悟佛知
見。入佛知見。已為諸人說了也。且作麼生入。乃拍禪
牀云。不離當處常湛然。覓即知君不可見。上堂云。與
麼上來。猛虎出林。與麼下去。驚蛇入草。不上不下。日
輪杲杲。喝一喝。云。瀟湘江水碧溶溶。出門便是長安
<pb n="822"/>
道。上堂。擲下拄杖。却召大眾云。拄杖吞却祖師了也。
教什麼人說禪。還有救得也無。喝一喝。上堂。驀拈拄
杖示眾云。三世一切佛。同入遮窠窟。衲僧喚作遼天
鶻。卓拄杖一下。上堂云。山門寂寞。無可祇待。諸禪德。
夜來思量。得一段因緣奇特。準擬今日供養大眾。及
乎陞座。忽然忘却。如今卒作不辨。且望大眾智不責
愚。不為笑怪。
<other>桂州壽寧寺善資禪師</other>問。如何是廣南境。師云。地連
南嶽千峰秀。水接西川一派清。僧曰。如何是境中人。
師云。腰間曾墜石。鏡上本無塵。僧曰。人境已蒙師指
示。向上宗乘車若何。師云。一棒一痕分痛痒。獨許泥
牛木馬知。問。如何是祖師西來意。師以乎反覆示之。
僧曰。不會。師云。好箇消息。師乃云。若論此事。如鴉啄
鐵牛。無下口處。無用心處。更向言中問覓。句下尋思。
縱饒卜度將來。終成戲論邊事。殊不知本來具足。
直下分明。佛及眾生。纖毫不立。尋常向諸人道。凡夫
具足聖人法。凡夫不知。聖人具足凡夫法。聖人不會。
聖人若會。即同凡夫。凡夫若知。即是聖人。然則凡聖
一致。名相互陳。不識本源。迷其真覺。所以逐境生心。
徇情附物。苟能一念情忘。自然真常體露。良久。云。便
請薦取。上堂云。諸禪德。釋迦老子不言。以手指天指
地。須菩提不言。帝釋動地雨花。達磨大師不言。二祖
乃云得髓。維摩居士不言。文殊讚歎不二。遂拈起拄
杖云。拄杖子不言。成得箇什麼。良久。云。扶過斷橋水。
伴歸無月村。上堂云。諸方五日一參。壽寧日日陞座。
莫怪重說偈言。過在西來達磨。上士處處逢渠。後學
時時蹉過。且道蹉過一著落在什麼處。舉起拂子云。
一片月生海。幾家人上樓。
<other>永州元豐太平寺安禪師</other>問。賢侯啟請。願師舉唱。師
云。陌上桃花雪裡紅。僧曰。一言纔舉唱。四眾盡霑恩。
師云。霑恩底事作麼生。僧曰。是處有芳草。何山無白
雲。師云。刢利人難得。問。如何是太平境。師云。帶郭有
山兼有水。僧曰。如何是境中人。師云。憧憧道上往來
人。僧曰。人境已蒙師指示。向上宗乘事若何。師云。明
月清風也笑人。師以拄杖卓一下。云。還會麼。空王佛
已前之事。太平今日一時漏泄了也。還委悉麼。一大
藏教未當切脚。佛之一字尚污心田。豈況其餘。若也
未然。且聽太平葛藤去也。擲拄杖。下座。上堂云。有利
無利。莫離行市。鎮州蘿蔔頭極貴。廬陵米價甚賤。爭
以太平遮裡。時豐道泰。商賈駢闐。白米四文一升。蘿
蔔一文一束。不用北頭買賤。南頭賣貴。自然物及四
生。自然利資王化。又怎生說箇佛法道理。良久云。勸
君不用鐫頑石。路上行人口似[石*((白-日+田)/廾)]。
<other>廬山歸宗杲禪師</other>問。為國開堂於此日。師將何法樂
昇平。師云。堯風蕩蕩。舜日輝輝。僧曰。君恩將此報。祖
意又何如。師云。雲生嶺上。雨滴巖前。問。如何是歸宗
境。師云。重重看不盡。僧曰。如何是境中人。師云。箇箇
眼眉橫。師乃云。西來祖印。教外別傳。非大根器。不能
證入。其證入者。不被文字語言所轉。聲色是非所迷。
亦無雲門．臨濟之殊。趙州．德山之異。所以唱道須明
有語中無語。無語中有語。若向遮裡薦得。可謂終日
著衣。未甞挂一縷絲。終日喫飯。未甞齩破一粒米。直
是呵佛罵祖。有什麼過。雖然如是。欲得不招無間業。
莫謗如來正法輪。喝一喝。上堂。拈拄杖云。歸宗會斬
蛇。禾山解打皷。萬象與森羅。皆從遮裏去。擲下柱杖
云。皈堂喫茶。
<other>南嶽祝融峰上封寺慧和禪師</other>問。師唱誰家曲。宮商
何調中。師云。不落五音。僧曰。不屬韶陽調去也。師云。
且喜有知音。師乃云。未陞猊座已前。盡大地人成佛
已畢。更有何法可說。更有何生可利。況菩提煩惱。本
自寂然。生死涅槃。猶如春夢。門庭施設。誑謼小兒。方
便門開。羅紋結角。於衲僧面前。皆為幻惑。且道衲僧
有甚長處。拈起拄杖云。孤根自有擎天勢。不比尋常
<pb n="823"/>
曲[(彔-(彖-豕)+(┐@一))*頁]枝。卓一下。上堂云。祝融峯上。瑞氣騰空。行道壇
前。祥雲拂地。林間衲子。信步經行。嶺上樵夫。謳歌拍
乎。把針巖畔。音樂鳥聲。懶瓚菴前。風生虎嘯。說甚透
聲透色。休論達磨迷逢。莫是真假有無。俱不可得麼。
若恁麼會。未免眼中添屑。總不恁麼。又作麼生。良久。
云。此境此時誰得意。極目千山入望來。
<other>衢州超化院靜禪師</other>上堂云。箇中之源。無歸者久。祇
為言泉亂派。語脉混流。一波始生。萬波隨往。生而不
止。往而不休。遂使洪波浩渺。白浪滔天。今日山僧不
免挽泥帶水。卓拄杖一下。上堂云。聲前認得。已涉廉
纖。句下承當。猶為鈍漢。電光石火。尚在遲疑。一點不
來。橫屍千里。良久。云。有甚用處。喝一喝。
<other>筠州五峰淨覺院本禪師</other>問。寶座高陞。願聞舉喝。師
云。雪裡梅花火裡開。僧曰。莫便是為人處也無。師云。
井底紅塵已漲天。問。同聲相應時如何。師云。鵓鳩樹
上啼。僧曰。同氣相求時如何。師云。猛虎巖前嘯。問。一
進一退時如何。師云。脚在肚下。僧曰。如何是不動尊。
師云。行住坐臥。師乃云。恁麼也不得。不恁麼也不得。
恁麼不恁麼總不得。諸人作麼生會。直下會得。不妨
奇特。更或針錐。西天此土。上堂云。五峰家風。南北西
東。要用便用。以橛釘空。咄。
<other>蘄州五祖常禪師法嗣</other>
<other>蘄州月頂延福寺倫禪師</other>問。如何是蘄州境。師云。白
雲堆裡神仙秀。僧曰。如何是境中人。師云。紫閣筵中
鼎鼐材。問。如何是祖師西來意。師云。凉風却退簷前
暑。問。止宿庵中即不問。途中受用事如何。師云。落花
鋪地錦。流水映天心。僧曰。忽遇向上人來又作麼生。
師云。劒有七星君可度。琴無五線客難尋。問。如何是
宗乘向上事。師云。古符常照夜堂明。師良久云。舍利
塔前。金蘂花開吐艶。毘盧藏畔。綠毛龜戲池中。霧卷
山堂。雲藏佛閣。老[鴳-女+隹]盤空。青羅翳目。足可與諸人內
助其機。外揚其道。又何必山僧出來指點。然雖如是。
也須的當始得。且道的當底事作麼生。多謝寶陀巖
上月。舒光常得到松門。上堂云。重陽何物助僧家。籬
菊枝枝盡發花。不學故侯將伴飲。為君泛出趙州茶。
祇此一杯醒大夜。盧仝七椀謾矜誇。良久。云。便請。卓
拄杖一下。上堂云。時雨頻過比屋凉。師田昆甲盡同
光。禪家高臥無餘事。贏得林梢磬韻長。正當恁麼時。
誰是知音者。良久。云。子期別後空千載。月上落崖流
水寒。
<other>蘄州南烏崖壽聖楚清禪師</other>問。如何是黃梅消息。師
云。不許夜行。僧曰。如何為人。師云。投明須到。問。亡僧
遷化向什麼處去。師云。靈峰水急。僧曰。恁麼則不去
也。師云。蒼天。蒼天。師乃云。見成公案。已涉多岐。佇思
稽遲。遼天迸鶻。苟喪目前。實為苦屈。敢問諸人。且作
麼生是目前底句。良久。云。燈籠拊掌。露柱呵呵。
<other>江陵護國禪院月禪師法嗣</other>
<other>江陵護國惠本禪師</other>問。有物先天地。無形本寂寥。未
審是甚麼物。師云。一鋌墨。僧曰。恁麼則耀古照今去
也。師云。作麼生是耀古照今底。僧便喝。師便打。師乃
云。一切法是佛法。糞掃堆頭。丈六金身。猪肉案上。十
身調御。還會麼。師顰象顧已多端。切忌韓獹空逐塊。
喝一喝。下座。上堂云。塵劫來事。盡在如今。滿目風光。
十方無礙。山遙水遠。地厚天高。剎剎見成。頭頭顯著。
直饒恁麼會得。衲僧眼睛未曾夢見。且喚什麼作衲
僧眼睛。還會麼。穿過須彌。上堂云。好箇時節。誰肯承
當。苟或無人。不如惜取。良久。云。彈⿱少隹夜明珠。上堂云。
去處與來時一般。來時與去處不別。有人聞著點頭。有
人聞著不肯。且道肯即是。不肯即是。也是鞏縣茶瓶。
<other>杭州淨土思禪師法嗣</other>
<other>杭州靈鳳山萬壽法詮禪師</other>問。師唱誰家曲。宗風嗣
阿誰。師云。針劄不入。僧曰。石照嫡子。臨濟兒孫。師云。
錦溪一派。盡向東流。問。佛法流通。如何指示。師云。上
<pb n="824"/>
天下地。僧曰。學人也恁麼見。師云。錯。問。如何是佛。師
云。抱樁打拍浮。僧曰。如何是法。師云。莫泥彈子。僧曰。
如何是僧。師云。剃除鬚髮。僧曰。三寶外。還別有為人
處也無。師舉起一指。僧曰。不會。師云。指在唯觀月。風
來不動幡。師乃云。靈光洞耀。妙體昭然。動寂真常。隱
顯無二。六凡皆覺。強自云迷。四聖還源。謾稱開悟。苟
能返照。一念無差。不用思量。便請搆取。還有薦得底
麼。良久。云。靜處薩婆訶。上堂云。德山棒．臨濟喝。盡是
無風波𠯗𠯗。燈籠𨁝跳過青天。露柱魂驚頭腦裂。然
雖如是。大渴食鹽加得渴。喝一喝。
<other>杭州慶善守隆禪師</other>問。諸佛出世。為一大事。如何是
一大事。師云。不同小事。僧曰。唯此一事實去也。師云。
棒打石人頭。問。如何是祖師西來意。師云。扁舟過剡
溪。問。知師久蘊囊中寶。今日當筵略借看。師云。多少
分明。僧曰。師子吼時全露現。文殊仗劍又如何。師云。
驚殺老僧。問。千佛出世。各有奇祥。和尚今日以何為
驗。師云。木人把板雲中拍。僧曰。意旨如何。師云。石女
拈笙水底吹。師乃云。問同攢花簇錦。答也土上加泥。
彼此氣宇衝衝。何須聽人處分。可謂如石含玉。不知
玉之無瑕。似地擎山。不知山之孤峻。如斯舉唱。蓋為
初機。明眼人前。一場笑具。且道作麼生是明底眼。良
久。云。穿過髑髏。上堂云。無手人一拳打破虗空。無舌
人一喝喝翻巨海。驚起娑竭龍王。變作楖𣗖拄杖。為
諸人說法。乃拈起拄杖云。不更指東畫西。便與直下
分付。卓拄杖一下。上堂云。花簇簇。錦簇簇。鹽醬年來
是事足。留得南泉打破鍋。分付沙彌煑晨粥。晨粥一
任諸人飽喫。洗鉢盂一句作麼會。多少人疑著。
<other>潭州石霜山琳禪師法嗣</other>
<other>鼎州德山靜照菴什菴主</other>問。如何是庵中主。師云。從
來不相許。僧擬議。師云。會即便會。本來底安名著字
不得。僧擬開口。師便打出。師室中常以拂子示眾云。
喚作拂子。依前不是。不喚作拂子。特地不識。汝喚作
什麼。因僧請益。師頌答之。我有一柄拂子。用處別無
調度。有時桂在松枝。任他頭垂脚露。

建中靖國續燈錄卷第二十三

<sarticle>建中靖國續燈錄卷第二十四　　　<bz>〔宋磻〕</bz></sarticle>

東京法雲禪寺住持傳法佛國禪師（臣）惟白集
對機門
南嶽懷讓禪師第十四世
<other>南嶽福嚴慈感禪師法嗣</other>
<other>明州育王山廣利寺寶鑑禪師</other>諱法達。饒州浮梁人。
姓余氏。丱歲厭俗。剪愛離塵。嚴承師訓。長通經業。比
試輦下。落髮天清。求道南遊。初歷淅右。未獲開悟。復
回江西。次造南嶽福嚴法席。感師一見。觀器印心。安
撫何公嚮師名望。命居太平。少卿王公次遷廣利。都
尉郭侯特奏章服．師名。問。此事唯己自知。為什麼眾
生隨類得解。師云。眼見耳聞。僧曰。兵隨印轉。師云。德
山．臨濟。問。寒凝古寺。雲鎖千峯。如何是無寒暑處。師
云。爐中添硬炭。身上挂綿衣。僧曰。此猶是時節因緣。
師云。何得掩耳。問。僧俗交參時如何。師云。風穴道底。
僧曰。謝師答話。師云。甜瓜徹蔕甜。僧曰。學人今日虗
伸此問。師云。適來道什麼。僧曰。打草蛇驚。師云。分付
海山無事客。夜深相共釣鯨鼇。問。如何是極則處。師
云。清風生竹戶。僧曰。學人不會。師云。明月照松窓。問。
不落堦級處。請師道。師云。蠟人向火。僧曰。畢竟如何。
師云。薄處先穿。問。末後一句。今日願聞。師云。昨日有
人問我。直得杜口。僧曰。為什麼如此。師云。不於湘水
捉明月。且向天童看白雲。問。無根樹子今日還解生
苗也無。師云。擬待答話。又恐孤負闍梨。問。作者相逢
時如何。師云。平出。僧曰。學人有疑在。師便打。僧曰。不
<pb n="825"/>
伸三拜。焉得周旋。師云。別處即得。
師乃云。一法雖彰萬法無。到頭何必用工夫。目前十
字縱橫也。自是時人落半途。大眾。作麼生是究竟一
句。設使潛神守智。猶是止宿草菴。假饒息念觀空。亦
成守株待兔。虗生浪死。祗為懷寶迷[邱-丘+(看-目)]。滯[殼-一]迷封。良
由貪程太速。直得言語道斷。心行處滅。於衲僧分上
著什麼來由。假使心法雙亡。兩頭截斷。亦是按牛頭
喫草。爭似耳聞目覩。口說心思。千山萬水目前分。南
北東西路頭在。若也失之於旨。魚魯刁刀。若也得之
於心。渾金璞玉。流出三教。皆指一心。左右逢源。萬物
皆備。到遮裏。說什麼仁義禮智．元亨利貞。說什麼菩
提涅槃．常樂我淨。直須拈放一邊。且看山僧執金剛
王寶劒。把定要津。以文殊為先鋒。以普賢為殿後。觀
音．勢至掩耳偷鈴。彌勒．釋迦吞聲飲氣。直得　皇風
蕩蕩。舜日明明。天下衲僧誰敢向鬼窟裏作活計。還
信得及麼。良久。云。道泰不傳天子令。時清休唱太平
歌。
上堂云。半接城隍半倚村。一溪流水半山雲。寂寥滋
味有誰得。萬世金輪王子孫。所以見聞覺知．思量分
別。一見便見。無第二月。堯天舜日。誰能夜泛孤舟。白
月清風。何必冬行春令。門當戶對。極目無限青山。鳥
呌猿啼。縱步從佗差路。栗蒲吞了。更無一物礙人。古
鏡重磨。不離舊時光彩。日日共虗空招手。時時與古
佛對談。堪嗟多少飢人。却去飯籮裏餓殺。育王恁麼
道了。有三十棒本合自當。賴遇眾人不知。且教拄杖
子含聲飲氣。
上堂云。居山日少出山多。惹得問若孰柰何。爭似白
雲深處坐。野猨幽鳥任高歌。大眾。拈華示眾。空自點
[(曷-曰)/月]。微笑破顏。落第二月。少林面壁。傍若無人。半夜渡
江。貪程太速。更乃說佛說祖。頭上安頭。演妙談真。泥
中洗土。攢花簇錦。口是禍門。寂爾無言。守株待兔。總
不如是。無孔鐵鎚。行道之人。如何即是。還會麼。白雲
雖是無心物。到頭還是戀青山。
<other>成都府南禪光澡禪師</other>問。如何是南禪境。師云。一高
一低。僧曰。如何是境中人。師云。頭面相似。僧云。向上
宗乘事若何。師云。嘉州石佛。陝府鐵牛。僧曰。如何是
成都境。師云。瑞氣一千里。和風十萬家。僧曰。如何是
境中人。師云。賜紫金魚袋。切忌犯威風。
<other>南嶽懷讓禪師第十五世</other>
<other>廬山羅漢寺南禪師法嗣</other>
<other>南岳雲峯景德惠昌禪師</other>問。高提祖印即不問。覿面
相呈事若何。師云。不勞拈出。僧曰。不因漁父引。爭得
見波濤。師云。酌然。僧曰。言前道破無妨礙。物引全提
有象遷。師云。獨許闍梨。僧曰。橫身三界外。誰是出頭
人。師云。爭不足。讓有餘。僧曰。學人東西不辨。南北不
分。師云。自生退屈。問。如何是雲峯境。師云。昨日乍到
此。僧曰。如何是境中人。師云。頭土面。僧曰。人境已
蒙師指示。為人一句又如何。師云。將謂知音却不知。
上堂云。禹溪流水如藍染。雲密峯巒[書-曰+(且-二+人)]不成。山色水
聲全是體。不知誰解悟無生。悟無生。彼此自忘情。更
擬求奇妙。笑殺嶺南能。上堂云。至道無難。唯嫌揀擇。
但莫憎愛。洞然明白。雪嶺輥毬。趙州庭栢。不落見聞。
亦非聲色。擬問如何。攔顋一摑。上堂云。非不非。是不
是。達磨西來。惑眾顯異。梁王勘破。渡江入魏。九年面
壁向嵩丘。接得神光轉失利。大眾。欲得不失利麼。廉
纖梅雨蔽千家。蕭灑薰風吹萬類。若作佛法商量。墮
在野狐群隊。上堂云。佛祖傳心。西天此土。得之者。如
日如月。照耀乾坤。失之者。如盲如聾。不辨西東。雲峯
遮裏。得失是非一時放却。無禪可參。無道可學。猖猖
狂狂。蹈乎大方。且道佛祖傳心。傳箇什麼。良久。云。窻
開雲霧生衣上。簾捲山泉入鏡中。
<other>舒州浮山德宣禪師</other>問。如何是佛。師云。天長地久。僧
曰。學人未曉。師云。年老病生。僧曰。同生同死事又作
<pb n="826"/>
麼生。師云。喚闍梨作佛。得麼。上堂云。雙井峯。錦綉谷。
南北東西難圖錄。縱爾僧繇巧筆端。爭如一到心中
足。拈起拂子云。還見麼。良久云。雲居．羅漢。擊禪牀。下
座。上堂云。諸佛不出世。四十九年說。祖師不西來。少
林有妙訣。若人識祖佛。當處便超越。遂拈拂子云。遮
箇是浮渡拂子。且道祖佛在什麼處。良久。云。雖是善
因。而招惡果。
<other>江陵護國慧本禪師法嗣</other>
<other>岳州君山崇勝普淨禪師</other>問。如何是君山境。師云。寺
居煙島上。四野盡波瀾。僧曰。如何是境中人。師云。望
南看北斗。僧曰。人境已蒙師指示。向上宗乘事若何。
師云。檻外清風起。湖中白浪生。僧曰。謝答話。師云。老
僧罪過。上堂。拈拄杖云。看看拄杖。拄杖生在懸崖石
上。如今拈向人前。須是生風起浪。乃拋下。上堂云。摩
竭掩室．淨名杜口．飲光微笑．達磨壁觀．雪老輥毬．禾
山打皷．祕嚴一扠．青平拽石。此一隊漢。各逞伎倆。總
不措一言。教後人如何摸𢱢。莫怪山僧不會說禪。祇
是修造院門。一粥一飯。接待往來。若是說禪說道。自
有諸方。
<other>洪州泐潭山乾禪師法嗣</other>
<other>廬州西天王興化可都禪師</other>問。祖意西來即不問。為
人一句請師宣。師云。片雲歸後洞。隻[鴳-女+隹]舞清虗。僧曰。
與麼則興化得人。群生有賴也。師云。鳥啄古林木。山
橫今日雲。師乃云。如來大法。諸佛妙道。真源湛寂。了
無生滅。設使千聖出來。亦乃難尋縫罅。興雲吐霧。普
徧河沙。縱橫有準。妙應無疑。把定放行。卷舒自得。起
人天眼目。擴佛祖心源。諸法見前。更無欠少。所謂人
人具足。箇箇圓成。不用纖毫心力。自然壁立千仞。良
久。喝一喝。
<other>潭州道吾山楚方禪師</other>問。昔日道吾云。生也不道。死
也不道。和尚今日為什麼却道。師云。官不容針。私通
車馬。僧曰。真箇泐潭無異水。清風宛爾不同常。師云。
刢利衲僧。點一知二。上堂云。諸人十二時中不要錯
用心好。頭上是天。脚下是地。朝明夕晦。水綠山青。物
象分明。亘今亘古。若也恁麼承當去。早是無事起事。
那更言中求玄。句裏尋妙。正是埋沒自己。不如歸堂
喫茶去。
<other>袁州崇勝密禪師</other>問。如何是佛。師云。莫寐語。問。如何
是一法。師云。早落第二。上堂。大眾集。師云。已是團圝。
不勞雕琢。歸堂喫茶。
<other>廬山圓通僊禪師法嗣</other>
<other>溫州永嘉淨居了威佛日禪師</other>問。如何是祖師西來
意。師云。一宿二宿程。千山萬山月。僧曰。意旨如何。師
云。朝看東南。暮看西北。僧曰。向上更有事也無。師云。
人心難滿。溪壑易填。問。時節因緣即不問。惠超佛話
事如何。師云。波斯彎弓面轉黑。僧曰。意旨如何。師云。
穿過髑髏笑未休。僧曰。學人好好借問。師云。黃泉無
邸店。今夜宿誰家。師乃云。問一答一。谷響鐘聲。隨扣
隨徵。故無窮盡。本分事中。離諸問答。直下無私。昭然
應物。所以道。唯一堅密身。一切塵中現。乃舉拂子云。
看看。拂子是塵。且道堅密身在什麼處。良久。云。於斯
見得。無量神通三昧本自圓成。恒沙諸佛法門自然
具足。是故吾佛大聖人便以此法付囑　國王大臣。
令其守護。流通不絕。付囑之意。今古共聞。且道作麼
生是流通底事。乃顧視左右云。萬家喜氣參差動。千
里恩波特地新。
<other>婺州明招山文惠禪師</other>問。百尺竿頭。如何進步。師云。
南天台。北五臺。僧曰。處處逢歸路。時時達本源。師云。
對面若無青白眼。相識猶如不相識。僧曰。爭奈學人
有轉身一路。師云。切忌喪身失命。上堂。良久。云。便與
麼散去。早自落七落八了也。俯為初機。不免重重話
會。今朝五月五。為汝等諸人舉箇父母未生底句。光
明炟赫耀乾坤。且是無今亦無古。三世諸佛彊猜量。
<pb n="827"/>
六代祖師徒指注。殿上迦葉謾擎拳。門外金剛眉卓
竪。師拊掌呵呵大笑云。笑箇什麼。笑燈籠入露柱。
<other>東京褒親旌德有瑞佛海禪師法嗣</other>
<other>安州應城壽寧道完禪師</other>問。雲從龍。風從虎。未審和
尚從箇什麼。師云。一字空中畫。僧曰。得恁麼奇特。師
云。千手大悲提不起。問。十方國土中。唯有一乘法。如
何是一乘法。師云。斗量不盡。僧曰。恁麼則動容揚古
路。不墮悄然機。師云。作麼生是悄然機。僧舉頭看。師
舉起拂子。僧喝一喝。師云。大好悄然。上堂云。古人見
此月。今人見此月。此月鎮常存。古今人還別。若人心
似月。碧潭光皎潔。決定是心源。此說更無說。咄。上堂
云。覺城東畔。五眾雲臻。古佛廟前。人人得旨。壽寧門
下。草偃風行。為什麼如此。良久。云。箇中須是箇中人。
上堂云。諸禪德。三冬告盡。臘月將臨三十夜。作麼生
吐攴準。良久。云。衣穿瘦骨露。屋破看星眠。
<other>潭州雲蓋智本禪師法嗣</other>
<other>潭州南嶽山承天禪院自賢禪師</other>問。大眾已集。仰聽
雷音。猊座既登。請師剖露。師云。剎竿頭上翻筋斗。僧
曰。恁麼則嶽麓山前祥霧起。祝融峰下瑞雲生。師云。
紫羅帳裏𥻦真珠。上堂。拈拄杖云。不是心。不是佛。不
是物。打禪牀一下。云。與君打破精靈窟。簸土颺塵無
處尋。千山萬山空突屼。復敲禪牀一下云。歸堂。參。上
堂云。一身高隱唯南嶽。自笑孤雲未是閑。松下水邊
端坐者。也應隨例說居山。咄。上堂云。五更殘月落。天
曉白雲飛。分明目前事。不是目前機。既是目前事。為
什麼不是目前機。良久。云。欲言言不及。林下好商量。
上堂云。佛祖不能正觀。天地不能蓋載。且道為什麼
如此。良久。云。人人有箇皮袋。
<other>潭州南嶽承天慧連禪師</other>問。如何是承天境。師拈起
拂子。僧曰。如何是境中人。師擊禪牀一下。僧曰。人境
已蒙師指示。向上宗乘事若何。師挂拂子於舊處。上
堂云。湖南近日稍別。小雪應時及節。但管積嶺堆山。
勿論春寒秋熱。阿呵呵。真可悅。庭下黃柑香不徹。上
堂。舉扇子云。犀牛扇子古今揚。七十峯前九夏長。二
六時中如可用。分明頭角好商量。且問諸禪德。商量
箇什麼。良久。云。任爾千般巧。終無兩樣風。乃放下扇
子。上堂。拈拄杖云。諸供養中。法供養最勝。所謂法供
養者。山供養水。水供養山。僧堂供養佛殿。佛殿供養
僧堂。諸人供養老僧。老僧供養諸人。良久云。供養已
畢。念普供養真言。老僧忘却。且教拄杖子念與諸人。
卓一下。云。靜處薩婆訶。上堂云。閙市裏識取古佛。百
草頭上薦取老僧。閙市裏古佛且致。百草頭上老僧
作麼生薦。乃云。不是逢人誇好手。大都品格合風流。
喝一喝。
<other>廬陵定香山惟德禪師</other>問。登師子座。作師子吼。師云。
退後三步。僧曰。忽遇文殊來又作麼生。師云。列在下
風。上堂云。獨坐草菴中。空生直未委。天龍殊不知。花
雨從何墜。摩竭徒掩室。毗耶空目閉。睡起一杯茶。別
是箇滋味。咄。上堂云。難。難。絲毫猶隔萬重山。易。易。剎
那便到無生地。堪嗟文殊與維摩。兩箇紛紛談不二。
山僧即不然。良久云。難。難。揀擇明白君自看。喝一喝。
<other>南嶽草衣巖治平慶時禪師</other>問。如何是治平境。師云。
石室夜深霜月白。草衣歲久敗蒲寒。僧曰。如何是境
中人。師云。擕筇尋遠水。洗鉢趂朝齋。僧曰。人境已蒙
師指示。向上宗乘事若何。師云。水馬嘶風。泥牛渡海。
上堂云。不是心。不是佛。不是物。與君放出遼天鶻。還
見麼。清風月下守株人。良兔漸遙春草綠。喝一喝。上
堂云。終日茫茫。那事無妨。且道那事如何。良久。云。落
葉知流水。歸雲識舊峯。
<other>洪州兜率從悅禪師法嗣</other>
<other>洪州龍安山兜率惠照禪師</other>開堂日。上首白槌竟。師
顧視云。還觀得麼。若觀得去。便能卷舒無礙。隱顯自
由。若觀不得。第二義門出來相見。問。如何是第一義
<pb n="828"/>
諦。師云。槌下分付。僧曰。第二義門請師舉唱。師云。千
家簾幕春光在。幾處園林日色明。僧曰。學人未曉。師
云。勞而無功。僧曰。爭柰分付了也。師云。一人傳虗。萬
人傳實。問。法鼓纔聲。大無雲集。學人上來。乞師指示。
師云。天靜不知雲去處。地寒留得雪多時。僧曰。學人
未曉。乞師端的。師云。一重山背一重人。師乃云。龍安
山上。道路縱橫。兜率宮中。樓臺重疊。雖非天上。不是
人間。到者心安。全忘諸念。善行者不移雙足。善入者
不動雙扉。自能笑傲煙蘿。誰管坐消歲月。既然如是。
向上還有事也無。良久。云。莫教推落巖前石。打破下
方遮日雲。以拂子擊禪牀。上堂。舉拂子云。端午龍安
亦鼓橈。青山雲裏得逍遙。飢餐渴飲無窮樂。誰愛爭
光奪錦標。却向乾地上划船。高山頭起浪。明椎玉鼓。
暗展鐵旗。一盞菖蒲茶。數箇沙糖粽。且移取北[鬱-山+止]單
越來。與南閻浮提鬬額看。擊禪牀一下。上堂云。兜率
都無伎倆。也斆諸方榜樣。五日一度陞堂。起動許多
龍象。禪道佛法又無。到此將何供養。須知達磨西來。
分付一條拄杖。乃拈起云。所以道。儞有拄杖子。我與
儞拄杖子。儞無拄杖子。我奪儞拄杖子。且道那箇是
賓句。那箇是主句。若斷得去。即途中受用。若斷不得。
且世諦流布。乃拋下拄杖。
<other>袁州楊岐山子圓禪師</other>問。如何是祖師西來意。師云。
如何是上座意。僧曰。比為請益。師云。老僧答儞不少。
上堂云。楊岐無異路。到者皆省悟。若也更求玄。驢年
得休去。珍重。
<other>黃州栢子山嵩禪師法嗣</other>
<other>黃州東禪惟資禪師</other>上堂云。信手招來。無非佛事。何
故。頭頭顯理。物物皆宗。念念釋迦出世。步步彌勒下
生。若信得及。把得住。便請坐斷報化佛頭。高步毗盧
頂上。招拄杖云。且道拄杖子有何長處。良久。畫一畫。
云。能殺能活。能縱能奪。更有一般堪羨處。不風流處
也風流。卓一下。
<other>澧州夾山純禪師法嗣</other>
<other>澧州欽山乾明普初禪師</other>上堂。良久。云。舉揚宗旨。上
祝　皇基。伏願祥雲與景星俱現。醴泉與甘露雙呈。
君乃堯舜之君。俗乃成康之俗。使林下野夫不覺成
太平曲。且作麼生是太平曲。無為而為。神而化之。灑
德雨以霶霈。鼓仁風而雍熈。民如野鹿。上如標枝。十
八子知不知。哩哩囉邏羅哩。拍一拍。下座。
<other>東京智海智清佛印禪師法嗣</other>
<other>蘄州四祖仲宣禪師</other>問。牛頭未見四祖時。為甚麼百
鳥[啣-止+山]花獻。師云。看風使帆。僧曰。見後為甚麼不[啣-止+山]花。
師云。相頭買帽。僧曰。祇如學人今朝與和尚相見。又
且如何。師云。彼一時。此一時。師乃云。諸佛出世。為一
大事因緣。祖師西來。直指人心是佛。凡聖本來不二。
迷悟豈有殊途。非涅槃之可欣。非死生之可厭。但能
一言了悟。不起坐而即證無生。一念回光。不舉步而
徧周沙界。如斯要徑。可曰宗門。山僧既到遮裏。不可
徒然。乃舉拂子云。看看。山河大地．日月星辰．若凡若
聖．是人是物。盡在拂子頭上一毛端裏出入遊戲。諸
人還見麼。設或便向遮裏見去。倜儻分明。更須知有
向上一路。且問諸人。作麼生是向上一路。良久。云。六
月長天降大雪。三冬嶺上火雲生。
<other>泉州乾峯圓慧禪師</other>上堂云。達磨正宗。衲僧巴鼻。堪
嗟迷者成群。開眼瞌睡。頭上是天。脚下是地。耳朵聞
聲。鼻孔出氣。敢問雲堂之徒。時中甚處安置。還見麼。
可憐雙林傅大士。却言祇遮語聲是。咄。上堂云。春風
蕩蕩。幽鳥關關。山青水碧兮羅空亘野。為報諸人兮
慎勿顢頇。勿顢頇。好自看。十方三世趯團圝。以拄杖
擊禪牀一下。
<other>臨江軍慧力院可昌禪師法嗣</other>
<other>臨江軍瑞筠山慧力洞源禪師</other>上堂云。佛祖不立。雨
落街頭自濕。凡聖何依。晴乾自是無泥。方知頭頭皆
<pb n="829"/>
是道。法法本圓成。休說趙州七斤衫。曹源一滴水。須
彌頂上浪滔天。大洋海底紅塵起。咦。是何道理。參。
<other>袁州分宜福聖常極禪師</other>上堂云。和風習習。春日遲
遲。牧童拋掌。石女生兒。壠上爭先種植。田中急切扶
犁。鳥窠凍齈。布毛莫吹。天皇老漢。餬餅充飢。休言即
心即佛。莫問得髓得皮。松窻石室。兀坐支頤。祇知今
日明日。誰顧果滿三祗。以拂子擊禪牀。
<other>廬山開先行瑛禪師法嗣</other>
<other>廬山開先華藏海評禪師</other>上堂云。始見山前麥熟。滿
田又插新秧。東村人帶水拖泥。西家裏謌聲一片。所
謂苦中有樂。眾生日用而不知。唯有寒山呵呵大笑。
諸禪德。且道寒山子笑箇什麼。還會麼。不覺日又夜。
爭教人少年。參。
<other>洪州上籃希肇禪師法嗣</other>
<other>洪州大寧文廣禪師</other>問。如何是大寧境。師云。此地更
無塵一點。城居宛若似山居。僧曰。如何是境中人。師
云。入門便見。
<other>饒州薦福英禪師法嗣</other>
<other>福州等覺普明禪師</other>開堂日。上首白槌罷。師良久。普
視大眾云。奇哉。妙哉。是諸人還於此觀得麼。若實於
此觀得。盡十方世界更無微毫許法可與為見為聞。
亦無纖芥許法可與為對為待。可謂露裸裸．赤灑灑。
若觀不得。定是根塵結縛未解。凡聖情量不脫。終日
只在是非得失裏轉倒。有什麼用處。眾中莫有超然
獨脫灑落底衲僧麼。無妨出來。與儞證明。問。當年裴
相參黃蘗。笑指高僧問有因。府帥憲車臨祖席。其中
消息若為陳。師云。彼一時。此一時。僧曰。可謂風清八
郡魚龍躍。明耀千家日月心。師云。刢利衲僧。僧曰。門
外沙隄聞再築。即承天詔駕歸驂。師云。當頭道著。問。
師唱誰家曲。宗風嗣阿誰。師云。鄱陽湖裏。白浪滔天。
僧曰。薦福一枝今獨秀。釣螺江上月分輝。師云。衲子
難暪。僧曰。向上還更有事也無。師云。有。僧曰。幸遇海
眾。何妨指出。師云。高著眼。問。如何是奪人不奪境。師
云。風清月白。僧曰。如何是奪境不奪人。師云。頭土
面。僧曰。如何是人境俱不奪。師云。海晏河清。僧曰。如
何是人境兩俱奪。師云。水泄不通。問。如何是賓中賓。
師云。伶俜更苦辛。僧曰。如何是賓中主。師云。問處甚
分明。僧曰。如何是主中賓。師云。垂手入紅塵。僧曰。如
何是主中主。師云。寶劒當[(曷-曰)/月]。僧曰。賓主已蒙師指示。
向上宗乘事若何。師云。且待別時來。師乃云。休。休。直
饒問若聯珠。答如瓶瀉。若也於道。遠之遠矣。何謂也。
若論此事。一大藏教更不能詮。三世諸佛唯是自得。
輝今耀古。忘見絕知。彌滿十虗。寧有方所。秖為情生
知隔。想變體珠。於日用間不能自覺。所以勞佗先德
迴首塵勞。開方便門。示真實相。方便門已八字打開
了也。還有入得底麼。若向遮裏入得。便能持實相印。
建大法幢。出沒縱橫。卷舒自在。直饒到此。猶落建化
門底。未為衲僧徑要一路。作麼生是徑要一路。良久。
云。肯重不得全。卸却方為妙。珍重。

建中靖國續燈錄卷第二十四

<sarticle>建中靖國續燈錄卷第二十五　　　<bz>〔宋磻〕</bz></sarticle>
東京法雲禪寺住持傳法佛國禪師（臣）惟白集
對機門
<other>廬陵清原山行思禪師第十四世</other>
<other>東京法雲禪寺善本大通禪師法嗣</other>
<other>婺州雲黃山寶林寺寶覺禪師</other>諱果昌。姓時氏。安州
人也。自幼出家。精通貝葉。弱冠試度。遂慕南宗。遠造
寶林大通禪師席。入室。聞舉遊山翫水因緣。豁然大
悟。乃獲印可。復遊淮甸。徧扣宗師。孤節介性。超然獨
異。擔板自稱。名播叢席。緣終示疾。沐浴更衣。索筆為
頌。趺坐而逝。問。朝宰臨筵。願聞舉唱。師云。聞似不聞。
<pb n="830"/>
僧曰。恁麼則得聞於未聞也。師云。不聞似聞。僧曰。一
句流通。清風帀地。師云。一似不曾聞。問。昔日保壽開
堂。三聖推出一僧。保壽便打。學人今日不推自出。未
審和尚如何下手。師云。尊官在此。僧曰。不干他事。師
云。前令已行。僧曰。丈夫未盡平生志。特地挑燈把劒
看。師云。識甚痛痒。僧曰。祇如放開揑聚一句作麼生
道。師云。猶自不甘。問。如何是寶林境。師云。雲黃山。僧
曰。如何是境中人。師云。傅大士。僧曰。祇如向上宗乘。
若何指示。師云。貪觀天上月。失却手中橈。問。如何是
佛。師云。堯眉八彩。僧曰。乞師再指。師云。舜目重瞳。問。
如何是佛法大意。師云。釘樁搖艣。僧曰。畢竟如何。師
云。把纜放船。提刑楊公傑入寺。因寫七佛殿額。乃問。
七佛重出世時如何。師云。一回相見一回新。又同問
山次。刑拈起大士飯石。問。既是飯石。為什麼齩不破。
師云。祇為太硬。刑云。猶涉繁詞。師云。未審提刑作
麼生。刑云。硬。師云。也是第二月。上堂云。千般巧說。不
離昔日門風。萬種施為。秖是舊時光彩。蟬鳴高柳。普
應十方。葉落孤峰。一時可驗。顧視左右云。還見麼。若
言有見無見。未出斷常。若言非有非無。乃存戲論。喝
一喝。云。快須薦取。更若意思交馳。便見白雲萬里。上
堂云。正月孟春猶寒。叉手人人舉過。青山隱隱如藍。
誰道迷逢達磨。參。上堂云。天高地厚。自古及今。西落
東生。何曾間斷。清風明月。帀地普天。畐塞虗空。逃之
無處。恁麼說話。且逗初機。驀拈起拄杖云。佛殿上鴟
吻。吞却雲黃山。見儞諸人不會。却吐在舊處了也。參。
上堂云。山僧作事無限。凡百不曾預辨。凌晨隨例餐
糜。齋時伴眾喫飯。日月任渠遷。四序從佗變。且道為
人在什麼處。良久云。兩箇五百。合成一貫。上堂云。一
即一。二即二。齅著直是無香氣。驀拈拄杖。卓一下。云。
識得山僧楖𣗖條。莫向南山尋鼈鼻。師於紹聖三年
五月十日辭世云。遮箇關棙。非難非易。四象相催。吾
難住世。昨夜三更星斗移。一片虗空撲落地。
<other>杭州淨慈寶印禪師</other>諱楚明。姓張氏。越州人也。早窮
教旨。復慕禪宗。參大通禪師。初住越州承天。次遷淨
慈。左丞蒲公宗孟奏以師名。問。法不孤起。仗境方生。
如何是淨慈境。師云。目前朵朵之山。耳畔潺潺之水。
僧曰。如何是境中人。師云。閑向湖邊看魚躍。歸來林
下毳禪衣。僧曰。人境已蒙師指示。西來祖意又如何。
師云。白石有消日。清聲無盡年。僧曰。謝答話。師云。家
賊難防。問。黃梅半夜。心印相傳。惠日峰前。如何指示。
師云。湖水連天碧。山花映日紅。僧曰。西來密意蒙師
決。當機一句又如何。師云。回首細思量。上堂云。看看。
山花山鳥各轉無盡法輪。湖水湖波共演祖佛心印。
塵塵互說。法法同宣。耳目觀聽難明。情識思量莫及。
當須自照。唯證相應。上堂云。祖師心印。非長非短。非
方非圓。非內非外。亦非中間。且問大眾。決定是何形
貌。拈拄杖云。還見麼。古篆不成文。飛帛難同體。從本
自分明。何須重特地。擊禪牀一下。上堂云。出門見山
水。入門見佛殿。靈光觸處通。諸人何不薦。若不薦。淨
慈今日不著便。上堂云。雲門餬餅。非麫所成。趙州喫
茶。口行人事。諸人還相委悉麼。若也委悉。方信古人
是截鐵之言。如或未入玄關。且在荊棘林裏。上堂云。
若論此事。得之則絕毫絕氂。用之則如山如嶽。迎之
則無背無面。隨之則無厚無薄。如斯語話。諸人還委
悉麼。若委悉去。方信寒暑不能遷。生滅不曾易。日月
鎮長新。歷劫光一色。大眾。如何是一色底光。良久。云。
天下衲僧跳不出。
<other>越州承天滋須禪師</other>姓黃氏。單州人也。受業東京恒
興寺。深窮論旨。精持律行。參大通禪師。言下契悟。問。
太守光臨於法席。祖意西來願舉揚。師云。一人有慶。
僧曰。大眾咸聞。師云。聞底事作麼生。僧曰。恎來昨夜
清風起。今日靈山事宛然。師云。瞻之仰之。問。今朝朝
斾光臨。如何相見。師云。此心能有幾人知。僧曰。一言
<pb n="831"/>
歸大道。四海盡知音。師云。合。師云。若論此事。體之則
神。敬之則靈。觀之則眼似眉毛。聽之則泥牛哮吼。言
之則縮却舌頭。齅之則塞却鼻孔。觸之則一棒一條
痕。思之則針劄不入。當此之際。謂之智不到處。心言
絕處。亦謂之無事人安樂處。直饒千聖出興。當頭亦
道不著。昔日淨名居士對諸菩薩前。曾露遮箇消息。
次有達磨大師於少室峰前。九年為眾說。唯有二祖
親聞。自後法流沙界。承天今日向知有底人前有箇
說處。良久。云。見麼。百味盆羅明祖意。一意之下報深
恩。上堂。拈起拄杖云。見麼。明如鏡。平如秤。四七二三。
親行此令。有眼底辨取。擊禪床一下。
<other>蘇州吳江聖壽法晏禪師</other>問。祖意西來即不問。今日
開堂事若何。師云。雲生碧嶂。僧曰。學人不會。師云。月
落寒潭。上堂云。山頭浪起。水底塵飛。結果空花。生兒
石女。如今即不恁麼。三年一閏。九月重陽。冬天日短。
春天漸長。寒即向火。熱即取凉。良久云。且道佛法在
什麼處。不離當處常湛然。覓則知君不可見。喝一喝。
<other>越州天衣寺惠通禪師</other>姓沈氏。錢塘人也。早年具戒。
聽習台教。尋慕參問。詣大通禪師席下。契悟宗猷。問。
師子未出窟時如何。師云。藏牙伏爪。僧曰。出窟後如
何。師云。群狐屏迹。僧曰。恁麼則青莎窟裏威風振。秦
望山前露爪牙。師云。儞試哮吼看。僧曰。放過一著。師
云。吐不出。問。如何是祖師西來意。師云。青松倒影垂
幽徑。僧曰。學人不會。師云。綠竹寒聲夾亂流。僧曰。學
人從此更無疑也。師云。且緩緩。師乃云。今日囊錐既
露。不免帶水拖泥。顧視大眾云。有麼。然祖師心印。直
下圓成。恁麼會得。少分相應。若以言詮取證。徒自疲
勞。馳騁詞鋒。欲繼真乘。無有是處。祇如達磨未來一
句作麼生道。還有人道得麼。良久。云。鐵牛昨夜三更
走。石女溪邊喝便回。上堂云。嗚鐘一扣。響振妙峰。玉
燭騰輝。大千普照。觀音菩薩到遮裏。無處藏身。更問
如何若何。鐵圍山畔。更過三千。
<other>湖州天聖齊月禪師</other>問。如何是祖師西來意。師云。胡
地冬生筍。僧曰。乞師再指。師云。波斯不繫腰。僧曰。三
十年後專為流通。師云。西來意作麼生。僧拊掌一下。
師云。早是亂統。僧禮拜。師便打。問。師唱誰家曲。宗風
嗣阿誰。師云。魚行水濁。僧曰。恁麼則淨慈一箭直射
翠峯也。師云。卦是天門。筭來五兆。僧曰。驗人端的處。
下口便知音。師云。一任摸𢱢。師乃云。祖師心印。迥脫
根塵。妙體非形。徒然測度。若乃心存知解。識滯見聞。
祖師徽猷。如何得到。今日直須一念情盡。內外見亡。
大智圓明。方能洞曉。便及隨機應用。好醜齊觀。觸處
皆渠。更無別理。山河舉唱。孰是知音。水鳥談真。何人
善聽。然雖如是。知者方知。更若心眼未開。切忌承虗
接響。以拄杖卓一下。
<other>鄭州資福法明寶月禪師</other>問。法身清淨。報應無垢。為
什麼香湯浴佛。師云。今朝四月八。僧曰。既然無垢。浴
箇什麼。師云。不因入水。爭見長人。僧曰。忽若撞著雲
門老子又作麼生。師云。快便難逢。便打。上堂云。資福
別無所補。五日一參擊皷。何曾說妙談玄。秖是麤言
直語。甘草自來甜。黃連依舊苦。忽若鼻孔遼天。逢人
切忌錯舉。參。上堂云。風柯月渚。並可傳心。煙島雲林。
咸提妙旨。現成公按。不在思量。更說碧眼西來。單傳
直指。大似平地生波。而今還有相悉底麼。良久。云。石
頭大小連雲翠。栢短松長帶靈青。便下座。上堂云。若
論此事。譬如伐樹得根。灸病得穴。若也得根。豈在千
枝徧斬。若也得穴。不假六分全燒。以拄杖卓一下。云。
遮箇是根。那箇是穴。咄。是何言歟。
<other>杭州徑山承天禪院常悟禪師</other>姓李氏。本州光化寺
受業。參大通禪師。發明己事。出世闡揚。禪眾宗仰。初
住龍華。駙馬都尉張侯敦禮奏以章服。問。一棒一條
痕。一摑一掌血。有箇末後句。請師分明說。師云。有功
者賞。僧曰。一言金石談來重。萬慮鴻毛脫去輕。師云。
<pb n="832"/>
手把白玉鞭。殷勤贈三百。問。達磨未來時如何。師云。
省得草鞋錢。僧曰。來後如何。師云。重疊關山路。僧曰。
來與未來相去多少。師云。伸脚在縮脚裏。師良久云。
佛法至論。非辨口利辭之所為。非神通修證之所得。
直饒盡乾坤大地。情與非情。各致百千問難。秖贏得
一場戲論。去道轉遠。何故如是。靈山會上。世尊拈花。
迦葉微咲。吾有正法眼藏。涅槃妙心。分付於汝。大眾。
還知釋迦老漢憐兒不覺醜麼。山僧當時若見。三十
棒一棒也較不得。為什麼如此。祖禰不了。殃及子孫。
上堂云。至道無難。迷於巧會。說神說通。著凡著聖。而
今見山是山。見水是水。飢即餐。困即睡。且道將什麼
消他供養。良久。云。更請一甌茶。
<other>越州延慶可復禪師</other>問。一言道合時如何。師云。清風
明月。僧曰。不假一言時如何。師云。南北東西。僧曰。直
下便會時如何。師云。藏頭露影。問。如何是事不遷。師
云。江山不改舊。風月自依然。僧曰。如何是理不迁。師
云。曉月収松影。春池解凍氷。僧曰。事理異同。如何得
歸一去。師云。浪花不待春風發。雲葉寧隨秋露凋。上
堂云。胡來胡現。漢來漢現。忽然胡漢俱來時如何祇
準。良久。云。落霞與孤鶩齊飛。秋水共長天一色。參。上
堂云。日暖春將暮。桃華落㵎紅。靈雲時不遇。隨水自
西東。參。
<other>溫州永嘉雙峰山普寂宗達佛海禪師</other>問。如何是永
嘉境。師云。華蓋峰。僧曰。如何是境中人。師云。一宿覺。
上堂。驀拈拄杖橫按膝上云。苦痛深。苦痛深。碧潭千
萬丈。那箇是知音。卓一下。上堂。眾集定。喝一喝。云。冤
有頭。債有主。珍重。上堂云。孤嶼峰前太直。不費纖毫
心力。入門兩手分付。更聽青天霹靂。喝一喝。下座。
<other>郴州宣章圓明希禪師</other>上堂云。天地無四壁。日月有
四時。暑往寒來。風恬浪靜。古今天地。古今山河。情與
無情。皆承恩力。不用南詢諸祖。北見文殊。古佛廟前。
此時參畢。見箇什麼。良久。云。也是迷逢達磨。
<other>越州五峰山子琪禪師</other>問。學人上來。乞師垂示。師云。
華開千朵秀。僧曰。學人不會。師云。雨後萬山青。僧曰。
謝指示。師云。儞作麼生會。僧便喝。師云。未在。僧又喝。
師云。一喝兩喝後作麼生。僧曰。也知和尚有此機要。
師云。適來道什麼。僧無語。師便喝。上堂云。秋風清。秋
月明。蕭灑景。稱閑情。時聽斷崖流水聲。
<other>通州狼山文惠禪師</other>問。和尚未見淨慈時如何。師云。
鐵牛生角。僧曰。見後如何。師云。石馬懷胎。問。如何是
祖師西來意。師云。海雲生嶽頂。僧曰。學人不會。師云。
楊子水朝東。
<other>西京韶山雲門道信禪師</other>問。如何是祖師西來意。師
云。千年古墓虵。今日頭生角。僧曰。莫便是和尚家風
也無。師云。卜度則喪身失命。問。如何是學人自己。師
云。無人識者。僧曰。如何得脫灑去。師云。儞問我答。師
乃云。直饒言言諦當。句句精通。人天眾前。暖熱法席
即可。何故。是法非法。離見聞緣。至道非道。絕諸戲論。
直得文殊仗劒。殺活臨時。秘魔擎杈。事不獲已。百丈
竿頭進步。未是全身。撒手千聖那邊。豈唯分外。自爾
泥牛入海。氣似雲奔。木馬嘶風。聲如雷吼。英靈禪德
宜自參詳。妙悟不忘。無有休日。珍重。
<other>舒州投子山修顒證悟禪師法嗣</other>
<other>壽州資壽灌禪師</other>問。朝宰臨筵。請師舉唱。師云。翠竹
搖風。寒松鎻月。僧曰。秖如威音王已前又作麼生。師
云。無角鐵牛眠少室。生兒石女老黃梅。僧曰。三十年
後此語盛行。師云。切忌錯舉。上堂。良久。云。便恁麼散
去。已是葛藤。更若喃喃。有何所益。以拂子擊禪牀。
<other>西京白馬山崇壽寺江禪師</other>問。知師久蘊囊中寶。今
日開堂略借看。師云。不借。僧曰。為什麼不借。師云。賣
金須是買金人。上堂云。若言說佛說祖。未斷生死根
源。直饒不立纖塵。也是心常附物。敢問諸人。作麼生
恰好去。拈起拄杖云。看看。拄杖吞却虗空。虗空何曾
<pb n="833"/>
知覺。
<other>鄧州香嚴長壽知月禪師</other>師顧視云。好諸禪德。霧卷
長空。雲收大野。女郎臺下。何殊雞足峰前。西湖岸頭。
不異曹溪路上。漁歌短艇。鶯囀喬林。野草含烟。汀花
泣露。大眾還相委悉麼。良久。云。頭頭垂示處。子細好
生觀。上堂云。吾家寶藏不慳惜。覿面相呈人罕識。輝
今耀古體圓時。照地照天光赫赫。荊山美玉奚為貴。
合浦明珠比不得。借問誰人敢酬價。波斯鼻孔長三
尺。咄。
<other>潤州金山善寧法印禪師法嗣</other>
<other>秀州禪悅知相禪師</other>上堂云。或住城隍或住山。任緣
無事可相關。有時默座令人笑。却是閑時又不閑。且
問諸人。為什麼却成不閑。大眾。還會麼。良久。云。昨朝
霜冷盡。今日孟冬初。參。上堂云。祖師心印。格外清規。
更問如何。伏惟伏惟。
<other>婺州普濟子淳圓濟禪師</other>問。摩尼珠。人不識。如來藏
裏親收得。如何是珠。師云。不撥自轉。僧曰。如何是藏。
師云。一撥便轉。僧曰。轉後如何。師云。把不住。問。如何
是普濟境。師云。任是王維手。都盧[書-曰+(且-二+人)]不成。僧曰。如何
是境中人。師云。李四雖擡手。張三不舉頭。僧曰。忽遇
客來。如何祇待。師云。煑茶敲破石池氷。僧曰。向上更
有事也無。師云。猶自不知。問。如何是道。師云。秋収冬
藏。僧曰。如何是道中人。師云。拖泥帶水。問。諸佛說不
到底。請師說。師良久。僧曰。覿面無私。對揚有準。師云。
莫將泥彈子。認作夜明珠。上堂云。難。難。思量猶隔萬
重山。易。易。剎那便到無生地。維摩昔日與文殊。兩箇
相逢談不二。敢問諸人。作麼生說箇不二底道理。良
久。云。有水皆含月。無山不帶雲。上堂云。竹林飼虎。猶
尚鮮血霶流。靈山說法度人。至今聲音嘹喨。且道少
室峰前一句作麼生道。良久。云。紅霞穿碧落。白日遶
須彌。上堂云。曉天時靜亂雲深。寂寂開軒對碧岑。為
報五湖參學者。休言見色便明心。上堂云。雨過山青。
雲開月白。帶雪寒松。搖風庭柏。山僧恁麼說話。還有
師祖意也無。其或不然。良久云。看看。
<other>秀州鹿苑道齊禪師</other>上堂云。君論此事。直下無私。輝
騰今古。不離當處。應現無虧。更逞詞鋒。徒勞側耳。門
庭敲磕。不別千差。到遮裡。維摩老漢秖可傍觀。達磨
九年看即有分。良久云。參。
<other>廬山開先心印禪師法嗣</other>
<other>廬州延昌寺[烈-列+((冰-水)*臣*巳)]詠禪師</other>問。少林面壁。意旨如何。師云。
慚惶殺人。師乃云。衲僧家直須橫身宇宙。裂破面門。
把住放行。總由遮裡。放行也。千花競秀。萬木迎春。把
住也。水泄不通。纖塵不立。且道山僧為人在什麼處。
良久。云。可知禮也。
<other>金陵保寧子英禪師法嗣</other>
<other>廬山承天羅漢勤禪師</other>問。今朝已受賢侯請。未審如
何顯祖機。師云。甚處得此問頭。僧曰。因師置得。師云。
道什麼。問。學人上來。合談何事。師云。水出崐崘。僧曰。
意旨如何。師云。天高地厚。僧曰。畢竟如何。師云。步步
向前。上堂云。羅漢有一句。擬議成露布。直下便承當。
歸堂喫茶去。上堂云。月生一。三世如來跳不出。月生
二。直下分明休擬議。月生三。凜凜霜風徹骨寒。遂拈
拄杖子。過去不可得。現在不可得。諸仁者作麼生會。
向遮裡辨得。羅紋十字。一任橫行。苟或未然。切忌亂
走。擊禪床一下。
<other>廬山羅漢善修禪師</other>問。直截之機。請師速道。師云。翦
鐵湛盧寒照雪。僧曰。未是直截之機。師云。目前可驗。
師乃云。一氣不言。群芳競吐。烟羃羃兮水綠山青。日
遲遲兮鶯吟鷰語。桃花依舊笑春風。靈雲別後知何
許。驀拈拄杖云。見麼。良久。云。鼻孔眼睛一時穿却。卓
拄杖一下。
<other>秀州本覺法真一禪師法嗣</other>
<other>福州越峰粹珪妙覺禪師</other>閩縣人也。姓林氏。少業儒。
<pb n="834"/>
應鄉書不振。三十四落髮于大善寺。受具後一年。杖
錫遊方。至本覺。入室。聞舉言下合無生。遂陳悟旨。法
真印之。一日。告以京洛之行。法真書頌為送。曰。騰蘭
昔東來。京洛始知佛。寥寥千載餘。白馬瘞遺骨。吾祖
傳佛心。九年居少室。斷臂得神光。高風在今日。之子
七閩士。昔學綴文筆。厭為章句佛。勇往事超逸。壞服
從我游。出處造禪窟。遽壞西洛行。去意不可屈。丈夫
宜慨然。萬事所當忽。毋為塵跡留。君看是何物。自此
京淮廬阜。遍歷䕺林。俄還鄉曲。會太守工部溫侯益
崇敬佛法。命師出世。開堂日。問。撥草瞻風即不問。一
曲還鄉事若何。師云。溪畔老婆呼舊字。僧曰。恁麼則
踏著本家田地穩也。師云。飛猿嶺外有知音。問。擊皷
昇堂今日事。未委宗風嗣阿誰。師云。金雞一唱千峰
曉。僧曰。[橘-矛+隹]李亭前曾得意。越王峯下遇知音。師云。多
少離人⿱曰日暗行。問。賢侯請命。當為何事。師云。光拭床。
淨掃地。僧曰。還當佛法也無。師云。不用奴。安使婢。問。
如何是祖師西來意。師云。瘦田損種。僧曰。未審如何
領解。師云。刈禾鎌子曲如鈎。問。機關不到時如何。師
云。抱甕灌園。僧曰。此猶是機關邊事。師云。須要雨霖
頭。問。祖意教意。是同是別。師云。驢著槽。馬著廠。僧曰。
爭奈學人未會何。師云。蘆花窣地白絲鞭。問。寶劍未
出匣時如何。師云。豐城價重。僧曰。出匣後如何。師云。
雷煥名高。師乃云。釋迦出世。石火裡現身。四方七步。
從何而起。達磨西來。雷聲中說法。一華五葉。甚處得
來。邇後緣空鑿隙。逐惡隨邪。便有悳山．臨濟．溈仰先
曹。平地上撒起葛藤。寶器裏停儲餿飯。使南來北往
者牽手絆脚。倚門傍戶者嚥唾吞精。且饒有一箇半
箇眼厇朔地跳得出來。若到衲僧門下。不消一劄。喝
一喝。下座。
<other>福州壽山本明禪師</other>開堂曰。問。李相當年參藥嶠。雲
在青天水在瓶。府帥請師匡上席。未知祖意若為明。
師云。今古應無墜。分明在目前。僧曰。將謂壽山無透
路。元來方外有知音。師云。今之古之一句作麼生道
得。僧曰。伯牙與子期。不是閑相識。師云。又被風吹別
調中。問。如何是壽山境。師云。三山長在目。一徑是杉
松。僧曰。如何是境中人。師云。閑持楖𣗖木。笑問往來
人。僧曰。向上宗乘事若何。師云。龍吟霧起。虎嘯風生。
問。知師久蘊吹毛劍。作麼生是吹毛劍。師云。清風八
面。僧曰。中下之機如何曉解。師云。切忌當鋒。僧曰。恁
麼則今日用去也。師云。快便難逢。師乃云。過去諸佛
已過去。未來諸佛猶未來。正當空劫之際。佛法委在
何人。若也一念迴光遍照。十世古今不離於當念。豈
有前後去來之際。直饒諸聖出興如恒河沙數。未有
一人半箇當頭指出。是以釋迦老子四十九年說不
盡。三乘十二分教又是黃葉止啼之說。洎乎靈山會
上。不得已而拈示眾　迦葉破顏而笑。便道吾有正
法眼藏分付摩訶大迦葉。自此之後。翻成途轍。西天
此土。[逅-口+巾]相傳授。莫不以心印心。以印印定。實無一法
與人。直指當人分上。真機絕眹。包千古以無窮。大智
沖虗。亘十方而無盡。圓光不離於目前。法界豈從他
得。舉足下足。無非真實道場。一卷一舒。豈離繁興大
用。草木叢林。皆現色身三昧。山河大地。盡轉根本法
輪。若能如是。方解報佛深恩。上資　皇圖之永固。珍
重。上堂云。四面青山列[書-曰+(且-二+人)]屏。誰知身世與雲平。松風
水月淡相對。別占壺中一片清。所以白雲影裏。古佛
巖前。青松翠栢。盡彰古佛之家風。傑閣雄樓。何異天
宮之世界。既到遮裏。不用彈指。樓閣門開。說甚天台
與南岳。為什麼如此。壽嶽凌霄漢。紅塵不到門。
<other>睦州廣靈希祖佛印禪師法嗣</other>
<other>睦州烏龍山廣堅禪師</other>上堂。良久云。明珠在掌。別者
還稀。寶鏡當臺。何人委悉。鋒前一路。截斷眾流。言下
千差。隨波逐浪。是以道。棒頭取正。喝下承當。擬議之
間。新羅國裡。如斯舉唱。曲為初機。若是明眼高流。不
<pb n="835"/>
在鑽龜打瓦。珍重。
<other>處州縉雲仙岩懷義禪師</other>問。如何是佛。師云。自屈作
麼。僧曰。如何是道。師云。儞道了。僧曰。向上更有事也
無。師云。無。僧曰。恁麼則小出大遇也。師云。秖恐不恁
麼。僧曰。也是。師云。却恁麼去也。
<other>睦州清溪西禪智誠禪師</other>師云。庭凋一葉之梧。普天
秋色。雲過數行之鴈。帀地寒聲。忽薦西風。頓清野水。
頭頭顯露。物物全彰。有眼底總見。有耳底總聞。且道
佛法在什麼處。良久。云。多少分明。
<other>壽州資壽圓澄岩禪師法嗣</other>
<other>鼎州武陵彰法嵩禪師</other>有僧脫鞋戴頭上出來。師云。
趙州猶在。僧拈下鞋呈起。師云。果然。僧提鞋歸眾。師
云。猶較些子。上堂。拈拄杖云。行坐常持兔角杖。應用
全施龍虎狀。乳峯猶許老韶攛。後代商量幾般樣。有
方圓。有拯濟。打著鐵牛隨棒起。須教不怯萬年藤。畫
斷兩頭休擬議。亦不大。亦不小。拄地撐天常皎皎。拈
來卓向眾人前。萬象乾坤都一照。卓一下。
<other>婺州寶山公遠禪師</other>問。如何是聲。師云。分明聽取。問。
如何是色。師云。分明看取。僧曰。更有事也無。師云。言
猶在耳。
<other>岳州乾明惠覺禪師法嗣</other>
<other>嶽州平江長慶圓禪師</other>上堂云。寒氣將殘春日到。無
索泥牛皆𨁝跳。築著崑崙鼻孔頭。觸倒須彌成糞掃。
牧童兒。鞭棄了。懶吹無孔笛。拍手呵呵笑。歸去來兮
歸去來。煙霞深處和衣倒。良久。云。切忌睡著。上堂云。
此道徑截。祇遮無別。要休便休。要歇便歇。還歇得麼。
喫茶去。上堂云。長慶有箇消息。生緣本在江國。逢人
不敢相謾。面赤不如語直。
<other>岳州平江寶積清及禪師</other>問。如何是實際理地。師良
久云。會麼。僧曰。不會。師云。可惜實際理地。上堂云。左
一盻。右一顧。萬象森羅體全露。且道露箇什麼。顧視
大眾。下座。上堂。拈拄杖。喝云。德山．臨濟不解我語。諸
人還會麼。乃卓一下。又喝一喝。云。吽。未夢見德山．臨
濟在。上堂云。看看。輝輝紅日上欄干。更饒清風吹我
寒。咄。
<other>真定府洪濟滿禪師法嗣</other>
<other>相州長興宗朴禪師</other>上堂云。我有一訣。逢人便說。雨
下天陰。炎天普熱。大眾還會麼。儞若會得。眼中著屑。
儞若不會。今朝敗闕。不見道。別。別。韶陽老人得一橛。
上堂云。臘月正嚴寒。草木盡枯乾。幾多名利客。見處
黑漫漫。咄。
<other>東京法雲惟白佛國禪師法嗣（向下八人語錄禪學僧希式錄）</other>
<other>潤州金山龍游寺佛鑑禪師</other>諱惟仲。汀州人也。早圓
戒品。遊廬山．淮淅。徧扣宗師。至龜山。摳衣入室。聞舉
庭前栢樹因緣。言下契悟。出世磁州慧果。未幾。參侍
佛國禪師。住東京法雲。為眾領袖。元符三年春。
哲宗皇帝上仙。五七入內。簾賜章服。相國曾公布聞
師道風。奏以師名。浙漕金部程公之元．潤州州牧大
監傅公爕。遣使具儀。請住金山。師於建中靖國元年
四月十一日入寺開堂。中宮皇后遣中使降香。恭為
　今上皇帝祝延　聖壽。師謝　恩畢。登座祝　聖
罷。乃敷坐。上首白槌竟。師顧左右云。還會麼。師子奮
迅。象王回旋。於斯明得。不妨省力。其或不然。有疑請
問。問。選佛場開當此日。師將何法答　皇恩。師云。萬
年松在祝融峰。僧曰。若然者。秖如大監臨筵。如何補
報。師云。漁樵千里樂昇平。僧曰。飄來新雨露。洗出舊
樓臺。師云。說道理。僧曰。祇如泛洪舟衝雪浪。到家一
句又作麼生。師云。三門頭合掌。佛殿裏燒香。師云。法
本無說。隨事應機。心本無形。遇緣即現。古今如是。凡
聖同途。蓋眾生迷妄不知。遂成流轉。故能仁頓忘情
見。了達根源。不從外求。亦非內得。所以佛佛授手。祖
祖相傳。道貫一乘。宗分五派。臨濟則賓主互換。韶陽
乃顧鑒全抽。溈仰則父子相投。曹洞乃君臣會合。清
<pb n="836"/>
凉法眼直指唯心。建立門風。各張鋪席。包含萬象。該
括大千。冥冥不混於色聲。蕩蕩豈妨於語默。把定則
十方坐斷。虎踞龍蟠。放行則千聖出興。風行草偃。助
堯仁政化。祝　睿筭延鴻。降伏眾魔。普利群有。然雖
恁麼。猶涉程途。且道正令當行。如何理論。良久。云。一
氣不言含有象。萬靈何處謝無私　建中靖國元年
四月十三日　皇后教旨。遣中使降香。為　皇子韓
國公頭晬之辰設齋。請陛座。祝延　聖筭。問。天香遠
降。慶　皇子之令辰。中使臨筵。願聞法要。師云。好風
來不盡。紅日照無涯。僧曰。一句逈超今古外。松蘿不
與月輪齊。師云。於斯如曉了。不在別追求。僧曰。箇中
奇特事。鑪爇御香清。師云。木人吹玉笛。聲入紫微宮。
師云。妙高臺畔。龍象駢闐。化城閣前。聖會賢合。正是
　我皇植福之地。乃為禪流選佛之場。洞啟法門。廣
開要路。悟之者。頭頭顯道。物物明心。高蹈大方。圓融
至理。迷之者。重重昧性。句句乖宗。空自精勤。終無了
達。苟能於斯一致畫斷。兩邊不離。當人便同正覺。真
可謂金輪統御。玉燭遐明。萬國賓從。八方寧靜。虬龍
出穴。丹鳳來梧。野老謳歌。行人讓路。堯風與祖風並
扇。舜日共佛日齊明。奔波遊子徑歸家。是處高人遊
佛國。然如是。且道龍生龍子底句又作麼生。良久。云。
非但天神來密祐。更資遐筭助　吾皇。問。如何是佛。
師云。高聲問著。僧曰。如何是道。師云。脚下薦取。僧曰。
如何是禪。師云。舌拄梵天。僧云。學人今日小出大遇
去也。師云。儞遇得箇什麼。僧曰。不可重說偈言。師云。
勘破了也。師云。如是之法。亘古亘今。一切現前。不勞
心力。上至諸佛。下及傍生。妙湛真如。恒常有異。蓋群
情而棄本逐末。展轉輪回。苟聖種而捨妄歸真。頓超
彼岸。所以菩提達磨遠屆此方。直指人心。見性成佛。
少林九年冷坐。不措一言。唯有座主神光。俄然瞥地。
便乃求安心之旨。了不可尋。即於言下承當。從此紹
隆祖位。末後門庭大啟。枝派遙分。石人舞出玄關。玉
女吹成妙曲。如斯舉唱。已徇機緣。後學初心。直須薦
取。久參高德。同為證明。且道截斷兩頭底句又作麼
生。良久。拍禪牀。下座。
上堂云。今朝二月十五。慧果陞堂擊鼓。召集四海禪
人。大家商量佛祖。寒山聞說呵呵。拾得起來作舞。直
饒碧眼胡僧。也須點頭相許。還相委悉麼。歸堂喫茶
去。上堂。顧視大眾云。春光漸老。山色方融。桃華栢上
噴馨香。楊柳岸邊垂裊娜。大醫嶺下。水聲終夜響潺
湲。慧果門前。雲影暮天鋪爛熳。鸎啼嶺上。蝶舞華前。
法法現成。不勞心力。參。上堂云。大眾盡是雲外高士。
徧歷諸方。扣問宗師。求其悟解。還知人人自有一段
光明。十二時中在汝諸人面門出入。未甞有絲毫許
欠少。未甞有絲毫許間隔。未究得者。切須究取。比來
行脚。圖箇什麼。若於此見得歷歷分明。猶是生死岸
頭事在。更須知有衲僧家超佛越祖。向上一著。敢問
諸人。作麼生是向上一著。良久。云。月明深夜後。猨呌
亂峰前。
<other>興元府中梁山乾明禪院永因禪師</other>本府人也。初住
法濟。都尉張侯敦禮奏賜章服。問。建律為禪。非無所
以。學人上來。乞師便道。師云。分明一句。作者猶迷。僧
曰。漢水祗應流到海。月輪直上最高峰。師云。且得領
話。問。世尊出世。地涌金蓮。和尚出世。有何祥瑞。師云。
昨日雨。今日晴。僧曰。向上更有事也無。師云。有。僧曰。
如何是向上事。師云。東西南北。上下四維。師乃云。信
哉此事。孰不承恩。大似日輪處虗空界。但能反照。即
自圖明。不假多聞。本來具足。堂堂應用。歷歷見前。廓
落情塵。徧周法界。虗空上下。不在思量。大地山河。有
誰間隔。乃拈起拂子云。前佛已滅。後佛未生。正當而
今。諸人何不省悟。若能悟去。便乃不除煩惱。即證菩
提。不離死生。便成正覺。假饒碧眼胡僧。也添減⿰糸系毫
不得。雖然如是。敢問諸人。作麼生是添減不得底事。
<pb n="837"/>
良久。云。斬新樓殿佛家天。律去禪居豈偶然。底事不
曾添減得。任從天下與人傳。
<other>婺州智者山壽聖禪寺紹光禪師</other>潭州人也。出世楚
州勝因。後遷智者山。都尉張侯敦禮奏賜章服。問。遠
離楚寺。來屆金華。如何是不動尊。師云。卸帽穿雲去。
披簑帶雨歸。僧曰。未審是同是別。師云。莫向意中求。
僧曰。爭柰遠涉程途。師云。有請不背。問。擊大法鼓。演
大法義。學人上來。乞師垂示。師云。寒生水面。僧曰。向
上還有事也無。師云。有。僧曰。如何是向上事。師云。日
上天心。上堂云。千手千眼。不礙施呈。一信不通。玄關
永隔。且道過在什麼處。十年歸不得。忘却來時道。參。
上堂云。根塵同源。縛脫無二。不動絲毫。十方游戲。紫
胡犬子雖獰。爭似南山鼈鼻。師高聲云。大眾。看脚下。
上堂云。團不聚。撥不散。日曬不乾。水浸不爛。等閑掛
在太虗中。一任傍人冷看取。
<other>泗州大聖普照禪寺法最禪師</other>問。為國開堂於此日。
請師演法報　君恩。師云。萬里白雲。一輪紅日。僧曰。
恁麼則我皇有道日無私。師云。鐵樹華開好春色。龜
毛點出太平年。僧曰。祇如截斷眾流一句作麼生。師
云。板齒生毛則向汝道。上堂云。瓦礫爭光。摩尼失色。
若也承虗接響。應在聲前。設使眼見耳聞。未免盲聾
暗啞。咄。上堂云。箭過新羅。錫飛舊隱。迷逢達磨。作者
方知。具眼之流。應機如電。參。
<other>和州靈湯惠濟禪院普虔禪師</other>問。假大導師。傳正法
眼。秖如盡十方世界是沙門一隻眼。未審作麼生傳。
師云。痛杖且待別時。僧曰。恁麼則鐵牛哮吼。石鼓喧
轟。師云。非公境界。師云。法身無相。應物現形。般若無
知。對緣而照。致使虗空霹靂。旱地[焊-干+恭]雷。南山起雲。北
山下雨。且作麼生會。良久云。溪㵎豈能流得住。終歸
大海作波濤。
<other>楚州勝因崇愷禪師</other>姓劉氏。廣州人也。依蒲㵎山出
家。受具遊方。參佛國禪師。出世住持。都尉張侯敦禮
奏賜章服。問。菩薩人見性。如晝見日。聲聞人見性。如
夜見月。未審和尚見性如何。師云。一筆勾下。僧曰。未
審意旨如何。師云。萬里無雲。千峰壁立。僧曰。謝師指
示。師云。錯。問。師唱誰家曲。宗風嗣阿誰。師云。雲舒北
闕。月印南溟。僧曰。恁麼則佛國嫡子。師云。拋第五兆。
師乃云。祖宗正令。今古全提。函蓋乾坤。把定世界。直
得天輪左轉。地軸右旋。夜月流光。朝曦耀彩。四方炳
煥。八顧[懨-猒+火]張。不隱微毫。無遺纖芥。山青水碧。鵠白烏
玄。霧起郊原。龍吟城際。風生檻外。虎嘯亭前。木童撞
出幽關。石女擘開金鎻。衝斷三重戈甲。撥散五位槍
旗。石鞏．秘魔弓叉放下。德山．臨濟棒喝休施。何須擊
鼓般泥。不用輥毬拽石。任儞道理俱盡。己鼻全無。點
撿將來。直是未在。既若如然。儞且道超宗越祖底事
作麼生。良久。云。大地載不起。乾坤藏亦難。
<other>沂州馬鞍山福聖院仲易禪師</other>問。如何是驚人一句。
師便喝。僧曰。幾年雖不言。一語便驚人。師云。道什麼。
問。如何是最初一句。師云。看脚下。僧曰。蹈破澄潭月。
衝開碧落天。師云。秖恐不恁麼。乃云。一塵纔起。大地
全収。一令當行。群魔失色。一人當御。萬國來賓。一月
在天。千江映徹。雖然如是。祇遮一點。諸人還知落處
麼。良久。云。千山攢翠色。萬古碧巖前。
<other>磁州二祖元符禪寺[王*(虍-七+(一/八/八/目))]果禪師</other>問。如何是佛。師云。天
上天下。僧曰。如何是法。師云。海藏龍宮。僧曰。如何是
僧。師云。遊山翫水。僧曰。三寶已蒙師指示。衲僧相見
又若何。師云。[鷂-缶+(工/山)]子過西天。問。諦觀法王法。法王法如
是。如何是法王法。師云。薰風來席上。僧曰。蟾彩乍開
金殿冷。法王陞座玉窓寒。師云。紅日正當軒。僧曰。斬
釘截鐵須是本分鉗鎚。師云。法王法又作麼生。僧曰。
猶握金鞭問歸客。夜深誰共御街行。師云。不妨刢利。
師乃云。一二三四五。陞堂擊法皷。蔟蔟齊上來。一一
面相覩。秋色滿虗庭。秋風動寰宇。更問祖師禪。雪峰
<pb n="838"/>
到投子。咄。
<other>廬陵清原山行思禪師第十五世</other>
<other>婺州寶林果昌寶覺禪師法嗣</other>
<other>袁州木平山興化德觀禪師</other>問。如何是和尚為人處。
師云。月上松添影。僧曰。學人未曉。師云。鐘聲和白雲。
問。雲門直下法嗣何人。師云。圓光沼畔清風起。僧曰。
雲黃嫡子也。師云。飼虎巖前別是春。
<other>天台護國妙機禪師</other>問。渴憶洞庭霜後橘。困思天竺
雨前茶。橘則不問。如何是茶。師云。與儞一盞。僧曰。學
人今日已知香味。師云。也是[書-曰+(且-二+人)]餅充飢。上堂云。昨日
晴。今日雨。此是觀音示門戶。門戶開。今朝特地上高
臺。敢問大眾。且道觀音即今在什麼處。良久云。不須
更向寶陀山。上堂。師乃召大眾。眾舉頭。復云。便恁麼
去。已是周遮。更若遲疑。白雲萬里。參。
<other>杭州淨慈楚明寶印禪師法嗣</other>
<other>溫州靈巖德宗禪師</other>問。人天列請。覺樹華開。猊座既
登。願師說法。師云。一葉金風墜。千巖素月圓。僧曰。非
但人天有賴。湖山泉石光輝。師云。火雲風捲去。秋色
雨飄來。僧曰。蛟龍不是泥中物。須向人間作雨雷。師
云。謝儞證明。

建中靖國續燈錄卷第二十五

<sarticle>建中靖國續燈錄卷第二十六　　　<bz>〔宋磻〕</bz></sarticle>

東京法雲禪寺住持傳法佛國禪師（臣）惟白集
對機門
<other>廬陵清原山行思禪師第九世</other>
<other>郢州大陽山警延明安禪師法嗣</other>
<other>舒州投子山義青禪師</other>姓王氏。青州人也。師始誕生。
父喪母病。無以育養。遂遺之道左䕺莾間。有異人過。
聞其聲。乃驚歎曰。此兒他日當得道果。遂收養之。八
歲。依本州妙相寺文秀上人出家。比試圓具。首聽百
法諸論。次習大經。不俟終軸。洞曉其旨。緇素命講。法
侶雲臻。後聞南宗。棄席參問。抵浮山圓鑑禪師法席。
鑑知其法器。即許入室。示外道問佛因緣。一日。巖間
坐次。因舉前話。忽聞板聲。豁然開悟。歸求印證。鑑印
可之。乃曰。吾昔受明安禪師真像并直裰皮履。令求
法器。以繼其宗。觀汝所解。無墜前芳。乃示讖偈。題其
首曰。代吾續大陽宗風。偈云。羊廣山頭草。憑若待價
純。異苗飜茂處。深密固靈根。以海會虗席。堅命主之。
出揚大事。次遷投子。復應慈濟禪師塔紅再來之記。
開堂日。問。和尚適來拈香祝　聖。且道當今年多少。
師云。月籠丹桂遠。星拱北辰高。僧曰。南山直聳齊天
壽。東海洪波比福源。師云。雙鳳朝金闕。丹松古韻高。
僧曰。　聖壽已蒙師指示。治化乾坤事若何。師云。不
如緘口退。却是報　皇家。問。多子塔前。預聞記莂。白
雲峰下。願聽雷音。師曰。紫鳳階前舞。金鷄對日啼。僧
曰。若然者。五山高鎮地。百谷遠朝宗。師云。雲外千峰
翠。溪聲一樣寒。僧曰。一片白雲舒世界。普天無處不
垂陰。師云。龍吟碧㵎。霧起霜華。問。昨離舒郡太平。今
到白雲海會。如何是不動尊。師云。白雲來往青山外。
嶺上寒松帶月高。僧曰。恁麼則不離此處。徧至他方。
師云。休問山前路。孤猿啼處深。
師乃云。若論此事。豈在高陞法座。下列明賢。問答主
賓。以為出世。況千賢塞口。萬聖絕言。古今佛祖分雪
無門。三藏五乘指諭不及。然雖如是。不可一向弓折
箭盡去也。所以道。千峯鎻色。萬木凝條。古巖月照風
生。幽洞雲開四面。龍吟枯木。鳳轉青霄。石牛吼斷長
空。木馬嘶開金戶。靈苗競發。瑞草爭春。日月同明。千
江共澍。直得如斯。猶是出世邊事。落在今時。諸仁者。
如何得不落今時去。良久。云。萬年石逕千雲鎻。一帶
青煙半夜封。
<pb n="839"/>
上堂云。魚遁深淵。必招釣客。玉埋荊谷。何逆求人。所
以刖足楚城。烟波渭水。蓋不守平常。致其如是。白雲
滿谷。綠水浮烟。瑞鳥驚晨。山光眩目。觸事無私。有何
不可。然雖如是。更須無手能遮日。釣魚不犯竿。
上堂。見大眾集定。以拄杖卓一下。良久。云。一陽生也。
所以道。古佛路外。千聖不遊。今祖流芳。傳衣表信。自
曹溪之後。列派分枝承師。各就於一宗轉換。共揚於
斯事。此日一陽屆候。萬物含靈。嚴風吹綻於雞巖。玉
兔挨開於碧落。龍生鳳子。虎抱麒麟。靈苗帶雪生暉。
瑞草和雲徧地。然雖如是。且道妙在體前一句作麼
生道。良久云。一氣纔生天地後。萬靈何處謝無私。
上堂云。天垂彩露。地涌祥雲。千江澄萬頃煙波。四塞
賀堯風舜化。山連碧漢。木起清風。瓊林花綻於瑤池。
御柳鶯啼於玉苑。星分紫閣。辰拱天輪。千[邱-丘+(看-目)]賀誕聖
之辰。萬國祝南山之壽。直得山川擁秀。海嶽呈輝。金
雞報天外之聲。玉扆受千春之貴。諸仁者。正當恁麼
時。且道君臣道合一句作麼生道。良久。云。道泰君臣
清宇宙。時豐齊賀　舜堯年。
上堂云。紅爐𦦨裡。共守寒氷。水石聲中。寂寥宴坐。霜
凝月色。松鎻青烟。鴈回半夜過長空。星轉天輪正一
色。諸仁者。作麼生是一色邊事。良久。云。半夜雲橫嶺。
天明霜滿溪。
上堂云。宗乘若舉。凡聖絕蹤。樓閣門開。別戶相見。設
使捲簾悟道。豈免傍觀。春遇桃花。重增眼病。所以古
人道。向上一路。千聖不傳。諸仁者。既是不傳。因甚陝
府鐵牛走過新羅國裏。乃喝一喝。云。達者須知暗裡
驚。
上堂。以拄杖卓一下。良久云。大眾還委悉麼。春殘景
暮。氣序漸暄。高低花綻於千峰。遠近煙蒙於四野。鶯
啼谷響。[鴳-女+隹]舞鸞翔。耕人賀　堯舜之豐。漁父樂昇平
之道。月生雲際。日照長空。金雞㗸鳳子歸巢。玉兔渡
星河起浪。靈苗競發。枯木迎春。白雲綻一帶青山。流
水貫千江合派。直得如是。猶是遮邊事。落在今時。諸
仁者。作麼生是那邊事。良久。云。萬年松徑雪深處。一
帶峯巒雲更遮。　元豐五年五月初一日夜。索袈裟
自覆。援筆留偈云。兩處住持。無可助道。珍重諸人。不
須尋討。闍維。獲舍利。鳥獸悲鳴。靈應非一。
<other>西川雲頂山鵬禪師</other>問。教意與祖意。是同是別。師云。
達磨逢梁武。摩騰遇漢明。問。如何是疑底人。師云。畢
鉢羅巖中面面相覰。僧曰。如何是不疑底人。師云。如
是我聞。須彌粉碎。
<other>廬陵清原山行思禪師第十世</other>
<other>舒州投子山義青禪師法嗣</other>
<other>郢州大陽山楷禪師</other>問。師唱誰家曲。宗風嗣阿誰。師
云。金鳳夜棲無影樹。峯巖纔露海雲遮。問。寂柱峯頭
一朵秀。優鉢羅花火裡開時如何。師云。言無展事意。
人迷語路中。僧曰。莫便是為人處也無。師云。文彩未
彰全體現。太陽輝後却迷人。僧曰。喏。喏。師云。且禮拜
著。問。胡家曲子。不墮五音。韵出青霄。請師吹唱。師云。
木雞啼夜半。鐵鳳呌天明。僧曰。恁麼則一句曲含千古
韻。滿堂雲水盡知音。師云。無舌童子能斷和。僧曰。作
家宗師。人天眼目。師云。禁取兩片皮。問。夜半正明。天
曉不露。如何是不露底事。師云。滿船空載月。漁父宿
蘆花。問。如何是曹洞家風。師云。繩牀風雨爛。方丈草
萊侵。問。如何是直截根源。師云。足下已生草。舉步落
危坡。問。如何是無縫塔。師云。白雲籠嶽頂。終不露崔
嵬。問。如何是默時說。師云。幻人看月色。僧曰。如何是
說時默。師云。鐵狗吠石牛。僧曰。不默不說時如何。師
云。相逢不相識。君東我向西。問。如何是透法身句。師
云。龍門無宿客。龜[鴳-女+隹]自成仙。問。一色難分明。如何。師
云。易分雪裏粉。難辨墨中煤。問。如何是大紅爛底人。
師云。通身近不得。問。如何是兼帶之語。師云。妙用全
施該世界。木人閑步火中來。問。如何是正位。師云。言
<pb n="840"/>
前不布彩。一句是非前。僧曰。如何是偏位。師云。萬仞
峯前卓五彩。僧曰。如何是正中偏。師云。夜半不須開
戶牖。暗中誰辨往來源。僧曰。如何是偏中正。師云。天
曉便藏無影木。依俙兆象霧雲遮。僧曰。如何是兼中
到。師云。他家自有通心在。曲新終不落今時。問。如何
是大闡提底人。師云。佛祖盡攢眉。問。如何是無底鉢。
師云。漏盡無遺香積飯。塵塵剎剎盡無餘。問。如何是
退步就己。師云。從來不出戶。折屋覓應難。問。如何是
無影樹。師云。天然無相子。不挂出塵衣。問。黑白未分
時如何。師云。夜半不須敲玉戶。問。如何是道。師云。勿
角泥牛犇夜欄。問。如何是古鏡。師云。醜婦從來耻見
明。
上堂云。晝入祇陀之苑。皓月當天。夜登靈鷲之山。太
陽溢目。烏鵶似雪。孤鴈成群。鐵狗吠而凌霄。牛泥牛
鬪而入海。正當恁麼時。十方共聚。彼我何分。古佛場中。
祖師門下。大家出一隻手。接待往來知識。諸仁者。且
道成得箇什麼事。良久。云。剩栽無影木。留與後人看。
上堂云。諸禪德。直饒儞肚裡蹈破脚。亦且向遮裏休
去好。古殿風清。回廊人靜。青青庭柏。善說真如。隱隱
石魚。能談法要。燈籠側耳。露拄點頭。若也於斯薦得。
慶快平生。若也未明。山僧不免說破。還會麼。口似鼻
孔。
上堂云。月白風清。水遙山遠。樓臺聳翠。殿閣生凉。大
地山河。森羅萬象。盡與諸人說了也。切莫自生退屈。
更去問佛問祖。說道說禪。却恐埋沒諸人去。還相委
悉麼。良久。云。已落第二月也。
上堂云。臘月三十日已前即不問。臘月三十日事作
麼生。諸仁者。到遮裡。佛也為儞不得。法也為儞不得。
祖師也為儞不得。天下老和尚也為儞不得。山僧也
為儞不得。閻羅老子也為儞不得。直須盡却今時去。
若也盡却今時。佛也不奈他何。法也不奈他何。祖師
也不奈他何。天下老和尚也不奈他何。山僧也不奈
他何。閻羅老師也不奈他何。諸人且道如何是盡却
今時底道理。還會麼。明年更有新條在。惱亂春風卒
未休。
<other>西京少林恩禪師</other>問。九鼎澄波即不問。為祥為瑞事
如何。師云。古今不墜。僧曰。遮箇且拈放一邊。向上還
有事也無。師云。太無厭生。僧曰。作家宗師。師云。也不
消得。問。達磨九年不敢正眼觀瞻。未審和尚出世如
何舉唱。師云。遮邊是僧。那邊是俗。問。天不寒不暖。日
不長不短。和尚出世。當為何事。師云。知時別宣。僧曰。
若不上來伸此問。焉能得見法王機。師云。龍頭虵尾。
僧曰。恁麼則木人夜半穿鞾去。石女天明戴帽歸。師
云。真師子兒。問。久飄客路。罕遇知音。今日上來。請師
一接。師云。有眼無耳朵。六月火邊坐。僧曰。頂門不具
金剛眼。幾逐流鸎過短墻。師云。白雲千里萬里。問。一
箭一群即不問。一箭一箇事如何。師云。中也。僧曰。還
端的也無。師云。同聲相應。同氣相求。僧曰。恁麼則石
鞏猶在。師云。非但一箇兩箇。僧曰。好事不如無。師云。
穿却了也。問。三玄三要即不問。五位君臣事若何。師
云。非公境界。僧曰。恁麼則石人拊掌。木女呵呵。師云。
杓卜聽虗聲。熟睡饒嚪語。僧曰。若不上來伸此問。焉
能得見少林機。師云。放過即不可。隨後便打。問。祖師
西來。九年面壁。最初一句。請師舉唱。師云。面黑眼睛
白。僧曰。三十年後專為流通。師云。山僧未有語在。
上堂。良久。云。若向遮裏說即心即佛。大似頭上安頭。
若說非心非佛。何異迷頭認影。賞箇名。安箇是。立箇
非。向甚麼處見達磨祖師。然雖如此。放一線道。別有
商量。諸仁者。是復誰是。非復誰非。是非杳絕。分明萬
機。還會麼。前是官不容針。後是私通車馬。於斯明得。
晝見日。夜見星。於斯不明。有寒暑兮促君壽。有鬼神
兮蠧君福。上堂云。如斯話會。誰是知音。直饒向一句
下千眼頓開。端的有幾箇是迷逢達磨。諸人要識達
<pb n="841"/>
磨祖師麼。乃舉手作揑勢云。達磨祖師鼻孔在少林
手裏。若放開去也。從教此土西天說黃道黑。欺胡謾
漢。若不放過。不消一揑。有人要與祖師作主。便請出
來與少林相見。還有麼。良久云。果然。果然。上堂。拈超
拄杖云。昔日德山．臨濟信手拈來。便能坐斷十方。壁
立千仞。直得氷河𦦨起。枯木花芳。諸人若也善能橫
擔竪夯。徧問諸方。苟或不然。少林倒此令去也。擊禪
床一下。上堂。橫按拄杖云。便與麼休去。已落二三。更
若忉忉。終成異見。既到遮裏。又不可弓折箭盡去也。
且衲僧家遠則能照。近則能明。乃拈起拄杖云。穿却
德山鼻孔。換了臨濟眼睛。掀翻大海。撥轉虗空。且道
三千里外誰是知音。於是明得。大似杲日照天。苟或
未明。不免雲騰致雨。卓一下。上堂。良久。云。直下明得。
更不用如何若何。便請休去歇去。其或未然。三十年
後忽然於糞掃堆上斬新拾得舊時物。方知少林今
日已為諸人打破[書-曰+(且-二+人)]瓶。還信得及麼。人人鼻孔頭。豈
是無消息。上堂云。十方共聚。同此安居。既在少林。還
委少林家風也未。若委悉得去。石城山下。今古同風。
若未相委。但見雲生碧嶂。焉知月落寒潭。君不見古
人道。行路難。行路難。時上眉毛若自看。
<other>滁州龍蟠山壽聖寺廣禪師</other>問。師唱誰家曲。宗風嗣
阿誰。師云。陽廣山頭雲靄靄。月華菴畔栢青青。僧曰。
恁麼則投子嫡子。大陽兒孫也。師云。未跨鐵牛。棒如
雨點。僧曰。今日已知端的。師云。一任敲甎打瓦。
<other>廬陵清原山行思禪師第十一世</other>
<other>郢州大陽山楷禪師法嗣</other>
<other>西京龍門乾元寺南禪師</other>問。蓮華未出水時如何。師
云。覰不見。僧曰。出水後如何。師云。清香徧界。僧曰。真
善知識。師云。何必如此。
<other>雲居山道齊禪師法嗣</other>
<other>蘇州翠峰山洪禪師</other>問。如何是翠峰境。師云。祇聞鸎
鳥語。不見報春來。問。如何是祖師西來意。師云。堪嗟
立雪僧。
<other>明州金鵝山虗白禪師</other>問。如何是直截一路。師云。鳥
道羊腸。問。如何是一體師子。師云。駝驢猪狗。僧曰。恁
麼則四生六道去也。師云。啞。
<other>洪州上藍普禪師</other>相國夏公靖問。百骸俱潰散。那箇
是長老主人公。師云。前月二十日離蘄陽口。
<other>杭州承天義海禪師</other>問。法同法性。入諸法故。此理如
何。師云。汝還見香爐麼。僧曰。還有不入者無。師云。賺
殺人。問。如何是正法眼。師云。覰破一切。
<other>廬山萬杉院太超廣知禪師</other>問。如何是和尚家風。師
云。山家秖如此。問。如何是西來的的意。師云。大眾總
聞。問。寂默為宗時如何。師云。謾語。問。如何是徑截一
路。師云。迂迴多少。問。如何是最先一句。師云。此問在
後。問。世尊拈華。意旨如何。師云。儞還薦得麼。僧曰。學
人不會。師云。多少分明。問。世尊三昧。迦葉不知。如何
是世尊三昧。師云。何處得遮消息。問。瑞雲滿庭。從何
而降。師云。莫泄真機。問。如何是無價寶。師云。甚處得
來。問。如何是祖師西來意。師云。盡言隻履歸西去。問。
古人捲席。意旨如何。師云。何不禮拜歸堂。問。如何是
文殊門。師云。千聖皆從此入。僧曰。入後如何。師云。想
儞不識。僧禮拜。師云。酌然。師乃云。世尊良久。迦葉起
來白槌。馬師纔陞座。百丈便出來捲席。可謂摩竭陀
令已行。不可更教山僧重下注脚。然雖如此。久參高
士莫訝周遮。後學上座也須著些精彩。更若繁詞恐
不及。珍重。
<other>南康軍羅漢行林祖印禪師法嗣</other>
<other>福州古田靈峰道誠禪師</other>問。祖祖相傳傳祖印。師今
得法嗣何人。師云。那箇古人恁麼道。僧曰。祇如道吾
有正法眼藏付囑迦葉。又作麼生。師云。不妨具眼。僧
曰。千聖不傳方是的。一言合道未為真。師云。早是不
合也。
<pb n="842"/>
<other>真州長蘆贊禪師</other>問。拈槌舉拂即不問。如何是喝散
白雲底意氣。師云。喫棒。僧曰。爭奈人天大眾何。師云。
罪不重科。問。如何是佛法大意。師云。老僧奉　　聖
旨開堂。僧曰。恁麼則天人群生類。皆承此恩力。師云。
知恩方解報恩。問。一棒打破虗空時如何。師云。費力。
僧曰。恁麼則百雜碎。師云。莫費力。問。終日驅驅。如何
得入。師云。祗為終日驅驅。師乃云。起動大眾。若於佛
法中。也無可得伸剖。諸人盡是久參先德。達佛知見。
不可更教遮裏談禪說道。實為舉足動步。不離道場。
乃至林間宴坐經行。無非佛事。良久云。參。
<other>袁州崇勝道珍禪師</other>問。如何是佛。師云。更向什麼處
覓。僧曰。莫祇遮是。師云。勿交涉。
<other>綿州富樂山智靜禪師</other>問。如何是佛法大意。師云。六
耳不同謀。僧曰。意旨如何。師云。逢人但恁麼舉。
<other>越州天衣山昭愛禪師</other>問。如何是佛。師云。牛兒不識
虎。問。如何是和尚家風。師云。臂長衫袖短。僧曰。忽遇
客來。如何。師云。離中虗。坎中滿。
<other>袁州仰山太平興國寺擇和禪師</other>問。如何是祖師西
來意。師云。君子不發游言。問。如來藏中以何為佛事。
師云。香風吹萎花。僧曰。皆因今日也。師云。更雨新好
者。問。如何是佛。師云。真書梵字。師示眾云。法本不生。
今則無滅。無滅無生。眼中金屑。古佛家風。青天明月。
<other>廬州棲賢澄諟禪師法嗣</other>
<other>湖州西余山寧化體榮禪師</other>問。如何是祖師西來意。
師云。神光曾斷臂。僧曰。來審還當得也無。師云。粉骨
碎身未足酬。上堂云。一人把火。自燼其身。一人把冰。
橫死於路。進前。觸途成滯。退後。噎填[(曷-曰)/月]。不進不退。直
得上天無路。入地無門。而今不奈何也。良久。云。待得
雪消去。自然春到來。
<other>南嶽福嚴省賢惠照禪師</other>問。如何是福嚴境。師云。[書-曰+(且-二+人)]
也[書-曰+(且-二+人)]不及。僧曰。如何是境中人。師云。且子細。問。師唱
誰家曲。宗風嗣阿誰。師云。不因汝問。我也不說。僧曰。
恁麼則寶覺分枝去也。師云。莫亂道。
<other>袁州仰山智齊禪師</other>師參諟禪師。諟問。汝是甚處人。
對曰。安州人。諟曰。汝為什麼却不安。對曰。今日轉見
病源。諟曰。且莫強惺惺。師遂禮拜。有頌云。有口不能
言。無舌能解語。惺惺猶是夢。何處有佛祖。
<other>廬陵清原山行思禪師第十二世</other>
<other>杭州靈隱文勝禪師法嗣</other>
<other>杭州靈隱山蘊聦惠照禪師</other>問。如何是和尚家風。師
云。索喚即有。僧曰。未審有箇什麼。師云。天台楖𣗖。問。
古路重修時如何。師云。平高就下。
<other>杭州南院清禪師</other>問。西祖傳來。請師通信。師云。汝道
傳什麼來。僧曰。恁麼則不通信去也。師云。不妨刢利。
<other>江寧府保寧宗禪師</other>問。如何是佛。師云。更問什麼。僧
曰。莫秖遮便是也無。師云。且莫虗頭。
<other>江寧府清凉舉內慈化禪師</other>問。一法本無。萬法何有。
未審和尚說箇什麼。師云。汝說得分明。僧曰。恁麼則
一切不存去也。師云。也不信汝。
<other>越州新昌石佛有[邱-丘+(看-目)]禪師</other>問。祖祖相傳傳祖印。師今
得法嗣何人。師云。布髮掩泥人盡委。僧曰。恁麼則靈
隱一枝。南明獨秀也。師云。杓卜聽虗聲。
<other>杭州龍華悟乘禪師法嗣</other>
<other>溫州鴈蕩山靈巖惠瑞宣密禪師</other>問。優鉢華拆人皆
委。祖令親行事若何。師云。識法者懼。僧曰。施行有據
去也。師云。人小膽大。
<other>明州瑞巖山義海禪師法嗣</other>
<other>明州大梅文慧禪師</other>問。祖祖相傳傳祖印。師今得法
嗣何人。師云。少人定當得。僧曰。報本嫡子也。師云。適
來向汝道什麼。問。如何是大梅境。師云。看。僧曰。如何
是境中人。師云。喫茶去。
<other>明州翠巖嗣元禪師</other>問。如何是祖師西來意。師云。見
錢賣買不曾賖。僧曰。向上更有事也無。師云。好不信
<pb n="843"/>
人直。
<other>明州大梅保福居照禪師法嗣</other>
<other>婺州智者嗣如禪師</other>問。如何是佛。師云。量才補職。僧
曰。補職後如何。師云。天台杖子。問。如何是真實之體。
師云。今日好寒。僧曰。意旨如何。師云。千山萬山雪。
<other>洪州章口昭達禪師法嗣</other>
<other>蘇州萬壽守堅法印禪師</other>問。如何是道。師云。誰不履
踐。僧曰。如何是道中人。師云。來千去萬。
<other>廬陵清原山行思禪師第十三世</other>
<other>婺州智者山嗣如禪師法嗣</other>
<other>婺州浦江華藏虗外禪師</other>問。知師久蘊囊中寶。今日
臨筵欲借看。師云。剔起眉毛。僧曰。見後如何。師云。多
少分明。辭世云。少年石女握金環。獨角犀牛入華山。
波旬撫掌呵呵笑。碧眼胡兒渡鐵關。言畢。趺坐而逝。
<other>婺州淨土可嵩禪師</other>辭世頌云。靈木無根。北斗有柄。
大海波瀾。是余壽命。八尺丈六。誰凡誰聖。若問去處。
春行秋令。珍重諸賢。形端表正。言畢。趺坐而逝。
<other>婺州承天澄月禪師</other>問。如何是道。師云。殘陽戀幽草。
問。如何是佛法大意。師云。今年柴米貴。辭世頌云。去
也何之。住兮何所。去住何從。超然絕侶。臨歧一句向
誰舉。銀漢夜白孤蟾吐。
<other>廬陵青原山行思禪師第十四世</other>
<other>婺州承天澄月禪師法嗣</other>
<other>婺州承天仲顏禪師</other>問。梵王請佛。蓋為群生。今日史
君請師。當為何事。師云。大眾知恩。僧曰。恁麼則人天
交接去也。師云。不妨具眼。

建中靖國續燈錄卷第二十六

<sarticle>建中靖國續燈錄卷第二十七　　　<bz>〔宋磻〕</bz></sarticle>

東京法雲禪寺住持傳法佛國禪師（臣）惟白集
<other>拈古門</other>
<other>明州雪寶山重顯明覺禪師二十則</other>
舉。德山示眾云。今夜不答話。問話者三十棒。有僧出
禮拜。山便打。僧曰。某甲話也未問。山云。儞是甚處
人。僧曰。新羅人。山云。未踏船舷。好與三十棒。法眼
拈云。大小德山話作兩橛。圓明道。大小德山龍頭
蛇尾。師云。二老宿雖善裁長補短。捨重從輕。要見
德山亦未可。何故。德山大似握閫外威權。有當斷
不斷。不招其亂底劒。諸人要識新羅僧麼。祇是撞
著露柱底瞎漢。
舉。百丈再參馬祖。侍立次。祖以目視禪牀角頭拂子。
丈云。即此用。離此用。祖云。儞他後開兩片皮。將何
為人。丈取拂子舉起。祖云。即此用。離此用。丈掛拂
子於舊處。祖便喝。百丈直得三日耳聾。師云。奇怪
諸禪德。如今列其派者甚多。究其源者極少。總道
百丈於喝下大悟。還端的也無。然刁刀相似。魚魯
參差。若是明眼漢。瞞他一點不得。秖如馬祖道。儞
他後開兩片皮。將何為人。百丈舉起拂子。為復如
蟲禦木。為復啐⿰口豕同時。諸人要會三日耳聾麼。大
冶精金。應無變色。
舉。香嚴坐語云。如人上樹。口㗸樹枝。手不攀枝。脚不
踏樹。樹下有人問西來意。不對。則違他所問。若對
又喪身失命。當恁麼時。作麼生即是。有虎頭上座
云。上樹即不問。未上樹請和尚道。嚴呵呵大笑。師
云。樹上道即易。樹下道即難。老僧上樹也。致將一
問來。
舉。僧問雪峰。古㵎寒泉時如何。峯云。瞪目不見底。僧
曰。飲者如何。峯云。不從口入。僧舉問趙州。州云。不
可從鼻孔裏入。僧却問趙州。古㵎寒泉時如何。州
云。苦。僧曰。飲者如何。州云。死。雪峰聞舉。云。趙州古
佛從此不答話。師云。眾中總道。雪峯不出遮僧話。
<pb n="844"/>
所以趙州不肯。如斯話會。深屈古人。雪竇即不然。
斬釘截鐵。本分宗師。就下平高。難為作者。
舉。欽山一日上堂。舉起拳。又開云。開即為掌。五指參
差。復握云。如今為拳。必無高下。還有商量也無。一
僧出眾。舉起拳。山云。爾祇是箇無開合漢。師云。雪
寶即不然。乃舉拳云。握則為拳。有高有下。復開云。
開則成掌。無黨無偏。且道放開為人好。把定為人
好。開也造車。握也合轍。若謂閉門造車。出門合轍。
我也知爾向鬼窟裡作活計。
舉。洞山到雲門。門問。近離甚處。山云。查渡。門云。夏在
甚處。山云。湖南報慈。門云。甚時離彼。山云。去年八
月。門云。放汝三頓棒。山至來日。却上問訊。昨日蒙
和尚放三頓棒。不知過在什麼處。門云。飯袋子。江
西．湖南便漝麼去。山於此大悟。師云。雲門氣宇如
王。拶著便冰消瓦解。當時若據令行。子孫也未到
斷絕。
舉。國師三喚侍者。點即不到。侍者三應。到即不點。將
謂吾孤負汝。誰知汝孤負吾。瞞雪竇不得。雲門道。
作麼生是國師孤負侍者處。會得也是無端。師云。
元來不會。作麼生是侍者孤負國師。粉骨碎身未
報得。師云。無端。無端。
舉。師祖問南泉。摩尼珠。人不識。如來藏裏親収得。如
何是如來藏。云。王老師與儞往來者是藏。師云。草
裡漢。祖云。不往不來者。云。亦是藏。師云。雪上加霜。
祖云。如何是珠。師云。嶮。百尺竿頭作伎倆。不是好
手。遮裏著得箇眼。賓主互換。便能深入虎穴。或不
漝麼。縱饒師祖悟去。也是龍頭蛇尾漢。
舉。馬大師令智藏馳書上徑山。山接書開。見一圓相。
於中下一點。國師聞舉。云。欽師猶被馬師惑。師云。
徑山被惑且致。若將呈似國師。別作箇什麼伎倆。
免致惑去。有老宿云。當時坐却便休。亦有道。但與
畫破。若與麼。祇是不識差。敢謂天下老師各具金
剛眼睛。廣作神通變化。還免得麼。雪竇見處也要
諸人共知。祇遮馬師當時畫出。早自惑了也。
舉。南泉山下有一庵主。行僧經過。謂庵主云。近日南
泉和尚出世。何不去禮拜。主云。非但南泉。直饒千
佛出興亦不能去。泉聞。令趙州去看。州見便禮拜。
主亦不管。州從西過東。主亦不管。州又從東過西。
主亦不管。州云。草賊大敗。拽下簾子便行。歸。舉似
南泉。泉云。從來疑著遮漢。師云。大小南泉．趙州被
箇擔板漢勘破了也。
舉。僧問智門和尚。如何是般若體。云。蚌含明月。僧云。
如何是般若用。云。兔子懷胎。師云。非唯把定世界。
亦乃安貼[邱-丘+(看-目)]家。若善能參詳。便請丹霄獨步。
舉。僧禮拜雪峯。峯打五棒。僧云。某甲有甚麼過。峯又
打五棒。師云。雪竇不曾與人葛藤。前五棒日照天
臨。後五棒雲騰致雨。儞若辨得。也好與五棒。
舉。僧問巴陵。祖意教意。同。別。陵云。雞寒上樹。鴨寒下
水。僧問睦州。祖意教意。同。別。州云。青山自青山。白
雲自白雲。師云。問既一般。答亦相似。其中有利他
自利。瞞人自瞞。若點檢分明。管取解空第一。
舉。睦州示眾云。我見百丈不識好惡。大眾方集。以拄
杖一時打下。復召大眾。大眾回首。丈云。是什麼。有
甚麼共語處。黃蘗和尚。大眾方集。以拄杖一時打
下。復召大眾。眾回首。蘗云。月似彎弓。少雨多風。猶
較些子。師云。說什麼猶較。直是未在。若據雪竇。眾
集。一時打下便休。或有箇無孔䥫鎚為眾竭力。善
能擔荷。可以籠⿱卓古今。乾坤把斷。驀拈起拄杖云。
放過一著。
舉。南泉示眾云。王老師賣身去也。還有人買麼。一僧
出眾云。某甲買。泉云。不作貴。不作賤。作麼生買。僧
無語。臥龍代云。和尚屬專甲。禾山代云。是何道理。
趙州云。明年與和尚作領布衫。師云。雖然作家競
<pb n="845"/>
買。要且未解輸機。且道南泉還肯麼。雪竇也擬酬
箇價。直令南泉進也無門。退也無地。不作貴。不作
賤。作麼生買。別處容和尚不得。
舉。夾山與定山同行言話次。定山云。生死中無佛。則
無生死。夾山云。生死中有佛。則不迷生死。互相不
肯。同上大梅。相見了。具說前事。夾山問。未審那箇
是親。那箇是踈。梅云。一親一踈。山又問。那箇親。梅
云。且去。明日來。夾山至來日又問。未審那箇親。梅
云。親者不問。問者不親。夾山後住云。我當時在大
梅失却一隻眼。師云。夾山不知換得一隻眼。大梅
老漢當時聞舉。若以棒一時打出。豈止畫斷兩人
葛藤。亦乃為天下宗匠。
舉。溈山問仰山。甚處來。云。田中來。溈山云。田中多少
人。山插下鍬子叉手而立。溈云。南山大有人刈茆。
山拈得鍬子便行。玄沙云。我當時若見。與踏倒鍬
子。鏡清云。不柰船何。打破戽斗。僧問明招。古人意
在鍬子處。叉手處。招喚某專甲。僧應喏。招云。還曾
夢見仰山麼。師云。諸方老宿咸謂插鍬話奇特。也
大似隨邪逐惡。若據雪竇見處。仰山被溈山一問。
直得草繩自縛。去死十分。
舉。雪峯示眾云。望州亭與汝相見了也。烏石嶺與汝
相見了也。僧堂前與汝相見了也。保福問鵝湖。僧
堂前且致。望州亭．烏石嶺什麼處相見。鵝湖驟步
歸方丈。保福便入僧堂。師云。二老宿是即是。祇知
雪峯放行。不見雪峯把住。忽有箇衲出問。未審雪
竇作麼生。豈不是別機宜。識休咎底漢。還有望州
亭．烏石嶺相見底衲僧麼。良久。云。擔板禪和。如麻
似粟。
舉。德山一日飯遲。自掌鉢至法堂上。雪峯見云。遮老
漢。鐘未鳴。鼓未響。托鉢向什麼處去。德山便迴。峰
舉似巖頭。頭云。大小德山不會末後句。山聞舉。令
侍者喚巖頭至方丈。問。汝不肯老僧那。巖頭密啟
其意。山至來日上堂。與尋常不同。巖頭到僧堂前。
撫手大笑云。且喜得老漢會末後句。他後天下人
不奈何。雖然如此。祇得三年。明招代德山云。咄。咄。
勿處去。勿處去。師云。曾聞說箇獨眼龍。元來祇具
一隻眼。殊不知德山是箇無齒大蟲。若不是巖頭
識破。爭得今日與昨日不同。諸人要會末後句麼。
秖許老胡知。不許老胡會。
舉。古云。眼裏著沙不得。耳裏著水不得。忽若有箇漢
信得及。把得住。不受人瞞。祖佛言教是什麼熱椀
鳴聲。便請高掛鉢囊。拗折拄杖。管取一員無事道
人。又云。眼裡著得須彌山。耳裡著得大海水。一般
漢受人商量。祖佛言教如龍得水。似虎靠山。却須
挑起鉢囊。橫擔拄杖。亦是一員無事道人。復云。漝
麼也不得。不漝麼也不得。然後勿交涉。三員無事
道人中。要選一人為師。
<other>洪州黃龍山南禪師二則</other>
舉。臨濟問寺主。什麼處去來。主云。州中糴黃米去來。
臨濟以拄杖面前畫一畫云。還糴得遮箇麼。主便
喝。濟便打。典座至。濟乃舉前話。典座云。寺主不會
和尚意。濟云。儞又作麼生。典座便禮拜。濟亦打。師
云。喝亦打。禮拜亦打。還有親踈也無。若無親踈。臨
濟不可盲枷瞎棒去也。若是歸宗即不然。寺主下
喝。不可放過。典座禮拜。放過不可。又云。臨濟行令。
歸宗放過。三十年後有人說破。
舉。僧問大覺和尚。忽來忽去時如何。覺云。風吹柳絮
毛毬走。進云。不來不去時如何。覺云。華嶽三峯頭
指天。師云。大覺祇解箭鋒相拄。理事相投。殊不知
趂得老鼠。打破油甕。
<other>東京淨因懷璉大覺禪師三則</other>
舉。雲門大師有時聞白槌聲。乃云。妙喜世界百雜碎。
汝等諸人擎鉢向湖南城裏喫飯去。師云。大小雲
<pb n="846"/>
門也似事顛倒。山僧遮裏。祇是維那白槌。首座施
食。山僧展鉢。行者行益。與麼說話。一任諸方裁斷。
舉。睦州有時云。忽然。忽然。山僧道。不然。不然。何也。夜
烏啼曉月。玉女打鞦韆。
舉。肇法師云。會萬法為己者。其唯聖人乎。石頭和尚
因看到此。乃以手拊几一下。云。聖人無己。靡所不
己。師云。大小石頭祇向泥裏洗土塊。山僧即不然。
良久。云。常愛川原幽隱處。滿園花木撼春風。
<other>滁州瑯瑘惠覺廣照禪師四則</other>
舉。臨濟示眾云。但有問訊。不虧欠伊。總識伊來處。與
麼來者。恰似失却。不與麼來。無繩自縛。一切時中。
莫亂斟酌。會與不會。都來是錯。分明與麼道。一任
天下人貶剝。師拈云。作麼貶。作麼剝。良久云。垂鈎
四海。為釣驪龍。格外玄談。蓋尋知己。喝一喝。
舉。百丈見趙州來參。百丈云。甚麼處來。州云。南泉來。
丈云。南泉近日有何言句示徒。州云。今時人直教
悄然去。百丈云。悄然且致。茫然一句作麼生道。州
近前三步。百丈咄之。州作縮頭勢。百丈云。大好悄
然。趙州拂袖便出去。師拈云。趙州老人向師子窟
裏換得牙爪。
舉。臨濟上堂。有僧出禮拜。濟便喝。僧云。老和尚莫探
頭好。濟云。儞道落在什麼處。僧便喝。又僧問。如何
是佛法大意。濟便喝。僧禮拜。濟云。儞道好喝也無。
僧云。草賊大敗。濟云。過在什麼處。僧云。再犯不容。
臨濟乃云。要會臨濟賓主句。請問取適來問話二
禪客。師拈云。真金須入火。
舉。水潦參馬祖。師問。如何是祖師西來意。被馬大師
一踏踏倒。起來拍手呵呵大笑。當下大悟。便承嗣
馬大師。住後有僧問。如何是祖師西來意。水潦云。
自從馬師一踏後。直至如今笑不休。師拈云。大眾。
儞道水潦還曾悟也未。
<other>雲居山曉舜禪師三則</other>
舉。石霜遷化。眾請首座住院。虔侍者曰。夫續先師住
持。須會先師意。祇如先師道。休去．歇去．寒枯木
去．直似一條白練去。未審首座作麼生會。首座云。
先師意。明一色邊事。虔侍者云。與麼會。又何會夢
見先師意。首座乃焚香云。某甲若會先師意。香煙
盡處脫去。若不會先師意。香煙盡處脫去不得。良
久。香煙盡。首座脫去。虔侍者曰。坐脫立化即不無
首座。要且未夢見先師意。師云。儞等諸人且作麼
生會。諸人會處。便道首座與麼說。是說道理。所以
虔侍者不肯伊。大愚道。虔侍者盡平生見解。秖具
一隻眼。
舉。趙州問南泉云。明頭合。暗頭合。南泉便歸方丈。趙
州云。遮老子。尋常口吧吧地。被我問著。杜口無詞。
首座云。莫道和尚無語。自是上座不會。趙州便掌
首座。云。遮一掌合是堂頭老子喫。首座便休。師云。
儞諸人作麼生會。諸人會處。便道首座落佗趙州
圈樻。與麼會又爭得。大愚道。趙州大似傍若無人。
舉。鄧隱峯去訪丹霞。山下逢見丹霞。乃問。丹霞山在
什麼處。霞云。青黯黯處。峯近前便扭住云。莫祇遮
箇便是。霞云。真師子兒。一撥便轉。峯便休。師云。大
愚道。丹霞祇知衫穿。不覺鞋綻。
<other>婺州承天簡禪師五則</other>
舉。法燈禪師問僧。禪客相逢祇彈指。此心能有幾人
知。作麼生會。僧彈指一下。燈云。恁麼會又爭得。僧
云。未審和尚尊意如何。燈彈指一下。師拈云。將謂
眾生苦。更有苦眾生。
舉。玄沙和尚到三斗菴主處。三斗乃云。住山年深。不
怪無坐具。沙云。庵主來在那。後法燈別三斗語云。
當時但觸禮。師拈云。玄沙不解作客。勞煩主人。法
燈大似將甎換玉。
舉。南泉和尚有書與茱萸和尚。書中云。理隨事變。寬
<pb n="847"/>
廓非外。事從理變。寂寥非內。茱萸看了。呈起問大
眾云。誰能與山僧作得迴書。乃有僧問。如何是寬
廓非外。茱萸云。問一答百也無妨。僧曰。如何是寂
寥非內。茱萸云。覩對顏色不好手。僧又問長沙和
尚。如何是寬廓非外。長沙閉目良久。僧曰。如何是
寂寥非內。長沙開目視之。僧又問趙州和尚。如何
是寬廓非外。州作喫飯勢。僧曰。如何是寂寥非內。
州作拭口勢。僧便舉似南泉。泉云。此之三人。不謬
為吾嫡子。師拈云。此三人。一人得皮。一人得肉。一
人秦不収。魏不管。
舉。僧問大顛和尚。不昧本來人。請師高著眼。顛低頭。
僧曰。大顛法道。今日親曉。未審靈山事若何。顛舉
頭。僧曰。一等勿絃琴。唯師彈得妙。顛合掌。僧展兩
手。顛云。賴遇老僧。僧禮拜。顛便皈方丈。僧云。弄巧
成拙。師拈云。遮僧雖能掉鬪。不解理兵。大顛大似
生錢放債。
舉。有一梵僧來參仰山。仰山於地上[書-曰+(且-二+人)]一半月相。僧
添成圓月相。乃以脚抹却。山展兩手。僧云。此土有
小釋迦出現。師拈云。仰山大似啞子喫苦瓜。
<other>洪州翠巖山可真禪師一則</other>
舉。僧問巴陵。如何是道。陵云。明眼人落井。又問寶應。
如何是道。應云。五鳳樓前。又問首山。如何是道。山
云。脚下深三尺。師云。此三轉語。一句壁立千仞。一
句陸地行船。一句賓主交參。
<other>東京智海慕喆真如禪師二則</other>
舉。雲巖掃地次。道吾云。何得太區區生。巖云。須知有
不區區者。吾云。恁麼則有第二月也。巖舉起掃箒
云。遮箇是第幾月。吾便休。後玄沙云。我當時若見。
向伊道。正是第二月。雲門云。奴見婢慇懃。師云。將
勤補拙。此三句語。一句可以定乾坤。一句可以驗
衲僧。一句可以接初機。諸人還揀辨得麼。若揀辨
得出。許儞親見惠光。若辨不出。莫道慧光山勢嶮。
隔江遙望碧雲開。
舉。夾山在溈山作典座。一日。溈山問。今日喫甚麼菜。
夾山云。二年共一春。溈山云。如法修事著。山云。龍
宿鳳巢。師云。夾山雖逞家風。美即美矣。善即未善。
慧光即不然。尋常茶飯。隨家豐儉。或有人問。今日
喫甚菜。向道。不是茄子。便是菘菜。如法修事著。五
味不少。且道夾山是。慧光是。
<other>廬山東林廣惠常總照覺禪師一則</other>
舉。汾州昭禪師。僧問。如何是接初機底句。州云。汝是
行脚僧。如何是辨衲僧底句。州云。西方日出卯。如
何是正令行底句。州云。千里特來呈舊面。如何是
立乾坤底句。州云。北俱盧洲長粳米。食者無貪亦
無嗔。汾州復云。老僧將此四轉語驗天下衲子。師
云。驗則驗矣。爭柰有箇人不肯。寶峰今日對大眾
前。敢別汾州四轉語。如何是接初機底句。師云。無
底鉢盂光炟赫。如何是辨衲僧底句。師云。天台楖
𣗖黑鱗皴。如何是正令行底句。師云。戴盆鍱腹三
千里。如何是立乾坤底句。師云。人問天上一般春。
師復云。汾州與麼驗天下衲子。寶峰與麼辨海上
禪流。
<other>南嶽雲峯文悅禪師五則</other>
舉。玄沙一日見長生。乃作一圓相。生云。一切人出遮
箇不得。沙云。情知儞向鬼窟裡作活計。生云。某甲
祇如此。和尚又作麼生。沙云。一切人出遮箇不得。
生云。某甲適來與麼道。為甚不得。和尚恁麼道。為
甚却得。沙云。我道得。儞道不得。師云。道得．道不得。
總在玄沙圈裏。如今還有出得底麼。
舉。雪峯示眾云。盡乾坤大地撮來如粟米粒大。拋向
面前。漆桶不會。打鼓普請看。師云。雖然比上不足。
翠巖更與儞葛藤。拈拄杖云。還見雪峯麼。
舉。雲門示眾云。佛法也大有。秖是舌短。師云。雲門與
<pb n="848"/>
麼道。也是秦州來。
舉。汾州示眾。識得拄杖子。行脚事畢。師拈起拄杖云。
遮箇豈不是拄杖子。阿那箇是儞行脚事。復云。楖
𣗖橫擔不顧人。直入千峯萬峰去。
舉。五洩初參石頭。纔到門。便云。一言相契即住。一言
不契即去。石頭踞坐。洩拂袖便行。頭遂召闍梨。洩
回首。頭云。從生至死。秖是遮箇。回頭轉腦作什麼。
因而有省。師云。石頭老人坐不定。把不住。似遮般
擔板漢。從教去便休。又喚他回頭來。被他茶糊一
上。道我向遮裏有箇悟處。驢年夢見。
<other>潭州大溈懷秀禪師一則</other>
舉。仰山夢往彌勒所。令居第二座。有尊者白槌云。今
當第二座說法。仰山起。白槌云。摩詞衍法。離四句
絕百非。諦聽。諦聽。師云。仰山依文解義即不無。忽
然彌勒會中有箇作者。纔見伊道摩訶衍法。便云。
合取兩片皮。非唯止絕仰山寐語。亦免後人夢中
說夢。
<other>越州天衣義懷禪師三則</other>
舉。脩山主問僧。甚處來。僧云。翠巖來。主云。翠巖有甚
麼言句示徒。僧云。和尚尋常道。出門逢彌勒。入門
見釋迦。主云。恁麼道又爭得。僧便問。和尚又如何。
主云。出門逢阿誰。入門見什麼。僧於言下有省。師
乃云。雖得一場榮。刖却一雙足。且道在賓家分上。
主家分上。若定當得出。憂則共慼。樂則同歡。山僧
則不然。出門則吳山楚水。入門則佛殿行廊。或有
箇衲僧出問。師意如何。許伊具一隻眼。
舉。雲門頌云。上不見天。下不見地。塞却咽喉。何處出
氣。笑我者多。哂我者少。師云。雲門恁麼道。不覺弄
巧成拙。山僧即不然。仰面看天。低頭覰地。口裏喫
飯。鼻孔出氣。心不負人。面無慚色。
舉。趙州送僧。舉起拂子云。有佛處不得住。無佛處急
走過。三千里外逢人莫舉。僧云。恁麼則不去也。州
云。摘楊花。摘楊花。師云。趙州非但走得遮僧脚底
皮穿。亦乃啞却遮僧口。口若不啞。為什麼逢人便
舉。
<other>廬山開先善暹禪師二則</other>
舉。明招云。今日風頭梢硬。歸暖處說話去來。大眾隨
入方丈。招云。纔到暖處。便見瞌睡。乃以拄杖一時
趕散。師云。停囚長智。當時待伊道。今日風頭稍硬。
歸暖處說話去來。但拊一掌。各自歸堂。教遮老漢
一場懡㦬。
舉。進山主問澄源云。山河大地。從何而有。源云。從想
有。進云。學人擬想一鋋金。還得也無。源無語。師拈
云。澄源老漢將謂想澄成國土。殊不知問者如蟲
禦木。答者偶爾成文。山僧即不然。待他道。學人擬
想一鋌金。得也無。但痛與三十棒。何故如此。賣金
遇與買金。
<other>湖州上方齊岳禪師二則</other>
舉。疎山示眾云。山僧咸通已前。明得法身邊事。咸通
已後。明得法身向上事。雲門在眾。出問云。如何是
法身邊事。疎云。枯樁。如何是法身向上事。山云。非
枯椿。門云。還許學人說道理也無。山云。許汝說。門
云。枯椿豈不是明法身邊事。山云。是。門云。非枯樁
豈不是明法身向上事。山云。是。門指淨瓶云。法身
還該箇麼。山云。闍梨。莫向淨瓶邊會。門云。喏。喏。師
云。疎山總是戰爭收拾得。却因歌舞破除休。雲門
舌上有龍泉。
舉。雲居膺和尚示眾云。孤逈峭巍巍。却問僧云。會麼。
僧云。不會。居云。汝面前案山子也不會。師拈云。雲
居大似按牛頭喫草。
<other>江寧府蔣山法泉佛惠禪師三則</other>
舉。本淨和尚云。道體本無修。不修自合道。棄却一真
性。來入閙浩浩。若逢修道人。第一莫向道。師云。山
<pb n="849"/>
僧愛與古人廝拗。若逢修道人。第一切向道。且道
向道箇什麼。陝府鐵牛渾是鐵。隴西鸚鵡解人言。
舉。脩山主云。風動心搖樹。雲生性起塵。若明今日事。
暗却本來人。師云。脩山主雖甚奇怪。秖解抱橋柱
澡洗。山僧即不然。雲生洞裏陰。風動林間響。若明
今日事。半斤是八兩。
舉。香嚴示眾云。我有一機。瞬目揚眉。有人不會。別喚
沙彌。師云。香嚴雖然慈悲廣大。豈知恩多怨深。山
僧即不然。我有一機。電掣猶遲。有人不會。腦後金
鎚。
<other>雲居山了元佛印禪師一則</other>
舉。南泉．歸宗．麻谷三人同去禮拜國師。至中路。泉於
地上畫一圓相。云。道得即去。歸宗於圓相中坐。麻
谷作女人拜。南泉云。恁麼則不去。歸宗云。是何心
行。師拈云。歸宗．麻谷。氣宇如王。落在南泉圈裏。當
時見佗[書-曰+(且-二+人)]圓相。拂袖便行。直饒南泉更有神通。也
較三千里。
<other>杭州佛日智才禪師二則</other>
舉。臨濟持鉢到一婆子門前云。家常。婆子開門云。太
無厭生。濟云。飯猶未曾得。何責人無厭。婆子閉却
門。師拈云。婆子雖然機智縱橫。也是自損。臨濟出。
不當時過著此人。飜在閫外。若要臨濟口閉。直須
將飯與伊。
舉。南泉垂語云。喚作如如。早是變也。今時人須向異
類中行。趙州云。異則不問。如何是類。南泉兩手托
地。趙州便與一踏。歸涅槃堂云。悔。悔。首座問云。悔
箇什麼。州云。悔不更與兩踏。師拈云。父不慈。子不
孝。作之在前。悔之在後。明眼衲僧難緘其口。
<other>東京智海本逸正覺禪師三則</other>
舉。僧辭歸宗。宗問。甚處去。僧云。諸方學五味禪去。宗
云。我遮裏有一味禪。儞何不學。僧云。如何是和尚
此間一味禪。宗便打。良久。云。會麼。僧云。會也。宗云。
儞試道看。僧擬祗對。宗又打。黃蘗聞舉。云。馬大師
出八十四人善知識。問著更阿轆轆地。祇有歸宗
老猶較些子。師拈云。黃蘗禪師也是愛忘其醜。忍
俊不禁。歸宗老漢禪精一味。不覺傷鹽傷醋。遮箇
師僧將赤肉抵他乾棒。蓋為有求皆苦。更有一箇。
且聽諸方斷看。
舉。德山和尚不安。有僧問。還有不存病者也無。山云。
有。僧云。如何是不病者。山云。阿耶。阿耶。師拈云。作
家宗匠。語不浪施。如人解射。百發百中。山僧即不
然。如何是不病者。傷寒鼻涕流。
舉。汾州和尚以拄杖示眾。識得拄杖子。行脚事畢。三
角和尚云。識得拄杖子。入地獄如箭射。師拈云。二
老宿。一出一入。半合半開。猶是干戈相待。山僧即
不然。識得拄杖子。[書-曰+(且-二+人)]月冷光在。指雲秋片移。
<other>杭州承天傳宗禪師二則</other>
舉。僧問南泉。百尺竿頭。如何進步。泉云。更進一步。僧
復問鹽官。官云。百尺竿頭。用進作什麼。僧不肯。拂
袖便出。官便打。師拈云。若參南泉。須進一步。若參
鹽官。須退一步。明眼底辨取。
舉。仰山到東寺。問云。相看。寺云。已相見了也。不用上
來。山云。與麼相見。莫錯麼。寺便入方丈閉却門。仰
山後歸。舉似溈山。山云。是什麼心行。仰山云。若不
與麼。爭識得伊。師拈云。仰山識得東寺。強說道理。
設使溈山親去。也未能與東寺相見。
<other>東京慧林德遜佛陀禪師一則</other>
舉。百丈和尚問僧。從什麼處來。僧云。山下來。丈云。還
曾逢著人麼。僧云。不曾逢著。丈云。為甚不逢。僧云。
逢著即舉似和尚。丈云。甚麼處得遮箇消息。師拈
云。山下不曾逢著則且致。山上還曾逢著麼。若逢
著。即汾陽消息流布諸方。若不逢著。什麼處去來。
<other>台州瑞巖子鴻禪師二則</other>
<pb n="850"/>
舉。曹山問僧。佛真法身。猶若虗空。應物現形。如水中
月。且作麼生說箇應。僧云。如驢覰井。山云。子秖道
得八成。僧云。請師全道。山云。如井覰驢。師云。遮僧
始道一半。曹山方得八成。要得全道麼。如井覰井。
舉。陳操尚書問同參僧云。有一事與老兄商量。得麼。
僧云。合取狗口。書自摑口一下。云。某甲罪過。僧云。
知過必改。書云。恁麼。乞與老兄口喫飯。師拈云。陳
操却解髑髏前揮劒。腦蓋後放光。遮僧雖入虎穴
不得虎子。
<other>東京法雲法秀圓通禪師四則</other>
舉。茱萸示眾云。汝等諸人莫向虗空裏釘橛。有靈虗
上座出眾云。是虗空。是橛。茱萸便打。虗云。和尚莫
打某甲。茱萸放下拄杖。便歸方丈。師拈云。茱萸祇
知瞻前。遮僧不能顧後。子細撿點將來。兩箇總好
喫棒。且道過在甚麼處。具眼者辨取。
舉。藥山參石頭。問。三乘十二分教某甲粗知。承聞禪
宗直指人心。見性成佛。未曉此理。乞師指示。石頭
云。恁麼也不得。不恁麼也不得。恁麼不恁麼總不
得。師云。石頭好箇無孔鐵鎚。大似分付不著人。藥
山雖然過江悟去。爭柰平地喫交。有甚扶䇿處。
舉。法眼云。識得凳子。周帀有餘。雲門云。識得凳子。天
地懸殊。天衣云。識得凳子。梌楠木作。棲賢即不然。
識得凳子。四脚著地。其間一出一沒。半合半開。有
得有失。有親有疎。具眼禪人。一任檢點。
舉。若見諸相非相。即見如來。師云。直饒大地普請成
佛。亦未夢見山僧脚跟在。法眼道。若見諸相非相。
即不見如來。師云。雖然如是。未免垛根。先師云。若
見諸相非相。眼在什麼處。此語有兩負門。若檢點
得出。許儞具擇法眼。師召眾云。會麼。前面千尋古
㵎。後面萬仞高山。若也不見。為儞諸人重新注破。
瘦竹有高節。閑雲無定心。
<other>衛州元豐清滿禪師二則</other>
舉。法眼問修山主。毫釐有差。天地懸隔。子作麼生會。
主云。毫釐有差。天地懸隔。法眼云。恁麼會又爭得。
主云。某甲祇恁麼。師兄作麼生。法眼云。毫釐有差。
天地懸隔。主便禮拜。師云。噫。許大修山主被泥彈
子換了眼睛。還知麼。復云。後面禮拜。也是停因長
智。
舉。雪峯示眾云。南山有鼈鼻虵。汝等諸人切須好看。
師乃橫按拄杖云。更看山僧為虵[書-曰+(且-二+人)]足。
<other>東京淨因惟岳佛日禪師一則</other>
舉。教云。知見立知。即無明本。知見無見。斯即涅槃。山
僧即不然。今日要與釋迦老子爭鋒。別為諸人通
箇消息。知見立。知即無明。本知見無。見斯即涅槃。
若道雲月是同。如來禪即許師兄會。若道溪山各
異。祖師禪未夢見在。
<other>秀州資聖盛懃禪師二則</other>
舉。疎山到投子處。投子問。近離甚處。山云。延平。投子
云。還將得劒來麼。山以手指地。投子便休。山便出
去。投子至晚。令侍者請山喫茶。侍者云。早來已去。
子云。三十年弄馬騎。今日被驢子撲。師拈云。此二
人還有得失也無。試請斷看。良久。云。得便宜是落
便宜。
舉。欽山問德山。天皇也與麼道。龍潭也與麼道。未審
德山作麼生道。德山云。儞試道天皇．龍潭底看。欽
山禮拜。德山便打。祖峯拈云。德山祇會打死欽山。
不會打活欽山。資聖即不然。若據欽山。合喫三頓
棒。天皇也與麼道。龍潭也與麼道。未審德山作麼
生道。遮裏合喫多少。儞試舉天皇．龍潭底看。欽山
禮拜。又亦放過。更有一頓。落在甚處。良久。云。遮一
頓。三十年後好作點眼藥。
<other>盧山栖賢遷禪師三則</other>
舉。大禪佛到仰山。問仰山。西天二十八祖也與麼。唐
<pb n="851"/>
土六祖也與麼。和尚也與麼。某甲也與麼。仰山下
繩床。打四棒。大禪佛後到諸方。自云集雲峰下四
藤條天下大禪佛參。師云。且仰山打伊四藤條。是
何道理。莫是打伊不會。莫是打伊說道理。若恁麼
會。何曾夢見。山僧道。若瓠連根苦。甜瓜徹蔕甜。
舉。維摩詰有病。世尊令文殊師利詣彼問疾。文殊云。
是疾從何而起。是身病也。是心病也。於四大中。何
大病也。維摩云。我此病者。亦非有也。亦非無也。非
是身病。非是心病。非四大病。不離四大。由眾生病
故。而我亦病。眾生病瘥。我病亦瘥。師云。看他維摩
如斯懊惱。作却遮病。山僧病。諸人還知麼。秖為當
初不忌口。
舉。僧問曹山。抱璞投師。請師雕琢。山云。不雕琢。僧云。
為甚不雕琢。山云。須知曹山好手。師云。山僧即不
然。為甚不雕琢。㵎底松寒。
<other>江寧府清涼和禪師一則</other>
舉。舍利弗入城。見月上出城。弗問云。什麼處去。女云。
如舍利弗與麼去。弗云。我入汝出。何言同去。女云。
汝住何所。弗云。當住涅槃。女云。我如汝去。師拈云。
一出一入。何云同去。會麼。拈起拄杖云。舍利弗．月
上女盡在山僧拄杖頭上。若也會得。去路無差。其
或不然。一任出入。
<other>澧州夾山自齡禪師三則</other>
舉。天王如來會中。有女子於世尊前入定。佛勑文殊
出此女子定。文殊遂彈指一下。乃以手托上梵天。
出此女子定不得。世尊云。下方有網明菩薩出得
此定。須更。網明至。彈指一下。女子出定而去。師云。
遮公案無不委知。文殊為甚出不得。網明為甚出
得。諸人儻具奔流度刃底眼。非但見遮一隊漢敗
關。乃至河沙祖佛出來。也被作家覰破。其或青黃
不辨。邪正不分。秖管去覓女子出定。玄沙道底。
舉。南泉示眾云。文殊．普賢。昨夜三更每人與二十棒
趂出院了也。趙州出眾云。和尚棒教誰喫。泉云。王
老師過在甚處。州便禮拜。師云。南泉一期逞俊。爭
柰平地生堆。趙州雖則覿面投機。不免腦門著地
生。
舉。趙州見院主送生飯與鵶子。忽總飛去。州問。鵶子
見儞為甚飛去。主云。怕某甲。州云。甚是語話。主云。
請師代語。州代云。為某甲有殺心在。師拈云。是甚
語話。忽有人問山僧。祗云渠却刢利。
<other>廬山開先心印禪師一則</other>
舉。僧問投子。歷却來來無盡燈。不曾挑剔鎮長明時
如何。投子云。歷劫來來無盡燈。不曾挑剔鎮長明。
師拈云。問既如斯。答亦相似。為甚東家點燈西家
暗坐。明眼禪人。試請辨看。

建中靖國續燈錄卷第二十七

<sarticle>建中靖國續燈錄卷第二十八　　　<bz>〔宋磻〕</bz></sarticle>

東京法雲禪寺住持傳法佛國禪師（臣）惟白集
<other>頌古門</other>
<other>明州雪竇山重顯明覺禪師（二十則）</other>
舉。梁武帝問達磨大師。如何是聖諦第一義。達磨
云。廓然無聖。帝曰。對朕者誰。達磨云。不識。帝不契。
遂渡江至魏。武帝舉問志公。志公云。陛下還識此
人否。帝曰。不識。志公云。此是觀音大士傳佛心印
帝悔。遂遣使取。志公云。莫道陛下發使去取。闔國
人去。他亦不回。
聖諦廓然。何當辨的。對朕者誰。還云不識。因茲暗渡
江。豈免生深棘。闔國人追不再來。千古萬古空相憶。
休相憶。清風帀地有何極。師顧視左右云。遮裏還有
祖師麼。自云。有。喚來與老僧洗脚。
<pb n="852"/>
舉。趙州示眾云。至道無難。唯嫌揀擇。纔有語言。是
揀擇。是明白。老僧不在明白裏。是汝諸人還護惜
也無。時有僧問云。既不在明白裏。護惜箇什麼。州
云。我亦不知。僧云。和尚既不知。為什麼道不在明
白裏。州云。問事即得。禮拜了退。
至道無難。言端語端。一有多種。二無兩般。天際日上
月下。檻前山深水寒。髑髏識盡喜何立。枯木龍吟消
未乾。難。難。揀擇明白君自看。
舉。雲門大師垂語云。十五日已前不問汝。十五日
已後道將一句來。自代云。日日是好日。
去却一。拈得七。上下四維無等匹。徐行踏斷流水聲。
縱觀寫出飛禽跡。草茸茸。煙冪冪。空生巖畔花狼籍。
彈指堪悲舜若多。莫動著。動著三十棒。
舉。肅宗帝問忠國師。百年後所須何物。國師云。與
老僧作箇無縫塔。帝曰。請師墖樣。國師良久云。會
麼。帝曰。不會。國師云。吾有付法弟子耽源却諳此
事。請詔問之。國師遷化後。肅宗帝詔耽源問此意
如何。源云。湘之南。潭之北。（師云獨掌不浪鳴）中有黃金充
一國（山形拄杖子）無影樹下合同船。（海晏河清）琉璃殿上無
知識。（拈了也）。
無縫塔。見還難。澄潭不許蒼龍蟠。層落落。影團團。千
古萬古與人看。
舉。龍牙問翠微。如何是祖師西來意。微云。與我過
禪板來。牙取禪板與翠微。微接得便打。牙云。打即
任打。要且無祖師意。又問臨濟。如何是祖師西來
意。濟云。與我過蒲團來。牙取蒲團與臨濟。濟接得
便打。牙云。打即任打。要且無祖師意。
龍牙山裏龍無眼。死水何曾振古風。禪板蒲團不能
用。祇應分付與盧公。
復云。遮老漢亦未勦絕在。
盧公付了亦何憑。坐倚休將繼祖燈。堪對暮雲歸未
合。遠山無限碧層層。
舉。雪峯示眾云。南山有一條鼈鼻蛇。汝等諸人切
須好看。長慶出云。今日堂中大有人喪身失命。僧
舉似玄沙。沙云。須是稜兄始得。然雖如此。我即不
與麼。僧曰。和尚作麼生。沙云。用南山作麼。雲門以
拄杖攛（倉巒切）向雪峯面前。作怕勢。
象骨岩高人不到。到者須是弄蛇手。稜師備師不奈
何。喪身失命有多少。韶陽知。重撥草。南北東西無處
討。忽然突出拄杖頭。拋向雪峯大張口。大張口兮同
閃電。剔起眉毛還不見。如今藏在乳峯前。來者一一
看方便。師高聲喝云。看脚下。
舉。僧問雲門。樹凋葉落時如何。門云。體露金風。
問既有宗。答亦攸同。三句可辨。一鏃遼空。大野兮涼
飇颯颯。長天兮疎雨濛濛。君不見少林久坐未歸客。
靜依熊耳一叢叢。
舉。南泉參百丈涅槃和尚。丈問。從上諸聖還有不
為人說底法麼。泉云。有。丈云。作麼生是不為人說
底法。泉云。不是心。不是佛。不是物。丈云。說了也。泉
云。某甲祗與麼。和尚作麼生。丈云。我又不是善知
識。爭知有說不說。泉云。某甲不會。丈云。我大殺為
汝說也。
古佛從來不為人。衲僧今古競頭走。明鏡當臺列象
殊。一一面南看北斗。斗柄垂。無處討。拈得鼻孔失却
口。
舉。定上座問臨濟。如何是佛法大意。濟下繩床擒
住。與一掌便托開。定佇立。傍僧云。定上座。何不禮
拜。定方禮拜。忽然大悟。
斷濟全機繼後蹤。持來何必在從容。巨靈擡手無多
子。分破華山千萬重。
舉。槃山垂語云。三界無法。何處求心。
三界無法。何處求心。白雲為蓋。流泉作琴。一曲兩曲
無人會。雨過夜塘秋水深。
<pb n="853"/>
舉。僧問雲門。如何是清淨法身。門云。花藥欄。僧云。
便與麼去時如何。門云。金毛師子。
華藥欄。莫顢頇。星在稱兮不在盤。便與麼。太無端。金
毛師子大家看。
舉。陸亘大夫與南泉話次。云。肇法師道。天地同根。
萬物一體。也甚奇怪。南泉指庭前華召大夫云。時
人見此一株華。如夢相似。
聞見覺知非一一。山河不在鏡中觀。霜天月落夜將
半。誰共澄潭照影寒。
舉。僧問洞山和尚。寒暑到來。如何回避。山云。何不
向無寒暑處去。僧云。如何是無寒暑處。山云。寒時
寒殺闍梨。熱時熱殺闍梨。
垂手還同萬仞崖。正偏何必在安排。琉璃古殿照明
月。忍俊韓獹空上階。
舉。鏡清問僧。門外什麼聲。僧云。雨滴聲。清云。眾生
顛倒。迷己逐物。僧云。和尚作麼生。清云。洎不迷己。
僧云。洎不迷己。意旨如何。清云。出身猶可易。脫體
道應難。
虗堂雨滴聲。作者難詶對。若謂曾入流。依前還不會。
會不會。南山北山轉霶霈。
舉。馬大師與百丈行次。見野鴨子飛過。大師云。是
什麼。丈云。野鴨子。大師云。什麼處去也。丈云。飛過
去也。大師遂扭百丈鼻頭。丈作忍痛聲。大飛云。何
曾飛去。
野鴨子。知何許。馬祖見來相共語。話盡山雲海月情。
依前不會還飛去。欲飛去。却把住。道。道。
舉。外道問佛。不問有言。不問無言。世尊良久。外道
讚歎云。世尊大慈大悲。開我迷雲。令我得入。外道
去後。阿難問佛云。外道有何所證而言得入。佛云。
如世良馬。見鞭影而行。
機輪曾未轉。轉必兩頭走。明鏡忽臨臺。當下分妍醜。
妍醜分兮迷雲開。慈門何所生塵埃。因思良馬窺鞭
影。千里追風喚得回。喚得回。鳴指三下。
舉。鹽官一日喚侍者。與我將犀牛扇子來。侍者云。
扇子破也。官云。扇子既破。還我犀牛兒來。侍者無
對。投子云。不辭將出。恐頭角不全。師拈云。我要不
全底頭角。石霜云。若還和尚即無也。師拈云。犀牛
兒猶在。資福畫一圓相。於中書一牛字。師拈云。適
來為什麼不將出。保福云。和尚年尊。別請人好。師
拈云。可惜勞而無功。
犀牛扇子用多時。問著元來總不知。無限清風與頭
角。盡同雲雨去難追。師復云。若要清風再覆。頭角重
生。請禪客下一轉語。問云。扇子既破。我還我犀牛兒
來。時有僧出云。大眾。參堂去。師云。拋鈎釣鯤鯨。釣得
箇蝦䗫。
舉。世尊一日陞座。文殊白槌云。諦觀法王法。法王
法如是。世尊便下座。
列眾叢中作者知。法王法令不如斯。會中若有仙陀
客。何必文殊下一槌。
舉趙州示眾三轉語。
泥佛不度水。神光照天地。立雪如未休。何人不雕偽。
金佛不度爐。人來訪紫胡。牌中數箇子。清風何處無。
木佛不度火。常思破竈墮。杖子忽擊著。方知孤負我。
舉。肅宗帝問忠國師。如何是十身調御。師云。檀越
踏毗盧頂上行。帝云。寡人不會。師云。莫認自己作
清淨法身。
一國之師亦彊名。南陽獨許振嘉聲。大唐扶得真天
子。曾踏毗盧頂上行。
鐵鎚擊碎黃金骨。天地之間更何物。三千剎海夜澄
澄。不知誰入蒼龍窟。
<other>潭州石霜楚圓慈明禪師（三則）</other>
舉。僧問雲門。如何是超佛越祖之談。門云。餬餅。
超佛越祖若何宣。充齋餬餅恣情飡。湖南展鉢新羅
<pb n="854"/>
齩。大食波斯索渡船。
舉。僧問。如何是佛。明云。水出高源。
水出高源也大奇。禪人不會眼麻彌。若也未明泥水
句。燈籠露柱笑怡怡。
舉。僧問趙州。如何是祖師西來意。州云。庭前栢樹
子。
趙州庭前栢。天下走禪客。養子莫教大。大了作家賊。
<other>洪州黃龍慧南禪師三則</other>
舉。臺山路上有一婆子。凡有遊僧問。臺山路什麼
處去。婆以手指云。驀直去。僧方去。又云。好箇師僧。
又恁麼去。趙州聞舉。云。來日上堂。我已勘破遮婆
子。
傑出叢林是趙州。老婆勘破有來由。而今四海清如
鏡。行人莫與路為讎。
舉。忠國師三喚侍者。侍者三應。師云。將為吾孤負
汝。元來汝孤負吾。
國師三喚侍者。打草秖要蛇驚。誰知㵎底青松。下有
千年茯苓。
國師有語不虗施。侍者三喚無消息。平生心膽向人
傾。相識不如不相識。
舉。趙州問僧。曾到此間麼。僧云。曾到。州云。喫茶去。
又問僧。曾到此間麼。僧云。不曾到。州云。喫茶去。
趙州驗人端的處。等閑開口便知音。覿面若無青白
眼。宗風爭得到如今。
相逢相問知來歷。不揀親疎便與茶。翻憶憧憧往來
者。忙忙誰辨滿甌華。
<other>東京智海慕喆真如禪師（二則）</other>
舉。溈山和尚示眾云。老僧百年後向山下作一頭
水牯牛。左脇書五字云。溈山僧某甲。此時喚作溈
山僧。又是水牯牛。喚作水牯牛。又云溈山僧。喚作
什麼即得。
蹄角分明觸處周。不勞管帶不勞收。但知不犯佗苗
稼。水草隨時得自由。
舉。岩頭漢陽作渡子。江南江北各懸木板。索渡者
扣板一下。一日。婆子抱一孩兒扣板索渡。岩頭於
草舍中舞棹而出。婆便問。呈橈舞棹即不問。婆婆
手中一子甚處得來。岩頭以棹便打。婆云。婆生七
子。六箇不遇知音。祇遮一箇。也不消得。遂拋向水
中。
親兒棄了更無親。撒手歸家罷問津。呈橈舉棹波中
客。休向江頭覓渡人。
<other>筠州洞山真淨文禪師（一則）</other>
舉雲門大師抽顧。
雲門抽顧。自有來由。不點不到。休休休休。
<other>舒州海會守端禪師（二則）</other>
舉。僧問洞山。如何是佛。山云。麻三斤。
斤兩分明不負君。眼中瞳子莫生嗔。百年三萬六千
日。得欣欣處且欣欣。
舉。僧問楊岐。少林面壁。意旨如何。岐云。西天人不
會唐言。
天高地迥人離見。水闊山重不易論。萬古八風吹不
入。西天人不會唐言。
<other>廬山東林常總照覺禪師（一則）</other>
舉船子和尚接夾山後。踏覆船。
夾山橈下悟心休。何患身名踏覆舟。今古華亭垂釣
者。烟波江上使人愁。
<other>江寧府保寧仁勇禪師（五則）</other>
舉。六祖問讓和尚。甚處來。讓云。嵩山安和尚處來。
六祖云。什麼物恁麼來。讓云。說似一物即不中。六
祖云。還假修證否。讓云。修證即不無。污染即不得。
六祖云。即此不污染。是諸佛之護念。吾亦如是。汝
亦如是。西天二十七祖般若多羅讖佛法從汝邊
去。已後出一馬駒。蹈殺天下人去在。
<pb n="855"/>
戴角披毛恁麼來。鐵圍山嶽盡衝開。閻浮踏殺人無
數。驀鼻深穿拽不回。
舉。龐居士問馬祖。不昧本來身。請師高著眼。馬祖
直上覰。居士云。一種勿絃琴。唯師彈得妙。馬祖直
下覰。居士禮拜。馬祖歸方丈。居士隨後云。弄巧得
拙。
浩浩擎山戴岳來。撑天拄地勢崔嵬。從教弄巧翻成
拙。撒手前行更不回。
舉。南泉示眾云。道非物外。物外非道。趙州出問。如
何是物外道。南泉便打。趙州接住云。和尚莫打某
甲。已後錯打人去在。南泉擲下拄杖云。龍蛇易辨。
衲子難瞞。
輭纏藏鋒入陣來。[書-曰+(且-二+人)]時擒下眼瞠開。死生一決英雄
士。文武雙行將相才。
舉。石頭問長髭。甚處來。長髭云。嶺南來。石頭云。大
庾嶺頭一鋪功德。成就也未。長髭云。成就久矣。祇
欠點眼。石頭云。莫要點眼否。長髭云。便請。石頭垂
下一足。長髭便禮拜。頭云。見箇什麼。長髭云。如紅
爐上一點雪。
一鋪大悲千手眼。十分圓就未開光。君看筆下神通
現。更有靈蹤在上方。
舉。芭蕉示眾云。儞有拄杖子。我即與儞拄杖子。儞
無拄杖子。我即奪儞拄杖子。
儞有面前拈取去。儞無背后奪將來。可憐黑漆光生
底。擊著千門萬戶開。
<other>蘇州定慧超信海印禪師（七則）</other>
舉。石霜普會遷化。眾定首座住持。虔侍者曰。首座
若會先師意。方可住此。先師道。休去．歇去．一念萬
年去．古廟裏香爐去．如一條白練去。且道先師意
作麼生。座曰。祇是明一色邊事。侍者曰。首座不會
先師意。座曰。裝香來。香烟斷處。我若不脫去。即不
會先師意。香烟纔絕。首座便脫去。侍者於背上拊
一下。曰。去即不無。要且不會先師意。
張家養得數箇兒。大者斆爺冶家業。中有一男藝最
精。氣宇如王威猛烈。別。別。踏翻海底。不顧驪龍珠。喝
散白雲。豈羨長天月。
舉。太原孚上座參雪峯。至方丈前。顧視雪峯。便下
看知事。來日。入方丈云。昨日觸忤和尚。峯云。知是
般事便休。
李廣將軍。古今無對。深入虜庭。全身遠害。不動干戈
贏小捷。到今邊塞嘉聲在。
舉。臨濟辭黃蘗。蘗問。什麼處去。濟曰。不是河南。便
是河北。蘗便打。濟約住棒。遂打一掌。蘗大笑。喚侍
者。將先師禪板．拂子來。濟云。侍者將火來。蘗云。雖
然如此。汝但將去。已后坐却天下舌頭去在。
師資敘別意非遙。禪板持來命火燒。佛祖己靈猶不
重。信行餘長孰擎挑。
舉。瑯瑘廣照問舉和尚。近離甚處。舉云。兩浙。照云。
船來。陸來。舉云。船來。照云。船在甚處。舉云。胡步。照
云。且坐喫茶。舉云。喏。喏。
漁翁蕭灑任東西。蘆管橫吹和不齊。夜靜月明魚不
食。扁舟臥入武陵溪。
舉。溈山示眾云。有句無句。如藤倚樹。後疎山問云。
樹倒藤枯時如何。山呵呵大笑。歸方丈。
樹倒藤枯伸一問。呵呵大笑有來由。𦏰羊掛角無尋
處。直到如今笑未休。
舉。僧問舉和尚。如何是佛。舉云。蘆芽穿膝。
信手拈來如掣電。全機大用疾如風。放行一句通消
息。後夜猿啼在亂峯。
舉。耽源辭國師曰。某甲往南方。忽有人問極則事。
如何祇對。師云。幸自可憐生。須要箇護身符子作
什麼。
不重己靈猶未可。護身符子更那堪。為君旨外通消
<pb n="856"/>
息。秋月無雲落碧潭。
<other>東京慧林德遜佛陀禪師（二則）</other>
舉。趙州問僧。喫粥了也未。僧云。了也。州云。洗鉢盂
去。
粥了令教洗鉢盂。初心往往更心麤。直饒到此分明
了。已是平生不丈夫。
舉。僧問雲門。不起一念。還有過也無。門云。須彌山。
問答隨機或淺深。雲門終是飽叢林。如今競逐須彌
走。無限平人被陸沉。
<other>舒州投子山義青禪師（四則）</other>
舉。僧問洞山。如何是祖師西來意。山云。待洞水逆。
即向汝道。
古源無水有何聲。滿岸西風一派新。葱嶺罷詢熊耳
夢。雪庭休說少林春。
舉。僧問石霜。如何是石霜深深所。霜云。無鑐銷子
兩頭搖。
三更月落兩山明。古道程遙苔蘚生。金鎻搖時無手
把。碧波心月兔常行。
舉。僧問夾山。如何是夾山境。山云。猨抱子歸青嶂
後。鳥銜華落碧岩前。
月皎青松鶴夢長。碧雲丹柱挂𦏰羊。高岩壁仞千峯
雪。石笋生條半夜霜。
舉。僧問曹山。佛未出世時如何。山云。曹山不如。僧
曰。出世後如何。山云。不如曹山。
月隱青山瑞氣高。梧藏丹鳳覰無遼。無端石馬潭中
過。驚怒泥龍翻海潮。
<other>東京智海本逸正覺禪師（六則）</other>
舉。雲門一日僧堂前見直歲喫餬餅次。乃問。喫得
幾箇餬餅。歲云。五箇。門云。露柱喫得幾箇。歲云。請
和尚茶堂裏喫茶。門便歸方丈。
韶陽門下足英明。直歲之才又哲英。雲華堂前凹凸
處。不勞心力一齊平。
舉。外道問佛。今日說何法。佛云。說定法。來日又問。
今日說何法。佛云。說不定法。外道云。昨日定。今日
為什麼不定。佛云。昨日定。今日不定。
靈山會上如來禪。問答何曾別是玄。今日不定昨日
定。借婆裙子拜婆年。
舉。昔日有老宿經夏不為師僧說話。有一僧歎云。
我秖麼空過一夏。不敢望和尚說佛法。得聞正因
兩字也得。老宿聊聞。告云。闍梨莫𧬊速。若論正因
一字也無。漝麼道了。自扣齒云。適來無端漝麼道。
隣壁老宿聞之。云。好一釜羹。被兩顆鼠糞污却也。
一夏調和一釜羹。傅巖猶未許爭衡。莫言污了無人
見。鄰壁禪翁隻眼明。
舉。二祖于少林立雪斷臂而問。諸佛法印。可得聞
乎。林云。諸佛法印。匪從人得。祖云。我心未寧。乞師
與安。林云。將心來。與汝安。祖云。覓心了不可得。林
云。為汝安心竟。
斷臂難於立雪難。覓心無處始心安。誰知萬頃蘆華
境。一一漁翁把釣竿。
舉。僧問香林。如何是衲衣下事。林云。臘月火燒山。
僧問衣下事。師云。火燒山。佛手遮不得。人心似等閑。
舉。僧問佛岩。如何佛向上事。岩云。螺是髻子。如何
是佛向下事。岩云。蓮華座。
螺紋頂髻蓮華座。香象嚬呻師子吼。流落人間三百
年。塞斷天下衲僧口。
<other>太平州隱靜山守儼禪師（二則）</other>
舉。藥山和尚初參石頭。密領玄旨。一日座次。石頭
見。汝在遮裏作什麼。山云。一切不為。頭云。恁麼則
閑座也。山云。閑座即為。頭云。汝道不為。不為箇什
麼。山云。千聖亦不識。
石頭打草要蛇驚。密護玄機絕彚情。迅句追風須辨
的。報云千聖不知名。
<pb n="857"/>
舉。溈山一日坐次。仰山與香嚴侍立。溈山云。如今
總恁麼者少。不恁麼者多。香嚴從東過西。仰山從
西過東。溈山云。遮箇因緣。三十年後如金擲地相
似。仰云。也須和尚提唱始得。香嚴云。即今亦不少。
溈山云。合取口。
溈山垂語辨龍蛇。一對驪珠絕點瑕。師子窟中無異
獸。嘉聲動地徧天涯。
<other>雲居山了元佛印禪師（四則）</other>
舉。僧問六祖。黃梅意旨什麼人得。祖云。會佛法人
得。僧云。師還得也無。祖云。我不得。僧云。和尚為甚
不得。祖云。我不會佛法。
當日黃梅傳意旨。會佛法人如竹葦。麟龍頭角盡成
空。盧老無能較些子。
舉。思禪師問六祖。當何所務得不落階級。祖云。曾
作什麼。思云。聖諦亦不為。祖云。落何階級。思云。聖
諦尚不為。何處有階級。祖云。如是。如是。汝善護
持。
聖諦從來尚不為。更無階級可修持。至今盧大猶舂
米。和穀和穅付與誰。
舉。僧問南泉和尚。百年后遷化向什麼處去。泉云。
山前檀越家作一頭水牯牛去。僧曰。學人隨去得
也無。泉云。儞若來。㘅一枝草來。
行履從來異類中。不知頭角與誰同。若㘅水草來相
見。擺尾搖頭四野風。
舉。僧問龍牙和尚。十二時中如何著力。牙云。如無
手人行拳始得。
無手人拳力最多。龍牙曾打杜禪和。直饒用得工夫
盡。不似陶家壁上梭。
<other>[虔-文+ㄆ]州慈雲圓照禪師（二則）</other>
舉。白馬和尚尋常呌快活。臨終時呌苦苦。院主問。
和尚尋常呌快活。如今何得如此。和尚拈起枕頭
云。汝道當時是。如今是。院主無語。
甜甜徹帶甜。苦苦連根苦。拈起枕頭時。新羅夜打鼓。
舉。僧問趙州。如何是祖師西來意。州云。欄中失却
牛。
欄中失却牛。有問即有詶。更若求玄妙。猢猻築氣毬。
<other>東京淨因惟岳佛日禪師（二則）</other>
舉。僧問投子。如何是第一月。子云。孟春猶寒。如何
是第二月。子云。仲春漸暄。
孟春猶寒第一月。仲春漸暄第二月。若無閑事掛心
頭。便是人間好時節。好時節。江南并兩浙。春寒又秋
熱。
舉。僧問雲門。如何是祖師西來意。門云。日裏看山。
日裏看山好。清風掃白雲。夜來何處火。燒出古人墳。
<other>福州大中智德禪師（四則）</other>
舉。僧問岩頭。孤帆不掛時如何。頭云。後園驢喫草。
孤帆不掛事如何。後圃驢兒喫草多。直至如今閑放
下。誰知平地有殽訛。
舉。僧問雲門。如何是大修行底人。門云。一榼在手。
手中一榼絕痕瑕。道聽途傳轉見賖。作者至今拈不
起。依前獨自挈歸家。
舉。僧問報慈。情生智隔。想變體殊。情未生時如何。
慈云。隔。僧曰。祇如情未生。隔箇什麼。慈云。梢子。儞
未遇人在。
隔。青天無雲轟霹靂。叢林衲子如稻麻。不知幾箇仙
陀客。
舉。僧問玄沙。如何是學人自己。沙云。是汝自己。
是汝自己。莫相鈍置。衲子兩兩三三。祇道早眠晏起。
<other>岳陽乾明慧覺禪師（二則）</other>
舉。僧問。鴈過長空。影沉寒水。水無沈影之心。鴈無
遺蹤之意。意旨如何。師云。事向無心得。
鴈過長空豈遺影。影沉寒水水無心。但能體得無心
處。不用無心自道深。
<pb n="858"/>
舉。僧問投子。如何是露地白牛。子云。叱。叱。僧曰。飲
噉何物。子云。喫喫。
露地白牛起問端。隨機叱叱齒牙寒。不知飲噉是何
物。喫喫直教滄海乾。
<other>越州天章元善禪師（一則）</other>
舉。雲居和尚聞僧誦維摩經。問云。念什麼經。僧曰。
維摩經。師云。不問儞維摩經。念底是什麼。其僧有
省。
問經不問念維摩。念底分明見也麼。欲入塵沙法門
海。一言演出不須多。
<other>湖州上方日益禪師（三則）</other>
舉。楊岐在九峯受請。陞座罷。九峯勤和尚把住云。
今日喜得箇同參。岐云。同參底事作麼生。峯云。九
峰牽犁。楊岐拽把。岐云。正當恁麼時。揚岐在前。九
峯在前峯。擬議。岐拓開云。將謂同參。元來不是。
一拽杷。一牽犁。平田淺地且相隨。恰到飢時無草料。
放開頭角便東西。老楊岐。老楊岐。盡道從來解弄蹄。
舉。大隨菴前有一龜。僧指問。一切眾生皮褁骨。遮
箇眾生為什麼骨褁皮。大隨脫一隻鞋安龜背上。
骨在外。皮在裏。靈於人兮不靈己。直饒背上卦分明。
九九翻成八十二。
舉。僧問忠國師。如何是本身盧舍那。國師云。與老
僧過淨缾來。僧將缾來。國師云。安舊處著。僧復問。
如何是本身盧舍那。國師云。古佛過去久矣。
兩手分明過淨瓶。不知身已在隍城。直饒便具金剛
眼。也較溈山半月程。

建中靖國續燈錄卷第二十八

<sarticle>建中靖國續燈錄卷第二十九　　　<bz>〔宋磻〕</bz></sarticle>

東京法雲禪寺住持傳法佛國禪師（臣）惟白集
<other>偈頌門</other>
<other>蔣山法泉佛惠禪師（三十四首）</other>
<other>釋迦牟尼佛</other>
四顧無人法不傳。鹿園[鴳-女+隹]樹兩茫然。朝朝大士生浮
世。處處明星現碧天。迦葉捧衣眉已皺。金棺將火足
猶懸。誰知摩竭當年事。落日雙林噪暮蟬。
<other>一祖大迦葉尊者</other>
曾把珠金結淨因。九十一劫異常身。涅槃會上仙陀
客。糞掃衣中無事人。妙舞憑誰知此意。綠巖孤坐自
移春。世尊無說聲聞處。千古金園躍瑞麟。
<other>二祖阿難尊者</other>
娑羅林下涅槃門。獨授金襴眾處尊。寶蓋摧時先有
約。剎竿倒處舊無根。羣仙請證離山麓。二主哀號露
血痕。誰謂真身已圓寂。常河風急浪華奔。
<other>三祖商那和修尊者</other>
非法非心會得麼。六年身後出娑婆。先生受記青林
在。弟子投機白髮多。胎久膺香草服瑞。梵宮高占火
龍窠。方今徒與還憍慢。好向南山更一過。
<other>四祖優波毱多尊者</other>
化行無間復無親。攝彼唯將定力熏。籌室晚拋逢的
子。花鬘重献怖魔軍。不依佛法非常道。若著身心未
出群。付却本來無底物。舊山歸去臥閑雲。
<other>五祖提多迦尊者</other>
摩迦當夕誕神軀。異夢曾將昔讖符。杲日升騰開黑
暗。王泉噴涌救焦枯。八千修習因非正。六劫分攜事
豈虗。今日班茶山頂上。牛車[鴳-女+隹]駕盡同途。
<other>六祖彌遮迦尊者</other>
勤求祖裔惜年光。雉堞金雲熠熠翔。觸負淨時猶旅
舍。識非我處近家鄉。傳燈預記百年後。舊姓纔呼遠
事彰。從此五天不歸去。火中遊戲類金剛。
<other>七祖婆須密尊者</other>
<pb n="859"/>
汗衣糲食恣遊行。甘露常擎一點清。強謂傳心心豈
有。欲求論義義難成。慈緣現相雲無著。陋巷狂歌月
自明。翻憶山中來客少。一壺春酒為誰傾。
<other>八祖佛陀難提尊者</other>
頂珠高聳自欣然。滿寺清風壯祖垣。接引勞生春力
重。對詶雄辯海濤翻。喻徒無說知真器。向己求心賴
至言。老老門生人不識。白光盡處笑騰軒。
<other>九祖伏䭾蜜多尊者</other>
閔却年光半百春。可憐嫌富不嫌貧。祖佛非道求何
道。父母不親誰更親。七步豈勞蓮捧足。無言須信鑑
生慶。禪門自古牢關鑰。漏洩家風是此人。
<other>十祖脇尊者</other>
身非凡器預聞仙。獨號難生豈偶然。苦海浪停全象
在。昏衢光散一珠圓。言宣非佛幽人悟。地變黃金大
法傳。脇席遺風千古在。今人多向日高眠。
<other>十一祖富那夜奢尊者</other>
莫訝從前得法悕。寥寥玄路絕離微。悟迷不有晦明
盡。隱顯元無一二非。問佛不知非別道。還家無住是
真歸。徒言弟子縱橫辯。木義纔標盡息機。
<other>十二祖馬鳴尊者</other>
功成高度死生流。有作無為已共修。極物形分群馬
戀。歸雲路斷小蟲憂。金龍過雨危山動。性海無風駭
浪休。唯有日輪垂滅相。至今猶掛亂峯頭。
<other>十三祖迦毗摩羅尊者</other>
遣文不許王宮住。掛錫還忻石窟深。寒岫孤征雲撲
撲。毒龍將近樹森森。寧知枉足相逢地。便是拈華付
囑心。老蟒何期千載後。塵緣脫盡震雷音。
<other>十四祖龍樹尊者</other>
悲深曾解髻中珠。我慢先摧福業徒。但得死生常了
了。都來聲色盡如如。幻師已類春氷散。佛性還同海
月孤。欲識涅槃無住相。大千沙界一毗盧。
<other>十五祖迦那提婆尊者</other>
休言無路出樊籠。迷即山河悟即空。報施園林生木
耳。投機天地共針鋒。八光盡處漚歸海。異論興時雪
灑松。巴弗城邊人去後。赤幡依舊起清風。
<other>十六祖羅睺羅多尊者</other>
運應千年豈謬悠。光連五佛助勒求。井金鍛去絕纖
鑛。河水乘來徹上流。無我為師明了義。擎盂分坐示
同修。門人不信曾三果。香飯空持過幾州。
<other>十七祖僧伽難提尊者</other>
生已能言少悟空。肯將寶位苦羈籠。不知祖域當傳
道。謾把禪多擯出宮。悲世幾憐紅日落。開懷因望白
雲重。從來嗣法人難得。何惜𢹂筇過一峯。
<other>十八祖伽耶舍多尊者</other>
七日經胎即誕神。肌膚淨照雪山春。月氏已悟千年
事。童子何驚百歲身。聽去風鈴非別物。𢹂來寶鑑自
無塵。區區曾入寬閑舍。喚出三天舊主人。
<other>十九祖鳩摩羅多尊者</other>
路在諸天孰可攀。祇緣悲重入塵寰。一靈寂寂死生
外。三界悠悠夢幻間。容易豈教忘妙偈。慇懃更為倒
疑山。重門自昔敲門後。直至如今不著關。
<other>二十祖闍夜多尊者</other>
垂手因傷失道真。象王縱步有誰憐。祇將言下無生
義。喚起林間長坐人。至道不求非散亂。急茲將斷為
悲辛。當時不覿羅城會。勤苦徒勞數劫塵。
<other>二十一祖婆修槃頭尊者</other>
念昔拳拳扣德音。幻泡無礙旨還深。雙珠夢去忘明
晦。一法傳來非古今。失果寧知月淨記。在胎因得眾
賢欽。臨行蹈破虗空處。不是男兒豈易尋。
<other>二十二祖摩拏羅尊者</other>
愚智甞因辯塔分。出塵岐路感時君。施檀引喻人多
劫。聽偈飛鳴[鴳-女+隹]一群。性㳷（呼潰切）山河但窅窅。心生毫
芥盡紛紛。誰知異域香焚日。曾把青烟破白雲。
<pb n="860"/>
<other>二十三祖[鴳-女+隹]勒那尊者</other>
鄉落皆呼聖子賢。摧頹廟貌未童年。罹憂虹貫乾坤
外。問法人歸日月邊。無我無為非是道。有功有作未
忘筌。身分舍利重來後。奇特還如火裏蓮。
<other>二十四祖師子尊者</other>
即心知見絕消詳。五眾何人敢校量。童子有緣驚展
手。嚫珠無纇惜潛光。蘊空已得身如幻。臂斷徒誇劒
似霜。光首何須憂法墜。窣堵波上有斜陽。
<other>二十五祖婆舍斯多尊者</other>
道塗多難意潛宣。無我先摧印帝前。神劒夢符應網
斷。祖衣焚驗法幢堅。食來毒藥曾無著。諫去因人亦
可憐。三昧火中何處有。一輪明月在青天。
<other>二十六祖不如蜜多尊者</other>
祖堂冥合繼清芬。儲貳摧邪駭眾聞。長爪豈能為巨
蠧。化山空欲礙高雲。東王超悟終何得。聖嗣重歸豈
易群。付囑強名心地藏。更無頭尾可呈君。
<other>二十七祖般若多羅尊者</other>
應變乘時善舉揚。問珠求裔旨何長。三春果滿菩提
樹。一夜華開世界香。但切傳燈悲物化。寧憂仙水走
年光。翻嗟未見蜜多日。幾度行吟效建狂。
<other>二十八祖菩提達磨大師</other>
運智隨緣肯自安。遊梁涉魏幾何般。穿雲錫掛草堂
靜。為法人忘雪夜寒。開葉開華皆不實。得皮得髓謾
多端。空留隻履嵩陽寺。後代兒孫著脚難。
<other>二十九祖慧可禪師</other>
峯前孤坐眼慵開。佛祖非遙偶自諧。頂骨換來山忽
聳。風痾懺去露先摧。潛興訕謗真堪惜。晚過屠沽更
莫猜。回首鄴都城下路。春風無限長蒼笞。
<other>三十祖僧璨禪師</other>
甞因吾道苦陵遲。十載藏珠臥翠微。華地無生聊密
付。法門求解使知非。羅浮海近凭欄久。山谷雲深振
錫歸。名氏不言休更問。手攜席帽舊麻衣。
<other>三十一祖道信禪師</other>
勤苦遺風邁昔賢。沙彌聞法尚髫年。重城解盜神兵
至。古路求人佛性圓。白氣已膺分派後。紫雲猶記破
頭邊。墖開真相堂堂處。留與禪家萬古傳。
<other>三十二祖弘忍禪師</other>
誰言相闕紫金身。盡性高談絕四隣。聖果高推僧上
座。衣盂自與嶺南人。三更已付何曾付。七百相親豈
易親。堪嘆當年奔逐者。至今猶拂鏡臺塵。
<other>三十三祖慧能禪師</other>
今古曹谿一派寒。師來因為起波瀾。攜囊庾嶺人空
逐。負石黃梅眾識難。頓悟心田華馥郁。欲歸鄉社葉
凋殘。風幡辨的真猷在。試向剎竿頭上看。
<other>越州天衣義懷禪師（三首）</other>
<other>投機</other>
一二三四五六七。萬仞峯前獨足立。驪龍頷下奪明
珠。一言勘破維摩詰。
<other>色空</other>
色空空色色空空。閡却潼關路不通。劫火洞然毫末
盡。青山依舊白雲中。
東西南北。十萬八千。空生罔措。火裏生蓮。
<other>東京淨因淨照臻福師（十五首）</other>
<other>百丈再參</other>
一喝分明守死。青天赫日起風雷。傍人撫掌呵呵
笑。唯有知音吐舌來。
<other>百丈卷席</other>
高登猊座已圓成。大智仙陀卷便行。師子嚬呻猶似
可。象王回首更堪驚。
<other>外道問佛</other>
特地慇懃問有無。因風應不費工夫。迷雲縱得開令
入。未免區區在半途。
<other>靈雲悟桃華</other>
<pb n="861"/>
春暖桃花帶露開。靈雲一見悟靈臺。玄沙諦當傳千
古。誰解雌黃息眾猜。
<other>趙州勘婆</other>
趙州勘破老婆禪。語脉分明在目前。近日五湖參學
者。剛於岐路走如煙。
<other>不見一法是大過患</other>
不見一法是過患。雨餘郊野雲收漢。中秋午夜月輪
高。幾處人登樓上看。
<other>不見一法即如來</other>
不見一法即如來。南有天台北五臺。江上雪消春已
暖。岩華凌曉露中開。
<other>百丈野狐</other>
問來答去盡因緣。流落寰區數百年。自古自今諸衲
子。一人傳了一人傳。
<other>四賓主</other>
賓中賓。寥寥度日好愁人。捨父佗方空役役。平生受
盡苦兼辛。
賓中主。擕筇入市無儔侶。縱然覿面便相呈。爭奈自
家不能覩。
主中賓。權掛垢衣混俗塵。頭頭應接殊無倦。悲智雙
嚴最上人。
主中主。獨坐巍巍金殿宇。五湖四海樂昇平。處處修
文盡偃武。
<other>因僧請益三訣以示之</other>
第一訣。衲僧猶未瞥。更擬問如何。棒頭須見血。
第二訣。南北行人絕。非但迦葉兄。文殊也結舌。
第三訣。祖令隨機設。臘月嶺頭梅。滿枝香吐雪。
<other>舒州浮山法遠圓鑑禪師（一首）</other>
<other>禪將交鋒歌</other>
禪將交鋒看作家。還同敬德遇金牙。機鋒迅速人難
辨。縱橫擒縱智徒誇。善藏鋒。巧回互。把斷要津誰敢
指。香象咆哮海嶽摧。師子嚬呻凡聖懼。或探竿。或把
火。照耀乾坤驗作者。擬議之時賓主分。閃電之間換
甲馬。勢如龍。健如虎。左旋右轉奪旗鼓。臨機照破鐵
門關。決烈衝開金鎖戶。文彩彰。風骨露。設使全提未
為據。撒星佩印落荒郊。點的囓鏃涉西土。看作家。終
不悞。任是鋩刀解遮護。吹毛晃耀七星分。金鏡光霞
八方顧。影草中。藏部隊。帀地風雲迷向背。單刀透出
萬機前。雙明送入千峯會。載趨蹌。重管帶。疋馬單槍
呈作解。雖然帶甲上橋來。早被定唐批急褰。按鏌鎁。
全舉令。照用同時誰敢並。忿怒那吒失却威。騫䭾佉
羅口目瞪。立股肱。贊元首。解定乾坤平萬有。[書-曰+(且-二+人)]皷連
搥兩陣收。拍馬將軍唱好手。
<other>福州地藏顯端禪師（十首）</other>
<other>玄唱</other>
地藏一琴。誰是知音。岩松百尺。瀑布千尋。是何之琴。
虎嘯龍吟。
地藏一箭。本非磨鍊。射徧十方。群魔膽戰。是何之箭。
風和柳綻。
地藏一句。禪徒罔措。不墮聖凡。豈沉迷悟。是何之句。
清平過渡。
地藏一訣。隨宜施設。擬問如何。頭破額裂。是何之訣。
春寒秋熱。
地藏一道。經行坐臥。有意難尋。無心易到。是何之道。
松風浩浩。
地藏一拂。打祖打佛。暑往寒來。天晴日出。是何之拂。
蕭何定律。
地藏一錫。敲空擊色。勦絕三賢。屏除六賊。是何之錫。
曲不藏直。
地藏一機。細雨霏霏。揚眉瞬目。涉水拖泥。是何之機。
禮別尊卑。
地藏一山。峻不可攀。華浮水淥。石鎻苔斑。是何之山。
形直影端。
<pb n="862"/>
地藏一水。清冷甘美。汪洋大千。魚龍任止。是何之水。
許由洗耳。
<other>東京法雲法秀圓通禪師（六首）</other>
<other>祖意</other>
涉嶺登山得得來。少林不意口難開。任是虗空須喫
棒。當鋒誰敢振雲雷。
凜凜清風何處來。誰云枯樹却華開。岩松自有凌雲
勢。不藉陽春二月雷。
<other>幻身</other>
千頭百頭祇一頭。天生肌體飽脂膏。眠雲臥水人休
覓。不在貧家與富豪。
幻本元真不用逃。順緣水草育脂膏。六凡四聖皆同
體。頭角何須競富豪。
<other>心印</other>
祖祖從來不識心。森羅萬象此中沉。崑崙鼻孔長三
尺。南海波斯莫亂斟。
成塊成團亘古今。五湖四海盡浮沉。鐵牛鎻斷黃河
水。聽審之流莫亂斟。
<other>江寧府蔣山贊元覺海禪師（三首）</other>
<other>三要</other>
第一要。當鋒誰敢道。千聖一時興。那能窮此妙。
第二要。明鏡當臺照。胡漢盡皆沉。透匣青蛇斗。
第三要。須知遮一竅。進步問如何。拊掌呵呵笑。
<other>東京法雲善本大通禪師（五首）</other>
<other>述旨</other>
學道道無得。修心心本空。本空無得處。勿謂出樊籠。
言中無異路。妙旨若為尋。海底紅塵起。山頭白浪深。
佛魔不到處。今古有誰知。霧卷千峯出。雲収片月移。
掣電機輪轉。當風不立塵。欲尋言下旨。一箭過西秦。
不是無言說。言多轉見猜。九年雖兀坐。聲震五天雷。
<other>南岳谷泉大道禪師（八首）</other>
<other>大道歌</other>
狂僧性本落魄。到處隨緣棲泊。都來些子行裝。棹下
誰能管著。曲竹杖。凹木杓。獨行獨坐還獨酌。時人不
會狂僧意。將謂狂僧虗造作。布直裰。紙衲帔。破綻誰
能管得伊。禪客相逢皆哂笑。律師遇著大不喜。迎風
坐。向日睡。也勝時人蓋錦被。騰騰兀兀且延時。落落
魄魄長如醉。面懶洗。頭懶剃。行住更無些濟濟。不但
千峰與萬峰。恣意縱橫去還止。或婬妨。或酒肆。拍手
高歌更無慮。人人咄罵遮狂顛。莫怪顛狂祇如是。遊
方廣。入聖寺。半千小兒皆罔措。祇解觀空臥白雲。爭
似狂僧豁神思。時人更問有也無。低頭拈箇山棗子。
頌曰。
落落魄魄。居山居郭。莾莾鹵鹵。是今是古。拍手大奇。
顏回彭祖。
<other>落魄歌</other>
狂僧性且無拘束。落魄縱橫隨處宿。有時狂歌歌一
場。驀地起來舞一曲。禪子云。甚奇特。到了依前六十
六。阿呵呵。為君述。豐干老漢騎虎出。路逢拾得笑咍
咍。却被寒山咄咄咄。
<other>巴鼻頌（六首）</other>
禪師巴鼻。有利無利。碧岳崔嵬。龍行虎勢。
衲僧巴鼻。坐具尺二。休問短長。風高雲起。
座主巴鼻。懸河無滯。地涌金蓮。手擎如意。
大道巴鼻。問著瞌瞌。背負葫蘆。狂歌遊戲。
山童巴鼻。煑茶鼎沸。客問如何。遠來不易。
散聖巴鼻。逢場作戲。東涌西沒。南州北地。
<other>東京智海本逸正覺禪師祖室聯芳（十二首）</other>
<other>雞峰至曹谿</other>
吾道提綱者。東西三十三。別傳一句子。突出少人諳。
<other>靖居思</other>
吾道提綱者。廬陵米價奇。年年田大熟。行市莫嫌遲。
<other>石頭遷</other>
<pb n="863"/>
吾道提綱者。衡山踞石頭。光陰莫虗度。恩大固難醻。
<other>天皇悟</other>
吾道提綱者。天皇廕子孫。一枚餬餅子。千載耀吾門。
<other>龍潭信</other>
吾道提綱者。師資會遇難。龍潭滅燭夜。德嶠髑髏乾。
<other>德山鑑</other>
吾道提綱者。常思古德山。一尋鉄作棒。坐斷武陵關。
<other>雪峯存</other>
吾道提綱者。難忘是雪峰。望州烏石嶺。無處不相逢。
<other>雲門偃</other>
吾道提網者。無私是至談。充齋餬餅子。佛祖未相諳。
<other>雙泉郁</other>
吾道提綱者。韶陽好子孫。雙泉分一派。亹亹出雲門。
<other>德山遠</other>
吾道提綱者。鐵門路嶮𡾟。少林人過後。南北自多岐。
<other>開先暹</other>
吾道提綱者。開先古佛先。宗風誰的嗣。一月在長天。
<other>總頌</other>
吾道正提綱。令行誰敢當。龍泉橫智海。三尺刃如霜。
<other>潭州道林智本禪師（一首）</other>
<other>快活歌</other>
山僧山裡得優游。衲衣缾鉢外無求。閑來縱步時迷
經。倦即和雲倚石頭。快活歌。歌快活。松韵蕭蕭泉聒
聒。野花芳草不知名。岩上落花紅一抹。任疎慵。忘禮節。
時就潺湲弄明月。箇中消息若為傳。回頭笑共青山說。
<other>潭州石霜楚圓慈明禪師（六首）</other>
<other>三訣</other>
第一訣。大地山河泄。維摩纔點頭。文殊便饒舌。
第二訣。展拓著時節。語默豈相干。夜半秋天月。
第三訣。山遠路難涉。陸地弄舟船。眼中挑日月。
<other>三句</other>
第一句。天上他方皆罔措。俱輪顛倒論多端。巍巍未
到尼拘樹。
第二句。臨濟德山涉路布。未過新羅棒便揮。達者途
中亂指注。
第三句。維摩示疾文殊去。對談一默震乾坤。直至而
今作笑具。
<other>蘄州白雲山廣教景雲禪師（二首）</other>
<other>曹洞玄旨</other>
然燈那畔祖師行。信是無功道自呈。石女拈華千界
動。木童汲水萬波傾。金田有樹雲生葉。玉洞無燈日
照明。善化羣機偏得妙。龜毛拂子掌中擎。
閑將芥子納三千。古聖神通任自然。每使牧童來座
畔。時教石女去岩前。玉輪輾破[狦-(狂-王)+王]瑚殿。金杖敲開碼
碯船。曹洞家風誰得旨。青山脚下向陽眠。
<other>北禪慧雲昇禪師（八首）</other>
嘉禾一竅。把定三要。臨濟德山。呵呵大笑。是何之竅。
雲生嶽嶠。
嘉禾一宗。萬象該通。釋迦慈氏。齊立下風。是何之宗。
黃昏打鐘。
嘉禾一言。千聖共傳。不存意思。切忌聲前。是何之言。
天晴道乾。
嘉禾一路。行人無數。踏着超然。西天此土。是何之路。
[虔-文+ㄆ]州麻布。
嘉禾一脉。休問寬窄。地獄天堂。絲毫不隔。是何之脉。
青黃赤白。
嘉禾一曲。五音具足。格調難陳。知音共續。是何之曲。
二八十六。
嘉禾一門。凡聖齊奔。雖無關鎻。包褁乾坤。是何之門。
水出崑崙。
嘉禾一印。大千普振。舉措施為。且無鄙悋。是何之印。
誰敢通信。
<other>洪州龍安山兜卛從悅禪師（六首）</other>
<pb n="864"/>
<other>歸根</other>
笑把寒山手。相將過野橋。水邊同坐石。林下各攀條。
日到天心盛。雲歸谷口消。寥寥人界外。何處不逍遙。
<other>得旨</other>
寓跡千峰裡。閑心絕萬緣。短筇橫膝坐。塊石枕頭眠。
就火烹新茗。臨溪汲冷泉。幽林華又發。渾不計流年。
<other>冥契</other>
寂寂浮埃外。溪山相稱深。水流元有勢。雲萃本無心。
翠鳥溪邊立。青猨洞口吟。倚筇回望處。紅葉下霜林。
<other>寂照</other>
二六時中事。何甞不一如。雲收青漢迥。月落碧潭虗。
崔瀑聲無盡。春山翠有餘。誰能忘世累。向此樂閑居。
<other>應機</other>
高著何曾筭。誰為歒手人。神仙看有分。黑白鬪無因。
緊向當頭捺。寬從四角伸。若於盤上覓。猶未出常倫。
<other>設變</other>
握土成金法。非因巧口傳。水中元有火。妙外更無玄。
海上遊三島。松間會八仙。幾回明月夜。長嘯亂峰前。
<other>廬山萬杉紹慈禪師（六首）</other>
<other>通玄頌</other>
祖意無方莫問西。曠然那許定交知。更來石火光中
覓。燎却當門一聚眉。
至理無私不用猜。豈從天竺付將來。塵中有路君須
辨。頂上金剛鉄眼開。
靈苗無影勿云高。尋葉尋枝轉更勞。若蹈箇中根蒂
穩。大千沙界一絲毫。
法戰從來兩不傷。應機隨順入彊場。金刀纔舉魔軍
伏。統得群原共一鄉。
大道淵玄絕謂稱。暫將譬喻一提評。君看枝上紅桃
子。顆顆元來祇混成。
透出玄關遮不得。却來深處泛漁船。竿頭不掛多般
餌。接得盲龜是有緣。
<other>廬州興化仁岳禪師（十首）</other>
<other>深岩藏白額</other>
白額從來出獸群。且藏威勢向崑崙。夜深嘯對岩前
月。無限風光清膽魂。
<other>五天銀燭煇</other>
銀燭舒光𦦨熾然。五天交照一何鮮。明月透映未為
妙。轉却輝華始透玄。
<other>金針去復來</other>
密用金針不出頭。往來無問若還流。繡衣不假虗玄
手。爭得條條線路周。
<other>妙談不干舌</other>
口口稱揚舌本無。無中演妙作明謨。君臣唱和通玄
旨。天下同歸絕異途。
<other>秦宮映膽煇</other>
圓明照膽徹心寒。好醜纔分足異端。碧眼臨臺須撲
破。免他光境兩俱完。
<other>鐵鋸吹三臺</other>
萬象森羅本祖心。頭頭無不演圓音。𪙁齖鋸下三臺
唱。絲竹笙簧和此吟。
<other>死蛇驚出草</other>
荒草深藏不記時。一朝新活動聞知。吐無噴霧仍收
卷。那叱南山鼈鼻兒。
<other>錦帳無夜衾</other>
明月堂前錦帳垂。無衾覆蓋有誰知。撥開合縫華光
裏。全露非因造化為。
<other>解針枯骨吟</other>
垢衣披掛入[邱-丘+(序-予+墨)]中。應病施方助道風。枯骨一吟音韵
發。聲聲無處不圓通。
<other>袖裏青蛇吼</other>
袖裏青蛇本自藏。偶然哮吼揭真常。門前驚散三千
客。那有莊生恃己長。
<pb n="865"/>
<other>饒州薦福承古禪師（一首）</other>
<other>知見謠</other>
莫莫莫。大丈夫。何大錯。無端咀嚼野狐涎。滿肚知音
無處著。縱然成現夢還家。物外超然謾斟酌。重玄權
要騁縱橫。逆順機鋒過電爍。恰如狂鬼亂心神。又似
良人中毒藥。審須聽。急吐却。熱病覺來方索索。不論
日本與西天。說甚須彌頭倒卓。徒將管見自欺謾。枉
把禪流眼睛⿰翟支。忠言逆耳為童蒙。作者聞之任貶剝。
莫莫莫。開口向君早是錯。又更問莫莫莫。瑠璃缾貯
穢惡。甘露味變毒藥。莫莫莫。荊棘林裏野狐狸。走出
荒郊又被縛。淨地上死屍橫路著。邪魔外道頭卓朔。
莫莫莫。三世諸佛鼻孔長。六代祖師眼皮薄。屎上加
尖尖更尖。一任嘍囉空戲謔。十萬八千踰繕那。爭似
儂家莫莫莫。
<other>東京淨因惟嶽佛日禪師（四首）</other>
<other>古劍</other>
倚天靈刃自吹毛。非假耶溪更淬磨。生殺交馳機若
電。八方從此偃干戈。
<other>古琴</other>
亦無徽軫亦無絃。一弄宮商徧大千。旦暮水聲長在
耳。古今山色自橫天。
<other>古鏡</other>
本自圓成鑄必難。靈光千古逼人寒。胡來漢現雖無
隱。誰敢當前正眼看。
<other>古潭</other>
一片寒光鑒一團。萬重山脚管秋天。波心得此澄清
後。曾印銀蟾幾度圓。
<other>饒州薦福道英禪師（十首）</other>
<other>十要頌</other>
談迷說悟竟如何。迷豈無人悟頗多。迷去固非新世
界。悟來還是舊山河。根門賊黨皆歸欵。陰界魔軍盡
倒戈。從此晏然居我國。謂言堯舜亦如它。
佛性圓融處處談。就中端的少人諳。應機岐路分千
萬。造到根源絕二三。葉落亂蟬鳴遠樹。雲收孤月印
澄潭。尋枝逐派堪憐愍。特地斯言為指南。
豁然言下忽逢伊。頗類真金出鑛時。入冶更須精鍛
鍊。上砧方耐重鉗鎚。得皮得髓終由己。傳法傳衣亦
是誰。管見庸聞何足道。謾增人我長愚癡。
漸遠家鄉轉不如。勸君早早慕歸歟。遨遊平地無高
下。運動玄機有卷舒。妙矣三平胸著箭。奇哉萬卷腹
藏書。不能了了明根蔕。畢竟還同死水魚。
道眼分明真可難。法身埋沒轉堪哀。衣衫脫去全身
露。枕簟離來兩眼開。開處更無魔境界。露時那有佛
形骸。文殊一念纔差互。也到鐵圍山下來。
投師不正亦徒勞。去就吾今勸爾曹。但取道純兼德
懿。休論名重與年高。直須下意求心要。莫秖虗頭事
氣豪。無事身緣兩浮脆。擬憑何法作堅牢。
見成公案莫疑猜。先覺分明點破來。便可學能無伎
倆。不應如秀拂塵埃。親疎休苦窮它語。與奪仍須運
己財。大底欲歸何處去。石橋巇嶮在天台。
就中尋覓知偏遠。向外馳求轉覺賖。柳綠華紅全漏
泄。鴉鳴⿱少隹噪已周遮。何須得得論心境。不用嗷嗷辨
正邪。生死涅槃知夢幻。莫將夢幻強分拏。
無相無名亘古今。豈教寒暑浪吞侵。到頭不許稱為
佛。垂手何妨指作心。即見即聞非易覓。離聲離色轉
難尋。可憐認得昭昭底。也道傳衣繼少林。
弊垢衣纏小化身。了無一法為君陳。衣中有寶年年
在。眼裏無筋世世貧。芻狗生成金翡翠。木鷄㗖破玉
麒麟。盡言玄妙如坑壍。過得翛然有幾人。
<other>秀州資聖盛懃禪師（五首）</other>
<other>西來意</other>
君問西來意。春深雨水多。熊山藏隻履。赤脚過流沙。
君問西來意。春風依舊寒。欲行千界外。舉步細須看。
<pb n="866"/>
君問西來意。雲深差路多。暖風吹曉谷。明月照烟蘿。
君問西來意。巧會隔新羅。直饒便恁麼。鶴人鳳凰窠。
君問西來意。迢迢十萬程。舉頭看北斗。磊磊一天星。
<other>潤州金山曇頴達觀禪師（五首）</other>
<other>宗門五派</other>
法眼一宗枝。玄沙是祖師。直須明自己。不可闕修持。
問裏分賓主。言中絕路岐。若論端的事。打瓦了鑽龜。
雲門嗣雪峯。機與睦州同。理出千差外。言歸一句中。
九秋殘葉雨。三月落花風。常見波斯說。蝦䗫齩大蟲。
偏正互縱橫。迢然忌十成。龍門須要透。鳥道不堪行。
石女霜中織。泥牛火裏耕。兩頭如脫得。枯木一枝榮。
溈山與仰山。機暗獨言難。飛鳥開雙翼。明珠轉一盤。
方圓雖可並。起坐不相干。手舞暨足踏。徒勞逞舌端。
臨濟好兒孫。多將棒喝論。不能明妙用。秖是學空言。
欲動先𢹂杖。臨行又撲盆。便超斯見解。野鴨裏餛飩。
<other>荊門軍玉泉山承皓禪師（一首）</other>
<other>布袋歌</other>
布袋生來落魄。縱性受居城郭。笠如秋後蓮荷。袴似
多年盤絡。草鞋不見成雙。毳衲唯留線索。有時若醉
如癡。有時露胸袒膊。飢來信手拈飡。困即街心伸脚。
天晴穿履荒忙。頃刻雲生碧落。春霖洗足奔走。須臾
日輝山閣。生涯祇箇布袋。盛貯不拘好弱。驀然抖擻
向人。中下安能湊泊。鐵銚便言鐵銚。木杓直言木杓。
低頭不覺呵呵。懡㦬一時放却。或乃拊背求知。轉腦
張眸驚愕。展手乞我一錢。何啻膏肓覓藥。彼此失利
重重。未審阿誰大錯。不知入水入泥。盡謂風狂戲謔。
有時喜怒縱橫。不選言詞好惡。訶罵十聖三賢。大罵
志公婁約。誰言斷妄趣真。誰言棄苦求樂。更言不生
不滅。平地強生溝壑。智者反自籌量。愚者從他卜度。
尀耐李老莊周。剛把虗空捫摸。更有呂望黃公。謾說
六韜三略。被人拶問元由。不免低頭喏喏。白雲堂下
漁人。望風亭上仙[鴳-女+隹]。
<other>婺州寶林果昌寶覺禪師（一首）</other>
<other>擔板庵歌</other>
此箇茆蓬。外實內空。恒沙妙用。盡在其中。背靠青山
淥水。面觀翠竹長松。任你風寒霜雪。幾經春夏秋冬。
指天⿱卓地。為法界宗。禪人遊賞。默默相逢。看取題目。
水洩不通。

建中靖國續燈錄卷第二十九

<sarticle>建中靖國續燈錄卷第三十　　　<bz>〔宋磻〕</bz></sarticle>

東京法雲禪寺住持傳法佛國禪師（臣）惟白集
偈頌門
<other>明州雪竇山重顯明覺禪師（十首）</other>
<other>讚佛</other>
甘蔗流苗應剎塵。覺場高發利生因。紫金蓮捧千輪
足。白玉毫飛萬德身。孤立大方資定慧。等觀含類捨
怨親。挨星相好中天主。帀地名聞出世人。螺髮右旋
仙島碧。眉月斜印海門新。鸞翔鳳舞非殊品。象轉龍
蟠絕比倫。瓔珞聚中騰瑞色。華鬘影裡奪芳春。慈儀
戀望知何極。梵德言辭莫可陳。[(曷-曰)/月]字杳分無量義。頂
珠常照百由旬。雙林孰謂歸圓寂。坐斷乾坤日見真。
<other>讚法</other>
後得智生功德聚。大悲留演潤禽魚。貫華雖自科千
品。標月遷歸理一如。過量劫應期廣布。剎那心合未
忘書。四衢道內拋紅𦦨。五欲波中綻白蕖。排斥眾魔
登壽域。引携諸子上安車。義天星象熒熒也。辭海波
瀾浩浩歟。違背此恩難拯拔。遭逢末世豈躊躇。聞來
半偈須相斆。惜去金身莫共居。飛辯恨曾虧激問。賾
幽欣且免長噓。生生頂奉輝心鏡。廓照塵勞信有餘。
<other>讚僧</other>
<pb n="867"/>
方袍圓頂義何宣。續𦦨千燈豈小緣。華雨座前猶滯
相。虎馴庵畔尚稽詮。岩栖冢宿難依望。鶴貌雲心迴
灑然。寶杖夜鳴寒嶠月。銅瓶秋漱碧潭烟。名標練若
澄諠猾。迹念昏衢警睡眠。林下雅為方外客。人間堪
作火中蓮。情高不是超三際。道在非同入四禪。浮世
勉誰知逝水。深峯甘自聽飛泉。苾蒭草馥僧祇後。玳
瑁盂傳古佛先。珍重覺皇有真子。坤維高步列金田。
<other>兔角拄杖</other>
少室傳來兔角杖。千聖護持為頂相。虎踞龍蟠勢未
休。雲影山形冷相向。有時閑倚在虗堂。寥寥帀地凝
秋霜。有時大作師子吼。德嶠臨濟何茫茫。今日提來
還不惜。分明普示諸知識。解拈天下任橫行。高振風
規有何極。
<other>名實無當</other>
玉轉珠迴祖佛言。精通猶是污心田。老盧祇解長舂
米。何得黃梅萬古傳。
<other>問緣生義</other>
義列緣生笑未聞。孰呈布鼓向當門。金剛鐵券諸方
問。報道三千海岳昏。
<other>道貴如愚</other>
雨過雲凝曉半開。數峯如[書-曰+(且-二+人)]碧崔嵬。空生不解岩中
坐。惹得天花動地來。
<other>大功不宰</other>
牛頭峯頂鎻重雲。獨座寥寥寄此身。百鳥不來春又
過。不知誰是到庵人。
<other>至人不器</other>
誰當機。舉不賺。亦還稀。摧殘峭峻。銷爍玄微。重關曾
巨闢。作者未同歸。玉兔乍圓乍缺。金烏似飛不飛。盧
老不知何處去。白雲流水共依依。
<other>為道日損</other>
三分光陰二早過。靈臺一點不揩磨。貪生逐日區區
去。喚不迴頭爭奈何。
<other>廬山東林常總照覺禪師（八首）</other>
<other>文殊妙智門</other>
文殊何處不文殊。豈止清凉山頂居。今古未甞時隱
顯。聖凡何必論親疎。非言七佛為師祖。是與群生作
楷模。直下若能明妙得。般柴運水現毗盧。
<other>普賢妙德門</other>
普賢亞聖實稱賢。銀色光中照大千。法法現成何過
惡。塵塵具足或方圓。善財一念全軀露。普眼慇懃歒
體偏。好行本來無處所。峨嵋權且示人天。
<other>觀音妙力門</other>
觀音妙力處煩籠。動靜融融法界中。萬籟未鳴甞演
暢。一聲纔剖理何窮。陳那有聽翻成礙。賢喜無聞遠
近通。好是文殊能妙揀。圓通從此勿西東。
<other>都頌</other>
妙智妙行與圓音。共顯毗盧古佛心。一旨得來無異
趣。三門從此見幽深。清涼海岸休佗覔。華藏峨嵋莫
外尋。彈指圓成猶特地。那堪擬議隔千峰。
<other>理真事妄</other>
理無動轉。事有去來。一念二種。永劫輪迴。輪迴既息。
理事平懷。法爾何爾。途轍安排。
<other>違佗認己</other>
實悟無心。有心有以。叱古存今。非佗是己。法本圓明。
道何彼此。更若雕鐫。遠之遠矣。
<other>內心外境</other>
內心外境。迷頭認影。摘果空華。充飢[書-曰+(且-二+人)]餅。三界茫茫。
四生衮衮。心境頓忘。萬法根本。
<other>心生滅見</other>
祖道東流。枝分派列。要旨千途。群機萬轍。萬轍本虛。
千途由設。不統宗源。紛紜生滅。
<other>東京惠林德遜佛陀禪師（七首）</other>
<other>物不遷旨</other>
<pb n="868"/>
物物本無遷。年來復一年。人從山北去。鷰到還南邊。
春樹生還謝。銀蟾缺復圓。未明肇公意。對北盡忙然。
<other>不真空觀</other>
不真方謂真。年年二月春。桃花開綠野。柳絮送行人。
物物殊非物。塵塵不是塵。了然亡所得。迢遞隔西秦。
<other>般若無知</other>
船若號無知。相逢話所之。去年初夏月。今日暮春時。
臨水精神健。登山氣力衰。慇懃話消息。眉上更生眉。
<other>涅槃無名</other>
涅槃絕名稱。如來悲願深。何甞生覺樹。豈是滅雙林。
慧澤無高下。曇華亘古今。岩間宴坐者。終日漫沉吟。
<other>真空妙境</other>
真空本不空。日日日生東。流水隨方異。青山到處同。
雨滋芳草秀。烟淡野華紅。觸目毗盧境。門門道路通。
<other>理事無礙</other>
理事各無礙。南州又北州。蹄輪非紫陌。歌筦動青樓。
行客忙應甚。遊人醉未休。牧童笑歸去。吹笛倒騎牛。
<other>周徧含容</other>
周徧曰含容。頭頭法界重。誰言德雲老。不下妙高峰。
靜坐嵩陽石。閑聽岳寺鐘。善財迴首處。塵外絕行蹤。
<other>泉州資壽捷禪師（十首）</other>
<other>華嚴頌</other>
華嚴真境統三千。香社隨方種白蓮。松徑雪消泉韵
遠。石樓風靜磬聲圓。雲凝古殿爐烟澹。日轉幽庭樹
影偏。翻憶五臺多秀麗。異華鋪地軟如綿。
華嚴真境極寰區。雲散長空雨點無。千器碧淵雖等
降。一輪明月豈差殊。青山綠竹輪僧舍。瓊苑瑤華屬
帝都。劫劫波波迷己士。漂沉六趣即須臾。
華嚴真境豈勞尋。萬彚紛紛孰不任。彩鳳夜寒歸畫
閣。黃鶯春暖轉芳林。須知古佛唯心造。自是當人本
性沉。盡日倚欄細思審。等閑持論亦幽深。
華嚴真境廣通津。萬戶千門處處親。一坐化城彌勒
閣。四方瞻仰善財身。雲收日現誰無分。虎嘯風生自
有因。轉大法輪人罔測。區區屈己坐微塵。
華嚴真境顯群機。雨漲江湖浪渺瀰。匪進匪修超十
地。無聞無得越三祇。中秋玉兔團團盛。半夜圭桐旋
旋虧。入海波斯貪不已。擬將瓷器換摩尼。
華嚴真境絕枯榮。觸處堂堂耀眼睛。紅𦦨爛中秋藕
折。碧波潭底夜燈明。鴈飛寥廓雙排直。雪布長空一
樣平。可笑世間迷路者。墮坑落壍祇橫行。
華嚴真境海雲開。船子何因戀釣臺。上接下流偏屈
曲。東遊西岸轉迃迴。漸離有相雖憑教。頓悟無生豈
用媒。不得毗盧真旨趣。枉參知識去空來。
華嚴真境普形彰。識得西來路不長。合進趣時宜進
趣。非思量處勿思量。默然未必降金粟。微笑何須讚
飲光。為報五湖諸上德。休馳言句錯傳揚。
華嚴真境祇雷同。擬道無功却有功。八聖道支雖易
顯。萬波羅蜜即難窮。危簷冷拂微微雨。幽室凉生凜
凜風。深欲善財投猛𦦨。妙哉猶且樂其中。
華嚴真境四時周。殘臘氷河凍不流。石虎有牙非可
懼。鐵牛無鼻豈能収。金園柳暗春將暮。玉井桐疎景
乍秋。遶座奇峰觀不足。徘徊猶止水邊樓。
<other>潤州金山曇頴達觀禪師（四首）</other>
<other>佛教</other>
始從鹿苑亦拘尸。四十九年垂軌儀。迦葉撞鐘招結
集。阿難陞座示傳持。金言已是煎殘藥。藏教空排著
了碁。若論諦當一句子。三更打鼓弄波斯。
<other>經</other>
西天貝葉貫華編。梵語傳來此土翻。十二部中非易
演。五千卷裏固難言。說三未免行斜道。第一何曾契
上根。信受奉行如了得。生生不墮葛藤村。
<other>律</other>
世尊律藏付波離。滅向尸羅慎所譏。身口意根須善
<pb n="869"/>
護。貪瞋痴亦在防微。祇容朝夕唯持鉢。不許經遊暫
失衣。未達導師方便旨。猶如鳥欲避空飛。
<other>論</other>
迦旃延以論標空。經意論量盡得通。冀引千龍歸大
海。不留百鳥滯虗空。依佗作解非為上。本自圓成未
得中。起信瑜伽唯識外。曹溪誰有馬鳴功。
<other>黃龍山祖心寶覺禪師（三首）</other>
<other>大藏經</other>
一毫穿眾穴。眾穴一毫收。雲自帝鄉去。水歸江漢流。
<other>傳燈錄</other>
九十芳春日。遊蜂競採華。香歸蜜房盡。殘葉落誰家。
<other>信心銘</other>
縱饒窮到底。還是涉風波。自古貧堪笑。一身猶恨多。
<other>蘄州四祖山演禪師（四首）</other>
<other>四時般若</other>
三月花開笑暖天。浮雲飄颺自牽連。無端下取經旬
雨。引得青苔到座前。
夏日輝輝爍太虗。當斯誰敢上擡眸。凉風偏善時人
意。襲襲輕飄出玉壺。
秋來何事得人憐。海月騰騰上碧天。無限清光耀心
目。與誰相共話團圓。
朔風和雪振溪林。萬物潛藏恨不深。唯有嶺梅多意
氣。臘前吐出歲寒心。
<other>蘇州崑山元禪師（四首）</other>
<other>般若四題</other>
般若劒。不露鋒釯何所驗。太平天子坐寰中。邊方永
息狼烟𦦨。
般若山。遊人終日競躋攀。須超絕頂通玄處。切莫栖
蹤半壑間。
般若體。[懨-猒+火]廓十方須見底。却於觸處現全身。免使伊
人遙頂禮。
般若用。閑把勿絃琴品弄。擬操一曲達知音。清淨自
有松風送。
<other>東京智海清佛印禪師（五首）</other>
<other>華嚴合論</other>
金色分明世界寬。箇中誰謂始心安。園林秋晚葉爭
墜。雨雪夜深天帶寒。佛剎不須論遠近。行花何處有
彫殘。欲知無限重重境。但向毛頭國土看。
覺城東際起初因。南去詢求五十人。行海幽深雖徧
涉。義天空闊不容塵。寒松帶雪影長在。脩竹含風韵
轉新。若向此中能擺脫。也應閑却主城神。
華嚴真境本來周。譬比滄溟納眾流。六道四生纖芥
攝。十方三世剎塵収。頭頭盡是妙峯頂。步步無非慈
氏樓。堪笑善財多費力。區區南去更何求。
剎海滔滔莫問津。十方何處有纖塵。曾經塞北三冬
雪。却憶江南二月春。河渚到來成底事。刀山投去謾
勞神。如今老向千峯下。誰是當年主稼神。
華嚴真境絕纖埃。老去那能學善財。鳥外烟霞長自
在。海邊樓閣為誰開。等閑坐石看流水。無事携筇遶
綠苔。寄與寒岩舊知己。相逢休作象王迴。
<other>益州甘露舒禪師（八首）</other>
<other>覺樹</other>
雲根不植凡間玉。秀實全資真界風。秋雨秋颷零萬
物。森森獨茂法王宮。
<other>覺花</other>
惠澤真颷習習回。春生覺樹覺花開。芬芬性地誰能
識。郁郁香飄徧九垓。
<other>法皷</other>
一擊隆隆徧九垓。雲奔雨驟盡趨來。須知不是尋常
韵。惺得人天醉眼開。
<other>法幢</other>
真界巍然匠莫窮。指佗迷者出樊籠。幾多邪黨思殘
毀。爭那金人不朽功。
<pb n="870"/>
<other>忍草</other>
真颷惠澤沃情田。和氣融融忍草鮮。雪壓霜凌終不
變。青青莫問植何年。
<other>心珠</other>
無象無思無物同。圓明廓照不空空。離婁喫詬無因
得。如信徒云耳目聰。
<other>定沼</other>
無象非因疏鑿成。境風不起自澄清。虗涵皎皎覺天
月。照破群迷大夜明。
<other>慈航</other>
愛水堤邊盡日橫。帆開忽喜惠風生。滔滔無限迷津
者。渡去寧辭浩渺程。
<other>雲居山了元佛印禪師（四首）</other>
<other>牧牛</other>
初學看牛日。人牛盡力爭。愛從荒草去。不向坦途行。
轉鼻繩難拽。加鞭眼轉生。勿教犯苗稼。猶貴及時耕。
驀地轉頭來。[(曷-曰)/月]腰黑漸開。出欄羗笛引。歸晚野歌催。
見鬥情猶憤。逢羣目尚擡。良由鞭索在。心地漸成。
且喜全軀白。安眠露地中。身心如土木。聞見似盲聾。
一朵雲生谷。成團雪墮空。皎然無異色。翻與眾牛同。
已白仍迴黑。還君自在牛。亂山閑放去。千古更無憂。
赫赫當中日。騰騰不繫舟。超然凡聖外。誰敢向前收。
<other>安州圓明寺著禪師（四首）</other>
<other>廣照空有</other>
廣照雙非妙體融。百千沙界一心中。有情有取真還
滯。無念無求事未通。遠嶠青松音歷歷。長天白日印
空空。分明獨露如何說。春至桃花依舊紅。
<other>離微體淨</other>
離微體淨妙心宗。此體凝然窅莫窮。絕相絕名三界
外。同塵同境四生中。堂堂真有元非有。蕩蕩玄空本
不空。一點靈源何所示。夜來夜檜起清風。
<other>本際虗玄</other>
本際虗玄妙絕倫。無方應用體全真。圓明似日周沙
界。清淨如空徧色塵。[鴳-女+隹]唳岩松迎暖日。鶯鳴谷口送
殘春。遊人到此堪回首。休更尋源去問津。
<other>宗本義旨</other>
宗本兼條玄義賖。朔風吹斷暮烟霞。祇因五性窮無
異。致使三乘見有差。迷去盡同雲裡月。悟來方信眼
中花。雖然語路分迷悟。法界明明共一家。
<other>潤州金山瑞新禪師（四首）</other>
<other>從真起妄</other>
法身三際不留蹤。三際還將實相同。一念忽生真性
內。片雲來點太虗中。
<other>滅妄歸真</other>
從真起妄有三緣。緣境門門本寂然。雲滅推尋無內
外。豈言風雨暗山川。
<other>真妄不二</other>
大千國土一漚中。漚體觀來與水同。水若真空無萬
法。須知萬法是真空。
<other>真妄不存</other>
病在咸希藥有靈。病消休詫藥如神。德天黑暗同魔
佛。真妄寧存有智人。
<other>劒門關慈雲重謚禪師（一首）</other>
<other>衣中寶</other>
衣中寶。衣中寶。歷劫隨我是處到。今日輝光出衣中。
炟焃分明當古道。真空藏。光杲杲。此寶居中絕世好。
三賢十聖盡同途。拊掌齊聲相告報。窮子曉珠在醉
衣。龍女成佛年不老。應受用。得自在。大千沙界常不
昧。十字街頭婆子家。光明迸出破布袋。
<other>福州法海明慧禪師（十首）</other>
<other>迷</other>
底事朝朝宛似癡。鏡中眉面却生疑。長衢走徧狂初
歇。門掩春風不語時。
<pb n="871"/>
<other>妄</other>
勞生擾擾汩天真。終日忙忙趣妄因。流浪此時遮海
水。更疑東海起紅塵。
<other>意</other>
意存諸見理還迷。滿眼空花不露枝。空果未成心未
息。一狐疑了一狐疑。
<other>識</other>
根根分別眾塵蒙。暗逐光陰去莫同。好箇頂門無入
處。青山流水謾相通。
<other>情</other>
去去來來渾未知。幾番迴首忍分離。長橋野店猨啼
後。一過秋風一雨時。
<other>想</other>
日夜猜疑暗動時。百年行處爾甞知。春花未折香猶
在。蝴蝶雙雙遶舊枝。
<other>智</other>
智明千古號靈通。日日都忘決斷功。天地水雲俱是
眼。四園松竹起清風。
<other>慧</other>
慧光臨照勿高低。向此都無一法迷。多謝東君漏消
息。滿園春色鷓鴣啼。
<other>覺</other>
根境識三都了了。了空空外亦無非。滄江萬里山重
疊。一片孤雲自在飛。
<other>悟</other>
悟盡凡心截眾疑。此心能有幾人知。當時祇道花拈
去。今日依前紅滿枝。
<other>隨州大洪山恩禪師（四首）</other>
<other>聲</other>
枯木龍吟大地秋。最初一句謾輕詶。少林山叟笑無
語。靜聽松風暗點頭。
<other>色</other>
極目寥寥絕謂情。十方塵剎共澄明。石城山下無根
草。一度春來一度青。
<other>無價香歌</other>
我祖無價香。調和匪今日。萬種同收薝蔔林。九煉須
是波羅蜜。名兮實兮絕真妄。知兮見兮何得失。說牛
頭。言象藏。優曇末利多般狀。天人善應獲圓通。鬼神
正受成無上。奇哉戒定燒塗丸。利樂群生法界寬。為
雲為臺相可覩。應根應器誰能觀。此歌妙通香積國。
端的開熏須斷惑。德藏門開慧炬然。清風散去有何
極。
<other>還鄉謠</other>
任落魄。任落魄。生老病死已是錯。五常三寶使精魄。
一性六根弄輕薄。遇緣生。欲若縛。盡是無名不著度。
祗知烟帶繫虗空。不覺光明出樓閣。休已休。作無作。
祗麼隨緣心已樂。還鄉一路報人知。獨駕白牛離繩
索。廓然無限清風生。不勞天地為棺槨。

建中靖國續燈錄卷第三十（終）

<talk>No. 1556-B
 上書。劄子。付受節次。附于卷後</talk>

參學賜紫僧　　希式　錄
<other>上
皇帝書</other>
七月十五日。法雲寺住持傳法佛國禪師。（臣）惟白謹
昧死上書　皇帝陛下。（臣）聞　天地崇高愽厚。所以
覆載萬物也。　日月麗明而騰照。所以輝華萬方也。
孔孟本仁而祖義。所以教養万俗也。　佛祖運智而
含悲。所以開覺萬有也。若此四者。古今罕有齊其功
者也。恭惟　皇帝陛下。德普天地。　明逾日月。道超
<pb n="872"/>
孔孟。　性侔佛祖。自　丕承大業。一日而天下歸仁。
儒釋道俗。草木禽魚。霈然霑其大恩大澤。㳂古抵今。
未有如　陛下能齊其功也。（臣）緇林一草芥耳。兩歲
中三遇
陛下詔闡宗風。實千載一時之幸會。（臣）所以捫膺忖
心。將何以報。（臣）定外竊觀　真宗皇帝踐祚。改元景
德。吳中僧道原集禪門宗師心要語句三十卷進上。
蒙　詔翰林學士楊億為序。是曰景德傳燈錄。　仁
宗皇帝踐祚。改元天聖。駙馬都尉李遵勗亦集禪門
宗師心要語句三十卷　進上。蒙
御製序文。是曰天聖廣燈錄。皆　勅隨大藏。傳布天
下。開悟機器者。數如河沙。然妙道雖不以言。須假言
而顯於妙道也。自天聖至今。將八十年。未有集錄者。
（臣）今遇
陛下踐祚改元。謹集禪門宗師心要語句三十卷。目
為　建中靖國續燈錄。昧死上
進。伏望　陛下特降　朝廷。依傳燈．廣燈錄例。　賜
序文。下印經院。編入大藏目錄。隨藏流行。使佛𦦨祖
𦦨光明而無盡。則　陛下聖祚國祚綿遠而何窮也。
（臣）甞思元豐五年。歲在壬戌。　朝廷無事。瑞應有感。
海宇肅清。邊陲靜息。是時。　神宗皇帝宴然無為。
　留神禪悅。建法雲禪宇。　詔圓通禪師法秀開闡宗
風。招延禪眾。實　陛下誕　聖之年。若此興崇。良有
以也。（臣）今所以區區集斯語要。少贊　陛下金輪垂
裳。　佛行仁慈之化。而報神宗皇帝創禪林莫大之
　恩也。（臣）竊原　國朝祖宗已來。以　聖繼　聖。未
甞不以佛祖妙道資以周孔仁義而化成天下也。所
以聖人之事。必待　聖人而後可行。無上法印。今日
正賴　陛下不忘佛囑。以永傳布。則（臣）死生之大幸。
天下禪門之大幸。所有建中靖國續燈錄三十卷．目
錄三卷。隨書昧死上進。干黷　冕旒。（臣）無任瞻　天
望　聖。激切屏營之至。（臣）惟白誠惶誠恐。昧死謹言。

<other>上
皇帝劄子</other>
（臣）今有法雲寺住持傳法佛國禪師惟白投書於臣。
乞臣繳　進所集建中靖國續燈錄三十卷并上
　皇帝書一封。（臣）竊考惟白所集。其例甚著。其名甚美。
其利甚博。其報尤深。例之著。引真宗踐祚改元而有
景德傳燈錄。仁宗踐祚改元而有天聖廣燈錄。皆[烈-列+((冰-水)*臣*巳)]
朝盛典。例之著也。名之美者。夫燈續則傳。燈續則廣。
傳之與廣。具在續燈。相續無盡。名之美也。利之博者。
凡四十八世。千七百餘人。使悟機器者。當數如河沙。
天下受其賜。利之博也。報之深者。其大意卛以密嚴
　睿筭。幽贊　皇圖。追報　先帝為本。潛心為　國。
報之深也。（臣）亦自念。元豐初年。寢被　先帝道德之
澤。祈創禪林于　輦下。時歲在壬戌。適丁　上聖挺
生之期。　先帝留神曲成。　賜法雲之名。有請皆
　從。至於　詔選傳法名僧。來學者常逾數百。上資
　寶祚。代不乏人。今惟白之住持。次當第三。而際會
　風雲。翱翔　宮禁。獨陛猊座。三對龍顏。海潮之音。師
子之吼。人天響震。佛祖光生。且謂知　恩報　恩。莫
如佛法。佛法之要。其在祖燈。佛𦦨祖燈。既光明而無
盡。則　帝齡國祚。將綿遠而何窮。欲報之心。大卛類
此。（臣）又恭覩　仁宗皇帝御製廣燈錄序有云。法雲
滋蔭。又云。續千燈而罔窮。豈非先有所開。囑有所在。
乃至以　神功而暢真諦。　真宗皇帝以稽古而繹
宗風。神宗皇帝閱意最深。儲精益專。以大明而研性
理。此蓋　國家以　聖繼　聖。兼資妙道。化成天下
之遺則也。恭惟
陞下。道自生知。　性由天縱。　聰文日益。　聖學淵
深。孝述　祖宗。必留宸念。（臣）儒術之暇。粗探禪詮。惟
最上乘。乃第一義。不立文字。豈踐階梯。直拄箭鋒。旁
<pb n="873"/>
加鞭影。投針非妙。掣電猶遲。道固無言。因言顯道。道
既顯矣。悟之者多。今惟白所集之文。蓋教外別傳之
旨。近標契理之句。廣引發光之機。詳其筆削之公。審
其論譔之密。包舉八十年之知識。緝[烈-列+((冰-水)*臣*巳)]千萬偈之因
緣。苟非其人。孰能與此。何但有大功　闕典。誠為豈
小補於　明時。其所集錄。并所　上書。臣今未敢便
行繳　進。欲望　聖慈。特賜　宣取。恭願　陛下。時
忘　萬機。游意法樂。暫垂　聖覧。如有　可釆。乞降
朝廷。依傳燈錄等例。　賜序入藏。流布天下。取進止。
七月十五日集慶軍節度觀察留後駙馬都尉臣
張敦禮劄子。

<other>付受次第</other>
七月十五日。通進司投　進劄子。當日蒙差閣子下
楊太保日言傳　聖旨。就寺　宣取建中靖國續燈
錄并上　皇帝書。佛國禪師望　闕跪　進。續蒙差
閣子下黃太保勉傳聖旨。承受入內。上進　御前。至
八月二十六日。蒙　聖恩差降中使閣子下李太保
敏奉聖旨。就張敦禮宅。　詔法雲寺住持佛國禪師
惟白。賜建中靖國續燈錄三十卷．目錄三卷。仍賜
　御製御書序一軸。銷金複帕等。公主望關受賜。仍與
闔寺大眾等。迎引入寺。就法堂供養奉安訖。即時陞
座。舉揚般若。稱謝聖恩。祀嚴　　聖壽。尋具語續并
　　謝恩表。附中使李太保賷入　內。進呈　是日
佛國禪師陞堂語錄。　師登座。拈香云。佛祖相傳。經
無量劫。龍天護祐。遂有今時。若也聖賢嗅著。品類聞
知。三十四心斷結。五分法身頓圓。如今拈出。焚向鑪
中。伏願
皇帝陛下。道高堯舜。德邁羲軒。七十二峯聳為壽嶽。
百千巨海流貫福河。次拈香云。伏願　中宮皇后．
　皇太妃．　兩宮皇后．　皇太子．諸王天眷。懋肅宮闈。
聲高啟頌。崇顯三寶。永贊萬機。便敷坐。　問　帝澤
霶流　御製文。顯揚祖道賜禪門。續燈從此傳千古。
師將何法報　皇恩。師云。高提法印歸　皇化。大續
真燈助　帝明。僧曰。若然者。今佛一言光古佛。開發
九州禪悅心也。師云。祇將一滴曹溪水。四海為霖報
我皇。僧曰。可謂是字字燕金滿目。言言趙璧盈山。師
云。祇道得一半。僧曰。遮一半請禪師道。師云。龍章并
鳳藻。玉[書-曰+(且-二+人)]與金鈎。僧曰。箭鋒相拄禪家用。鞭影齊施
又若何。師云。　皇帝道了。僧曰。恁麼則少室因茲增
道價。法雲堂上轉光輝。師云。知恩報恩。問。承師有
言。唯憑一滴曹溪水。四海為霖報我皇。祇如　帝恩
已降。祖道重彰。如何即是。師云。三十年來。罕逢此問。
僧曰。過去燈明佛。本光瑞如此。師云。龍出洞時雲片
片。鳳栖梧處葉青青。問。承　皇帝序云。直指性宗。
單傳心印。可得於眉睫。可薦於言前。如何是直指性
宗底句。作家　君王方恁麼道。僧曰。廓然全露真消
息。恭覧　今朝御製文。師云。一言妙契寰中旨。千古
淳風特地清。問。四海禪宗。今朝光顯。學人上來。請
師舉唱。師云。靜為天地本。動合聖賢心。僧曰。雷音一
剖乾坤肅。御筆纔揮萬象明。師云。五雲生嶽頂。一氣
鎮寰中。僧曰。寒松露滴澄潭月。秋菊新開萬蘃香。師
云。知時別宜。問　御書新降。　帝澤初霑。正當此
時。請師說法。師云。　聖文輕世寶。　宸筆帶天香。僧
曰。祖𦦨續時光燦燦。覺花開處葉重重。師云。不妨道
著。問。清焚一炷玉鑪烟。上祝　吾皇壽萬千。佛𦦨
祖燈從此盛。請師高唱太平年。師云。禪林生瑞氣。梵
剎起祥雲。僧曰。祝　聖一句又作麼生。師云。近聞南
岳僧來說。融頂萬年松倍高。師乃云。佛心量廓。明
明洞照於十方。祖意淵沖。杳杳冥通於三際。少室而
花開萬朵。鷲峰而𦦨列千燈。芬馥滿於寰區。光華徹
於沙界。或調根而授法。或疏派以鑿源。聳榦垂枝。騰
光潛耀。統歸於一致。分立於五宗。所以天台智者。指
<pb n="874"/>
以一心。通乎三觀。蓮華談於一妙。薰風盡於九旬。文
句交羅。法性澄湛。作兩朝之師表。為千古之規模。
　賢首國師趣舉一毫。七處九會齊彰。剖折一塵。百門
萬行備足。圓融具德相包容。啟頓初心。便成正覺。慈
恩法主。寶劒垂袖。悟徹於一心。援筆臨文。疏成於百
本。六釋義而廣明。三無性以澄辯。橐籥人天。笙簧宗
教。　南山律師具三千威儀。持八萬細行。演十誦妙
旨。唱五分律文。洞曉開遮。深明軌範。布三番之羯磨。
作四果之初因。王臣瞻依。天人侍衛。達磨祖師單傳
佛印。直指人心。自悟自明。自通自證。潛光資於實行。
密旨契於宗風。十聖那知。三賢罔測。若臨機而大用。
固不拘於小慈。擡眸則青嶂千重。擬思則白雲萬頃。
全體分付。覿面相呈。德山一棒。則血濺星飛。臨濟一
喝。則風生霞散。雲門顧鑒。分明函蓋乾坤。雪嶺提撕。
便見光輝日月。趙州栢翠。靈雲桃花。拂握龜毛。頭頭
指示。杖橫兔角。物物全提。輪動般若神鋒。八萬寧靜。
磨礱智慧寶劒。四海宴清。迥超心識之端。透出語言
之表。由斯性海明珠。光光而滿目。形山大寶。涌涌而
現前。放去全機。拈來受用。然雖如是。正當今日。如是
話會。竊思佛法付授　國王。囑以威悳護持。使之流
布沙界。恭惟　皇帝陛下。聰明文思。為三千大千之
尊。　睿哲英諆。作百億四洲之主。是真菩薩。現為
　明君。故能頓悟佛心。頓明祖意。頓圓知見。頓徹性源。
運大等慈。不忘授記。降　聖文於覺苑。灑　宸翰於
禪河。　詔行續燈。助明　國祚。非謂釋門一時之幸。
實為禪宗萬古之光。瞻望　天庭。不勝感荷。以此舉
揚。上延　睿筭。伏願　皇帝陛下。智若日月燈佛。洞
照大千。壽如山海慧王。永延長劫。師復云。恭承　聖
序云。箭鋒相拄。鞭影齊施。直指性宗。單傳心印。可得
於眉睫。可薦於言前。諸禪德。若此消息出在威音王
佛已前。超過釋迦老子一著。明眼高人。同為　證明。
伏惟珍重。

<other>恭發願文</other>
越國大長公主妾．集慶軍節度觀察留後上柱國駙
馬都尉臣張敦禮。偕發虔誠。嚴備己俸。謹就杭州選
工。鏤板摹印建中靖國續燈錄三十卷．目錄三卷。以
御製序冠其首。以臣惟白上
皇帝書．臣敦禮上　皇帝劄子并蒙
恩付受節次錄附于後。流布天下。所集勝利。並為上
贊　皇圖。祝嚴　聖壽。永永萬年。無窮無盡。法界有
情。同霑般若正因。共獲金剛種智。
建中靖國元年十月　天寧節日臣張敦禮恭題
都勾當藏主沙門　靈肇
同勾當住聖泉寺傳法沙門　紹登
都勸首住持傳法沙門　普明
前都勸首住持傳法惠空大師　沖真
勸首應賢食方正能直言極諫科陳賜
朝請大夫知福州軍州兼管內勸農事
充福建路兵馬鈴轄柱國借　　紫
請主參知政事元絳
證會　靈應侯王

</file>