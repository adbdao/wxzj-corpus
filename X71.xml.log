
<pb n="1"/>
﻿<book id="71">x71.諸宗著述部十八</book>
<article id="n1404">兀菴普寧禪師語錄</article>

<talk>No. 1404-A
 師範和南手白</talk>

靈巖堂頭長老。別去許久。中間受信。後莫知動止。歲
暮忽於蘇城舟中。收書并信。且知出世。出自諸山公
舉。甚慰老懷。既曰住持。却與閑衲子不同。便有住持
之職。從上來大有軌則。當一一依而行之。緊要者。惟
以本分事。廣攝來學。亦宜隨己力量施設。當去過與
不及之患。久久自然感驗也。貴老久立叢林。備見今
時之弊。可默省察。莫令失脚。墮其輩流。為識者笑。吾
老矣。一住五峰。今十七年矣。開奏後漸。理求閑計。只
有早晚矣。法衣乙頂付去。遇上堂可一披。幻質無現
成者。付在別日。旅中草略奉答。不甚子細。餘宜為宗
乘自愛。不一一。
師範和南手白
靈巖堂頭長老

<other>兀菴和尚語錄目次</other>
卷上
師範手白
慶元府象山靈巖廣福禪院語錄
常州無錫南禪福聖禪寺語錄
卷中
巨福山建長興國禪寺語錄
婺州雲黃山寶林禪寺語錄
卷下
法語序䟦佛祖贊自讚
偈頌小佛事䟦

No. 1404
<sarticle>兀菴和尚語錄卷上</sarticle>

<other>兀菴和尚初住慶元府象山靈巖廣福禪院語
錄</other>
侍者　淨韵　編
指三門。迷悟兩門。聖凡二路。以手劃一劃云。總與諸
人開闢了也。普請一時證入。
佛殿。一釋迦二元和三佛陀。當甚椀脫丘。然雖如是。
仁義道中　（便燒香禮拜）。
據方丈。橫按拄杖云。莫有不顧危亡底麼。良久云。果
然。
拈帖云。從上來。被這些子一把把定。更無轉身吐氣
處。寧上座尋常一味橫點頭。到此盡平生伎倆。也擺
脫不下。且道。因甚如此。公道已行。
指法座。坐斷千差。當陽烜赫。任是須彌燈王。也須望
空斫額。
陞座祝　聖。次祝州縣香　次云。此一瓣香。生無陰
陽之地。出絕思慮之鄉。軟頑中軟頑。惡辣中惡辣。無
端一回嗅著。直得喪盡平生。今日人天眾前。當陽爇
却。奉為見住徑山佛鑑圓照禪師大和尚。用酬法乳。
據坐。（問答不錄）　乃云。釋迦不出世。四十九年說。祖
師不西來。少林有妙訣。所以道。法無去來。無動轉相。
昨朝乳竇。今日靈巖。曾無動轉之跡。寧有去來之跡。
如是則從上佛祖眼睛。天下衲僧鼻孔。驀拈拄杖卓
一下云。總被山僧拄杖子一時穿却。盡乾坤大地。更
無纖毫透漏。雖然。且道功歸何所。靠主丈云。四海浪
平龍睡穩。九天雲靜[鴳-女+隹]飛高。
復舉三聖道。我逢人即出。出即不為人。興化道。我逢
人則不出。出則便為人。拈云。二大老。一人先行不到。
一人末後太過。檢點將來。總欠一著。寧上座寄跡巖
<pb n="2"/>
竇。隱遁過時。無端被人推將出來。做這舉止。出則出
已。且道為人不為人。乃云。信手斫方圓。自然合規矩。
當晚小參。如來唯一說無二說。祖師唯心傳無別傳。
所以道。垂鈎四海。只鈎獰龍。格外玄機。為尋知己。雖
然。且據令一句又作麼生。朔風捲地百草死。芙蓉著
花生晚寒　復舉德山小參示眾云。今夜不答話。時
有僧出。德山便打。僧云。某甲話也未問。因甚打某甲。
山云。你是甚處人。僧云。新羅人。山云。未跨船舷。好與
三十棒。拈云。德山老漢。能放不能收。能殺不能活。當
時若要盡令。直須棒了趂出。
徑山付法衣到。師拈起法衣。召大眾云。大庾嶺頭提
不起。因什麼却在靈巖手中。諸人還知端的麼。若也
知得。便知道。從上來佛佛授手。祖祖相傳。的的無私。
繩繩有準。其或未知。（便舉法衣云。）這箇是徑山圓照
老人。親手付來底（便披）。
上堂。召大眾云。披野干皮。作獅子吼。指東為西。將無
作有。驚起法身藏北斗。喝一喝。下座。
結制上堂。過去諸如來。斯門已成就。錯。見在諸菩薩。
今各亦圓明。錯。未來修學人。應當如是學。錯。諸人還
知這三錯落處麼。若也知得。不妨同此安居。其或未
然。且聽從頭指出一錯。點開從上佛祖眼睛。一錯捩
轉天下衲僧鼻孔。且道。更有一錯作麼生。驀拈拄杖
云。拄杖子莫道得麼。試出來。將錯就錯。道看。卓一下
云。餿飯泥茶爐。
上堂云。教中道。離言說相。離文字相。離心緣相。畢竟
平等。無有變易。驀召大眾云。這般說話。蝦跳何曾出
得斗。向衲僧門下。猶隔重關。畢竟事作麼生。荷葉團
團團似鏡。菱角尖尖尖似錐。風吹抑絮毛毬走。雨打
梨花蛺蝶飛。
中夏上堂云。一夏九十日。不覺已過半。管帶牯牛兒。
切忌隨物轉。緊把鼻頭索。莫放令寬緩。如是十二時。
時時無間斷。收得純熟。斥之不去。受人言語。不動不
變。覿面當機。當機覿面。必竟如何。良久云。不得動著。
動著則頭角生。
解制小參。目前無法。意在目前。東西十萬。南北八千。
所以。達磨不來東土。二祖不往西天。點檢將來。只見
一邊。設使東去西去。直向萬里無寸草處去。大似泥
裏推車。陸地行船。直饒總道出門便是草。雖則君子
千里同風。未免隔山見烟。爭如任運騰騰。騰騰任運。
飢飡渴飲。行坐困眠。自然處處朝宗。頭頭合轍。縱橫
得妙。八穴七穿。且總不任麼。又作麼生。拍膝一下云。
不覺日又夜。爭教人少年　復舉。僧問雲門。秋初夏
末。東去西去。前途或有人問。如何祗對。雲門云。大眾
退後。僧云。某甲過在甚處。雲門云。還我九十日飯錢
來。師拈云。雲門老漢。當斷不斷。返招其亂。當時纔問。
擘脊便棒。待它道某甲過在甚處。却向道。逢人不得
錯舉。
道舊至上堂。召大眾云。沒絃琴。指趣深。尖新曲調。須
遇知音。知音既遇。試彈一操去也。遂橫拄杖。作撫琴
勢云。會麼。高山流水無窮意。落落斷崖千萬尋。
上堂。召大眾云。寒食清明節。家家拜掃時。木人空嘆
息。石女泪雙垂。惟有林下道人。絕學無為。百不會。百
不知。拈起少林無孔笛。逆風吹了順風吹。好大哥。
結制上堂。諸方安居結制。靈巖結制安居。雖是一般
規矩。於中大有差殊。作麼生。趙州東壁掛葫蘆。
端午上堂。拈拄杖示眾云。拄杖子無偏黨。遍界不曾
藏。通身無影像。左邊卓一下云。妖恠盡勦除。右邊卓
一下云。佛魔俱掃蕩。掃蕩後如何。擲下主丈云。普天
皇道無遮障。
徑山圓照先師訃音至。上堂。召大眾云。頑處非常放
軟頑。偏能陸地要撑船。驀然撐向龍門去。蹤跡不知
往那邊。幾多望斷空惆悵。亦復嗟嘆泪潸然。拍禪床
一下云。安得鸞膠續斷絃　舉哀。召大眾云。我有一
<pb n="3"/>
句子。不封亦不樹。不在舌頭邊。亦非思憶處。諸人若
要知得親切。徑山圓照老人。即今在汝諸人眼睫上。
放大光明。肆口宣說。急須諦聽。其或未然。蒼天中哭
蒼天。
祈雨感應上堂。拈拄杖示眾云。拄杖子化為龍。拏雲
⿰爪隻霧。妙應難窮。霈然洪霔。四海皆通。五穀結實。萬物
歸功。鼓腹謳歌忘世事。以拄杖打圓相云。太陽依舊
海門東。擲下主丈下座。
解夏小參。直下猶難會。尋言轉更賒。若言佛與祖。特
地隔天涯。便任麼承當。已是不堪持論。那更休夏自
恣。取驗蠟人。也大屈哉。靈巖恁麼告報。莫有猛省底
麼。拍禪床一下云。無端夜來鴈。驚起後池秋　復舉。
巴陵示眾云。不是風動。不是旛動。既不是風旛。向甚
處著。有人與祖師作主。出來與巴陵相見。後來雪竇
道。是風動。是旛動。既是風旛。向甚處著。有人與巴陵
作主。出來與雪竇相見。師拈云。總道。二古德互相擊
揚。金聲玉振。耀古騰今。殊不知。一人太儉。一人太奢。
有人與二老宿作主。出來與靈巖相見。
建閣謝修造上堂。拆東籬補西壁。從空架空。以楔出
楔。佗時聳壑昂霄。須信不勞餘力。這般說話。直是好
笑。何故。纔方搓彈子。便要揑金剛。下座。
上堂。舉僧問巴陵。祖意教意。是同是別。巴陵云。鷄寒
上樹。鴨寒下水。圓照老師道。川僧藞苴。浙僧瀟洒。師
拈云。二老雖則各擅家風。其奈優劣不等。靈巖也有
箇道處。或問祖意教意是同是別。只向道。鳶飛戾天。
魚躍于囦。
上堂。拈拄杖示眾云。山僧昨日入邑滿散。於無心中
收得一物。非長短方圓。亦非青黃赤白。賤則價重娑
婆。貴則分文不直。不敢囊藏。今日歸來。不免擊鼓陞
堂。與諸人平分去也。卓一下云。一加三。二添六。擲下
云。收。
浴佛上堂。舉藥山因遵布衲殿主浴佛次。藥山問云。
你只浴得這箇。還浴得那箇麼。遵云。且將那箇來。藥
山休去。師拈云。藥山老漢。纔開臭口。便見鄉談。引得
布衲隨邪逐惡。當時待它恁麼道。但舀香湯浴佛。管
取藥山開口了合不得。靈巖不問你這箇那箇。今日
正當四月八。敢保諸人。未曾夢見山僧盖膽毛在。
<other>住常州無錫南禪福聖寺語錄</other>
侍者　清澤　編
指三門。我此門風。孤危不立。若是臨濟兒孫。便請單
刀直入。喝一喝。
佛殿。釋迦彌勒是他奴。他是阿誰。插香云。且看四稜
蹋地時。
大聖殿。出現在楊州。留錫於此地。寶塔凌高空。聲光
動萬里。利物應群機。如月分眾水。我來爇瓣香。一瞻
一頂禮。從教人道自倒還自起。
據方丈。橫按拄杖召大眾云。山僧坐地。待汝搆去。良
久云。諸人還覺頂門重麼。擲拄杖（便起）。
拈漕帖。此是都運殿撰侍郎。幹旋造化。掌握乾坤。於
無心中。當陽拈出。令未信者信。未聞者聞。山僧頂戴
奉行。誰不伏聽處分。
指法座。向上一路滑。壁立千仞險。南禪不立堦級。直
與當頭坐斷。　祝
聖。次祝州縣香。據坐　（問答不錄）　乃云。靈山的旨。
少室真機。孤逈逈生風颯颯地。直得超情離見。葢色
騎聲。揑聚放開。無適不可。所以。居海岸則時聞潮落
潮生。潮聲浩浩。寓梁溪則但見上載下載。來往憧憧。
賓主交參。風雲會合。正恁麼時。如何通信。良久云。洞
庭七十二峰青　舉鳥窠和尚。因白侍郎問。如何是
佛法大意。鳥窠云。諸惡莫作。眾善奉行。侍郎云。三歲
孩兒。也解恁麼道。窠云。三歲孩兒雖道得。八十老翁
行不得。師拈云。侍郎手擎仲尼日月。腰佩毗盧金印
等閑通箇消息。逈出常流。鳥窠雖則當機直截。其奈
<pb n="4"/>
易見難明。諸人還知古德為人處麼。擘開華岳連天
秀。放出黃河一派清。
當晚小參。折脚鐺。破木杓。無柄覇。難摸索。橫拈倒用。
破二作三。正按傍提。七穿八穴。靈山密付之後。少室
單傳以來。的的無私。繩繩有準。若以正眼觀之。當甚
閑家破具。雖然。此意分明誰共委。相同扶起舊家風。
復舉。芭蕉和尚。僧問。不落諸緣。請師直指。蕉云。有問
有答。拈云。芭蕉接物應機。頗善平高就下。子細檢點
將來。未免拖泥帶水。若問南禪。不落諸緣。請師直指。
拈棒便打。若稍如痛痒。必不辜恩負德。
歲夜小參。心隨萬境轉。轉處實能幽。隨流認得性。無
喜亦無憂。山僧官差不自由。只得隨流入流。所以新
來乍到。未知井竈郎忙。送舊迎新。未暇改聲換調。廚
乏聚蠅之糝。囊無繫蟻之絲。內空外空內外空。多憂
多慮多煩惱。年已盡歲已除。窮廝煎餓廝吵。露柱暗
攢眉。燈籠拍手笑。且道。笑箇什麼。良久云。毗婆尸佛
早留心。直至如今不得妙　舉雲門示眾云。三乘十
二分教。達磨西來。放過即不可。若不放過。不消一喝。
雪竇舉了一喝。復云。好喝。大眾若要鼻孔遼天。辯取
這一喝。師拈云。唱高和寡。則不無二古德。檢點將來。
當甚𡱰沸聲。
上堂。舉靈雲見桃花悟道頌。三十年來尋劒客。（著語
云。癡狂外邊走）幾回葉落又抽枝。（曾經霜雪苦）自從
一見桃花後。（喚鐘作甕）直至如今更不疑。（狐狸探水）
設有無師自悟底。不堪與南禪洗脚。只如玄沙云。諦
當甚諦當。敢保老兄未徹在。又作麼生。良久云。曾為
浪子偏怜客。為愛貪盃惜醉人。
三月三。大聖生日上堂。舉泗州大聖國師。昔日有問
云。住在何國。答曰。何國。（著語云板齒如鐵橛）又問云。
何姓。答曰姓何。（舌頭拄上腭。）拈云。東涌西沒。七縱八
橫。則不無大聖。其奈醜惡俱露。茲遇誕辰。拈拄杖云。
拄杖子未免應時應節。下箇注脚。卓一下云。遲日江
山麗。春風花草香。泥融飛燕子。沙暖睡鴛鴦。擲拄杖。
徑山佛智偃溪和尚至上堂。東㵎水清且泚。源遠流
長。波虅鼎沸。從這裏入。不知其幾。是則是。只如國一
禪師。經過梁溪。驀將泗州大聖鼻孔一揑。直得無處
出氣。為復壓良為賤。為復神通游戲。良久云。君子可
八。
淨慈斷橋至上堂。舉阿難問迦葉云。世尊傳金襴外。
別傳何物公案。師頌云。弟應兄呼。自揚家醜。倒却剎
竿。全機漏逗。雖有西湖月如晝。何似南禪鐵苕箒。
天童智別山至上堂。舉芙蓉訪實性大師上堂。以右
手拈拄杖。安向左邊云。若不是芙蓉師兄。大難委悉。
便下座。師拈云。實性用處。雖則左之右之。其奈翻成
特地。南禪亦欲効古之作。未免㧞貧作富。蒿湯備禮。
擲下拄杖云。若不是天童師兄。大難委悉。便下座。
結制小參。金烏急玉兔速。百歲光陰一瞬息。驀拈拄
杖云。惟有拄杖子。硬葛狚黑⿰粼ㄑ皴。勿變迁無面目。三
月護生。九旬禁足。酌然使得十二時。不被十二時催
促。任他門外紅塵擾擾。來往憧憧。肥馬碌碌。瘦馬碌
碌。驀然翻變化為龍。為雨為霖俱莫測。卓一下。
復舉。僧問智門。蓮花未出水時如何。答云。蓮花。出水
後如何。答云。荷葉。師拈云。應機接物。則不無智門。要
且只能順水張帆。不解逆風把柂。有問南禪蓮花未
出水時如何。答云三平二滿。出水後如何。答云四角
六張。
結制上堂。衲僧家。擔兜行脚。那邊經冬。這裏過夏。撑
眉努目。口嘮舌沸。及乎與之立箇期限。同住大光明
藏。禁足護生。一似虵入竹筒。伎倆俱盡。山僧不免撥
開些子活路。總教轉得身吐得氣。見山是山。見水是
水。飢來喫飯困來睡。
祈雨開經佛事。毗盧遮那佛。願力周法界。一切國土
中。恒轉無上輪。所謂一句之內。包法界之無邊。一毫
<pb n="5"/>
之中。置剎土而非隘。塵塵爾剎剎爾。巍巍乎蕩蕩乎。
靄慈雲而誘大千。霏法雨而津百億。遂得五穀秀實。
萬物滋生。處處通津。頭頭合轍。任麼委悉。如是我聞
開。信受奉行卷。不滯言詮。脫或未然。切忌巡行數墨。
淹黑豆子。是則是。只如　端明相公。與眾官等。為民
祈請。閱此大經。臨筵作證。必竟有何祥瑞。乃云。願展
調羮活國手。為霖為雨沃人間。
上堂。舉無著和尚往五臺。路逢一老人。無著問云。莫
是文殊麼。老人云。豈有二文殊。無著便禮拜。老人忽
然不見。趙州代云。文殊文殊。薦福懷云。無著只有先
鋒。且無殿後。老人若不隱去。有甚面目見無著。師拈
云。二古德。總是隨邪逐惡。無著認假不認真。待他道
豈有二文殊。便與兜一喝。老人縱有神通。亦使隱身
無路。諸人只今要見文殊麼。擲下拄杖云。直下來也。
急著眼看。
元宵上堂。召大眾云。祖佛付授。以心傳心。猶如鏡燈
交光互照。燈喻一真心。鏡喻十法界。燈燈相攝。鏡鏡
交羅。盡十方佛剎。微塵數世界。重重無盡。無盡重重。
炳煥融通。靈明廓徹。所以道。重重交映。若帝網之垂
珠。念念圓融。類夕夢之經世。然雖如是。諸人夜半法
堂上。東行西行。切須照顧。且道照顧箇什麼。良久云。
照顧撞著露柱。
退院上堂。梁渚溪邊下直鈎。波翻浪輥費牽抽。六年
用盡腕頭力。收卷絲綸恁性遊。不著此岸。不著彼岸。
不滯中流。欵乃一聲天地秋。

師因日域法眷。道舊鄉人。不忘徑山道聚之義。屢邀
閑樂。累却復至。於景定庚申。暫與一遊。海舡檣上。龍
獻七大寶珠。舉眾瞻仰。咸云。東海龍王來迎。繼即須
帆。速達彼岸。聖福禪寺住持乃法眷。適值開山千光
法師忌辰。方丈大眾。禮請
陞座。（問答不錄）　乃云。毗盧性海。本無大小方圓。妙
淨明心。不礙色空明暗。如鏡含萬象。似月印千江。曾
無出沒之蹤。奚分彼此之間。所以居宋朝則口吞三
世佛。遊　　日本則喜動萬家春。處處通方。頭頭合
轍。適值聖福法兄。雲集此方他土。若聖若凡。宴坐圓
覺妙場。為說摩訶般若。前半夏說前分般若。後半夏
說後分般若。前後頓說常說熾然說。無間歇。只要諸
人頓證頓悟。一夏無虗棄底道理。茲值開山和尚千
光法師遠諱之辰。俾令為眾闡揚。且道說箇什麼。以
拂子擊禪床一下云。這裏見得徹去。釋迦彌勒飲氣
吞聲。臨濟德山望空啟告。雖然。不是任公子。徒勞話
釣竿。
復舉。南泉和尚示眾云。王老師自小牧一頭水牯牛。
擬向溪東牧。未免食他國王水草。擬向溪西牧。未免
食他國王水草。不如隨分納些些。總不見得。師拈云。
南泉老漢。雖則不忘水草之恩。其柰脚跟未點地在。
兀庵盡力勃跳。也出他綣繢不得。雖則這邊那邊應
用不缺。其柰先被聖福法兄勘破。然雖如是。且作麼
生是納些些底道理。以拂子擊禪床一下云。眼睛纔
定動。未免那斯祈。
師次至京東福禪寺。方丈大眾。禮請
陞座。（問答不錄）　提綱。欲識佛性義。當觀時節因緣。
時節既至。其理自彰。是故。靈山密付之後。少室單傳
以來。諸祖[牙-(必-心)+?]興。分宗列派。繩繩有準。的的無私。續焰
聯芳。直至今日。堂頭法兄。不忘徑山師席。義聚屢承
之約。正為提持窳惰。暫導來誡。越漠觀國之光。即回
舊隱畢殘。既乍到此。俾令為眾舉揚。只得客聽主裁。
遂即大唐國裏打鼓。日本國裏陞堂。宗通說通。無固
無必。人天畢集。凡聖交參。宛爾一會靈山。儼然未散。
普使未信者信。未聞者聞。人人獨步大方。箇箇歸家
穩坐。是以謂之佛性義。時節因緣。時節既至。其理自
彰。雖然如是。惟有向上一路。未敢動著。何故。相逢且
<pb n="6"/>
說三分話。未可全拋一片心。
師關東部從遠迓。纔到建長禪寺。掌國最明寺殿。懷
香先來參禮。力勸端坐。受炷拜了。復進前覆云。弟子
在大宋。曾禮拜和尚。今者多幸。再拜慈顏。（見其語異）
師即握起拳云。吾雖年老。拳頭硬在。復進前云。弟子
兩年前。曾夢見和尚頂相。教訓參禪。惺後親繪供養。
此者獲拜慈相。與夢見一同。喜悅之至。師云。且莫說
夢。又問。和尚尊年多少。師云。六十三。云弟子不問這
箇年。師仍竪拳云。莫是這箇年麼。擬議無語。師便𡎺
三拳。忻然領話云。蒙和尚教打。懽喜無量。師云。不得
作拳頭會。方就坐。少欵而辭。次朝復至。同方丈大眾
禮請。即就寺為眾普說。
據坐。垂釣。年來佛法播關東。兩國喧傳觸處通。僕僕
來觀殊勝處。果然殊勝妙難窮。莫有共相贊揚者麼。
禪客出問云。收綸罷釣入扶桑。大海應難可測量。道
眼從來空宇宙。灼然遍界不曾藏。學人上來。願聞法
要。師云。四海浪平龍睡穩。九天雲靜[鴳-女+隹]飛高。進云。恁
麼則非但建長增秀氣。少林花木又重新。師云。有水
皆含月。無山不帶雲。進云。記得昔日臨濟得黃檗印
證之後。往遊徑山。彼時徑山七百餘眾。因甚星飛火
亂。師云。不會做客。勞煩主人。進云。可謂真不掩偽。曲
不藏直。師云。錯下名言。進云。堂頭和尚。為五山龍象
之首。作巨剎人天之師。駕海而來。闔國忻幸。師云。不
因紫陌花開早。爭得黃鶯下柳條。進云。恁麼則天高
群象正。海闊百川朝。師云。天下人仰望不及。進云。臨
濟上徑山。七百餘眾。星飛火亂。和尚遊日本。六十餘
郡。仰德瞻風。且道與臨濟是同是別。師云。龍得水時
添意氣。虎逢山色長威獰。進云。今古應無墜。分明在
目前。師云。猶隔重關。進云。今日方丈大眾。奉上命禮
請。為眾普說。和尚必竟如何指示。師云。更吃老僧拳
頭始得。進云。恁麼則棒頭有眼明如日。要識真金火
裏看。師云。得饒人處且饒人。又一僧問云。德山入門
便棒時如何。師云。匙挑不上。笑殺傍觀。進云。臨濟入
門便喝時如何。師云。翻成忉怛。進云。一人行棒。一人
行喝。那箇親那箇疎。師云。一時列下。進云。堂頭大和
尚。光臨此土。必竟行棒耶行喝耶。師云。總不作野狐
精見解。進云。如何是為人底一句。師云。三十棒且待
別時　乃云。鎌倉路滑。到者還稀。巨福山高。誰能到
頂。千聖應難入作。萬靈景仰無門。若非切切相邀。拙
者安能到此。便見大力量人。大智慧者。同一悲願。同
一慈力。剏新寶所。金碧奐然。樓閣重重。像法濟濟。令
一切人。覩像法而悟心法。了自心而見佛心。於一心
而頓證百千法門。於一法而貫通無量妙義。以至布
慢天網。開萬煅爐。煅聖煅凡。烹佛烹祖。掀翻海岳。撥
亂乾坤。拽取占波與新羅闘額。是則是。只如今日主
實互換。凡聖交參。賓主歷然。合談何事。驀拈拄杖云。
兩箇䭾子相逢著。世上元來無直人。卓一下。
復云。目前無法。意在目前。不是目前法。非耳目之所
到。是故。三教聖人。互相出興。各立門庭。示真實相。無
非只要天下人。遷善遠惡。明心見性。雖然殊途。究竟
同歸一理。惟是證悟有淺深。用處有廣略。如水銀落
地。大者大圓。小者小圓。如明鏡當臺。胡來胡現。漢來
漢現。且老拙生緣西蜀。幼年棄儒祝髮。挾講肆數
載。知非究竟捨去。南詢遍歷諸老門庭。及到蔣山。八
月二十五。值癡絕和尚上堂。舉覆船有僧到雪峰。峰
云甚處來。僧云覆船。雪峰云。生死海未度。為甚覆船。
渠無生死。言下忽然認得本來面目。憤憤之心稍息。
及到育王。參無準和尚。遇上堂。舉僧問古德。深山巖
崖。還有佛法也無。古德云有。如何是深山巖崖佛法。
答云。石頭大底大小底小。言下如夢忽覺。自後凡遇
入室。常下語。及侍師上徑山。一日聞師云。昔日白雲
端和尚。因東山演祖參請次。與之云。近有數僧。自廬
山來。教伊說禪亦說得。下語亦下得。批判古今。亦批
<pb n="7"/>
判得。祖云。和尚如何。端云。我向伊道。直是未在。演祖
聞此語。數日飲食無味。後七日方諭厥旨。是時拙者。
一聞舉此。無言可對。只向未在處做工夫。久久不輟。
凡入室也不下語。一日遇入室。先師把住云。尋常口
嘮舌沸。如何不下語。打一竹篦。當下打破漆桶。禮拜
了退。然後徐徐陳於師前。乃云。汝徹也。只是得道易。
守道雖。須要默默守之。久久自然感驗也。自此如癡
如兀度日。先師遺以兀庵二大字。只欲隨緣放曠。以
度殘喘。無柰數處。被抑首眾。業緣所牽。公選屢董小
剎。不容辭避。在眾時。曾同蘭溪。聚首於蔣山。徑山千
百眾中。雖各究明己躬大事時。復以此道切瑳琢磨。
執別而來。各天一涯。伏聞航海東來。際遇王公大人。
信向佛法。留心此道。不忘悲願。同心同力。剏新寶所。
日域魁為第一甲剎。與宋朝第一徑山。無有異矣。數
年前屢承之約。累却復至。以故撤去寺事。越漠乍到。
乃荷遠迓之禮。伏承謙冲領大眾。奉上命請為眾普
說。不容堅辭。普說二字。何敢承當。前輩尊宿。圓悟大
慧諸宿德。辨瀉懸河。滔滔無間。具載方。看者無
不明心見性。安敢望古德萬分之一。雖然。久參之士。
故不在言。後學初機。亦須親見親聞。以故。勉從所請。
應箇時節。略聞此間。從古以來。惟弘教法。於今始剏
宗門。往往信與疑而未決者眾。殊不知。不立文字。直
指人心見性成佛之旨。從上無數大劫。千佛萬佛。互
相出世。惟傳此心。非特迦文老漢出世。強立此旨。且
如初生下來。一手指天。一手指地云。天上天下。唯我
獨尊。但不知此語。出何教典。此便是不立文字。直指
人心底張本。以至棄金輪王寶位。直入雪山。六年修
道。於臈月八夜。覩見明星。忽然頓悟。乃云。奇哉一切
眾生。具有如來智慧德相。但以妄想執著。不能證得。
此是不立文字。直指人心底樣子。但不知教相中。以
為教解釋耶。以為禪解釋耶。自成道之後。於三七中。
思惟如是事。無啟口處。葢為下根中根上根啟問。不
得已起道樹詣鹿苑。觀根逗教。應機而說。下根者。為
說小乘法。四諦法門等是。中根者。為說中乘法。十二
因緣等是。上根者。為說大乘法。六波羅蜜等是。初談
有教。阿含等經是。為一切眾生。皆著有見。次演空宗。
般若等經是。一切眾生。復著空見。著有著空。執病轉
深。後向靈山。始開中道。非有非空。中道大乘之教。圓
覺楞嚴華嚴等經是。說來說去。三百餘會。漸積之多。
滿龍宮盈海藏。凡一切經中。皆說不立文字。直指人
心之理。曉然無纖毫差殊。如何見得。如金剛經。首先
須菩提白佛言。世尊。如來善護念諸菩薩。善付囑諸
菩薩。乃至。云何應住。云何降伏其心。世尊更不周由
者也。只就他身子上打劫。答云。須菩提。若善男子善
女人。發阿耨多羅三藐三菩提心者。應如是住。如是
降伏其心。須菩提當下妥首貼耳。便道。唯然世尊。只
不合道箇願樂欲聞。引得許多葛藤遍地。此是諸經
中。說不立文字直指人心底影子。此之經語。只指為
教相文字之說得麼。末後又道。云何為人演說。不取
於相。如如不動。雖有疏鈔解釋。到此亦未免口似磉
磐。南泉和尚。猶放不過。便道喚作如如。早是變了也。
衲僧門下。無縫罅處。拶開縫罅得人憎。無出這些子。
所以瞿曇老漢。洞見後來必有泥教者。乃云。始從鹿
野苑。終至䟦提河。於是二中間。未甞說一字。雖則盡
力剗除執泥教相之病。其柰執病轉深。此處合徹見
不立文字直指人心之要。後於靈山百萬眾前。拈一
枝花。獨有迦葉。領於一笑之頃。便見拂跡成痕。不合
更使冬瓜印。吾有正法眼藏。涅槃妙心。分付摩訶大
迦葉。𡏖圾堆上。重添𡏖圾。當時百萬眾中。忽有箇漢。
翻轉面皮。便見一場敗缺不少。瞿曇入滅之後。迦葉
阿難諸大弟子。結集從前四十九年所說之法。列為
三乘十二分教。豈特只滿龍宮盈海藏耶。其有無著
天親護法馬鳴等諸菩薩。深慮小根小智者。難曉佛
<pb n="8"/>
理。於是各各造論解釋。號為經律論三藏。漸漸傳來
唐土。終未能足。由是玄奘諸師。親往西天。請經律論。
歸來東土。乃見一切人。實難曉解。遂製疏造鈔解釋。
令一切人。容易曉解。積來積去。堆積如山。自此之後。
習經律論疏鈔者。執為文字之學。以為究竟之學。不
信教外別傳之旨。是為究竟之道。深可怜憫。但不知
執泥文字者。除却黑墨白紙之外。如何趣向。往往金
口玉舌。亦難與分說。逗到臈月三十日。生死到來。前
路茫茫。未知何往。方知文字之學。果不得力。悔將何
及。迦葉阿難等。結集法藏之後。更不復著眼。只將靈
山密付不立文字直指人心之要。祖祖相傳。是故。阿
難問迦葉云。師兄。世尊傳金襴外。別傳何物。迦葉呼
云阿難。阿難應諾。迦葉云。倒却門前剎竿著。這箇即
是前來所得底冬瓜印子。[逅-口+巾]相傳授。至二十八祖菩
提達磨祖師。得法破六宗之後。受讖記。十萬里航海
而來。遊梁歷魏。惟以不立文字直指人心之要。少林
九年面壁。得神光求道于前。其神光者。乃所學儒教。
諸子百家。貫古通今。無不曉了。所習三乘十二分教。
無不精通。問法達磨祖師云。諸佛無上妙道。可得聞
乎。達磨祖師答云。諸佛無上妙道。豈小根小智下劣
之者所得哉。於是神光斷臂于前。立雪齊腰。祖師問
云。當以何求。神光云。我心未寧。乞師安心。祖師答云。
將心來。與汝安。神光推窮儒教諸子百家三乘十二
分教中。並無一句相應。只據實祗對云。內外覓心了
不可得。如趂狗逼墻。計窮力盡。祖師只輕輕以冬瓜
印子。面門上一搭云。與汝安心竟。且道與世尊答須
菩提。應如是住。如是降伏其心之旨。何異何別。試著
眼看。神光得此印可。據師繩為二祖。繼得三祖。乃是
白衣居士。儒釋之教。無不精通。忽患風恙。特來問法
於二祖云。弟子身纏風恙。乞師懺罪。二祖更不移易
一絲毫子。便云。將罪來與汝懺。三祖亦如是。推窮無
計。乃云。內外覓罪。了不可得。二祖仍將所得底印子。
一塔云。與汝懺罪竟。佛佛授手。祖祖相傳。直至今日。
所以靈山拈花一節。謂之教外別行。既是經律論。皆
包括在中。更不單單具載。是知。我此宗門。猶如大海。
百川異流。莫不同歸一味。如太虗空。盡百億恒河沙
世界。無不包容。所以道。未有世界。早有此性。世界壞
時。此性不壞。諸佛未出世。祖師未西來。人人常光現
前。箇箇壁立千仞。在聖不增一絲毫。在凡不減一絲
毫。惟是迷悟有殊。所以聖凡有異。遂致執泥文字之
學滋多。本有之性。不能發現。背覺合塵。弃本逐末。葢
由是矣。儒教亦云。君子務本。本立而道生。此本即是
自己本命元辰。本來面目。得此本立。方可得道生。本
若不立。何緣得道。生此是儒家膚淺之教。尚且說得
如此親切。何況不傳之妙者耶。是汝諸人。若要真箇
參禪學道。究明生死大事。以徹證為期者。第一須
具堅久身心。先將平昔所學。諸子百家。文章四六。所
習經律論。文字之學。與夫見聞覺知。惡知惡覺。一切
雜毒。颺在他方世界。然後退步就己。放教空勞勞地。
只將古人一轉語。貼在鼻尖子上。晝三夜三。行住坐
臥。折旋俯仰。孜孜切切。抵死𢬵生。與之廝厓。無纖毫
間斷。不見道。暫時不在。如同死人。提撕來提撕去。日
久歲深。因緣純熟。忽然啐地折。嚗地斷。大死一回。己
眼豁開。本地風光。頓現在前。方知道。元來只在自己。
不在別人。直下不疑佛。不疑祖。不疑天下老和尚舌
頭。所以道。參禪須是悟。悟了須遇人。若不求明眼宗
師印證。譬如讀書發解及第了。不得轉官相似。亦只
徒然。既得柄覇入手。便知生從何來。死從何去。生死
去來。絲毫無疑。到任麼田地。方謂之大休大歇。無生
死可怖。無菩提可求。盡十方世界。通上徹下。是箇真
實人體。豈不見古德道。若有一人。發真歸源。十方虗
空悉皆消殞。信不誣矣。然後道香果熟。入纏垂手。隨
機接物。自然綽綽有餘裕哉。若是半信半疑。今日問
<pb n="9"/>
一句。明日問一句。更歇數日。又看子中。記得兩句。
又問如何若何。央央庠庠。更有一等薄福闡提。專要
點檢別人。並不點檢自己。決不堪為種草。散保此等
之人。參到驢年。也未夢見在。豈不見。良遂座主講得
極是淵源。乃知教相文字之學。非是究竟。聞麻谷和
尚門墻孤峻。弃去文字之學。特去參扣。麻谷一見。便
知是箇漢。便去菜園裏。善知識者。是大因緣。且不與
你周由者也。如何若何。只要箇人。向無入作處入作。
及至第二次見。麻谷直入方丈閉却門。良遂忽然大
悟。直從死邊過。便供出死欵云。和尚莫瞞良遂。良遂
若不來見和尚。幾乎被十二本經論。賺過一生。從前
執泥經論文字之學。執病。當下冰消瓦解。及歸講肆
中。謂眾曰。諸人知處。良遂總知。良遂知處。諸人不知。
若不回光返照。安有此耶。所以宗門不問僧之與俗。
貴之與賤。皆可趣向。所以從前大儒李翱相公裴相
國東坡內翰韓文公張無盡楊無為等。諸大朝貴。自
小讀書發解。及第做官。到極則處。了儒教故是貫古
通今。飛英騰茂。釋教道教。無不精通。亦知非是究竟。
急急回頭轉腦。參見知識。往往聰明靈利。半信半疑
者。難得入手。其聰明靈利底。除是不向前。若奮鐵石
身心。極容易契證。豈不見于頔相公。參見紫玉藥山
諸老宿。他尋常儒釋之教。無不遍看。只將所疑之句。
以發問端。一日忽問云。如何是黑風吹其船舫。飄墮
羅剎鬼國。古德便與直提向上頂門。痛與一槌。答云。
于頔客作漢道什麼。于頔相公滿面怒色。古德指云。
這箇便是黑風吹其船舫。飄墮羅剎鬼國。于頔言下
忽然契悟。須信佛法無人情。除是大根器人。方禁得
這箇惡辣手段。與央央庠庠。半信半疑者。何啻天地
懸殊。所以古德道。參禪參到無參處。參到無參始徹
頭。又有老宿云。參禪參到無參處。參到無參未徹頭。
一似水上捺葫蘆子相似。如何摸索。必竟如何。一拳
拳倒黃[鴳-女+隹]樓。一踢踢翻鸎鵡洲。有意氣時添意氣。不
風流處也風流　復舉蔣山贊元禪師。因荊公舒王
問云。如何是佛法大意。蔣山不答。舒王扣之既久。不
得已而謂之曰。公受氣剛大。世緣深厚。以剛大之氣。
必能身任天下之重。然用捨不能必心之未平。以未
平之心。安能一念萬年哉。師拈云。大小大贊元禪師。
雖則著草鞋。向舒王肚裏走千百帀。殊不知。剛大之
氣。即是此道之大本。佛法之根源。本欲當面瞞人。那
知翻成自瞞矣。當時舒王。若裂轉面皮。甚處討蔣山。
然雖如是。要見舒王則易。見蔣山則難。且道。誵訛在
什麼處。諸人還委悉麼。以拂子擊禪床一下云。伯牙
與子期。不是閑相識。便下座。
兀菴和尚語錄卷上

<sarticle>兀菴和尚語錄卷中</sarticle>

<other>住巨福山建長興國禪寺語錄</other>
侍者　道昭　景用　禪了　編
陞座祝　聖。據坐垂釣。出得油缸入醬缸。通身是口
若為談。老拳尚有些筋力。𢬵命來機為指南。有麼有
麼。有僧出問云。極目春光水照空。岸莎汀草碧茸茸。
乘時願赴慇懃請。大展慈風振祖風。學人上來。願聞
第一義諦。師云。杲日當空。清風帀地。進云。諸佛出世。
地涌金蓮。和尚榮鎮此山。有何祥瑞。師云。擘開華岳
連天秀。放出黃河一派清。進云。非但建長增瑞氣。八
方鼓舞樂忻忻。師云。春行萬國。月印千江。進云。大唐
國日本國。宗風益振無殊別。如何是大唐國佛法。師
云。一棒一條痕。進云。如何是日本國佛法。師云。一摑
一掌血。進云。任麼則一處通。千處萬處一時通。師云。
只你一箇未知痛痒在。進云。只如大檀那國公殿。特
加禮請和尚。開堂演法。和尚數次啟劄力辭。復進十
五偈控免。因甚究竟辭免不得。師云。早知今日事。悔
<pb n="10"/>
不慎當初。進云。可謂佛佛道同悲願重。廣開利濟沃
蒼生。師云。好事不如無。進云。茲辰國公殿。親臨拱聽
法要。必竟如何指示。師云。近水樓臺先得月。向陽花
木早逢春。進云。任麼則錦上鋪花千萬重。師云。這一
句子。却也相似　乃云。諸佛未出世。祖師未西來。人
人真智湛然。好箇清平世界。無端胡種萌孽。便見毒
惡流行。平地干戈。無風起浪。遂致分疆列界。移東補
西。荊棘參天。葛藤遍地。然雖如是。只如世界未立。佛
祖未興已前。如何通信。良久云。鯨吞海水盡。露出珊
瑚枝　復舉臨濟和尚。因王常侍相訪。同到僧堂。常
侍云。這一堂僧。還坐禪麼。濟云。不坐禪。常侍云。還看
經麼。濟云。不看經。侍云。也不坐禪。也不看經。必竟作
箇什麼。濟云。總教伊成佛作祖。侍云。金屑雖貴。落眼
成翳。濟云。將謂是箇俗漢。師拈云。臨濟老漢。氣吞寰
宇。只要勘破一切人。却被王常侍等閑勘破。諸人還
知麼。且聽下箇注脚。一挨復一拶。一踢復一拳。今古
應無墜。分明在目前。
當晚小參。有僧出問云。空手把鋤頭。步行騎水牛。人
從橋上過。橋流水不流。意旨如何。師云。金剛杵打鐵
山摧。進云。如何是空手把鋤頭。師云。千聖難摸索。進
云。如何是步行騎水牛。師云。[覤-儿+丘]著則瞎。進云。人從橋
上過。橋流水不流。又作麼生。師云。却較些些子。
乃云。有句無句。如藤倚樹。樹倒藤枯。句歸何所。須知
言詮不及。描貌難成。溈山笑裏有刀。遂致叢林話覇。
恁麼恁麼。大難大難。纔有一絲頭。便有百絲頭。獅子
一滴乳。迸散百解驢乳。然雖如是。添得溈山笑轉新。
復舉。乳源和尚示眾云。西來的的意。不妨難舉唱。時
有僧出。乳源擘脊便打云。如今是什麼時節出頭來。
便歸方丈。師拈云。正令不行。拗曲作直。這僧若知痛
痒。乳源歸方丈未得在。
上堂。卸却千斤重擔。惟要在處清閑。老來業債未脫。
復墮建長一關。語音未辨。酬酢猶艱。說者聽者難復
難。只據一條白棒。南來者北來者。俱與痛棒。忽然打
著一箇半箇獨脫底。從教知道。酌然不在說處不說
處。三乘十二分教。總是指空話空。撒土撒沙。必竟如
何。摘楊花摘楊花。
佛生日上堂。右脇纔生。便放拍盲。指天指地。獨步縱
橫。雲門要打殺。建長助掘坑。惡種從教不復萌。雖然。
也是賊過後張弓。
結制上堂。昨日晴今日雨。春夏交承。時節順序。一似
林下衲僧。不越規矩。三月安居。克期而取。西天以蠟
人冰。雲峰以鐵彈子。建長亦有一條活路。飢則飡渴
則飲。閑則坐困則眠。以此為據。諸人但任麼參。決不
賺忤。
解夏小參。佛以一音演說法。眾生隨類各得解。敢問
大眾。且那箇是一音所演之法。莫是天是天地是地。
山是山水是水麼。莫是春生夏長。秋收冬藏麼。如斯
理論。大似撥火覔浮漚。且道是那箇一音。以拂子擊
禪床云。一音既演。直得盡乾坤大地。若聖若凡。情與
無情。聞是法音。悉得悟解。然雖如是。唯有拂子。不入
這保社。何故。不見道。山僧不會輪甲子。一葉落知天
下秋。又擊一下。
上堂。解開布袋頭。縱橫得自由。其往也無拘無束。其
去也南州北州。放牧溈山水牯牛。不風流處也風流。
謝兩藏主上堂。拈拄杖召大眾云。大藏小藏。盡從這
裏流出。諸人若知得落處。一生參學事畢。其或未然。
且聽拄杖子。從頭點出。左邊卓一下云。這箇是有教。
右邊卓一下云。這箇是空教。中間卓一下云。這箇是
中道大乘教。三段不同。欲釋此經。向下文長。付在來
日。又卓一下。
國公就本寺。滿散祈禱道場。禮請普說。（問答不錄）。
乃云。大人具大見。大智得大用。[(曷-曰)/月]藏六合。掌握乾坤。
坐碧油床。被忍辱鎧。執堅固箭。秉智慧弓。總大千世
<pb n="11"/>
界。為一戰場。指百億須彌。為一射垛。百發百中。雙放
雙收。掃除百萬妖魔。勦絕步多惡黨。便見時清道泰。
海晏河清。八表歸仁。萬[邱-丘+(看-目)]入貢。頓轡自樂。坐鎮無憂。
可謂我於法王得法自在。正恁麼時。且道。功歸何所。
良久云。寸刃不施魔膽碎。望風先已竪降旗。
復云。佛說一切法。為度一切心。若無一切心。何用一
切法。葢由一切眾生。無始以來。無知僻執。起惑造業。
輪迴五趣。如來出世。隨宜為說處中妙理。令諸有情。
了達諸法。遠離疑執。起處中行。各自修滿。得三菩提。
證寂滅樂。皆由心之所作。古德云。只箇心心心是佛。
十方世界最靈物。縱橫妙用可怜生。一切不如心真
實。持五戒生人道。修十善生天道。皆由心作。至於捨
有漏入無漏。棄有為入無為。皆由心作。葢造善造惡
不同。所以諸佛出世。觀根逗教。演說三乘法門。乃至
隨彼彼類。現彼彼身。而為說法。此法惟只一法。葢為
有此一切心。應機為說一切法。雖隨根機而說。於人
天大會之中。亦有悟無生忍者。有證阿耨菩提者。亦
有雖在會中。如聾如盲。不能曉解者。葢證悟有淺深。
得道有優劣。或密說而顯演。或談空而顯實。或指示
教外別傳之旨。無非只要一切人。明自心見自性。證
此法。此法者。非有非無。非有無。非無無。若道不在說
處。一代時教。甚處安著。若道在說處。且此法作麼生
說。須是夙有靈骨。信根堅固。方有趣向分。是故大檀
那。夙乘願力。篤信佛法。歸敬切切。盡寫藏典。披閱誦
持。知非究竟。由是力究教外別傳之旨。孜孜不捨。食
息不忘。以徹證為期。是知。大根器大力量再來菩薩。
方能如此。又能剏大伽藍。為國中第一甲剎。廣安多
眾。各令知大叢林規式。各令參究己躬大事。各令知
有教外別傳之旨。甚深廣大。可以續佛慧命。能離生
死此岸。達到菩提涅槃彼岸。廣度有情。總令成佛。常
運此心。愈堅愈久。能如是哉。老僧乃蜀[邱-丘+(看-目)]生長。訪道
江湖有年。適因法眷道舊不忘之義。屢承之約。累却
復至。以故。撤去寺事。暫乘良便。越漠觀國之光。先承
國公殿。特垂降接。一見如故。雖語音未通。凡動靜往
來。語默酬酢。心眼相照。只此以見吾道眷屬而致然
矣。便見瞿曇老漢。三百六十餘會。宣說此法。或人間
或天上。說者聽者。心心相知。眼眼相照。與今日所說
所聽。等無有異。所以道。過去一切劫。安置未來今。未
來現在劫。回置過去世。灼然參到。前後際斷。三祇劫
空。照見塵劫以來。絲毫無差。凡情聖量。覓一絲毫。了
不可得。所謂一念普觀無量劫。無去無來亦無住。如
是了知三世事。超諸方便成十力。參學之士。向這裏
見徹自己本地風光。本來面目。歷歷分明。方知一代
時教。句句字字。不說別事。與教外別傳之旨。無異無
別。或於三乘十二分教中明得者。或於教外別傳之
旨明得者。總是到家蹊徑。教中明得者。終是迂曲。教
外明得者。不妨直截。唯直截一路。必能到家。必到大
休大歇之場。盡未來際。得大自在。何故。離心意識參。
出聖凡路學。方謂直截者也。除是大根器。大力量。方
堪煅煉。無常迅速。莫作等閑。古德云。努力今生須了
却。莫教永劫受餘殃。決然人身難得。好時難逢。知識
難遇。正法難聞。既得人身。袈裟著體。好時既逢。知識
既遇。正法既聞。剗地不將為事。葢是不曾種得般若
種子。聞似不聞。見似不見。遇似不遇。蹉過者多。盖為
有此一切心。所以佛說一切法。山僧自春夏至秋。奉
意旨。為國為民。啟建祈禱道場。日以初中後三時。領
大眾。熏修披閱誦持。專祈豐稔太平。今來果遂懇祈。
茲辰滿散。陞座為眾普說。無非以此心說此法。感格
諸佛龍天。鑒茲誠禱。吉祥中吉祥。殊勝中殊勝。乃是
此心此法之靈驗也。眾中辦道兄弟。為在教中明得。
為在教外明得。往往如風過樹者多。灼然不是小事。
佛法下衰。無甚今日。老僧在處叢林。每見眾中辦道
兄弟。孜孜切切。不捨晝夜。以徹證大事為期。或有一
<pb n="12"/>
箇半箇。挨將出來。弘持大法。依舊超出古今者多。若
是道念不堅。力量不大。終難希求大法。豈不見。趙州
云。諸人被十二時使。惟老僧使得十二時。且道。他在
甚處著倒。是汝諸人。若真箇孜孜切切。只將己躬一
件生死大事。晝三夜三。與之廝厓。片時不肯放捨。灼
然便得十二時。若只今日明日。點檢張三。點檢李四。
聽人說好便道好。聽人說不好。更道不好。謂之矮子
看戲。隨人上下。於自己。依舊黑漫漫地。空喪光陰。不
覺老病將至。生死到來。將何抵敵。驢胎馬腹。無可疑
者。葢緣虗消檀越信施。枉受人天供養。棄却自己工
夫。只說他人過惡。他人若無過惡。粧點強說是非。以
之為張。三塗地獄。如何逃得。此是決定之義。與經教
所說一同。且不是誑謔之語。信也好。不信也好。老僧
千錯萬錯。越漠乍到此間。衰晚之質。語音未通。無柰
難却上命。勉力支撑住持之職。陞堂入室。示眾普說。
雖不曾缺。垂手之際。自嘆枉費精神。大凡出家之士。
置身叢林中。披佛袈裟。住佛屋。喫佛飯。須是持佛戒。
修佛行。弘佛法。續佛慧命。或出來辦事。輔佐叢林。須
是有始有終。盡善盡美。成就叢林典刑。即是成就自
己。方名禪和子。方可稱佛弟子。若不然者。何緣得大
事千了百當。臘月三十日到來。可謂緇田無一簣之
功。鐵圍陷百刑之苦。是誰過歟。葢是道念不堅。力量
不大。有此差別。所謂佛法下衰。無甚今日者是也。若
說此心此法。說到盡未來際。無有窮盡。在會聽者聞
者。俱受龍華記別。有一頌子。奉為圓滿願心。舉似大
眾。為國為民運此心。果符虔禱獲豐榮。時清道泰封
疆闊。合國歡呼賀太平。
上堂。一塵入正定。諸塵三昧起。諸塵入正定。一塵三
昧起。三昧與正受。土塊泥裏洗。咦。白日堂堂眼見鬼。
非不非是不是。甲子乙丑海中金。丙午丁未天河水。
諸人若也不會。且聽拄杖子當陽指示。卓一下云。今
朝是九月一。明日是初二。又卓一下。
諸山至上堂。云開爐節。何可說。無賓主話。口含霜雪。
既遇知音。謾且拈掇。是汝諸人。切不可胡亂挑撥。默
默守之。忽然冷豆[焊-干+恭]。方知道。文武火種難磨滅。
別山斷橋二法兄訃音至。上堂。南山白額虫。撞倒太
白峰。直得西湖徹底枯竭。東海怒浪翻空。安漢圭峰
拊掌。天台尊者槌[(曷-曰)/月]郎忙。日本國裏打鼓。大唐國裏
撞鐘。何也。兄弟添十字。此意孰能窮。拍膝一下。噓一
聲。下座。
東福法兄至上堂。同飲龍囦。同依師席。切瑳琢磨。相
滋相益。分袂東西。各提祖令。越漠來投。心膽傾盡。執
別恰恰。一周千里。俯垂輝映。舉眾再奉慈光。無異撥
雲見日。若是向上向下。總將靠之一壁。何也。憶得凌
霄蠱毒之家。水也不曾沾他一滴。阿呵呵。會也麼。青
山不鎻長飛勢。滄海合知來處高。
上堂。吾本來茲土。傳法救迷情。一花開五葉。結果自
然成。拈云。老胡授般若多羅讖記。區區十萬里。航海
而來。游梁歷魏。冷坐九年。以至分皮分髓。將謂有多
少奇特。及乎付法一偈。便見敗缺不少。建長雖是他
的傳正派兒孫。不曾將脚踏他界至。茲遇遠諱之臨。
因齋慶讚。亦有一偈。舉似大眾。吾本來茲土。無法與
人傳。成蛇者入草。成龍者上天。
天台山萬年寺二童行化主至上堂。人從天台來。却
得西川信。報道萬年松。生在石橋頂。豐干不合饒舌。
累及拾得寒山。奮不顧身。奔南走北。直趍東海龍王
窟宅。探扶蒼龍頷下明珠。懷抱而歸。廣作利益。非惟
照徹十虗。光吞萬象。直使大海變作桑田。千手大悲
重增光彩。驚起五百大士。各各從定而起。擘開蒸餅
峰。吸盡斷橋水。合掌贊言。善哉善哉。希有希有。大唐
國日本國。千古之光。得能超越。然雖如是。以拄杖打
一圓相云。諸人還知此大寶珠來處麼。卓一下云。若
教容易得。便作等閑看。擲拄杖下座。
<pb n="13"/>
西巖訃音至上堂。近得遠來口傳信。報道年來頗安
靜。唯有太白瑞巖翁。撞破虗空有雜碎。驚起西川大
蓬山上石女淚雙垂。引得扶桑巨福山中木人空嘆
息。且道。因甚如此。良久云。同飲龍囦無義水。手足義
重如膠漆。拍膝云。斷絃安得鸞膠續。
冬節小參。圓同太虗。無欠無餘。良由取捨。所以不如。
豈不見道。如我按指。海印發光。這裏眼見鬼去。不為
差事。設或汝暫舉心。便見塵勞先起。須知群陰剝盡。
而無剝盡之蹤。一陽復生。而無復生之跡。既無蹤跡。
逈絕承當。鐵樹開花撲鼻香。
復舉雲門和尚上堂。僧問云。請師答話。雲門召大眾。
眾舉頭。雲門便下座。師拈云。雲門任麼答話。已是舌
頭拖地了也。雖然。未舉已前薦得。早是不堪持論。何
況葢覆將來。乃高聲召大眾。眾舉頭。復云果然。便下
座。
冬節上堂。冬至寒食一百五。中有一轉平實語。缺齒
老胡舉不全。賺他立雪人莽鹵。諸人要知麼。良久云。
猫兒偏解捉老鼠。
上堂。臈月八夜眼見鬼。便開大口說道理。若向衲僧
門下過。爛槌一頓無疑矣。莫有助拳助踢底麼。操日
本鄉談云。和蘇嚕之。
最明寺殿。應夢就本寺。命僧看金剛經萬卷。祈保天
下太平。請滿散陞座。（問答不錄）　乃云。一切有為法。
如夢幻泡影。如露亦如電。應作如是觀。驀召大眾云。
作是觀者。名為正觀。若他觀者。名為邪觀。若於唱教
門中。足可瞞神謔鬼。若於衲僧門下。大似鄭州出曹
門。雖則瞿曇老人於般若會上。無中唱出。豈謂後五
百歲。繫縛盲驢。無自由分。豈不見。葛獠無故。聞誦應
無所住而生其心。言下錯認驢鞍橋。作阿爺下頷。累
及周金剛。焚却一檐疏鈔。便敢胡撝亂打。也大無端。
殊不知。我王庫內。無如是刀。須知三世諸佛說夢。歷
代祖師說夢。一人傳虗。萬人傳實。遍滿西天唐土。莫
能止遏。不覺不知。流傳日本。最明寺殿。白日青天。開
眼說夢。一似靈山會上。親見親聞。無異無別。建長有
氣無出處。從而不識好惡。向大集殿。對眾與之說破。
清平世界。切忌訛言。直教天下太平。兵戈絕戰。國安
民泰。歲稔時豐。飢則飡。渴則飲。閑則坐。困則眠。於事
無心。無心於事。無欲無依。豈不慶快。然雖如是。掬水
月在手。弄花香滿衣　復舉舍利弗問須菩提。夢中
說六波羅密。與覺時同別。須菩提云。此義幽深。吾不
能說。此會中有彌勒大士。汝往彼問。拈云。舍利弗開
眼說夢。須菩提𥧌語噡言。建長憤氣不甘。一時按過。
因成一頌。舉似大眾。夢中演說六波羅。覺時同別苦
問他。今曰最明重演說。更無一字有誵訛。阿呵呵。會
也麼。好是太平無事日。酌然不許動干戈。喝一喝。
徑山佛鑑忌拈香云。每年三月十八。憶著痛恨入骨。
巨福山上望凌霄。萬重山海煙波闊。謾爇一炷兜羅
木。唵（引）噴噴㗶㗶。
<other>樗寮字阿彌陀經書偈送最明寺殿</other>
我有大經卷。量等三千界。親付最明殿。祝壽如滄海。
但願得此經。當下明此心。的知胡達磨。元不在少林。
<other>最明寺殿契悟因緣</other>
壬戌十月十六朝。最明啟問曰。弟子近日坐禪。見得
非斷非常底。師云。參禪只圖見性。若得見性。方得千
了百當。最明曰。和尚方便指示。師云。天下無二道。聖
人無兩心。若識得聖人之心。即是自己本源自性。最
明曰。弟子道崇無心。師云。若真箇無心。竪窮三際。橫
遍十方。（指燭云。）譬如蠟燭未澆成以前。即是本地風
光。本來面目。及至澆成點爇。輝耀雅觀。照徹冥暗。人
人瞻望。末後燭盡光極。依舊如前消息。佛出世度人。
亦復如是。未出世以前。淨法界身。本無出沒。以大悲
願力。示現。出世成道。隨上中下根機。演說三乘十二
分教。拈花示眾。為令聖凡人天大眾。明心見性。末後
<pb n="14"/>
入無餘涅槃。亦如一條蠟燭。無二無別。萬古流通。直
至今日。若見此性。直下便見也。良久云。見麼。最明曰。
森羅萬象。山河大地。與自己無二無別。師云。青青翠
竹。盡是真如。[鬱-山+止][鬱-山+止]黃花。無非般若。最明言下忽然契
悟。通身汗流。乃曰。弟子二十一年旦暮望。今一時已
滿足。感淚數行。作禮九拜。師即起。佛前燒香。與之印
可。即將自身法衣一頂付之。祝云。公不易到箇田地。
宜善護持。令法久住。親付法衣。以表燈燈相聯。續佛
慧命。以光末運。萬世愈榮。次為說付法偈。
我無佛法一字說。子亦無心無所得。無說無得無心
中。釋迦親見燃燈佛。
<other>最明寺殿悟道後。師贈之助道頌五首</other>
老僧初到與三拳。埋恨胷中結此冤。痛恨忽消開正
眼。方知吾不妄宣傳。
悟了還同未悟時。著衣喫飯順時宜。起居動靜曾無
別。始信拈花第二機。
二十一年曾苦辛。尋經討論枉精神。驀然摸著娘生
鼻。翻笑胡僧弄吻唇。
治國治民俱外事。存心存念自工夫。心思路絕略觀
看。佛也無兮法也無。
壬戌十月十六朝。虗空拳踢不相饒。等閑打破疑團
後。大地黃金也合消。
<other>最明夢一善知識。教訓堅固參禪。惺後親繪
供養。越兩年值老僧到。先來參禮。果與夢見
一同。契悟後。捧呈所[書-曰+(且-二+人)]頂相求讚</other>
千煅萬煉工夫熟。感得夢見善知識。力勸加工用行
修。果獲契悟心滿足。自彰醜惡自捈糊。佛祖仰望俱
失色。老僧更與添一重。（咄）急急如律令勑。
<other>長書上最明寺殿</other>
昨使者云。最明寺殿。乃因大風所損百物。天下萬民
辛苦。御心中憂閑不樂。以此可見。憂人不憂己。乃是
佛菩薩用心如此。老僧雖在病中。亦不憂己。惟憂衲
子己事未明。所謂天下無二道。聖人無兩心者是也。
佛在世時。因瞿曇種族。將遭大風火難所侵。急來投
佛免之。佛云。免不得。何以故。眾生造業之多。共業所
感。謂之定業難逃。劫數難逃。若一向安樂如意者。不
知罪福來源也。繼即瞿曇種族。被風火爇盡。所以佛
有三能三不能者也。記得古德示眾云。昨日洪水大
作。華山崩倒。湍壞了數萬人家。你輩後生。知什麼茄
子瓠子。語中有理有事。有憂有不憂。當時若有通方
作略者。只好與他掀倒禪床。便見一場敗缺。又記得
老東山演祖云。不憂諸莊旱澇。惟憂禪和子。不會狗
子無佛性話。老東山。纔開臭口。便見鄉談。剋由尀耐。
又記得。太宗皇帝因蝗虫大作。喫盡天下萬民稻苗。
帝令人捉虫來。自食之云。只喫朕心肝。莫苦我天下
萬民。由是。蝗虫便息。此亦是憂民不憂己。若與老東
山把手共行。猶較三步在。五濁惡世。成劫住劫壞劫
空劫。輪轉不息。便有大三災。風災火災水災隨之。欲
界天。色界天。尚不免也。又有小三災隨之。病苦飢苦
儉苦。五濁世中。必難逃矣。惟有前身作福。今身受也。
若前身作業者。定定今身後身。更後身受也。絲毫無
差。所以。佛出世。勸人作福避罪。息貪嗔癡妄念之業。
修戒定慧三無漏學。從淺至深。從凡至聖。從劫至劫。
乃至無數劫。功行圓滿。必能證佛大果。却來五濁世
間。隨機為說最上乘法。悉令證入阿耨菩提。亦無菩
提可得。亦無證入之理。所以千佛萬佛。唯以此法傳
持。佛佛祖祖。無二無別。況今末劫之時。道不及古。說
道者多。行道者少。日本興剏宗門。唯我最明寺殿。再
來之佛。留心佛法。道念堅固。超越上古聖人。一頭地
矣。禪衲中向道者多。堅固者少。老懷唯憂。向後之弊。
恐不及古也。諸莊旱澇亦憂。大三災小三災亦憂。禪
和子不會狗子無佛性話亦憂。自己老病亦憂。未得
脫回宋佚老亦憂。此之千憂萬憂。直憂至阿逸多下
<pb n="15"/>
生。又更添一重憂在。能與老僧。免得此憂否。莫若憂
之與樂。好之與惡。是之與非。古之與今。佛之與祖。一
劃劃斷。便見天下太平。扶病信筆上。希一覧矣。
<other>最明夢見寺中僧堂。盡是高僧羅漢。上頭一
箇大棟樑。惺後即發心。重新鋪葢工畢</other>
上堂云。檀那夢見大揀樑。高僧羅漢滿雲堂。慷慨重
新鋪葢就。比之兜率更尤強。衲子辦道耐長久。成佛
作祖法中王。下等愚迷無正念。鎔銅灌口臥鐵床。
結制小參。有處不是有。無處不是無。有無不到處。馨
香滿道塗。驀召大眾云。縱饒窮及到此。猶未是衲僧
安身立命處。更說什麼三月護生。九旬禁足。大似布
袋裏老鴉。雖活如死。若是丈夫志氣。必然別有通方
作略。良久云。有麼。擊禪床一下云。將謂春歸無覓處。
那知轉入此中來。
復舉。金峰和尚示眾云。二十年前。有老婆心。二十年
後。無老婆心。有僧出問云。如何是二十年前。有老婆
心。峰云。問凡答凡。問聖答聖。僧又問云。如何是二十
年後。無老婆心。峯云。問凡不答凡。問聖不答聖。師拈
云。金峯年老心孤。這僧有眼無耳。待它任麼道。便與
掀倒禪床。豈不俊快。建長這裏。縱有咬猪狗手脚底
出來。棒折也未放過在。
上堂。舉智門和尚。僧問。蓮花未出水時如何。答云。蓮
花。出水後如何。答云。荷葉。頌曰。出水未出水。心疑生
暗鬼。鞏縣造茶瓶。一隻三箇觜。
上堂。舉趙州。僧問。萬法歸一。一歸何處。趙州答云。我
在青州。作得一領布衫。重七斤。師頌曰。青州布衫重
七斤。由來錯認定盤星。那知富士山孤峻。到頂須行
三日程。
達磨祖師忌拈香。召大眾云。東望大乘器。區區十萬
里。因這一著錯。累及人斷臂。（以香指祖師云）彼錯猶
且可。（復自指云）此錯無巴鼻。彼錯此錯訴之誰。（插香
云）倒拈鐵笛逆風吹。
徑山偃溪珏荊叟國清源靈叟等訃音至。上堂。㵎東
一脉。滔滔聒聒。接於偃溪。波騰嶽立。甬東西湖。奔湍
迅速。返本還源。龍淵窟宅。直得凌霄起舞。五峰唱拍。
引得天台山國清寺東廊上。寒山拾得。颺下生苕帚。
拊掌呵呵。金華傅大士。空手把鋤頭。涕淚悲泣。正恁
麼時。諸人還知三大老為人親切處麼。拍膝一下云。
憶著令人肝膽裂。
上堂。舉乾峯和尚。有僧問云。十方薄伽梵。一路涅槃
門。未審路頭在什麼處。乾峰以拄杖畫一畫云。在這
裏。有僧請益雲門。門云。扇子勃跳。上三十三天。築著
帝釋鼻孔。東海鯉黑打一棒。雨似盆傾。師拈云。兩箇
老凍儂。一人渾崘吞箇棗。一人蘸雪喫冬瓜。引得這
僧。口裏水碌碌地。驀拈拄杖云。建長拄杖子。忍俊不
禁。總將各各三百六十骨節。八萬四千毛竅。一時穿
却。卓一下。雖然如是。諸人還甘麼。良久云。其或未然。
不妨重下注脚。乃云。冬天日短。兩人共一椀。唵阿盧
勒繼娑婆訶。擲拄杖下座。
臈八上堂。夜夜明星現。時時兩眼開。如何臈月八。特
地嘆奇哉。引得隨邪逐惡者。至今一味狗來腮。
退院上堂。無心遊此國。有心復宋國。有心無心中。通
天路頭活。舉主丈云。主丈頭邊挑日月。
合國悲泪勸留。　師堅執不允。部從遠送上
舡。列拜泣別。順帆即復舊隱。又被公選。住持
婺州雙林。七次控辭不得。
<other>住婺州雲黃山寶林禪寺語錄</other>
侍者　景用　編
指三門。衲僧門下。活路通天。脚頭脚底。能方能圓。召
大眾云。照顧踏破常住磚。
佛殿。如何是佛殿裏底。（咄）無端開口便臭氣。掩鼻不
及。只得五體投地。
傅大士殿。七佛引其前。維摩接其後。一盲引眾盲。至
<pb n="16"/>
今不唧𠺕（咄）。
據方丈。拈拄杖示眾。吽吽。（擲下云）不信道（便起）。
拈省劄云。靈山佛法。付囑國王大臣有力檀那。令燈
燈相續。綿綿不斷。直至今日。愈光愈顯。汝等諸人。各
生難遭之想。拱聽首座宣讀。
指法座。向上一路。千聖不傳。等閑踏著。不直半錢
　祝　聖。次拈香。奉為　太傅平章國公。增崇祿位
　次拈香。奉為　判府殿撰侍郎判縣軍正寶謨郎鄉
府縣文武官僚。各增祿筭。
據座（問答不錄）　拈拄杖云。拄杖頭邊。草鞋跟底。隨
緣放曠。隱遁過時。豈謂業債難逃。復落他家綣繢。扶
病拖泥帶水。只得竪四橫三。乘時拽取。正續山與雲
黃山闘額。為復是神通游戲。為復是法爾如然。不見
道。浙東山。浙西水。四海五湖皇化裏。卓一下。
復舉。世尊初生下來。一手指天。一手指地云。天上天
下。唯我獨尊。後來雲門道。我當時若見。一棒打殺。與
狗子喫。貴圖天下太平。拈云。跛脚阿師。徒有此語。雙
林則不然。我當時若見。便與兜一喝。復向道。黃口小
兒道什麼。清平世界。切忌訛言。
當晚小參。久響雙林。可曾遊歷。及乎到來。果是殊別。
山環水繞。寺廣人稀。內空外空。無彼無此。彷彿威音
那畔。分明古佛家風。不妨按下雲頭。鉢囊暫且高掛。
坐則同坐。行則同行。同苦同甘。同憂同樂。必竟事作
麼生。但看人情若好。自然喫水也肥　復舉。南泉道。
我十八上。便解作活計。趙州道。我十八上。便解破家
散宅。拈云。二古德。雖各擅家風。未免笑破天下衲僧
鼻孔。雙林盡力𨁝跳。也出他綣繢不得。纔入門來。乃
見破之又破。損之又損。淨躶躶。赤洒洒。沒可把。亦未
免笑破天下衲僧鼻孔。然雖如是。或遇東君借力便
有生意。如何見得。前村深雪裏。昨夜一枝開。
冬夜小參。破砂盆。漏燈盞。死偷心。滅正眼。近之則愈
遠。親之則愈疎。瞻之在前。忽然在後。全明全暗。雙放
雙收。番復看來。當甚熱大。是則也是。只如進前叉手。
叉手進前。又作麼生。良久云。冬行春令　復拈拄杖
示眾云。雲門大師道。從上諸聖。為甚麼不到這裏。蓮
華峰庵主道。古人到這裏。為甚麼不肯住。拈云。把斷
要津。不通凡聖。則不無二老。要且無為人底道理。雙
林則不然。到與不到。卓拄杖一下云。一時截斷。且道。
還有為人處也無。擲拄杖下座。
冬至上堂。一陽來復。暖回幽谷。雲黃山上。喜氣浮空。
綉水溪頭。疎影含玉。老胡不會轉身句。無節目中生
節目。拈拄杖云。累及拄丈子。皮膚脫落盡。通身烏律
漆。卓一下。
臈八上堂。（值雪）正覺山前。星月燦然。雲黃山上。霜雪
凝然。普天率土。今古常然。如何臈八。忽然而然。汝等
諸人。各宜照顧娘生鼻孔。莫教打失自己眼睛。免致
每逢斯旦。惑亂天下叢林。謹白。
請化主上堂。雲門一曲。調高千古。子細推窮。從來無
譜。此曲只應天上有。大士得來無本據。今日當陽分
付。新年諸路化主。在處富有知音。遇著知音舉似。舉
似則不無。且道是何曲調。臈月二十五。
歲除小參。有處不是有。無處不是無。有無不到處。馨
香滿道途。古德任麼說話。前不迭村。後不迭店。未盡
善矣。只如舊歲不是舊。新年不是新。新舊不及處。堂
堂獨露真。且作麼生論量。或有箇漢。聞任麼說。便道
正落在古人綣繢裏。又作麼生支遣。當任麼時。却有
箇道處。且作麼生道。良久云。舊歲今宵去。新年明日
來。拂子擊禪床一下　復舉趙州道。老僧除二時粥
飯。是錯用心。拈云。三十年不下繩床。將謂有多少奇
特。元來只在黑山下鬼窟裏作活計。至今未有轉身
之路。若是朝三千暮八百底。雙林這裏不著。
無凖忌拈香云。這箇老漢。軟頑希罕。煨而不熟。煑而
不爛。沒興遭他負累。被陷雲黃苦難。怨之不已。恨之
<pb n="17"/>
不休。（燒香云）且將這箇雪冤讎。
結制小參。去年十月十七。被命來尸敗席。陳逋弊積
如山。中外倉庫赤立。勉效佛在世時。持鉢㳂門求乞。
不憚涉險登危。波波為眾竭力。逗到四月十五。恰滿
六箇月日。諸方禁足安居。雙林豈容禁足。領眾展轉
求賢。然後求己的實。心空及第歸來。和這自己拋擲。
更有一事告報。古聖言端語的。寧可熱鐵纏身。不受
信心人衣。寧可鎔銅灌口。不受信心人食。喫飯忽咬
著砂。一生參學事畢。若不量彼來處。水也難消一滴。
且誵訛在什麼處。拂子擊禪床一下云。直待當來問
彌勒。
舉靈樹和尚。僧問。如何是和尚家風。曰千年田八百
主。如何是千年田八百主。曰郎當屋舍沒人修。妙喜
曰。愁人莫向愁人說。師云。正抓著雙林痒處。
結制上堂。諸方此日。安居禁足。雙林難說禁足安居。
厨乏聚蠅之糝。廩無隔宿之儲。䇿杖遍叩檀度。免我
一眾飢虗。休以蠟人為驗。但願處處逢。渠拍膝一下
云。（噁）早知今日事。悔不慎當初。
天童前住首座寮結夏秉拂。
太白峰高。佛祖仰望不及。玲瓏巖險。衲僧指足無門。
縱有掀飜四大海。踢倒五須彌底作略。到此總須望
崖而退。就中隰州古佛較些子。平易中險峻。險峻中
平易。檢點將來。猶在半途。終未能到頂。寧上座固不
敢仰視。今夏得與現前一眾。及此方他土。微塵剎海。
若凡若聖。情與無情。於其間。平不留。險非取。同住大
光明藏。宴坐圓覺妙場。三期之內。據菩薩乘。修寂滅
行。壁立萬仞。萬仞壁立。水洒不著。風吹不入。如是而
住。如是而修。如是而行。如是而證。是則是。必竟喚什
麼。作平等性智。以拂子擊禪床一下云。玲瓏八面自
回合。峭峻一方誰敢窺。
舉米胡問僧。近離甚處。僧云藥山。胡云。藥山老子。近
日如何。僧云。大似一片頑石。胡云。得恁麼鄭重。僧云。
也無你提撥處。胡云。非但藥山。米胡亦任麼。僧近前
顧視而立。胡云。看看頑石動也。僧便出。師拈云。米胡
當斷不斷。返招其亂。負累者僧。頑石邊蹲坐。轉動不
得。當時待他道也無你提撥處。拈棒便打。若云因甚
打某甲。却向道。頑石動也。
冬節秉拂。道遠乎哉。觸事而真。目前無法。意在目前。
聖遠乎哉。體之則神。不是目前法。非耳目之所到。所
以靈山密付。取聲安置篋中。少室單傳。吹網欲令氣
滿。自餘行棒行喝。全提半提。總是撒土拋沙。欺賢罔
聖。眾中猛烈丈夫。各各氣衝牛斗。豈可甘受屈辱。乘
時裂轉面皮。當陽決斷。貴要君子道長。小人道消。從
教[晷-人+卜]運推移。日南長至。氷河起焰。寒谷回春。一塵蜚
而翳天。一芥墮而覆地。雖然。因甚玲瓏巖依舊聳青
空。良久云。直恐虗心自天意。人間穿鑿枉工夫。
舉道吾離藥山到南泉。（著語云。門內有君子。門外君
子至）　南泉問云。闍黎名什麼。吾云。宗智。（相見易得
好。共住難為人）　南泉云。智不到處。作麼生宗。（賊被
賊捉）　吾云。切忌道著。（一欵便招）　南泉云。灼然。道
著即頭角生。（賊無種相鼓籠）　至三日後。道吾在後
架。與雲巖把針次。南泉過見。乃再問云。前日道。智不
到處。切忌道著。道著即頭角生。合作麼生行履。（貧兒
思舊債）　道吾抽身入僧堂。南泉便去。（君向西秦。我
之東魯）　道吾却來坐。雲巖乃問云。師弟適來。為甚
不祗對和尚。吾云。你得恁麼伶利。（磚頭來瓦子報）
　巖不薦。却去問南泉云。適來因緣。智頭陀作麼生不
祗對和尚。南泉云。他却是異類中行。（檐得一檐懵懂
換得一檐骨懂）　巖云。如何是異類中行。泉云。不見
道。智不到處。切忌道著。道著即頭角生。直須向異類
中行。（第二杓惡水）　巖亦不會。道吾知巖不薦。乃云。
此人因緣不任此。便與回藥山。（一盲引眾盲。相牽入
火坑）　藥山覩二人回。乃問雲巖。汝到甚處去來。巖
<pb n="18"/>
云。到南泉來。藥山云。南泉有何言句。雲巖遂舉前話。
（拾得封皮作信讀）　藥山云。子作麼生會他這箇時
節便回來。雲巖無對。藥山乃大笑。（盡道藥山笑裏有
刀。殊不知怜兒不覺醜）　雲巖便問如。何是異類中
行。藥山云。吾今日困。別時來。（舌頭拖地）　雲巖云。某
甲特為此事歸來。藥山云。且去。雲巖便出。（教休不肯
休。直待雨霖頭）　道吾在方丈外。聞雲巖不薦。不覺
咬得指頭血出。（為他閑事長無明）　道吾却下來。問
雲巖云。師兄去問和尚。那因緣作麼。雲巖云。和尚不
與某甲說。道吾便低頭。（臨袁[虔-文+ㄆ]吉頭上插笔）　後雲
巖遷化。遣遺書至。道吾覽了曰。雲巖不知有。悔當時
不向伊道。然雖如是。要且不違藥山之子。（同死同生
為君決）　師拈云。道吾雲巖。可謂蚌鷸相持。俱落漁
人之手。南泉藥山。正令不行。拗曲作直。當時若使德
山令行。曹洞一宗。未至掃土。復成一頌。往復落人綣
繢間。那知同步不同行。當初乍可無容質。別作心腸
過一生。
靈隱前堂首座寮結夏秉拂。
語漸也。返常合道。方木逗圓孔。論頓也。不留朕跡。泥
裏洗土塊。所以。一機一境。總是接響承虗。舉古舉今。
特地無風起浪。豈不見道。杜耳目於胎[殼-一]。掩玄象於
霄外。貴宮商之異。辯玄素之殊。雖則盡力𨁝跳。要且
前不迭村。後不迭店。縱使據菩薩乘。修寂滅行。高步
毗盧頂。不稟釋迦文。亦未出靈山綣繢在。是則是。只
如五祖和尚道。羅邏招。羅邏搖。羅邏送。莫恠空疎。伏
惟珍重。又作麼生。良久云。不逢別者。終不開拳。
舉保福和尚。因長生卓庵時。去相訪。茶話次。長生云。
有僧問某甲。如何是祖師西來意。某甲竪起拂子。不
知得不得。保福云。某甲爭敢道得不得。有箇問。有人
讚嘆此事。如虎帶角。有人輕毀此事。分文不直。一等
是任麼事。為甚讚毀不同。長生云。適來出自偶爾。有
老宿云。毀又爭得。有老宿云。惜取眉毛。後來雪竇都
別云。若非和尚證明。拂子一生無用。玄覺云。一等是
與麼事。為什麼有得有不得。孚上座云。若無智眼。難
辯得失。師拈云。雪竇玄覺。等是口甜心苦。半似輕毀。
半似讚嘆。引得孚上座。無端插觜。拂子忍俊不禁。今
夜對眾決破。讚之與毀。得與不得。以拂子擊禪床一
下云。甚處得來。然雖如是。惜取眉毛。

兀菴和尚語錄卷中

<sarticle>兀菴和尚語錄卷下</sarticle>

<other>法語</other>
<other>示關東法孫</other>
關東掌國法孫。誠至信向佛法。只欲發明己躬一
大事。懷香袖紙。拜求法語。并袈裟。為究道之助。勉
為引筆云。
信為道源功德母。長養一切諸善根。所以諸佛法者。
皆從信心之所生。但信心堅固。則善心堅固。若善心
堅固。則道心堅固。若道心堅固。則佛心堅固。與天地
同根。萬物同體。利人利物。亘古亘今。無一毫之差別
者也。信心者。信向佛法僧三寶。敬信天地人神。孝養
父母師長。一切事皆能敬信。無有退失。信能必到如
來地者也。信向心如是。便能持五戒修十善。若持五
戒堅固。善根不斷。必生人道。若修十善堅固。必生天
道。若生生信心堅固。善根不斷者。即是三資粮。四加
行位。菩薩十住位。十行位。十回向位。煖頂忍世第一
位。是也。自此從凡入聖。十地位菩薩。乃至金剛心後。
解脫道初。方且漸次入等覺位妙覺位。自十地位。至
此妙覺位。謂之如來地。說法如雲。利生如雨。自利利
它。度未度也。如來地者。即自己信向堅固之心。是也。
持五戒修十善。堅固之心。是也。但心心堅固。位位增
<pb n="19"/>
修。無有退失者。即是佛心。必到如來地也。縱饒修習
到此。却不要執著。直須沒彼前來之位名。但彰自己
之實行。吾亦不知。吾是誰。與天地同根。萬物同體。方
有少分相應。戒律中教相中。所說一同。若要參透向
上一著。須是離心意識參。出聖凡路學。方有趣向分。
豈不見。趙州和尚有僧問云。狗子還有佛性也無。州
答云。無。自古及今。惱亂天下衲僧。無有休日。法孫。但
十二時中。行住坐臥。只向無之一字。切切留心。念念
不捨。食息不忘。日久歲深。忽然參透。歷歷分明。絲毫
無疑。自己本來面目。本地風光。頓現在前。便與從上
諸佛諸祖。所得所證無別。此生它生。得大自在。得大
解脫。便見從前信心善心佛心。自己心它人心。天地
同根之心。萬物同體之心。無一毫差別。盡大千世界。
日月星辰。山河大地。亦無一毫差別。於無差別中。千
差萬別。信心亦如是。善心亦如是。佛心亦如是。乃至
菩薩心。緣覺聲聞之心。天地人。飛走。山河大地之心。
亦如是。心心既如是。可以治國治家。利人利物。盡未
來際。無有退失。作是說者。聞是說者。誰復誰乎。（咄）從
前汗馬無人識。只要重論葢代功。
<other>示源清藏主</other>
靈山密付。猶如話月。曹溪竪拂。猶如指月。[逅-口+巿]代相承。
炎天求雪。吾侍徑山圓照老師。雖歷多載。曾無一法
可得。唯飢飽寒溫。能自知之。至於涉世匡徒。亦無毫
髮差別。屢承法眷之約。因東望扶桑。有大乘根器。冒
險越漠。觀國之光。復遭世緣所陷。悒悒之氣。而不能
釋。源清藏主。贊佐叢社。表儀多眾。超卓偉偉。袖紙需
語。以為究道之助。不容堅却。呵凍書此。祝之云。鼻端
若有通天竅。可與吾出此氣也。
<other>示隆覺藏主</other>
隆覺藏主。久歷叢林。留心參學。以老僧示眾語中。有
無之一字。於四威儀中。提撕不輟。昨五月八日夜。四
更四點。就床之時。豁然頓息。自嘆曰。菩提妙果不難
成。真善知識。實難遇也。信脚上床。信手整服。更無別
念。身心如如。無彼此之非。如如復如如。專一守之。諸
緣自空。唯自己耳。雖然如是。不知正邪如何。伏乞慈
悲開示。老僧覽之是說。欣然有喜。元來殘羮餿飯。亦
有人留心矣。既認得些子蹊徑。方可入道。所謂見道
方修道。不見復何修。但專一守之。如執杖牧牛。勿令
放逸。莫管相應不相應。正邪不正邪。出此沒彼。盡未
來際。不動不變。始是工夫純熟。始是得力處。亦不得
打淨潔毬子。更須知。南泉道。喚作如如。早是變了也。
須和這無之一字。如如復如如。勝妙境界。一時颺却
始得。豈不見道。法身有三種病二種光。一一透得。始
解穩坐。更須知有向上一竅在。此語大有賺人處。若
檢點得出。却再來老僧手裏請棒喫。
<other>示松島圓海長老</other>
佛法遍在一切處。一切眾生及國土。豈有東土西天。
宋朝日本。分疆列界者耶。所以百億四天下佛法。始
自靈山之所傳。靈山之佛法。乃自七佛之所傳。七佛
之佛法。乃自賢劫千佛之所傳。賢劫千佛之佛法。乃
自過去莊嚴劫之所傳。過去莊嚴劫佛法。乃自未有
世界。未有佛祖。威音王已前之所傳。其所傳者。本無
法可傳。但以心傳心。如水傳器。無傳之傳。所以流傳
至今。絲毫不增。絲毫不減。若有有傳之傳。便成斷常
之法。終成敗壞。無有今日之盛者也。我於然燈佛所。
實無一法可得。誠哉是言。所以參禪只圖見性。如觀
掌上。若不見性。無異盲人摸象。有何益哉。我宗無語
句。亦無一法與人。若有一法與人。便成斷常之法。非
正法也。從上佛佛授手。祖祖相傳。只貴所得所證。正
知正見。廓然蕩豁。徹見本源。方謂之正知正見。繩繩
有準。法法融通。或於十二分教明得者。或於教外明
得者。或有未舉先知。未言先領者。或有無師自悟者。
葢根性優劣不等。只要明自心見自性。宗眼明教眼
<pb n="20"/>
明。如杲日當空。百億四天下。無幽不燭。何曾有絲毫
隔礙來。若是所得所證。半明半滅。何緣得徹見本源。
既不徹見本源。終成斷常之法。非正法也。𢬵得死工
夫。方學得生活計。工夫不到。何得周圓。參須實參。悟
須實悟。棒打石人頭。嚗嚗論實事。既得實證實悟處。
與從上諸佛諸祖。無異無別。至於隨機應變。揑聚放
開。自然得大自在。如雷如霆。有何隔礙來。以至出死
入生。出此沒彼。有何隔礙來。松島圓海長老。曩遊宋
朝。復回舊[邱-丘+(看-目)]。贊佐法社。近董禪剎。既曰住持。便有主
法之稱。為後學之規模。須要明吾宗之來源。開人天
之正眼。方且不枉匡徒之職矣。袖紙需語。信筆不覺
忉怛。
<other>示成道大師</other>
成道大師。見任住持肥後州報恩寺。已經數載。內外
享合。緇白歸向。切為自己一段大事因緣。[(曷-曰)/月]次礙膺
之物未釋。往年雖曾求師指迷。葢緣歲月蹉跎。未有
與決。思之世間名利之役。無有休歇。於自己全無所
益。由是暫假不遠數千里之遙。僕僕來參。只要決此
一事。了了分明。免致虗生浪死之苦。不辜負出家之
志。只求直截。數句繁多難記矣。老僧每見尋言逐句。
求玄求妙者。痛掃之。不欲特地。不見道。我宗無語句。
亦無一法與人。若只求數句。亦是繁了。若有一句到
汝。即埋沒汝也。若無一句到汝。即辜負老僧。有句無
句。一時截斷。昔日寂壽道人。參昭覺圓悟禪師。指示
不是心不是佛不是物。提撕既久。忽然契悟。凡有問
答。如流無滯。直往淮西。參五祖演和尚。乃圓悟法嗣
師也。纔參禮了。五祖問云。汝參什麼人來。寂壽云。參
昭覺和尚來。祖遂問云。釋迦彌勒是他奴。他是阿誰。
寂壽拊掌大笑云。大小大五祖老翁。元來不識他在。
五祖便知是了徹底人。遂與印可。自此七縱八橫。得
大自在。佛之與祖。到他面前。不滿一笑。更有何生死
礙慮。掛[(曷-曰)/月]中耶。成道大師。但將此不是心不是佛不
是物。十二時中。行住坐臥。喜怒憂樂。片時不要放捨。
久久便見倒斷。非但超他總持。末山劉鐵磨寂壽輩
一頭地。亦乃翻笑建長老翁。恣將陳年橘皮。以之為
火。鼓弄人家男女。敗缺不少。法位大師。既是手足。不
必別紙。
<other>示正傳長老（禪師號宏覺）</other>
嗣法小師慧安長老。號東巖。建長聚首。孜孜究道。請
益不輟。別後聞之。開法住持。大興宗社。甚慰老懷。顓
書遠投。懇求法語。用侍者捧呈云。節次請益。伏蒙開
示因緣。欲乞親染而寶之。答云。今為老懶。猒煩却之。
重復啟請。信筆以贈云。語底默底不是。非語非默更
非。透出重重關捩。而況猶涉厘微。豈不見。靈山拈起。
迦葉攢眉。得便宜是落便宜。不是苦心人不知。所以
每遇問答酬倡。如空谷答響。豈容嚵⿰口豕哉。達磨不來
震旦。老僧不遊日本。單傳直付東巖。廣為人天宣演。
（咦）輸機是筭人之本。（復指侍者云）我宗無語句。說甚
閑公案。（擲筆噓一聲）侍者破顏微笑。復云。老僧今日
失利。
<other>示院豪長老</other>
弘持佛法。在人不在法。人能弘道。非道弘人。是也。既
曰住持。却與閑衲子不同。須當潔己精專。為後學者
法。應機接物。亦須隨己力量。切防過與不及。從上來
大有規則。當一一依而行之乃善。長老經歷多年。必
能熏煉不失。若是未能徹證大法。亦須退步就己。窮
究教徹。方是千了百當。若只記持言句。蘊在[(曷-曰)/月]中。以
為我能我解。最是障道之本。大法無由發明。終不濟
事。且如住院一事。終日役役。無有了期。但按其綱紀
大槩。碎事撥向一邊。忙裏偷閑。直將僧問雲門和尚
云。不起一念。還有過也無。答云。須彌山。但將此一轉
語。時時提撕。十二時中。絲毫勿令退失。日就月將。噁
地一聲。便能徹見本有之性。本來面目。虗而靈空而
<pb n="21"/>
妙。超然獨脫。與從上佛祖。把手共行。出生入死。得大
自在。豈不偉歟。世良田當代住持院豪長老。昨冬老
僧乍到建長。先辱遠訪。越春袖紙來語。以為究道之
助。信筆姑塞其誠矣。
<other>示小師景用</other>
徒弟景用侍者。執侍既久。奉養懃渠。始終守節。併去
雜交。顓切向道。炷拜求一語。懷抱決了己躬一大事。
即答云。我宗無語句。亦無一法與人。參禪只圖見性。
若得見性。方是千了百當。從上無數大劫而來。諸佛
諸祖。千聖萬聖。亦只明自心見自性。傳此法。此法者。
無傳之傳。是為真傳。名正法也。若有傳之傳。是為妄
傳。非正法也。但每日苦樂逆順。逐旋消遣。惟要參究
自己。工夫片時不輟。久久必獲感驗也。驀然明自心
見自性。盡乾坤大地。總是自己全體作用。更有何疑
慮者哉。今為老病力怯。不及書而却之。侍者忽問云。
昔日馬大師不安。院主進前。徐徐問云。和尚近日尊
位如何。馬祖答云。日面佛月面佛時如何。老僧答云。
和贓捉敗。即頌示之曰。日面佛月面佛。賊被賊捉見
贓物。贓賊一時推勘圓。漢州姜與邠州鐵。（復頌曰）日
面佛月面佛。病勢元因自執著。只消三片漢州姜。煎
取一服應驗藥。（呵呵）即書以遺。
<talk>序跋</talk>
<talk>性空序</talk>
撥草瞻風。只圖見性。果能見性。十方虗空。悉皆消殞。
山河大地。依而建立。八解六通。由茲發現。豈不見。碧
眼胡云。不立文字。直指人心。見性成佛。無端粘牙帶
齒。衲僧門下。猶隔重關。義侍者號性空。求敘語。因詰
之云。既曰性空。是中還著得元字脚否。義默而不答。
復指之云。錯。姑與引筆。
<other>䟦敬侍者頌軸</other>
妙喜老漢。初發足游方時。先以四句偈。辭之受業。其
後句云。且喜今朝離火坑。前輩標格。打頭便有吞佛
吞祖底氣槩。若不是川巴子。如何羅籠得住。自後花
木瓜種族。罕有出乎其類。拔乎其萃者焉。敬侍者鄉
談一同。九華豐林受經。仙骨亦能越格。初發足時。府
僉祕書。贈以伽陀。嘉尚其銳志。及到龍游雙徑。群英
次其韻而美之。一家纔有事。引得百家忙。需一語於
其後。即就其韻一字。酬之云休。
<other>䟦弈東峴住常州橫林淨慈賀頌軸</other>
㵎東一脉。曲曲彎彎。分枝列派。接於奉川。正出東峴。
滔滔聒聒。注入梁溪。浪打濤翻。蝦蠏魚龍。游泳自若。
引得西湖群英。揚清激濁。風波遍地。余見其源源不
已。姑以坯土塞之。
<other>䟦大火中燒金剛經不壞</other>
㝡明寺殿。信心堅固。如金中之剛。親染金字金剛般
若經。直得入水不能溺。入火不能燒。只以此見堅固
之心。盡未來際。等金剛而不壞者也。因觀火中之經。
合掌頂戴。嘆未曾有。故書其後云。
<other>䟦了侍者頌軸</other>
禪了侍者。遊歷宋朝。遍參諸老。湖海同流。寂巖號之。
揄揚之德。頌成巨軸。并歸帆之帙。併捧呈。葢老眼[矇-卄+((並-(前-刖))-一)]
矓。略觀彷彿。其中有一句子。直是無巴鼻。由是急卷
而復還之。
<other>䟦大眾賀㝡明寺殿悟道頌軸</other>
靈山密付。只要密傳。剗地不密。惡聲流布。[逅-口+巿]相鈍置。
浩浩至今。昨來密室付授㝡明寺殿。只要密傳。剗地
不密。言下忽然打失鼻孔。被人指證。案沓如牛腰。且
道因誰致得。（咄）來說是非者。便是是非人。
<other>䟦安忍子大智律師草書心經</other>
竺皇先生。四處十六會。慈悲之故。有落草之談。掬其
旨歸。八十餘科。不出乎一紙。靈芝老子。守南山家法
外。筆陣掃雲煙。無故隨後草窠裏輥。雖則貫古通今。
正眼看來。草氣太甚。
<pb n="22"/>
<other>佛祖贊</other>
<other>出山相</other>
入山出山。何異何別。六年所成。一時漏泄。那堪滿口
嚼冰雪。
<other>渡江達磨</other>
道箇不識。自生荊棘。悽悽渡江。忍羞面壁。賴有神光
與雪屈。
<other>寒山拾得</other>
指東畫西。眼笑眉垂。心似秋月。髮如亂絲。吟句不成
句。題詩不是詩。豐干輕饒舌。敗缺一時知。善哉苦哉。
敢稱七佛之師。
<other>行道持數珠觀音</other>
從聞思修。入三摩地。八萬行門。一十九類。尋聲救苦
越塵沙。一串數珠數不已。
<other>布袋</other>
杖頭挑百億乾坤。布袋貯三千世界。閙市叢中等箇
人。不知誰是知音者（咄）。
<other>普化</other>
踢倒飯床。特地乖張。指空話空。撤顛撤狂。木槵拈來
換人眼。贏得惡聲滿大唐。
<other>魚婦觀音</other>
提起活鱍鱍。馬郎亦被惑。度生雖願重。那知成敗缺。
<other>靈照女</other>
拈將破笊篱。風前賣與誰。攙行奪市處。非獨老爺知。
<other>無準和尚頂相</other>
文武火煨殺人。千衲子恨難伸。五處主法。雙徑兩新。
內庭敷演。賜號超倫。自剏正續梵菀。延納雲水高賓。
將謂多少奇特。依前滿面埃塵（咦）。
<other>義簡禪人[書-曰+(且-二+人)]圓相請贊</other>
圓同太虗。無欠無餘。良由取捨。所以不如。恁麼說話。
早是起模[書-曰+(且-二+人)]樣了。殊不知纔擬任麼。便不任麼。更問
如何若何。笑倒嵩山破竈墮。
<other>最明寺殿真像</other>
掌持國土。天下安堵。信向佛法。運心堅固。德重丘山。
名播寰宇。清白傳家。望隆今古。參透吾宗。眼眉卓竪。
末後一機。超佛越祖。（咦）汝辜負吾。吾辜負汝。
<other>自讚</other>
<other>正傳寺住持安東巖請贊</other>
生緣於西蜀。非獨遊日本。十方國土中。當頭俱坐斷。
<other>宏海侍者請贊</other>
這川藞苴。全不仁者。握起老拳。佛祖也怕。
<other>小師景用請贊</other>
要贊而無德可贊。要罵而無過可罵。贊與罵不及處。
大地而不能載。
<other>正因法孫命工繪吾幻質炷禮請讚</other>
箇樣面觜。阿誰敢擬。威凜凜生。氣憤憤地。臨濟德山。
望風敬畏。（㘞）和蘇嚕之。
<other>偈頌</other>
無錫劉相幹（佑）。篤信佛法。常來參請。自和雪
竇罌粟頌。來呈老僧。即次韻酬之云。
一實包含萬點春。收來粒粒是家珍。些兒圓轉誰能
委。唯一身分百億身。
公讀了忽然契悟。眾皆賀喜。乃知信向佛法。
靈驗如之。
<other>鐵壁</other>
剛然隔斷太虗空。縫罅渾無拶不通。頑鈍碓夫[覤-儿+丘]不
破。倩人書處轉乖宗。
<other>鐵牛</other>
骨格純剛蹄角全。軒然鼻孔自遼天。不貪陝府欄邊
草。肯遍畊翻祖父田。
<other>海月</other>
金波涌出爛銀盆。黑白虧盈湛不痕。莫謂清波無透
路。珊瑚枝上影團團。
<pb n="23"/>
<other>竹溪</other>
空服高心耐歲寒。滔滔聲價沒遮攔。自從南北分枝
派。攪動江西十八灘。
<other>雪竇前堂音座寮有煉指行人求頌</other>
未徹根源肯便休。煉磨三種愈精修。發輝自己光明
藏。抹過俱胝一指頭。
<other>寫華嚴經求頌</other>
破一微塵出此經。因該果海果該因。無端却被管城
子。名句文俱錯指陳。
<other>[書-曰+(且-二+人)]髑髏檐人我檐者求頌</other>
自從塵劫至于今。執著無明人我心。驀忽眼睛俱突
出。乾坤大地孰知音。
<other>栽松道者</other>
栽培得地。節操蒼然。死而復活。身後身前。楖𣗖橫肩
阿剌剌。再來不直半分錢。
<other>亮知客（出世住戒香）</other>
主中賓句驗來端。四海禪流總被瞞。鐵磨機輪難比
擬。逢人即出舌翻瀾。
<other>南洲</other>
贍部那邊沙際間。閧然魔子恣縱橫。周金剛帶不平
氣。勘破却從潭上行。
<other>小佛事</other>
<other>尤木石相公薨背上香</other>
此一炷香。根蒂穩實。枝葉繁榮。透骨馨香。遼天價重。
爇向寶爐。以伸供養。共惟。宋故侍讀提史端明相公。
清白傳家。儒釋通貫。詞源浩汗而涌三峽水。講讀琮
琤而對九重天。修史決古今是非。操麻定人我邪正。
為紀為綱兮霜風凜凜。利人利物兮春日融融。因觀
妙喜語句。脫然契證如如。披閱內典真乘。驀忽點頭
唯唯。總道坡仙之再世。宛然普覺之後身。來兮似月
行空。去兮如雲散壑。南禪每叨藥誨。懷抱奚忘。荐伸
奠禮之芹。領徒熏誦。神靈歆格。不昧本來。（插香云）願
此香雲遍剎塵。饒益一切成正覺。
<other>奠茶</other>
錫麓之英。上苑之春。山川秀發。雨露重新。石銚烹來
味別。快哉壯爽精神。睡魔退舍。兩腋風清。翻笑趙州
錯喚人。
<other>奠湯</other>
地道收來。精麤揀擇。牛溲馬勃。藍毒砒霜。盡情細末
將來。變作醍醐上味。當陽點出。滿座馨香。不比其他
薑杏湯。
<other>潮西堂鎻龕</other>
靈峰全提正令。太白平分風月。碎佛祖玄關。掃衲僧
窠窟。活中全死。死中全活。舉鎻子云。何似白雲鎻口
訣。
<other>覺禪客起龕</other>
奮不顧身。丁字著脚。拶透玄關。死生夢覺。便任麼去
時如何。切忌語脉裏轉却。
<other>明侍者起龕</other>
明明知有道不得。明明道得不知有。一回喪盡目前
機。八角磨盤空裏走。
<other>嵩知客下火（福州人）</other>
飛猿嶺太白嶺。須信平夷中險峻。不憚區區親到來。
等閑踏斷無蹊徑。泯去來忘途轍。六月火燒空。烏龜
頭帶雪。
<other>蒙庵主下火（浙翁小師在天童死）</other>
佛心宗賑愚蒙。出生死絕羅籠。泥牛入海覔無蹤。以
火把打圓相云。扶桑依舊一輪紅。
<other>普淳二上座起骨</other>
普通年後。淳祐年初。有則公案。非實非虗。擬之則心
膽喪。[覤-儿+丘]著則眼睛枯。中問有優有劣。如何判得恰好。
撫骨一下云。一狀領過。
<other>安危峰藏主起骨（中秋後）</other>
<pb n="24"/>
舌底卷風雷。胷中蟠錦綉。機輪轉碌碌。古今都穿透。
不墮常流。骨格渾別。獨騎瘦馬踏殘月。
<other>藏上座入骨</other>
與汝往來者是藏。死語誑人成自誑。不往來者亦是
藏。火乱飛收不上。收得上。與誰論。夜聽巖溜響。朝
看嶺雲屯。
<other>清圻二上座入塔</other>
二由一有。一亦莫守。抹過空劫前。超出涅槃後。攪不
濁。澄不清。沒圻岸。等空平。酌然雙暗復雙明。休認山
河作眼睛。
<other>端知客秉炬</other>
驗衲僧句。如何舉似。要知端的。言外領取。驀然當下
死偷心。鐵鑽通紅被虫蛀。
兀菴和尚語錄卷下（終）

<talk>No. 1404-B
 小師景用命工鋟板</talk>

越州兵衛主將官。二月初一日夜。忽夢見一大寺。殿
堂深廣。樓閣重重。莊嚴真奇特。裏面去不得。外有一
人立。兵衛主將問曰。這裏名什麼所。人答曰。此間名
巨福山建長禪寺善法堂。彼岸之時。十方諸佛。來這
裏說法度人。中間第一尊。便是巨福山長老。如今便
是彼岸也。裏面無人去得。你且待長老出來看。少時
便得見長老出來。年及六十餘歲。身相圓滿。不短不
長。兵衛見了。心中如法歡喜。夢覺後。語屋裏人曰。我
夢見如此事。你等曾見巨福山長老麼。屋裏人答曰。
未曾見。兵衛云。我自去巨福山。參見長老。即自來建
長寺侍者寮。說如上夢事了。便得見
兀庵和尚在佛殿。領眾行道諷經。果如夢見一同。始
信夢事真實。見者聞者。手舞足蹈。
時景用在侍傍。同眾親見是事。即略記之。

<talk>No. 1404-C</talk>

寧侍者自育王至雙徑。[巢-果+(一/目)]尾相從。已經數載。見其孜
孜為道。真本色衲子。秋風吹衣。忽來告別。且袖紙求
語。而謁蔣山。吾不欲特地固却之。而所請益堅。因謂
之曰。昔太師祖據鍾阜。大慧居五峰。一時龍象。往來
二開士之門。憧憧致武於道。又不知悞了多少人家
男女。吾故不敢仰視前輩。而痴絕兄實當世宗匠。此
行若空去。後必實回。若使實去。必須空回斷無疑矣。
或恐問著。此問如何若何。却不得妄通消息。何故。彼
此老大。端平乙未中秋。徑山無準叟書于凌霄閣。

<talk>No. 1404-D</talk>

無準老送寧侍者。謁予。且有不得妄通消息之訓。教
兒迷子之訣。自當如是。殊不知子未下五峰頂。此消
息已塞破四天下。無你左遮右掩處。況
無準老有三千里外。定殽訛底眼目。早已知予。悞了
人家男女。子歸當自知之矣。端平丙申大寒。金陵北
山道冲。書于正傳。

<talk>No. 1404-E</talk>

歐峰有亭曰見山。乃昔人啟關悟心之所。戊辰嘉定。
余適會吾燦祖演心銘於其上。至兀爾忘緣。歸復自
然處。余不覺掩耳而退。三十年來每每兀坐。即知其
然。亦知其所以然。終未能見其所以然而然也。及觀
徑山無準大長老。書兀庵二字。付寧侍者。因問命名
之意。曰無他焉。唯癡兀自守也。若果如此。曷若從徑
山所書兀為菴。兀兀然而從燦祖遊為愈也。心月書。
<pb n="25"/>

<talk>No. 1404-F</talk>

這暗號子。不是當場主將。他人一字不會。而今大唐
國裡。棊布星羅。如吾。
兀菴。叢林傑出。正續真傳。言句流布。活人眼目。余獲
覧觀。痛快平生。故書其後云。
寶祐六年季夏望日　晉陵尤煜

<article id="n1405">石溪心月禪師語錄</article>

<talk>No. 1405-A</talk>

景定元年夏四月。徑山比丘正彬。袖一編書。過余而
言曰。吾師石溪佛海禪師之沒。且六年矣。門弟子錄
其語鋟梓。而未有敘引。無以傳不朽。惟公知吾師為
深。願以為請。余於是竊有感焉。文公朱夫子。初問道
延平。篋中所携。惟孟子一冊。大慧語錄一部。公於異
端。闢之甚嚴。顧獨尊信其書如此。是豈無所見而然
哉。方秦檜柄國。自公卿大夫。無敢違忤。大慧藐然一
衲子。乃能援復讎大義。抗言無諱。至語檜云。曹操挾
天子。以令天下。今公挾夷狄。以令天子。雖身被南遷
之禍。而名震海內。與張橫浦胡忠簡輩。相頡頏。蓋嘗
竊窺其書。其要言精義。往往多與孟子合。所謂貧賤
不能移。威武不能屈者。大慧有焉。文公之所取。固在
此而不在彼也。石溪之在蔣山也。有王氏子。實介甫
苗裔。挾權貴勢。規取山中地。為墓田。石溪爭之不得。
則鳴鼓說偈而去之。以為是其先世。以學術誤天下
者。而吾徇其請。獨不為山靈笑乎。乃往趨東淛。徧遊
佳山水。將終老焉。自是名重一時。不惟搢紳諸公知
之
聖天子亦知之。主名山。錫徽號。寵靈赫奕。視大慧所
遭遇無間。嗚呼老檜之兇燄。舉世畏之。而大慧能抗
之。介甫之遺孽。當路主之。而石溪能排之。雖其用力
有難易。而卓見偉識。如出一人。自非聰明才智。有學
問識道理。疇克爾耶。然則是編也。與大慧語錄。並行
於世可也。若夫傳松源祖衣。紹楊岐正脉。說八萬四
千偈。談三十二義法。此袈裟下事。非余所能知。獨取
其超絕於流俗。而有補於世教者。表而出之。冠於篇
首。是亦朱夫子之遺意也。師眉山人。名心月。姓王氏。
家世業儒云。是歲七月既望。中奉大夫。宗正少卿。兼
國史院編修官。實錄院檢討官。渤海劉震孫序。

<other>石溪和尚語錄目次</other>

卷上
序
建康府報恩禪寺語錄
建康府能仁禪寺語錄
建康府蔣山太平興國禪寺語錄
平江府虎丘山雲巖禪寺語錄
臨安府靈隱景德禪寺語錄
臨安府徑山興聖萬壽禪寺語錄
卷中
秉拂小參普說法語
卷下
題䟦偈頌讚佛祖自讚
小佛事新添䟦

石溪和尚語錄目次（終）

No. 1405
<sarticle>石溪和尚語錄卷上</sarticle>
<pb n="26"/>

<other>石溪佛海禪師初住建康府報恩禪寺語錄</other>
侍者　住顯　編
入院。指三門。不立孤危。不坐平實。轉身有路。舉步超
方。正在報恩門外。且如何入得報恩門。喝一喝。
佛殿。前佛後佛。一身多身。總在這裏。插香云。以此為驗。
踞方丈。百煉不變。一槌便成。還同頑鈍爐鞴。若為施
工。見解玄微。機鋒峭峻。正是膏肓良醫。如何發藥。新
報恩。雖非爐鞴。又非良醫。狹路相逢。拍禪床云。放過
不可。
拈帖。寰中天子勑。塞外將軍令。佛祖出頭。也須乞命。
今日合作麼生。度帖與維那云。將逐符行。
拈疏。渾崙攧撲不破底句。如風吹水。自然成文。雖然。
切忌向口角瀾翻處薦取。
拈法衣。披牯牛皮。輥瞎驢隊。帶水拖泥。東倒西[仁-二+雷]。黃
梅七百無人會。
指法座。此座高廣。吾不能陞。舍利弗敗闕猶可。若佛
若祖天下老師。高陞此座。敗闕愈甚。今日不免為他
拔本去也。便陞座。拈香云。此一瓣香。恭為
今上皇帝。祝延　聖壽。萬歲萬歲萬萬歲。次拈香云。
此一瓣香。奉為　權府都運大卿。洎諸司官僚。資陪
祿筭。次拈香云。此一瓣香。奉為
前住雲居。後住紫金。掩室先師大和尚。用酬法乳之
恩。遂就座。乃云。從前把定。一切人性命。在月上座手
裏。今日放行。月上座性命。在一切人手裏。莫有放不
過者麼。僧問。暫輟鍾山板首。來登報恩道場。四眾咸
臻。願聞法要。師云。石城東畔冶城西。進云。大眾欣然
去也。師云。今日不著便。進云。如何是最初句。師云。大
地載不起。進云。如何是末後句。師云。倒腹傾腸說向
誰。進云。此句。在雲居得。雲頂得。師云。浮生穿鑿不相
關。僧禮拜。師云。過去已過去。未來則未至。正當見在
靈山單傳之旨。少林直指之宗。還有分付處也無。還
有荷擔分也無。有則東土不傳西祖印。無則今日一
會坐立儼然。月上座雖則翻著戲衫。入此戲場。要且
不打者皷笛。莫有辨明得底麼。出來橫身擔荷。和者
場子一時掀翻。要見佛法。有所分付。直饒與麼。也未
與你點頭在。何故。一百五十難放君　復舉。首山和
尚示眾云。佛法付與國王大臣。且道付箇什麼。須是
迦葉師兄始得。師云。首山與麼提唱。大似重處偏墜。
殊不知。付囑國王大臣底。五百年前。被昇元閣與御
街裏人說了。直得一四天下。和氣靄然。且道說箇什
麼。須是首山老人始得。
當晚小參。問答不錄。師云。有即是無。無即是有。捩轉
鼻孔眼睛。纔擬與麼。便不與麼。換盡心肝五臟。咬斷
去住。裂破古今。自然花衢柳巷。閙浩浩處。古佛家風。
古寺閑房。冷湫湫時。道人活計。同聲相應。同氣相求。
剔起眉毛。面目見在。只如僧問曹山。佛未出世時如
何。山云。曹山不如。出世後如何。不如曹山。且道。出世
未出世。如與不如。誵訛在什麼處。善能切磋底。道一
句子。救取新長老。有麼。良久云。長因送人處。憶得別
家時。　復舉。寶公令人傳語思大。何不下山。教化眾
生。目視雲漢作麼。思大云。三世諸佛。被我一口吞盡。
有甚眾生教化。師云。思大向孤峰頂上。自謂多少奇
特。被人於十字街頭。飛片瓦一擊。便乃和身掇轉。要
知麼。不圖打草。也要驚蛇。
道舊至。上堂。遂舉拂子云。高山流水。擊節者稀。石火
電光。交肩者少。將拂子。復安舊處云。不得草堂諸故
人。洎合一場懡㦬。
臘八上堂。先覺六年苦行。於臘八明星現時。成等正
覺。良久云。八十翁翁輥綉毬。不顧通身是泥水。
元朝上堂。拈拄杖云。元正啟祚。萬物咸新。山形主丈
子。只麼黑鱗皴。時來也解笑翻身。卓主丈云。倒腹傾
腸為君說。唱歌須是帝鄉人。
<pb n="27"/>
上堂。正月又過半了也。跛跛挈挈。還得相應也未。若
謂開口道著。信步踏著。三歲孩兒。也解恁麼道。且通
途合轍一句。作麼生。理能伏豹。
掩室和尚忌。燒香云。甌峯一句。聲前密布。佇思停機。
熱喝出去。於此見先師。未識先師。識先師。未見先師。
而今要見先師。識先師麼。插香云。先師過去久矣。
上堂。忌口自然諸病減。多情未免有時勞。貧居動便
成違順。只得清閑一味高。報恩今日事。為什麼被白
雲祖師道了也。拍禪床云。好日多同。
上堂。十五日已前。知有道不得。家居芳草渡。身在杏
花村。十五日已後。道得不知有。一家有事百家忙。河
裏失錢河裏摝。正當十五日。天朗氣清。惠風和暢。首
座大眾。各惟萬福。西家已富憂不足。東老雖貧樂有
餘。無角鐵牛眠得穩。一生不用暗嗟吁。
上堂。終日忙忙。那事無妨。如何是那事。會得入地獄
如箭。若也不會。終日忙忙。那事無妨。
佛生日上堂。連城之璧本無瑕。何事生來便撒沙。跛
脚阿師知落處。好冤家有惡冤家。
結夏上堂。四月十五日。建康府城西古寺某。與見前
徒屬。若聖若凡。情與無情。以拂子打圓相云。同向者
裏禁足安居。於一切時。婬坊酒肆。魚市鷄行。出沒卷
舒。縱橫自在。苟或未然。且向鬼窟裏作夢。
上堂。過去底。以手劃一劃云。一劃劃斷。只今兩眼對
兩眼。喚作𥧌語得麼。更說未來底作麼生。還曾夢見
也未。試頂省看。三十年後。開眼尿床。切莫鈍置好。
上堂。金烏飛玉兔走。目前事看不透。十日前五日後。
喝一喝云。誰敢咳嗽。
上堂。說得歷歷落落。絕涓滴滲漏。未必能行。行得綿
綿密密。無絲毫間斷。未必能說。說到行到。咄。悔不慎
當初。
謝職事上堂。長期百二十日。九十日已過。此事得不
得。拈向一邊。雖曰閙市門頭。主丈子可曾動著。道伴
交肩。語意俱足。鹽貴米賤。寺主自知。飜手雲覆手雨。
且落在阿誰分上。良久云。赤心片片。
上堂。無背面有孔竅。轉相親轉料掉。鳳臺平石城小。
喝一喝云。日下孤燈。果然失照。
散夏上堂。報恩住院。方第一夏。二時粥飰麤疎。有甚
氣力。管他二千年前。靈鷲山頭。是非得失。只見六月
十六。七月十二日。大風吹雨。從東北來。駕起潮頭。傷
損甚眾。惟城西。地勢稍高。殊無霑濕。遂高聲云。諸上
座。照顧脚下。
謝道舊上堂。門內有君子。門外君子至。江西馬大師。
却道。六耳不同謀。相逢不下馬。各自奔前程。趙州又
道。道人呈漆器。平常辯似懸河。到此也難分雪。何故。
坐中盡是江南客。
開爐上堂。舉僧問葉縣。自遠趍風。乞師一接。縣夾火
示之云。會麼。僧云不會。縣云。爐中添炭猶嫌冷。路上
行人只守寒。師云。好一爐宿火。輕輕觸著。烈焰熾然。
今日香匙火筯。一時分付了也。夜深一撥。燎却面門。
莫言不道。
壽慶節上堂。威音已前。空劫那畔。消息未兆。正體全
彰。殊勝吉祥。盡在于是。以何為驗。九天瑞氣曉盤礴。
四海同觀奉母儀。
上堂。橫按主丈云。便與麼去。如渴得漿。如旱得雨。喜
從何來。憂從何去。卓主丈云。野老不知堯舜力。鼕鼕
打皷祭江神。
上堂。昨日同木上座。遊鍾山回。極目田疇。栽插俱畢。
今秋得熟。一飽可期。何幸如之。何喜如之。更願邊城
無皷鼙。太平曲子大家吹。舉主丈云。是何曲調。
上堂。一人出沒於寒暑之中。寒暑不能及。一人優游
於寒暑之外。寒暑不可禁。且道二人中。那箇有長處。
上堂。不動步而行。不動口而說。少室巖前。因什麼伎
倆俱盡。良久云。恩大難酬。
<pb n="28"/>
上堂。竺土大僊心。東西密相付。拈主丈云。者裏知得
來處。劈脊一棒。我亦不惜。若也躊躇。謹白參玄人。光
陰莫虗度。
上堂。九年少室。懸皷待槌。一宿曹溪。如膠投漆。若與
麼會。三十年後。滿面慚惶。喝。
謝金山法屬上堂。拈主丈云。主丈子。拈起也。列列挈
挈。攪楊子江千丈之洪波。放下也。澄澄泠泠。注中𤅷
泉一滴之止水。且道。拈起是。放下是。卓主丈一下。
上堂。舉拂子云。此經為最上乘者說。若人受持。成就
第一希有之法。即名荷擔阿耨菩提。大眾。先聖立地
相待。還覺眼瞤耳熱麼。以拂子。擊禪床。下座。
元日上堂。昨日送殘年。東村王老夜燒錢。今朝賀新
歲。張翁喫酒李翁醉。輕如泰華。重若鴻毛。佛法商量。
世諦流布。一任一任。只如能為萬象主一句。作麼生。
看取令行時。
謝首座舊住上堂。拈主丈云。此是太白峰前。交肩共
用底句。別來浙東西。江南北。浩浩地。總未曾動著。今
幸水雲再會。未免風月平分。卓一下云。若非正菴。大
難委悉。
上堂。與麼則易。不與麼則難。不與麼則易。與麼則難。
金烏飛上玉欄干。眨上眉毛子細看。
四月八上堂。二千餘年前。迦毗羅園。有則公案。百億
四天下。阿蘭若地。不改條章。今朝為他翻欵去也。便
下座。
謝知事上堂。上刀山。攀劒樹。雙暗雙明。裂開捻聚。倒
跨楊岐三脚驢。踢斷巖頭末後句。誰是其人。目前薦
取。
上堂。盡大地是清淨猊臺。極萬象為廣長舌相。演說
是法。曾無間然。正與麼時。誰是毗盧師。誰為法身主。
喝一喝。
結夏上堂。四月十五。西天此土。四七二三。面面相覩。
更相告曰。自今結制之後。坐臥經行。循規蹈矩。照顧
水牯牛。莫教犯人苗稼。侵他水土。中有一人。拊掌兩
下云。低聲低聲。皇天無親。唯德是輔。
上堂。一即三。三即一。剩則不足。少則有餘。相續得去
底。道將一句來。自代云。七十三八十四。
青苗會上堂。憶昔東山演祖有云。每日起來。驅溈山
牛。扶地藏犂。拄臨濟棒。擔仰山鍬。耕白雲田。七八年
來。漸成家業。是則是。大似打獨弄雜劇。未免手忙脚
亂。不若使溈山驅牛。地藏扶犂。仰山擔鍬。臨濟拄棒。
白雲耕田。歲歲年年坐収花利。何故。他家自有好兒
孫。祖父從來不出門。
上堂。有巴鼻沒消息。匙挑不上。針劄不入。少室九年
看不出。立雪斷臂。用盡心力。也只懡懡㦬㦬。三拜依
位而立。直至而今無處覔。舉手云。屋力。
上堂。開口道得著道不著。總是第二句。去却藥忌。還
我第一句來。
謝陳知縣施法皷上堂。虗空為皷。須彌為槌。知音之
士。携手同歸。報恩今日也打一槌。拈主丈。卓一下云。
直得群聾皆聳。諸夢自除。又卓一下。非唯觀世音。我
亦從中證。又卓一下。
上堂。纔擬恁麼。便不恁麼。不假一槌。還同懡㦬。只如
玄沙未徹。雲門話墮。又作麼生。拍禪床一下。
解夏上堂。一葉落天下秋。布袋今朝又解頭。古路不
曾生寸草。慈明何事過汾州。
上堂。虗空無邊故。世界無邊。世界無邊故。眾生無邊。
眾生無邊故。心行差別。亦復無邊。橫按主丈云。虗空
世界。眾生心行。在什麼處。劃一劃云。若不得流水。還
應過別山。
上堂。無頭無尾。無背無面。知之則隔。向之則遠。見之
則瞎。言之則謇。隔則半合半開。遠則同出同處。瞎則
全體作用。謇則一句提持。乃顧視左右云。會麼。劒去
久矣。
<pb n="29"/>
上堂。目前無法。意在目前。三平二滿。七穴八穿。不是
目前法。非耳目之所到。枯木龍吟。髑髏虎嘯。要見夾
山麼。風回京口潮未平。月在華亭人已老。
至日上堂。南天台北五臺。牛頭沒馬頭回。昨夜三更
舉手相賀。且喜六陰俱剝。一陽復來。但願荊棘林。變
為松栢栽。拈主丈云。水邊林下人。管什麼來不來。栽
不栽。卓一下。只麼聊聞猛提取。縱饒碓觜也花開。
座主至上堂。衲僧家。橫擔主丈。天下江山。無處不到。
甚處是亮座主隱身處。十經五論。無一不知。那裏是
良遂知處。明暗色空。無有不見。如何是德山見處。直
饒知得親。見得到。三十棒未到你在。
佛涅槃上堂。花開世界春。春歸花自合。釋迦老子七
十九年。大似勞而無功。有能著隻眼於開謝之表。則
異色殊香。不妨將錯就錯。
道舊至上堂。到處築著磕著。為什麼到處推尋不見。
終日寂寂寥寥。為什麼終日排遣不暇。不因道伴來
相訪。欲剖斯心誰得知。
謝維那上堂。巖頭大師道。却物為上。逐物為下。大似
嚼飰餧嬰兒。性燥底。一槌定當。高登法戰場中。因甚
不入者保社。喝一喝。
結夏上堂。百草顛微塵裏。聖與凡同居止。示實相談
妙義。九旬中不出是。會也無。莫過於此。
上堂。結夏半月了也。一句子。全開全合。全暗全明。拈
來分兩破。放下又渾崙。若道只這便是昇元閣。曾未
點頭。喝一喝云。又向甚處去也。
上堂。舉東山演祖示眾云。以四大海水。為一枚硯。以
須彌為一管筆。有人向虗空裏。書得祖師西來意五
字。老僧大展坐具。禮他三拜。若寫不得。佛法無靈驗。
師云。直是好笑。東山年臘最高。偏事褫筆硯。又不破
錢買紙。却教人。於空中。描邈祖師西來意。報恩雖是
晚生。今日看來。這般老婆心。也不消得。何故。文彩全
彰。
上堂。舉別峯示眾云。不是風動。不是幡動。盧行者命
若懸絲。仁者心動。訝郎當漢。又恁麼去。或者易後語
云。救得一半。果若如此。魚目亂明珠。有屈無雪處。大
眾。不是風動。不是幡動。高聲云。不是心動。莫有全身
奉重者麼。
上堂。乾坤之內。宇宙之間。中有一寶。掛在壁上。達磨
九年。不敢正眼[覤-儿+丘]著。而今衲僧要見。劈脊便打。雪竇
大似詞窮理盡。腕頭有餘力者。出來。試扶持看。
蔣山癡絕和尚至。上堂。昔在白雲山中。得一則因緣。
覔些縫罅。了不可得。今鍾山尊叔光臨。未免。借水獻
花。貴圖家聲不墜。上大人丘乙己。化三千七十士。爾
小生八九子。佳作人。噁。忘却末後句了也。良久云。好
語不可說盡。便下座。
中秋上堂。舉玄沙示眾云。世尊云。吾有正法眼藏。付
囑摩訶大迦葉。猶如話月曹溪。竪拂猶如指月。皷山
出眾云。月𠰚。沙云。這阿師。就我覔月。山不肯。歸眾云。
道我問他覔月。師云。作家相見。因甚有肯。有一肯。莫
是玄沙。搆不得他皷山麼。莫是皷山。識不破玄沙麼。
若與麼。未可稱曹溪門下。若解撥開細霧。放出清光。
自然南瞻部洲。北[鬱-山+止]單越。
臘八上堂。夜寒錯認定盤星。金屑霏霏翳眼睛。教壞
平人至今日。惺惺剗地不惺惺。且甚處不惺惺。你諸
人。還曾點檢麼。開眼也著。閉眼也著。
上堂。顧視左右云。利刀剪却。令人愛。便下座。
元宵上堂。教中道。譬如一燈。然百千燈。燈燈無盡。如
何是最初一燈。或道。山河大地。日月星辰。此正是他
影子。向光未發已前。倒轉舌頭。答我一問來。
掩室和尚忌。燒香云。者老凍⿰身農。無擒虎兕底爪牙。無
辨龍蛇底眼腦。無奔流度刃底手脚。無嗅土知機底
巴鼻。昔年狹路偶相逢。只有一些不賭。是如今冷地
思量。揭諦揭諦。波羅揭諦。
<pb n="30"/>
借庵遺書至。上堂。葉落歸根。來時無口。會得恁麼說
話。最初末後。不離于今。海角天涯。總在這裏。石虎㳂
江走。泥牛入海眠。蹤跡既無。消息亦絕。阿呵呵。見也
麼。等閑拗折蒼龍角。移身𨁝跳過新羅。大眾。借庵來
也。錯。
上堂。舉趙州問僧。曾到此間麼。僧云。曾到。州云。喫茶
去。又問僧。曾到此間麼。僧云。不曾到。州云。喫茶去。院
主遂問云。曾到。喫茶去。不曾到。為什麼也喫茶去。州
召院主。主應喏。州云。喫茶去。師云。趙州如餓虎當途。
遇物即噬。院主橫身。果遭一口。而性命猶在。
艮巖首座至。上堂。頻頻喚汝不歸家。貪向門前撮土
沙。每到年年三月裏。滿城開盡牡丹花。箇是為未到
家者說。能冷眼一[覤-儿+丘]。則東山老人。隱身無路。報恩今
日。為到家者舉。還知麼。遂府出鉢盂。
結夏上堂。九旬禁足。三月護生。護生須殺。禁足須行。
雲収天逈。雨過山青。出門句裏入門句。鼻直眼橫眉
亦橫。
上堂。一夏三箇月。已過兩箇月。子細好生觀。只餘一
箇月。說與林下人。莫空度歲月。或云。好箇頌子。不合
落韻。只向道。一任檢責。
上堂。一九二九。百拙千醜。昨日今朝。地逈天寥。少林
門下客。立處雪齊腰。千載令人恨不消。
元宵上堂。紹定癸巳。上元佳節。室內一盞燈。寒光逈
然別。獵師神箭。挑之不焰。毗嵐猛風。吹之不滅。諸佛
眾生。在其光中。出沒舒卷。日月星辰。在其光中。互相
燦發。豈獨建鄴一城人。觀之不足。亦使盡大地人。見
之歡悅。忽有人道。今年常住無収。不應如是點照。只
向他道。今佛放光明。故作如是說。
掩室和尚忌。燒香。打圓相。女人拜。老楊岐。偏揑恠。依
稀兔子喫牛嬭。今日薰香瀹盞茶。豈是貧人思舊債。
上堂。空劫已前。綿綿密密。既往莫追。空劫已後。密密
綿綿。未來且置。正當空劫。綿綿處密密。密密處綿綿。
以何為證。攣卷枯樹子。春信在其中。
上堂。一夜春風浩浩。拂盡千花百草。十二危樓一倚
欄。珊瑚枝頭日杲杲。
上堂。舉雲門示眾云。聞聲悟道。見色明心。乃舉手云。
觀世音菩薩。將錢買胡餅。放下手云。却是饅頭。師著
語云。方始瞥地。東山云。聞聲悟道。見色明心。引手作
打杖皷勢云。掤八囉扎。師著語云。熟處難忘。復云。此
二老。一人推倒見聞。不離見聞。一人扶起聲色。不墮
聲色。乃舉拂子云。還免得麼。擊禪床云。不因紫陌花
開早。爭得黃鶯下柳條。
上堂。拈主丈云。主丈子。無規繩。有准則。長不得短不
得。恰好亦不得。畢竟如何。作是觀時為正觀。若他觀
者即邪觀。
佛生日上堂。釋迦老子道。天上天下。唯吾獨尊。若能
直下承當。正好東潑西潑。
上堂。結夏五日了也。寒山子作麼生。眼倒生筋。水牯
牛又作麼生。昨夜今朝又明日。主人翁聻。諾。笑殺傍
觀。
蔣山和尚至。上堂。（是年水澇）華藏世界。有二十重。外
有浮幢王剎。莫測涯涘。此娑婆世界。正在第十三重。
初祖泛巨舟。自西天三周寒暑。而至金陵。舉此一端。
餘皆可見。如今撮在主丈頭上。拈主丈云。有時洪波
浩渺。有時一滴也無。換了多少人眼睛。嬴得北山尊
叔不滿一笑。且笑箇什麼。一灘高百尺。十灘高百丈。
斫額望成都。成都在天上。
上堂。新學用工。猶如習射。彎弓架箭時。手眼俱親。久
久自然。破塵破的。今日山僧。試放一箭。遂舉手云。看
看。眾舉目。乃云。中也。
開爐上堂。得也與麼。未得也與麼。寒燒殺人。冷地
不可臥。今與諸人。撥紅爐向活火去也。丹霞燒木佛。
因甚院主眉鬚墮。參。
<pb n="31"/>
上堂。乾峰示眾云。法身有三種病。二種光。一一透得。
始解歸家穩坐。餌不虗拋。雲門云。菴內人。為甚不見
菴外事。一釣便上。後來僧問雲門。如何是透法身句。
門云。北斗裏藏身。可謂頭正尾正。只如三種病二種
光。作麼生。喝一喝云。又是從頭起。
道舊至。上堂。昨日遊山。一夜困睡。至五更三點。有三
客。同至相見。就坐因問。近離甚處。一人曰。長蘆。問雅
諱。曰不識。為甚不識。曰達大道兮過量。通佛心兮出
度。又問其次。曰近離。鍾山。問雅諱。曰不知。因甚不知。
曰內外中間覔總無。境上施為渾大有。又問其次。曰
近離鄮峰。問雅諱。客便喝。因甚便喝。曰有節非干竹。
三星遶月宮。山僧隨聲。亦與一喝。張觀察在傍曰。賓
主相逢。此何理也。山僧不免向道。自古上賢猶不識。
造次之流豈可明。
冬至上堂。并謝道舊。六陰剝。一陽復。寒谷交肩。春容
可掬。少室山高難措足。斷絃須是鸞膠續。
上堂。閙中靜悄悄。靜中閙浩浩。側耳聽不聞。舉步行
不到。沒誵訛勿尋討。鵶作鵶鳴。鵲作鵲噪。
上堂。舉雲門問僧。光明寂照徧河沙。豈不是張拙秀
才語。僧云是。門云話墮也。師云。將軍費盡腕頭力。射
中那知是石頭。
天基節上堂。至人無己。言猶在耳。萬法作本根。天地
相終始。畢竟以何為驗。一占帝與九齡夢。三聽山呼
萬歲聲。
遷祖堂。上堂。九年面壁。有理難伸。三日耳聾。無辭可
措。堪悲堪笑。自昔自今。盡道以心傳心。一向將錯就
錯。年代深遠。欵案難稽。既然呷汁罪同。合與一狀領
過。
上堂。此一坐具地。內無王稅。復無征徭。已曾和中心
樹子。隨契券。一時交付。畢竟那邊一至。與誰為鄰。
浴佛上堂。佛在母胎中一轉語。幸自可憐生。出母胎
來。一向隨婁溲打之遶。輥一身泥水。累及後人。一年
一度。以一盆湯洗之。則且置。母胎中一轉語。作麼生。
依依稀稀水三點。曲曲彎彎月一鈎。
上堂。髑髏前成團成塊。一喚便回。脚跟下絕毫絕釐。
三撥不動。且過在什麼處。
上堂。月不破五。歲不滿百。窄處放教寬。寬處捻教窄。
如冲天之俊[鷂-缶+(工/山)]。如當路之白額。敢有近傍者麼。骼。
結夏上堂。九十日安居。二千年聖制。念念三世十方。
步步十方三世。何如閙市裏。保壽面目全露。肉案頭。
盤山自心密契。喝一喝云。使府近有指揮。不許攀條
援例。
青苗會上堂。若論此事。如人作田相似。須知者一片
田地。祖翁活業。努力深耕。及時下種。忽逢甘澤。自然
發生。旱則澆灌。澇則疎通。滋養靈苗。俟其秀實。以南
泉鎌子。収刈將來。普化連枷。從頭打過。麤舂細剗。既
有盧公淨淘熟炊。寧無雪嶠。渾家一飽。頓忘百飢。報
恩因齋慶讚。也是家常。畢竟所種底。是穀是麥。若道
總在裏許。可煞瞞盰。要端的麼。但願有錢留客醉。也
勝騎馬傍人門。
上堂。機先領旨。海晏河清。句下明宗。天回地轉。剗除
在我。建立非他。阿呵呵。竪拂子云。見也麼。擊禪床云。
[鷂-缶+(工/山)]子過新羅。
上堂。六月火邊坐。有眼無耳朵。鐵蛇鑽不入。鐵牛衝
不破。畢竟如何。有眼無耳朵。六月火邊坐。
上堂。散夏餘五日。那事穩也未。爭似長汀子。低頭打
覺睡。不管你。金烏東昇。玉兔西墜。生死到來。甚處回
避。搖手云。低聲低聲。墻壁有耳。
上堂。古人底今人底。道著道不著。一場沒巴鼻。象王
回旋。師子遊戲。拍禪床云。洎合扶不起。
上堂。去年今年。八月九月。一樹兩樹。丹桂離披。三枝
四枝。黃花漏泄。於斯見面不相逢。於斯相逢復相別。
老豐干心未歇。騎箇無齒大虫。只管見人饒舌。阿呵
<pb n="32"/>
呵。南北東西。一團生鐵。
元正上堂。元正啟祚。千門萬戶。眾物咸新。山間水濵。
堂中首座。千花包褁。洎諸大眾。卷舒同用。各各伏惟
尊候萬福。鎮海明珠。崑山美玉。豈不見。摩醯首羅天
人。擘破面皮。竪亞三目。堪與人天為軌躅。
上堂。一處是。千處百處。非而亦是。一處非。千處百處。
是而亦非。是而亦非。非而亦是。此兩句語。以那句為
主。拍禪床云。是非裏薦取。
上堂。古德道。暫時不在。如同死人。且道不在。却在什
麼處。喝。大好不在。
掩室和尚忌燒香。甌峰布鐵連陣。我曾長袖拂開。甌
峰擲金剛圈。我曾鐵鞭擊碎。沒仇讎處起仇讎。無怨
對中作怨對。今日何以報之。插香云。報之以此為最。
上堂。露柱燈籠。為諸人說底。是第二句。國師良久。是
第二句。真實第一句作麼生。擬將心意學玄宗。大似
西行却向東。
結夏上堂。以大圓覺。為我伽藍。過去諸佛。罪不重科。
見在菩薩。理無曲斷。未來學人。咄。切忌草裏輥。
上堂。舉趙州訪一菴主。問云。有麼有麼。主竪起拳頭。
州云。水淺不是泊船處。又訪一菴主。問云。有麼有麼。
主亦竪起拳頭。州云。能縱能奪。能殺能活。遂禮拜。師
云。能縱能奪。能殺能活。也是慣得其便。
上堂。喝一喝云。者裏不許。鑽龜打瓦。便下座。
上堂。機先轉步。句下騰身。與夫睡來合眼。飰來開口
底。相去幾何。莫有善窺鞭影者麼。
上堂。直下猶難會。尋言轉更賒。拈主丈云。不得喚者
箇作主丈子。莫有轉身吐氣者麼。不得亂走。
解夏上堂。去年七月十五。去去留之不住。今年七月
十五。住住推之不去。去也師子翻身。住也象王回顧。
且道。去年底是。今年底是。若有道得。分一半與之。若
道不得。一時分付。且分付箇什麼。一時分付與春風。
上堂。舉僧問曹山。雪覆千山。為什麼。孤峰不白。山云
須知有異中異。僧云。如何是異中異。山云。不墮眾山
色。師云。混不得類不齊。六爻宛轉見重離。夜深下視
千山白。不是其中人不知。
山堂。我有一言。徹根徹源。舉之不全。聽之不圓。擬問
如何。蒼天蒼天。
上堂。我有一語。通今貫古。全主全賓。全規全矩。直下
承當。未敢相許。
上堂。我有一機。對面提持。石火莫及。電光罔追。乃仄
掌云。咦。
上堂。我有一要。千差齊照。未曾拈花。不勞微笑。擬問
如何。雲橫海嶠。
上堂。我有一句。非默非語。日用見成。一時分付。拍禪
床云。依前罔措。
上堂。舉東山演祖道。今夏諸莊旱損。吾總不憂。堂中
一百禪人。不會狗子無佛性話。深以為憂。師云。荷擔
大法。不得不然。報恩諸莊旱損。亦何足憂。堂中五七
兄弟。盡會狗子無佛性話。深以為憂。何故。鑊湯無冷
處。
辭報恩上堂。跛跛挈挈。列列⿱造火⿱造火。跛跛挈挈處。匙挑
不上。列列⿱造火⿱造火時。炎天散雪。十有二年。來住此地。楊
岐家風。未曾漏泄。今漏泄。秤鎚元是一團鐵。
<other>住建康府能仁禪寺語錄</other>
侍者　宗煥　編
入院。踞方丈。烹金之爐。鑄人之模。淨名一默。國師三
呼。雖然如是。你諸人。又向甚麼處摸索。喝一喝。
拈帖云。青山白雲。紅塵閙市。見成公案。理當即行。為
什麼不知有。度帖與維那云。公驗分明。
陞座。拈香。祝
聖罷。遂就座。僧問。馬祖陞堂。百丈卷席。意旨如何。師
云。非父不生其子。進云。只如馬祖歸方丈。又作麼生。
師云。還見馬大師麼。進云。雪竇道。正令不行。拗曲作
<pb n="33"/>
直。又且如何。師云。又得傍人證明。進云。能仁門下。忽
有箇漢。出來卷却席。和尚如何祗對。師云。落在第二。
僧禮拜。師乃云。掩關摩竭。三七日思惟不能。面壁少
林。一九年推窮不到。如將折筯。攪動滄溟。只要魚龍
知水為命。知則知矣。還曾夢見麼。新能仁因行掉臂。
將金彈子。作泥彈子。撒向諸人面前了也。面赤不如
語直。眼親曷若手親。莫有手眼俱親者麼。良久云。若
無。新能仁今日失利。
舉五洩參石頭云。一言相契則住。不契則去。石頭據
坐。五洩拂袖便行。頭召上座。洩回首。頭云。從生至老。
只是這箇。回頭轉腦作什麼。五洩大悟。遂拗折主丈。
師云。五洩問頭。如猛虎出穴。石頭據坐。似師子當門。
拂袖便行。令人疑著。末後因甚向三婆兩嬭。哆哆和
和處。方悟去。還曾夢見麼。
當晚小參。山遙海闊古蘭若。月白風清老比丘。萬象
森羅總賓客。相逢莫不小低頭。乳峰道。一花開大地
春。古佛為什麼不著便。你若透得。也許伊是箇金毛
獅子。師云。阿呵呵。與麼說話。正是作賊人心虗。山僧
不是普州人。斷不入這保社。因甚數日來。泥裏水裏。
直得眼不見鼻孔。與麼不著便。莫有出手相救底麼。
良久云。把梢把柂并搖櫓。分付同舟共濟人　復云。
出得塵來又入塵。休論便重復便輕。試看門外清溪
水。動靜由來一樣清。
開爐上堂。一番風雨送寒來。底事開爐爐未開。寄語
參玄諸上士。冷湫湫處且相隈。所以道。休去歇去。古
廟香爐去。冷湫湫地去。古人與麼道。也是寒燒殺
人。喝一喝。
上堂。冠盖駢闐。已為諸人。說不可思議法門。拈主丈
云。今請木上座。從頭註破。卓一下。
上堂。張智慧弓。發堅固箭。重重鐵壁。疊疊銀山。那邊
更那邊。一透一切透。忽被雄師百萬。劒客三千。打一
圍遶時。却如何轉身。咄。眼若不睡。諸夢自除。
上堂。厨庫對僧堂。三門朝佛殿。南來與北來。一見一
切見。見後如何。客是主人相師。
臘八上堂。晝見日夜見星。妙高山色青又青。便與麼
去。不惟打失鼻孔。亦乃失却眼睛。且過在於何。黃河
從源濁。
上堂。舉汾陽示眾云。識得主丈子。一生參學事畢。師
云。古人略露星兒。可謂一了百了。能仁今日別作箇
商量。舉主丈云。者箇是主丈子。諸人那箇不識。既已
識得了。宜善護持。
上堂。青蘿夤緣。直上寒松之頂。白雲淡泞。出沒太虗
之中。國師在諸人眼睛裏出頭來。眉毛上翻身去。若
也見得分明。始知萬法本閑。惟人自閙。
聖節上堂。黃河清聖人生。君臨四海。子育群情。還會
麼。從茲鼙皷臥邊城。永日寥寥賀太平。
上堂。吾有大病。非世所醫。茗溪老人。言猶在耳。是什
麼病。攢簇不得底病。扶持不起。人人皆有。莫謗他好。
正覔起處不得。咄咄。諸佛不病。為伊惺惺。惺惺正是
病。眾生若病。即非眾生。曾為宕子。偏念客情。曹山可
謂識病者。今日山僧。也要與茗溪相見。他道。吾有大
病。非世所醫。只向道。請歸方丈歇去。管取病者不病
者識病者。瓦解氷消。
掩室和尚忌燒香。甌阜山頭。龍蛇陣上。將頭不猛。累
及三軍。自此江西湖南。便與麼去。吳山蜀水。紛紛紜
紜。重城夜月。青山白雲。一度思君復恨君。
江東陳招捕制置。為陣亡請陞座。問答不錄。靈山舉
花。飲光微笑。少林面壁。神光點頭。自爾四七單傳。二
三直指。不與物我為侶。不與聖凡同[邱-丘+(厂@墨)]。寂爾忘緣。超
然自得。曹溪之後。江西已來。明大機顯大用。倒使司
農印。高提王庫刀。掃蕩欃槍。剪除[冠-寸+ㄆ]賊。肅清寰宇。建
立太平。乃顧視大眾云。者裏承當得去。功不浪施。苟
或未然。淮山雨過添新綠。疑是將軍破虜心。復有一
<pb n="34"/>
偈。赤心報國丈夫兒。進退存亡已自知。盖世英雄寧
畏死。一時忠勇更無誰。冶城夜月將軍墓。蔣岳春雲
武帝祠。從此龍光山下寺。龜哥也著載豐[石*((白-日+田)/廾)]。
佛涅槃上堂。十五日已前佛生。佛未曾生。你諸人在
我這裏。不得起攀仰之心。十五日已後佛滅。佛未曾
滅。你諸人在我這裏。不得起追思之想。正當今日。攀
仰之心既無。追思之想亦寂。你諸人在我這裏。合作
麼生。喝一喝。
上堂。三月二十五。芳春餘幾許。一道平常心。顛言及
倒語。謾道舉手摘楊花。那知漫空飛柳絮。趂流光猛
提取。喫粥了也。洗鉢盂去。
上堂。舉世尊。見文殊在門外立。乃云。文殊文殊。何不
入門來。文殊云。我不見一法在門外。何得教我入門
來。師云。說得道理好。頌云。不見一法在門外。平地無
端自活埋。若是金毛師子子。急須移步入門來。咦。
上堂。禪禪萬萬千。眉插𩯭耳垂肩。千花影裏。百草頭
顛。或時虗空裏釘橛。或時旱地上生蓮。引得寒山子
笑掀天。吟得新詩一兩聯。足成三百篇。喝一喝。習氣
猶在。
謝莊主上堂。青山為家。白雲作戶。穩密田園。鴉飛不
度。皷腹臺前一轉頭。不覺四月二十五。
上堂。長安甚閙。我國晏然。古人一期酬對。不妨奇特。
未有出身之路。喚什麼作我國。縱遇鋒刀常坦坦。假
饒毒藥也閑閑。
上堂。九十日克期取證。八十日已過。有預通箇消息
底麼。良久云。異獸藏頭角。靈禽惜羽毛。
解夏上堂。舉僧問風穴。九夏賞勞。請師言薦。穴云。出
岫拂開龍洞雨。汎波僧涌鉢囊花。師云。論功惜賞。總
未作家。若問能仁。只向道。好將一滴曹溪水。散作人
間三日霖。
上堂。一句如鐵橛子。少室秤提不起。曹溪搖撼不動。
有伎倆者。一任左扶右持。無伎倆者。不妨全體受用。
喝一喝云。巴蓬集壁。去天一尺。
上堂。敲床拊桉。邪法熾然。竪指擎拳。正宗平墜。忘言
得旨。滯慤迷封。一句投機。離宮失殿。畢竟如何。喝一
喝。
上堂。舉僧問國師。如何是本身盧舍那。國師云。與老
僧過淨瓶來。僧將淨瓶至。國師云。却安舊處著。僧將
淨瓶安舊處。復問如何是本身盧舍那。云古佛過去
久矣。雲門道。無朕迹。雪竇道。直得一手指天。一手指
地。爭得無。還會麼。雲在嶺頭閑不徹。水流磵下太忙
生。師云。古佛動地放光。可憐只麼蹉過。雲門千手掩
之不能。雪竇千眼觀之不足。若會去。雲在嶺頭。若也
不會。水流磵下。會麼。拍禪床下座。
上堂。拈主丈云。鱗皴主丈子。非長亦非短。東行西行
處。十分著力。歸家穩坐時。一味不管。著力處是我同
流。不管時吾之道伴。且道伴同流。是一是二。靠主丈
云。見成公案。
上堂。龍蟠虎踞。今古嶷然。楚水秦淮。滔滔無間。問著
因甚麼道不會。
上堂。舉僧問巖頭和尚。利劒斬天下。誰是當頭者。巖
頭云。暗。僧擬進語。巖頭云。鈍漢。師云。者僧一劒。擬取
天下人頭。到巖頭面前。先折一命。直至而今不再活。
上堂。藏身處沒蹤跡。沒蹤跡處莫藏身。古人與麼說
話。未出窠子。如今鍾山上把手。御街裏挨肩。與麼說
話。還出得窠子也無。良久云。緩緩。
上堂。舉馬大師示眾云。凡有言句。是提婆宗。以此箇
為主。師頌云。玉轉珠回著眼看。有相干處沒相干。只
將此箇以為主。喝一喝云。一劒倚天星斗寒。
謝莊主上堂。進一步退一步。钁頭钁底無回互。以一
機奪一機。沒便宜處討便宜。插鍬叉手田中事。是即
擔泉帶月歸。記取話頭。
臘八上堂。金輪殿上。捨重從輕。正覺山前。弄真象假。
<pb n="35"/>
將無邊虗空。剜一孔籠。於一孔籠。顯示無邊虗空。盡
大地窮未來。情與無情。把作一狀領過。不受他瞞底。
同往大殿。展坐具。禮三拜。看伊面皮厚多少。
上堂。舉雲門云。十五日已前。即不問。十五日已後。道
將一句來。自代云。日日是好日。師云。蜀山楚水。江北
江南。步步穩密。念念相諳。前三三後三三。眨上眉毛
早不堪。畢竟如何。參。
上堂。凜凜孤風藏不得。倒騎角虎出山來。大唐國裏
人無數。噇酒噇糟喚不回。喚得回。笑容未動。牙爪先
開。有捋虎鬚者麼。喝一喝。
掩室和尚忌燒香。笑密庵巧。喜松源拙。掃臨濟喝。折
德山棒。自謂不躡前蹤。又道拋三放兩。自謂無法與
人。又道開口不在舌頭上。阿呵呵。者老漢。今日被我
點撿了也。還有不甘底麼。禍不入謹家之門。遂插香。
上堂。舉僧問古德。如何是佛。古德云。清談對面。非佛
而誰。師頌云。偃蹇蒼髯十萬本。參差翠玉數千竿。風
敲月戶三秋冷。雨打茅堂六月寒。
上堂。德山一棒。臨濟一喝。家貧難辦素。事忙不及草。
三千里外見誵訛。未免蝦跳不出斗。卓主丈一下。喝
一喝。
上堂。是句亦剗。非句亦剗。辜恩負義漢。聞與麼道。便
與麼去。未免落在第八。何故。水雲月色疑無地。花柳
春風別是村。
上堂。舉僧問陳尊宿。以一重去一重。即不問。不以一
重去一重時如何。宿云。昨日㘽茄子。今日種冬瓜。師
云。籠中白[鴳-女+隹]。意在雲霄。網底遊魚。龍門難度。睦州老
人。賴遇者擔板漢。
端午上堂。今朝端午。不欲効先作採藥去。只據見定
用底。亦能殺人。亦能活人。如何是見定用底。喝一喝
云。只與麼去。和骨頭換却也不定。
解夏上堂。結夏解夏。靈山舊制。鵝以瓶拘。魚以網繫。
拈主丈。卓一下云。風雷變化在今時。霄漢振飛何更
擬。有麼。再卓主丈一下。
上堂。舉僧問五祖。一大藏教。是箇切脚。未審切箇什
麼字。祖云。八囉娘。師云。東山老人。雖則滿口鄉談。不
妨奇特。看來却是類格切。何以見得。別國却為親。
<other>住建康府蔣山太平興國禪寺語錄</other>
侍者　祖定　編
師於嘉熈二年。九月十九日。在徑山受請。
無準和尚。引座云。寶公寶山之寶。非青黃赤白
等色。亦非大小方圓等相。三賢莫辨。十聖那知。
是故。公亦祕惜。若非其人。未易分付。今日石溪。
不涉安排計較。突然在前。無心而得。既得之已。
亦不以為奇特。眩曜於人。是則故是。爭奈我此
千百衲子。虗心久矣。皆欲一見。是以鳴皷集眾。
慇懃[虔-文+ㄆ]請。願陞此座。於香煙起處。放此寶光。令
我一眾。因此寶光。獲見此寶。同得受用。盡未來
際。永無退失。然雖恁麼。更有一事。不得不疑。或
有箇沒意智漢。不識好惡。犯眾出來道。蔣山蔣
山。不得將常住物。作自己人情。吾姪却須自作
支遣。莫教累及老叔。恐人無憑。先此奉白。
師拈帖云。羅籠得住。以此却不住。呼喚不回。以此却
又回。且誵訛在什麼處。度帖云。惱亂春風卒未休。
指法座。天下徑山。第一導師。所踞之座。千百衲子。常
共圍遶。盡大地人。仰之不及。因甚今日。新蔣山却入
一分。快便難逢。乃陞座。僧問。本自無心有所求。無邊
寶藏自相投。誌公和尚遙招手。人在凌霄暗點頭。學
人上來。願聞法要。師云。五峰煙[(ㄇ@(企-止))/幕][(ㄇ@(企-止))/幕]。双㵎水泠泠。進
云。記得寶公大士。令人傳語思大和尚。何不下山教
化眾生。目視雲漢作什麼。此意如何。師云。三臺須是
大家催。進云。思大云。三世諸佛。被我一口吞盡。何處
有眾生可度。又作麼生。師云。一撥便轉。進云。當初若
是和尚。未審如何祗對。師云。劒去久矣。僧禮拜。
<pb n="36"/>
師乃顧視大眾云。還知麼。五峯峭峙。雙徑岧嶤。非其
人不可到。親到者乃方知。我觀此會。千百龍象。無一
不是親到者。且二千年前。靈鷲真規。何異今日。還辨
明得麼。還透得過麼。若也辨明得。透得過。不妨江之
南北。浙之東西。嶮布危分。[懨-猒+火]疆拓土。忽被徑山不放
過時如何。相逢不下馬。各自奔前程。敘語不錄。復云。
適來堂上尊叔。指出寶公寶山之寶。對眾分付。且令
放此寶光。供養大眾。庶因此光。獲見此寶。與麼提掇。
照用齊顯。與奪雙行。一點瞞諸人不得。諸人分上。語
默動靜。轉轆轆地。還瞞得堂頭。一點也無。可謂此寶
放光。交相照映。若教小姪。頭上安頭。不免犯將常住
作自己人情之誡。却有一事。不容不疑。徑山門下。忽
有箇出來緩緩道。與麼放光。總是說底。畢竟寶在什
麼處。却又如何支遣。良久云。洎乎錯下註脚。
入院踞方丈。顧視大眾云。山僧已是一杓兩杓。潑你
諸人了也。有攢眉便回者。脚跟下自領一頓。苟或遲
回。待獨龍崗點頭。為你說破。
拈帖。衲僧家。尋常鼻孔遼天。去住自在。為什麼。剛被
這箇捩轉。度帖云。却煩維那。為我分雪。
陞座。拈香祝
聖罷。遂就座。僧問。記得保壽開堂。三聖推出一僧。意
旨如何。師云。金將火試。進云。保壽便打。又作麼生。師
云。不可放過。進云。三聖道。恁麼為人。非但瞎却這僧
眼。瞎却鎮州一城人眼去在。𠰚。師云。為人須為徹。進
云。保壽擲下主丈歸方丈。又且如何。師云。象王行處
絕狐蹤。進云。新蔣山今日開堂。有何垂示。師云。主丈
未到你喫在。進云。可謂今古應無墜。分明在目前。師
云。放過一著。僧禮拜。師乃云。圓悟一關。全無肯路。把
定則雲橫嶽立。斫額不容。放行則地闢天開。橫身有
分。此猶是諸方共用底。須知更有放行處把定。通幽
有徑。到者還迷。把定處放行。竹戶松窻。靄然和氣。所
以杖頭刀尺。裁剪臨時。袖裏風雲。開遮在我。新蔣山
與麼告報。諸人不得與麼流通。何故。太子巖高風月
異。一回親到始應知　復舉適來禪客。問。保壽開堂
三聖推出一僧。保壽便打。聖云。恁麼為人。非但瞎却
這僧眼。瞎却鎮州一城人眼去在。壽擲下主丈歸方
丈。師云。江西頂髓。濟北眼睛。非具通天作略底。莫能
擔荷。又非作略通天底。莫能成褫。雖然。未免吾宗掃
土而盡。拈主丈云。古人且置。今日合作麼生。遂靠主
丈云。近見不如遠聞。
當晚小參。曉披北山雲。暮宿北山雨。來為北山人。須
辨北山主。舉拂子云。若已過圓悟關。昇寶山堂。入正
傳室底。自然與山中主人。面面相看。春風和氣。敢問
寶公大士。未剖面門之前。為甚描也描不成。[書-曰+(且-二+人)]也[書-曰+(且-二+人)]
不就。要知落處麼。風行草偃憑誰委。水滴冰生只自
知　復舉。寶公大士云。大道只在目前。要且目前難
覩。欲識大道真體。不離聲色言語。乃竪一指云。這箇
是色。拍禪床云。者箇是聲。說底是言語。大道真體。在
什麼處。急須著眼看仙人。莫看仙人手中扇。
上堂。簷頭滴滴。分明歷歷。好片祖師心。無端已狼籍。
只如觀世音菩薩。將錢買胡餅。放下手。却是一塊生
䥫。誵訛在什麼處。
接雪峰癡絕和尚書上堂。客從京都來。手持福建信。
說道。石門𡾟嶮鐵關牢。何似蟠龍萬仞高。無角鐵牛
攔不住。却登象骨鼓波濤。大眾。雪峰毬子輥也。退步
斫牌者誰。
上堂。是不是。非不非。交肩過。携手歸。南泉不出方丈。
為什麼在莊喫油糍。今兮昔兮同一時。知音知後更
誰知。
上堂。舉僧問投子。定慧等學。明見佛性。此理如何。投
子云。打水用桶。舀粥用杓。又南泉問黃蘗。定慧等學
明見佛性時如何。蘗云。十二時中。不依倚一物。始得。
師云。問頭一同。答處各異。參黃蘗底。須是見投子。見
<pb n="37"/>
投子底。須是參黃蘗。若一穿穿過。蔣山主丈子。未點
頭在。
上堂。道遠乎哉。觸事而真。聖遠乎哉。體之即神。百丈
遭喝。三日耳聾。水潦被踏。起來大笑。何似一指頭禪。
一生受用不盡。喝一喝云。俱胝來也。
謝冬齋秉拂上堂。香積世界。以香飯作佛事。娑婆世
界。以音聲為道場。我此一眾。不離本處。歷四十二恒
河沙國土。親到上方。飽飫眾香。頃刻之間。經二千一
百餘年。還至本處。聽演妙法。忽被多口老淨名。道其
施汝者。不名福田。供養汝者。墮三惡道。又作麼生。只
向道。慚愧慚愧。
上堂。鍾阜龍盤。石城虎踞。牛首橫前。方山傍住。正傳
閣上。一觀不覺雙眉𫺗聚。何故。秦淮一帶西流去。
上堂。舉青原和尚。僧問。如何是佛法大意。原云。廬陵
米作麼價。師頌云。廬陵米價沒高低。直下承當已是
遲。多少牙人并販子。却來升合較毫[釐-未+牙]。
上堂。拈主丈。卓一下云。七佛已前只與麼。又卓一下
云。七佛之後亦復然。卓一下。片雲生晚谷。孤[鴳-女+隹]下遼
天。
上堂。心王如不動。六國自安寧。其或咬定牙關。翻轉
面具。利刀斫斷。大斧鑿開。又如何道得不涉功勳句。
聖節滿散上堂。仁王一卷經。舒卷甚分明。諸佛及眾
生。無非受持者。與麼說話。正是序分。如何是正宗分。
良久云。有星皆拱北。無水不朝東。
上堂。舉僧問廣德。如何是佛。德云。[書-曰+(且-二+人)]戟門開見墜仙。
僧問悟空。[書-曰+(且-二+人)]戟門開見墜仙。意旨如何。悟空云。假饒
親見釋迦文。智者咸言不是佛。德云。悟空古佛。豈止
羊二十口。師云。二古佛。一人斬新建立。一人倒底掀
翻。且道。建立底是。掀翻底是。若也定當得出。豈止羊
二十口。
上堂。沒誵訛處最誵訛。美玉無瑕貴切磋。幾度渾崙
提不起。鼠肝虫臂總由他。復云。彩奔齪家。
上堂。十一十二。無處回避。十四十五。充塞寰宇。者邊
那邊。或去或住。一箭上紅心。黃金如糞土。
上堂。事無一向。智有千差。有時丁一卓二。有時放兩
拋三。若向丁一卓二處見伊。伊不在丁一卓二處。若
向放兩拋三處見伊。伊不在放兩拋三處。忽有箇出
來道。你口勞勞地底𠰚。只向他道。莫錯認定盤星。
上堂。拈主丈云。四七二三。天下老和尚。因甚麼向這
裏納敗。卓一下云。不是標名虗事褫。如來寶杖親蹤
跡。
浴佛上堂。風磨湛湛真空體。雨洗如如法界身。大地
山河并萬象。今朝與佛共生辰。且道。是那箇佛。低聲
低聲。
結夏上堂。以大圓覺。為我伽藍。漫天網子。身心安居。
平等性智。⿱卓住了也。還有透得出底麼。喝一喝。
上堂。舉睦州問僧。什麼處來。僧云。那邊劄。州云。老僧
屈。僧云。和尚即得。州云。檐枷過狀。劈脊便打。師云。這
僧據虎頭捋虎鬚。竟莫逃虎口之厄。雲峯云。睦州何
用繁辭。那邊劄。劈脊便打。斬釘截鐵。不無雲峯。擒縱
之機。還睦州始得。
上堂。說時默。默時說。處處投機。門門合轍。正是虗空
裏釘橛。須信虗空便是橛時如何。喝一喝。
上堂。阿呵呵。昨夜三更時。鷄足嵓低頭假𥧌。惺惺石
呼云。主人翁惺惺著。自倒還自起。便乃舉頭。只見西
天數息繫念。東土危坐搖頭。被巖頭奯公喝云。何不
噇眠去。咄。洎合瞌破鍾樓。
謝兩班上堂。大廈非一木可支。巨舟須眾手可濟。眾
手既集。亦復同心。南北東西。無往不利。以手指右邊
云。截流一句子。更看把梢人。復云誰。
上堂。久晴不雨則旱。旱固可憂。久雨不晴則澇。澇亦
可憂。不旱不澇。尤為可憂。既不旱澇。憂箇什麼。不曾
下得春時種。空向田頭望有秋。
<pb n="38"/>
上堂。舉鹽官喚侍者。將犀牛扇子來。者云破也。官云。
扇子既破。還我犀牛兒來。侍者無對。師云。清風動地。
投子云。不辭將出。恐頭角不全。師云。却與侍者出氣。
雪竇云。我要不全底頭角。師云。重處偏墜。石霜云。若
還和尚即無也。師云。何不早道。雪竇云。犀牛兒猶在。
師云。猶欠蹄角在。保福作[○@牛]相。師云。身似脚不似。雪
竇云。適來何不將出。師云。恰是。保福云。和尚尊年。別
請人好。師云。𨁝跳作麼。雪竇云。可惜勞而無功。師云。
也好穿却。復云。鹽官索一犀牛兒。得一犀牛兒。引得
眾角森然。尾巴齊露。其間皮毛同異。骨骼高低。總被
雪竇無星秤尾。缺畫尺頭。分寸錙銖。秤量俱定。只有
些子誵訛。抑不得已。復說頌云。犀牛扇子破多時。全
暗全明。問著元來總不知。最為親切。無限清風與頭
角。成群作隊。盡同雲雨去難追。鼻繩在我手裏。大眾
若要清風再復。頭角重生。何獨雪竇門下。彼一時此
一時。有能平展家風。自然古今不墜。扇子既破。還我
犀牛兒來。莫有清風步步者麼。良久云。雲月溪山面
面殊。
上堂。我有一句子。待秦淮流向東。即向汝道。便下座。
上堂。舉雲門示眾云。人人盡有光明在。看時不見暗
昏昏。作麼生是諸人光明。自代云。厨庫僧堂。師云。高
舉慧炬。助佛光明。却向厨庫僧堂裏著到。
上堂。四月十五。雲龍風虎。掃蕩欃槍。肅清寰宇。五月
十五。松巒竹塢。明月作龕。白雲閉戶。即今六月十五。
又作麼生。喝。毒蛇橫古路。
山前行道上堂。山前田地誰為主。喜見靈苗戰晚風。
將謂年年求歲稔。由來歲歲願年豐。且年豐歲稔。是
同不同。向田頭田尾行一遭。驀然踏著也不定。
解制上堂。四月十五日。結却布袋頭。拈主丈云。主丈
子。卷卷攣攣。轉仄無路。今日解開。主丈子作麼生。卓
一下云。旱天施雨澤。平地鼓風濤。
上堂。舉乾峰示眾云。法身有三種病二種光。一一透
得。始解歸家穩坐。師云。三種病二種光。即不問。且如
何是法身。不識廬山真面目。只緣身在此山中。
開爐上堂。密密綿綿細著工。從來此室不通風。庭前
三尺齊腰雪。身在靄然和氣中。為什麼明招道。箇裏
風頭稍硬。且歸暖處商量。喝一喝云。不得瞌睡。
上堂。雨從何來。風作何色。有人於此代一轉語。可謂
饑饉劫中飲食。焦枯境裏雲雷。山僧作一頭驢。䭾米
歸來。別甑炊香。供養有分。忽有人道。下語即不辭。䭾
亦不無。且米在什麼處。只向他道。太無厭生。
謝冬齋秉拂上堂。於食等者。於法亦等。於法等者。於
食亦等。法食雙運。平等普熏。解空因什麼。被淨名所
呵。兩彩一賽。
上堂。舉僧問香林。如何是室內一盞燈。林云。三人證
龜成鱉。師頌云。風前敲落[狦-(狂-王)+王]瑚枝。白玉鞭頭直下垂。
要識香林家住處。水晶宮殿草離離。
臘八上堂。我佛入深山。六載冷相守。中夜一舉頭。南
辰對北斗。於此眼皮穿。一場成漏逗。普觀大地人。此
事皆具有。至今二千年。公案宛如舊。不見趙州曾有
言。修行變作不唧𠺕。
上堂。直上[覤-儿+丘]直下[覤-儿+丘]。七佛已前。閑家潑具。喝一喝云。
少室鐵牛。黃梅石女。
元宵上堂。百丈下堂句。雲門顧鑒咦。進前叉手立。端
的許誰知。若也知去。譬如一燈傳百千燈。燈燈無盡。
若也未知。切忌向燈影裏走。
掩室和尚忌燒香。這老子。虎據甌峯。十有二年。目光
電卷。嘯韻風生。有入其穴。斂其目。編其鬚。収其尾。騎
之而不得下者。過在阿誰。悔不慎當初。
上堂。舉疎山垂語云。老僧咸通年已前。會得法身邊
事。咸通年已後。會得法身向上事。雲門問。如何是法
身邊事。山云。枯樁。如何是法身向上事。山云。非枯樁。
門云。還許學人說道理也無。山云。許。門云。枯樁豈不
<pb n="39"/>
是明法身邊事。非枯樁豈不是明法身向上事。山云。
是。門云。法身還該一切也無。山云。作什麼不該。門遂
指淨瓶云。法身還該這箇也無。山云。闍黎莫向淨瓶
邊會。門遂作禮。師云。山僧當時若見。也只以手拍一
拍云。笑倒傍觀。復頌云。法身向上法身邊。會得咸通
無後先。一箇矬來一箇跛。擔為一擔更無偏。
上堂。古古今今路。朝朝暮暮行。因甚者一搭子踏不
著。無邊香水海。百億須彌盧。撮來如粟粒大。因甚見
不到。良久云。只為分明極。翻令所得遲。便下座。
上堂。立足於萬仞懸崖之巔。方有撒手之理。分身於
三尺露刃之下。方有斷命之時。有斷命之時。有撒手
之理。方言絕後再甦。欺君不得。而今莫有絕後再甦
底麼。喝一喝。
上堂。平懷常實事同風。正在昏昏夢𥧌中。扶起脊梁
重猛省。莫教蹉過五更鍾。眾中或有箇出來道。已蹉
過了也。只向他道。一釣便上。
謝知事上堂。一句子。有時坐斷乾坤。籠⿱卓今古。有時
風高月冷。海晏河清。有時變化晦明。興雲致雨。今日
總拋向面前。切不得世諦流布。
上堂。凭欄拭目舊山川。疊疊峰巒帶曉煙。不是夢中
論夢事。今朝正是普通年。竪起一指云。以此為證。
上堂。舉趙州云。苦沙鹽大麥醋。菽黍米飰虀萵苣。又
云。裩無襠袴無口。頭上青三五斗。師云。趙州老人。
賣弄不少。
退院上堂。白髮垂垂一葉身。今年貧似去年貧。住山
不與山為主。水石煙雲也笑人。
<other>住平江府虎丘山雲巖禪寺語錄</other>
侍者　宗茙　光玉　編
入院。踞方丈。與麼也在我。不與麼也在我。明眼漢。擔
主丈。遶天下橫行。為什麼。透這些子不得。喝。
拈府帖。舉帖云。二千年前。靈山付囑品。二千年後。吳
地流通分。度帖云。却煩維那。普告大眾。
陞座。拈香祝
聖罷。遂就座。垂語云。一尋秋水逼人寒。幾度臨崖著
眼看。不動鋒鋩提得去。早知傷手犯波瀾。莫有不犯
波瀾底麼。僧問。昔日鍾山頂上。慣釣鯨鯢。今朝海湧
峰頭。大開爐鞴。正恁麼時。祝　聖一句。作麼生道。師
云。祥光生六合。瑞氣遶乾坤。進云。古人道。據虎頭収
虎尾。第一句下明宗旨。如何是第一句。師云。虎頭虎
尾一時収。僧禮拜。師乃云。佛未出世。祖不西來。一
人人鼻孔遼天。壁立千仞。洎乎蘇州有常州有。是第
二句。江南無江北無。是第八機。直饒截斷吳松。拓開
海湧。正在虎丘門外。只如跨虎丘門。陞虎丘堂。入虎
丘室。見虎丘人。摩捋虎鬚。雍容談笑。却又是阿誰分
上事。莫言深遠無人到。滿目青山皆故人　復舉乳
源和尚示眾云。西來的的意。也不易舉。時有僧出。源
便打云。而今是什麼時節出頭來。師云。盡道乳源恁
麼提唱。如虫禦木。殊不知。這僧未出頭時。已落他陷
穽了也。
當晚小參。教中道。見見之時。見非是見。見猶離見。見
不能及。且道。見箇什麼。古人道。知而無知。不是無知。
而說無知。知箇什麼。與麼則語默動靜。不墮見聞覺
知。見聞覺知。不離語默動靜。所以圓悟禪師。舉拳問
隆祖云。見麼。隆祖云。見。圓悟打一拳云。頭上安頭。隆
祖大悟。且道那裏是它頭上安頭處。者裏見得。頓超
知覺。獨脫見聞。處處全彰。頭頭顯露。千車共轍。四海
一家。虎頭虎尾。一時収却。又如何轉側。江上青山殊
未老。屋頭春色放教遲　復舉乾峯示眾云。法身有
三種病二種光。一一透得。方解歸家穩坐。雲門云。庵
內人。為什麼不見庵外事。乾峰呵呵大笑。門云。正是
某甲疑處。乾云。子是什麼心行。門云。也要和尚委悉。
師云。把手同歸者。琅琅笑語新。移身藏北斗。舉步入
南辰。少室殘冬雪。武林三月春。轆轤千萬偈。頑石兩
<pb n="40"/>
眉伸。
謝普門首座。留兩班上堂。白雲舉雪竇頌云。偶續靈
峰照夜燈。遽泛鐵舡下滄海。承天此日也隨例。泛一
隻鐵舡。文殊普賢。招頭把柂。觀音彌勒。打篙搖櫓。山
僧嬴得坐地看楊州。師云。白雲祖師。清白傳家。古今
榜樣。虎丘喜有見成舟楫。招頭把柂。打篙搖櫓。一一
見成。惟是諳水脉別波瀾。坐舡頭者。捨普門而誰。山
僧亦不敢端坐看楊州。何故。舡上無散工。
上堂。知之而行。見之而止。對面白雲千萬里。言中定
旨。語外明宗。一重一重復一重。良久云。斯門寂寂無
關鏁。清坐不知誰與同。
上堂。舉石霜在溈山。篩米次。溈山云。施主物。不得拋
撒。石霜云。不敢。溈山乃拾起一粒。你道不敢。者箇是
什麼。霜無語。溈山云。你莫輕者一粒。千粒萬粒。從者
一粒生。霜云。者一粒。從什麼處生。溈山呵呵大笑。遂
告眾云。米裏有虫。師云。溈山慈悲心安在。非惟兩度
放過。又且掘地深埋。當時若是臨濟門下。管取別有
長處。
謝道舊上堂。三十年前。得一轉語。不在天台南嶽。便
在江西湖湘。有時千思萬思。思之不來。三十年後。不
復思矣。却又在前。且道是什麼一轉語。清風來故人。
上堂。摩竭陀國。少室峰前。盡力道不得底。一時分付
阿誰。良久云。塞壑填溝猶自可。風吹日炙可憐生。
浴佛上堂。舉世尊初下生來。一手指天。一手指地。云
天上天下。惟吾獨尊。後來雲門云。我當時若見。一棒
打殺。與狗子喫。貴圖天下天平。阿呵呵。一場好笑。且
笑箇什麼。未出胞胎事已蹉。出胞胎後轉誵訛。韶陽
主丈頭邊眼。供佛燒香不在多。
謝兩班上堂。舉道吾問雲嵓。大悲菩薩。用許多手眼
作麼。嵓云。如人背手摸枕子。又陸亘大夫。問南泉。大
悲菩薩。用許多手眼作什麼。泉云。如國家用大夫作
麼。師云。二尊宿。一人理上主持。一人事上施設。未免
各有偏枯。有問虎丘。大悲菩薩。用許多手眼作麼。即
鞠躬云。全火祗候。
上堂。天高地迥。海闊山遙。秋風襲衣。主丈𨁝跳。只如
萬里無寸草處。還有人道得麼。看脚下。
上堂。初三十一。上上大吉。中九下七。有口掛壁。雙林
傅大士。儒履道冠。蔣山梁寶公。剪刀曲尺。笑倒生公
臺畔石。
上堂。有句無句。如藤倚樹。樹倒藤枯。毒蛇橫路。咄咄
咄。縮頭去。
上堂。舉琅瑘云。汾陽先師道。汾陽門下。有西河獅子。
當門踞坐。但有來者。即便咬殺。作何方便。入得汾陽
門。見得汾陽人。琅瑘者裏。也有踞地獅子。若有來者。
即自喪身失命。作何方便。入得琅瑘門。見得琅瑘人。
師云。二尊宿。起模[書-曰+(且-二+人)]樣。只要控人入路。山僧也有箇
方便。不用入其門。見其人。只消吒沙地。哮吼一聲。壁
立千仞。便乃踞其窟穴。[托-七+友]其爪牙。還有恁麼者麼。拍
禪床一下。
上堂。十五日前。處處逢渠。問著。為什麼道不知。十五
日後。拍拍是令。問著為什麼道不會。正當十五日。龍
蛇易辨。衲子難瞞。舉拳云。且道。山僧手內是什麼。參。
臘八上堂。昨夜三更。文殊普賢二人。在善法堂前。一
云。大覺世尊。今日成等正覺。一云。世尊從曠劫已來。
成等正覺。如是二人。分辨不已。被王老師。各與二十
主丈。一時趂出。雖然。官不容針。也有一問趙州道。棒
教誰喫。喝。只知問過。不知正令已行。
上堂。揀擇於是非句外。呈露於啐⿰口豕機先。總是草窠
裏輥。莫有透關底麼。老僧罪過。
上堂。諸佛機。祖師意。百草頭。雙眉底。不可得而一。不
可得而二。趙州關即且置。雲門曲作麼生。一堂風冷
淡。千古意分明。
元朝上堂。劉右司施法衣囑云。清惠公所製。遇陞座
<pb n="41"/>
說法一披。大眾。座已陞。衣已披。法作麼生說。但得雪
消去。自然春到來。
州府散　聖節陞座。（問答不錄）五須彌盧之高。未足
為高。以其高可窮。四大海水之深。未足為深。以其深
可測。虗空法界之量。不足為廣。以虗空法界之量可
量。世界微塵之數。不足為多。以世界微塵之數可數。
遂舉拂子云。如是之法。不可窮。不可測。不可量。不可
數。如是之法。既如是。聖人之壽亦如是。要會如是之
法麼。以拂子擊禪床云。如是如是。
因雪上堂。五九四十五。太陽開門戶。一點微雲何處
來。散作人間三日雨。曉來忽推窻。所見非常處。白玉
作樓臺。爛銀為國土。鹽官王老師。歡喜無著處。拈起
須彌槌。擊動虗空皷。清音聞遠近。雅韻貫今古。法眼
和一通。聽之猶莽鹵。古人有言兮。千年田八百主。
掩室和尚忌拈香。最初機。末後句。有准繩。沒規矩。豈
可錯承當。豈可錯分付。遂舉香云。若道有分付。辜負
先師。若道無分付。亦是辜負先師。有道得者麼。插香
云。寥寥此日一爐香。鐵作心肝也斷腸。
上堂。即心即佛。黃葉作黃金。非心非佛。蝦跳不出斗。
不是心不是佛不是物。喝一喝云。劒去久矣。
上堂。初五初十。鐵蛇鑽不入。有也莫將去。無也莫將
來。雖然南嶽自南嶽。天台自天台。那更峨嵋對五臺。
撫禪床下座。
上堂。斬關之用。截鐵之機。若非作家。不免傷鋒犯手。
平高就下。拆半裂三。雖是作家。亦未免拖泥帶水。只
如春雷一震。蟄戶自開。因甚却道。龍無龍句。
上堂。有所說野干鳴。無所說獅子吼。山僧恁麼道。正
是野干鳴。畢竟如何是獅子吼。眾中有麼。出來哮吼
一聲看。如無。拈主丈云。主丈子代一轉語。卓一下。
即翁首座相訪上堂。仰山夢往天宮說法。雖則惺惺。
未免落在第二。爭似即翁在靈山。與老僧交承第一
座。其所說之法。諸人知麼。今古應無墜。分明在目前。
上堂。舉大慧問無著。古德不出方丈。因甚到莊喫油
糍。師云。探竿影草。無著云。和尚放某甲過。却與和尚
道。師云。興波作浪。大慧云。我放你過。師云。騎賊馬趕
賊。無著云。某甲也放和尚過。師云。贓在賊在。大慧云。
油糍聻。師云。窮教到底。無著便喝。師云。鯨吞海水盡。
露出[狦-(狂-王)+王]瑚枝。
浴佛上堂。舉藥山浴佛次。問遵布衲云。只浴得者箇。
不浴得那箇。遵云。把將那箇來。山休去。師云。藥山休
去。直得三十二相。八十種好。一時現前。然雖如是。也
好與一杓。
上堂。舉演祖云。夫為善知識者。驅耕夫之牛。奪飢人
之食。驅耕夫之牛。令他苗稼滋盛。奪飢人之食。令他
永絕飢虗。松源師翁云。雖然逼到萬仞崖頭。放身捨
命。須是你當人。自肯始得。既是驅耕奪食。如何得苗
稼滋盛。永絕飢虗。師云。松源恁麼道。大似計窮力盡。
將諸人作死馬醫。殊不知。長空雨散雲収後。一段風
光屬當家。
上堂。虎丘家風。內空外空。十分富貴。十分貧窮。有時
揚聲止響。有時詐啞佯聾。猶是平常小脫空。且如何
是大脫空。良久云。六耳不同謀。
上堂。閏月十五。風生庭戶。三十二大人相。啾啾唧唧。
餓吵窮煎。千百億隨類身。去去來來。朝朝暮暮。牛溲
馬浡。十倍增光。明月夜光。分文不直。井樓上轆轤。幸
自轉轆轆地。路傍試劒石。分身兩處看。有恁麼會。滴
水難消。
雲谷藏主至上堂。山僧四十年前。収得時新一物。而
今道伴相訪。只得拈出。且道是什麼物。青山門外白
雲飛。楊柳溪邊引客歸。莫恠坐來頻勸酒。自從別後
見君稀。咦。
上堂。三條椽下。七尺單前。澒澒洞洞底。而不知有寂
寂寥寥。寂寂寥蓼底。而不知有澒澒洞洞。忽若靜閙
<pb n="42"/>
兩忘。是非不及一句。試道看。
盖法堂上堂。大慈悲為室。諸法空為座。三世諸佛。共
盡法界眾生。同居此室。同處此座。各務本事。轉大法
輪。只如玉泉仰面數屋角。德山背身著草鞋。又作麼
生。老矣難禁風雨夕。聊將片瓦為遮頭。
上堂。千說萬說。不若親面一見。高聲召大眾。眾舉首。
乃云。有眼無耳朵。六月火邊坐。
淳祐丙午。八月初一日。在寺受靈隱請。拈
勑黃。示眾云。諸人還知麼。黃金殿上輕招手。佛地位
人齊點頭。今日落在微僧手中。却請對眾說破。
陞座拈香云。此一瓣香。恭為
今上皇帝。祝延　　聖壽。萬歲萬歲萬萬歲。就座問
答畢。乃云。此段風光。無在不在。天地以之覆載。日月
以之照臨。佛祖以之流慈。君王以之敷化。故我
聖天子。皇圖丕闡。睿澤滂流。山林枯槁之餘。亦預沾
濡之數。誤蒙　聖恩。補靈山虗席。自慚衰朽。豈堪是
任。因思瞎堂叔祖。松源師翁。皆自此山。而遷彼處。方
四十年。今微僧得踵前躅。一門三世。如斯際遇。豈偶
然哉。此生他生。何以云報。舉拂子召大眾云。誓傳西
祖不傳旨。仰祝南山億萬春　復舉太宗皇帝問僧。
甚處來。僧云廬山臥雲庵。帝曰。臥雲深處不朝天。因
甚到此。僧無語。雪竇代云。難逃至化。新靈隱。快便難
逢。別一轉語。臥雲深處不朝天。因甚到此。只奏云。今
日親奉　天顏。便下座。
辭眾上堂。　勑書來自九重天。寶墨琳琅色尚鮮。移
取嵓間枯樹子。和根植向鷲峰巔。須知心自無心。豈
墮去來之轍。境不自境。那形彼此之端。海湧峰飛來
峰。携手同歸。生公臺韜光庵。交肩共語。正恁麼時。還
著得別之一字也無。拍禪床一下云。珍重雲山。不勝
戀戀。
<other>住臨安府景德靈隱禪寺語錄</other>
侍者　仁安　應儼　等編
入院。指三門。外息諸緣。心行無路。入得無門之門。猶
較昔日三步。喝一喝。靈蹤不在猿啼處。
佛殿。以香指佛云。者老子。有彌天之過。累及平人。卒
無了日。我儂雖不入你保社。以不平報不平。放過又
爭得。便插香。
拈　勑黃。髻中珠。只者是。如優曇花時一現爾。顧視
左右云。要知端的麼。坐斷意根。方能側耳。
拈疏。雲興泉湧。玉轉珠回。且道。是隨波逐浪句。是截
斷眾流句。試請辨看。
拈松源和尚衣。大庾嶺頭。黃梅夜半。爭之不足。讓之
有餘。而今公案見成。不免將錯就錯。捧起衣云。敢問
此衣。白雲傳來。松源留下。明什麼邊事。惱亂春風卒
未休。便披衣。
松源和尚。住靈隱日。欲付此衣。垂三轉語。而無契
者。遂留塔所。囑云。三十年後。有我子孫。來住此山。
當以此衣付之。守塔小師。宗禮藏主。付衣。後一日
云。衣有所付。吾見先師無愧矣。遂書偈而化。
陞座拈香。此一瓣香。恭為
今上皇帝。祝延　　聖壽。萬歲萬歲萬萬歲。
皇帝陛下。恭願。金輪統御。華藏十三重世界。盡入提
封。玉葉騰芳。大椿八千歲春秋。永嚴　聖筭。次拈香
云。此一瓣香。奉為　大丞相國公。　樞密相公。
　大參相公。洎　合朝文武百官。增崇祿筭。伏願。高扶
舜日。共扇　堯風。舟檝斯民。金湯佛氏。次拈香云。此
一瓣香。奉為　判府安撫詳定尚書。洎合府官僚。資
陪祿筭。伏願。高超元凱。下視龔黃。襲千載之雅風。鎻
萬[邱-丘+(看-目)]之春色。又拈香云。此一瓣香。奉為
前住天上雲居。次住紫金峰頂。掩室先師大和尚。用
酬法乳之恩。遂就座。僧問。昔年麻谷訪南泉。振錫三
回自遶旋。只聽聲聲言不是。誵訛一句請師宣。師云。
公案見成。進云。記得麻谷到章敬。遶禪床三匝。振錫
<pb n="43"/>
一下。卓然而立。意在於何。師云。針劄不入。進云。章敬
云是是。又作麼生。師云。未是好心。進云。又到南泉。遶
禪床三匝。振錫一下。卓然而立時如何。師云。胡孫打
筋斗。進云。南泉為什麼道不是。師云。徐六擔板。進云。
麻谷云。章敬道是。和尚為什麼道不是。南泉云。章敬
則是。是汝不是。誵訛在甚處。師云。殺人刀活人劒。進
云。又道此是風力所轉。終成敗壞。南泉具什麼眼。師
云。老老大大。進云。三十年後。專為流通。師云。不得錯
舉。進云。只如今日。開堂祝　聖一句。如何話會。師云。
萬年松上一枝藤。僧禮拜　師乃云。教中道。我本無
心。有所希求。今大法王寶。自然而至。月上座。豈是有
心。今　君王之寶。自天而下。大眾要識大法王寶麼。
左邊擊拂子云。只這是。要識　君王之寶麼。右邊擊
拂子云。只者是。靈利漢一見便見。乃知大法王寶。即
君王之寶。君王之寶。即大法王寶。所以松源師翁自
虎丘。持此寶。登此山。求此人。兩手分付。今三十餘年。
成不了公案。山僧亦自虎丘來。又付以法衣為信。若
然者。今日不免為他了却。舉拂子云。有心用處還應
錯。無意求時却宛然　復舉。本朝太宗皇帝。有僧朝
見云。陛下還記得麼。帝曰。甚處相見。僧云。靈山一別。
直至如今。帝曰。以何為驗。僧無語。師云。太宗高垂天
鑒。一拶當機。者僧淵默雷聲。所供是實。雖然如是。未
能坐斷天下人舌頭。微僧今日借水獻花去也。靈山
一別直至如今。以何為驗。遂起身鞠躬叉手云。即日
恭惟。聖躬萬歲。
當晚小參。心同虗空界。示等虗空法。證得虗空時。無
是無非法。為甚却道。古交如精金。百煉色不回。今交
如暴流。倐忽生塵埃。禪月大師。只見錐頭利。不見鑿
頭方。且如山僧。去春與諸公相別。今復際遇。可謂一
會靈山猶儼然也。若非松栢歲寒之操。精金不變之
交。安能如是。豈不見。臨濟示眾云。我欲建立黃蘗宗
旨。誰為我成褫。時普化克符二人。出問訊下去。次日
上問。昨日和尚道什麼。濟便打。二人便禮拜。阿剌剌。
臨濟恁麼建立。二人恁麼成褫。也大遠在。山僧無一
法可建立。却要諸人大家成褫。且道成褫箇什麼。八
月秋何處熱　復舉楊岐再參慈明。便問。幽鳥語喃
喃。辭雲入亂峰時如何。明云。我行荒草裏。子又入深
村。岐云。官不容針。更借一問。明便喝。岐云。好喝。明又
喝。岐亦喝。慈明連下兩喝。岐便禮拜。師云。一人跨三
脚驢。一人騎三角虎。三家村裏交肩。萬仞崖頭移步。
雖然。漆桶相揩。爭柰二俱話墮。喝。
謝新舊兩班上堂。泛鐵船下滄海甚易。拈燈籠掛露
柱即難。以其難者。土曠人稀。相逢者少。以其易者。前
梢後柂。皆得其人。且道。行看東南。坐觀西北。又作麼
生。以主丈。卓一下云。眾眼難瞞。
上堂。於三七日中。思惟如是事。阿呵呵。者老漢敗闕
了也。還有人點檢得出麼。若點檢得出。不妨白日青
天。其忽未然。切忌開眼作夢。
上堂。一言道盡。滴水難消。千眼頓開。墮坑落壍。臨危
不悚。未見其人。既去復來。置而莫錄。降茲已往。宜善
知非。如更云云。利劒不斬。更有一人聻。且居門外。拍
禪床下座。
上堂。昨夜三更。文殊跨五臺。普賢騎峨嵋。登天台入
南嶽。與羅浮支提共會。在你諸人眼裏耳裏。話東家
杓柄短長。西家鍋子大小。只見諸人紙被蒙頭。都不
釆覽。依舊各自散去。驀拈主丈卓一下云。自覺年來
身老大。各宜安分過殘生。
上堂云。龍吟霧擁。虎嘯風生。正落今時。家常茶飰。妙
峰孤頂。因甚七日不逢。擬心追求。已在他山之上。且
道過在什麼處。拈主丈。卓一下。下座。
上堂。舉僧問雪竇。如何是雪竇正主。雪竇云。何不問
雪竇山中人。僧云。恁麼則把定乾坤去也。雪竇云。出
門惟恐不先到。當路有誰長待來。師云。問處有准的。
<pb n="44"/>
答不負來機。召大眾云。還見雪竇正主麼。青山對面
少人識。徒看白雲空卷舒。
天基節上堂。微僧陞此寶座。以虗空為口。萬象為舌。
講一遍仁王壽量品。又恐上下天竺講師。聽得將謂
攙行奪市。不免且解箇題目。以拂子。擊禪床云。一彈
少室無私曲。盡是千秋萬歲聲。
元正上堂。新年頭佛法。鏡清道有。明教道無。二俱失
利。須是決之於拄杖子始得。遂拈拄杖云。新年頭佛
法是有耶。拄杖子不答。是無耶。拄杖子亦不答。有無
新舊。一時拈却時如何。卓拄杖一下云。巡堂喫茶。
上堂。簇簇上來。却之不回。簇簇下去。留之不住。於斯
立片時。瞬目不揚眉。且如何是百丈下堂句。有甚近
傍處。
上堂。橫按拄杖。召大眾云。莫有透得者裏過底麼。朝
三千暮八百。翻手雲覆手雨。若透未過。今不是古。古
不是今。試𨁝跳看。卓拄杖一下。
掩室和尚忌拈香。巴陵三轉語。南源女人拜。人貧智
短。馬瘦毛長。靈鷲峰頭一炷香。
上堂。二僧卷簾。一得一失。兩堂下喝。賓主歷然。畢竟
誰是主誰是賓。那箇得那箇失。良久云。野老從教不
展眉。且圖家國立雄基。
上堂。舉黃魯直太史。參晦堂。晦堂請魯直。講二三子
以我為隱乎。吾無隱乎爾。不契。及遊山。聞木犀香。却
問魯直云。還聞麼。魯直云。聞。堂云。吾無隱乎爾。魯直
忽然契悟。師頌云。渠儂家住白雲鄉。南北東西路渺
茫。幾度欲歸歸未得。忽聞巖桂送幽香。
上堂。眼中物。物中眼。雪峰輥三箇毬。睦州擔一片板。
恁麼會去。無事不辦。便下座。
上堂。大僊心。休莽鹵。三十三。錯分付。細推窮在何處。
只知昨日雨今日晴。而不知今日晴昨日雨。靈雲陌
上桃花飛。翻憶玄沙未徹語。
謝秉拂斡齋上堂。法不可說。離語言文字故。法不可
求。離見聞覺知故。昨夜兩堂首座。不可說而說。汝等
諸人。不可求而求。是以四事供養。爭敢辭勞。萬兩黃
金。亦合消得。山僧恁麼道。莫有兩指夾鼻者麼。自云。
誰敢。
承天和尚遺書至上堂。設有一法過於此者。我亦見
之。如夢如幻。是故短蓬和尚。覺斯夢境。因之為出沒
之場。知彼空花。因之為修習玩具。末後一句。坐斷千
差。還知落處麼。尊貴位中留不住。肯為林下守株人。
上堂。秋風襲衣。兄弟東去西去。山僧有一轉語。舉似
相送。第一不得錯聽。第二不得錯會。第三逢人不得
錯舉。三處無過。猶是謗老僧。莫有免得底麼。拈拄杖
卓一下。
松源和尚忌拈香。未見此老人已前。上是天下是地。
既見此老人之後。山是山水是水。一別五十年。恩怨
通身是。恩則且置。怨箇什麼。沒量大人。擡脚不起。累
了兒兮累了孫。惱亂春風何日已。
上堂。常在途中久不歸。可怜庭戶草離離。青山門外
忽相見。問著剛然道不知。且道知而道不知。不知而
道不知。這裏有三十棒。若也未分。山僧自領。
上堂。舉僧問多福。如何是多福一叢竹。福云。一莖兩
莖斜。僧云。學人不會。福云。三莖四莖曲。師頌云。此君
面目甚分明。曲曲斜斜是幾莖。但得一回親見後。不
隨風雨聽虗聲。
上堂。日月照臨不到。天地覆載不著。劫火壞處彼常
安。萬法泯時全體現。隨流不變。閙處常寧。一道恩光。
阿誰無分。古人以此為事貫帶。事既如此。理作麼生。
古人瞞山僧不得。山僧也瞞諸人不得。向官不容針
處。道將一句來。便下座。
上堂。作麼生。是什麼。獅子當門。猛虎據坐。千人萬人。
一箇半箇。石火電光中。掣斷黃金鏁。擬議依然還蹉
過。
<pb n="45"/>
送故舊歸古渝上堂。山蒼蒼。水茫茫。直下是。非相當。
整三玄戈甲。淬三要鋒鋩。舉意非他物。回眸即故鄉。
好將馬祖舊遊地。題作渝州選佛場。
謝秉拂冬齋上堂。舉天親菩薩。升兜率內宮。謁慈氏。
聞一座說法回。已經三年。無著問云。內宮慈氏。說什
麼法。天親云。只說這箇法。惟是梵音清雅。令人樂聞。
師云。宛爾不同。昨夜首座說底。豈不是者箇法耶。都
寺設供。豈不是這箇法耶。忽有人問。者箇是什麼法。
只向道。藕絲孔裏騎大鵬。等閑挨落天邊月。
上堂。一九二九。相逢不出手。今冬和氣可人。山僧出
手。與諸人相見去也。若合掌太僧生。若叉手太俗生。
畢竟作麼生相見。以手點空三下云。一二三。
鑄鍋上堂。若論此事。如大冶烹金。鼓扇烈火。千煅萬
煉。去盡頑鑛。純是真金。然後入範模。鑄成大器。豈不
見。百丈再參。被馬祖震威一喝。三日耳聾。黃蘗聞之。
不覺吐舌。當恁麼時。不喚作大爐韛鑄成。則不可。若
喚作大爐鞴鑄成。則壓良為賤。然雖如是。即今莫有
不受烹煆底麼。喝一喝。下座。
上堂。雲門一曲。臘月二十五。驚起陝府鐵牛。撞倒石
霜角虎。時節既相當。因緣難莽鹵。莫有善酬唱底麼。
拈拂子云。山僧自歌自唱去也。以拂子擊禪床。下座。
上堂。古人用底今人用。今人為底古人為。但一處誵
訛。不是川僧咬蛇定。被浙僧扛皷。我且問你。誵訛在
古人分上。在今人分上。相見無言情意足。不愁別後
見君稀。
元宵上堂。盡大地是諸人自己。總萬象是自己光明。
因什麼動轉施為。撈天摸地。山僧今日。因齋慶讚。點
盞孤燈。助發光明去也。南高峰對北高峰。
上堂。臨濟道。我有時奪人不奪境。有時奪境不奪人。
此為中下之機。若遇上上人來。人境俱奪。人境俱不
奪。全體作用。只如中下之機。與上上根仝到。又如何
相見。良久云。如王秉劒由王意。似鏡當臺要絕觀。
謝練塘和尚上堂。德山入門便棒。徹底老婆心。臨濟
入門便喝。慈悲成古倒。靈隱門下。又作麼生。玉笛一
吹雲外曲。知音知後更誰知。
上堂。舉僧問洞山。寒暑到來。如何回避。山云。何不向
無寒暑處回避。僧云。如何是無寒暑處。山云。寒時寒
殺闍黎。熱時熱殺闍黎。師云。洞山門下。正偏五位。回
互旁通。正位雖正却偏。偏位雖偏却正。畢竟如何是
無寒暑處。喝一喝云。莫瞌睡。
上堂。是目前機。非目前法。有時放兩拋三。有時斬釘
截鐵。只如古人道。登於九仞之上。吾亦與之俱。困於
九淵之下。吾亦與之俱。明什麼邊事。良久云。不惟荒
草裏。又更入深村。
謝後堂首座上堂。舉趙州會下。二僧相推。不肯作第
一座。院主白州。州云。總教伊作第二座。主云。教誰作
第一座。州云。裝香著。院主裝香了。州云。戒香定香慧
香。師云。趙州老人尋常道。諸方難見易識。我者裏易
見難識。點檢將來。也是和麩糶麵。當時待他道裝香
著。只向他道。正是第二座。還有不甘底麼。
青苗上堂。舉東山和尚云。山前一片閑田地。叉手叮
嚀問祖翁。幾度賣來還自買。為憐松竹引清風。靈源
和尚。下箇註脚云。理得山前地。安閑即祖翁。乾坤無
外界。松竹有清風。師云。二大老。只知松竹清風之樂。
而不知稼穡之艱難。山僧效顰去也。人人有一坐具
地。占斷猶來自祖翁。四界打量量不盡。及時耕種待
秋風。
上堂。峭峻門庭。平白道路。擔板睦州。面壁魯祖。不問
南來北來。東去西去。須信長年不出戶。
上堂。纔有是非。紛然失心。汝等諸人。開眼則心念紛
飛。閉眼則夢魂擾擾。且如何免得。良久云。無端無端。
上堂。坐在千聖頂頭行。在三途底裏。不涉萬緣。不守
自己。直饒與麼不與麼。猶是玄沙道底。
<pb n="46"/>
上堂。舉王常侍訪臨濟。同至僧堂前。常侍云。者一堂
僧。還看經麼。濟云。不看經。侍云。還坐禪麼。濟云。不坐
禪。常侍云。畢竟教伊作什麼。濟云。總教伊成佛作祖。
侍云。金屑雖貴。落眼成翳。濟云。將謂是箇俗漢。師云。
門內有君子。門外君子至。常侍現宰官身。與臨濟激
揚此事即不無。點檢將來。猶欠一著。且道在常侍分
上。臨濟分上。具眼者。試點檢看。
上堂。摩竭掩室。分明戴角擎頭。毗耶杜詞。豈是卷旗
収陣。清機歷掌。明鏡當臺。一句作麼生。赤脚踏霜雪。
方知徹骨寒。
上堂。袖頭打領。腋下剜襟。皆是尋常裁剪。只如放下
剪刀曲尺。又向甚處摸索。良久云。南山雲起北山雲。
上堂。昨夜冷泉亭。會前後諸亭來謁見。山堂以風和
日暖。跨東西磵。昇南北峰。觀海門之潮。掬西湖之月。
忽聽三更三點。不覺懡㦬而散。為甚如此。廻而更相
涉。不爾依位住。
上堂。舉東山演祖。一日上堂。作手勢云。閧弄閧弄。是
什麼。自云。雷乃發聲。師云。東山恁麼道。也是春行夏
令。
佛涅槃上堂。若以色見我。以音聲求我。是人行邪道。
末後以手摩[(曷-曰)/月]。告眾云。汝善觀吾紫磨金色之身。今
日即有。明日即無。者老子。兩處露影。一處橫身。且道
前頭底是。後頭底是。
上堂。春山青春水綠。獨立危亭看不足。李花白桃花
紅。一色同中又不同。知音惟有寒山子。拊掌歌笑臨
春風。
上堂。閏二月十有五。靈山有語今分付。心洞十方。通
今貫古。途路未歸人。朝朝復暮暮。不醉桃花村。定入
杏花塢。何如相喚復相呼。飛來峰下喫茶去。
上堂。舉大愚和尚云。大家相聚喫莖虀。喚作莖虀。入
地獄如箭射。師云。既是喫莖虀。為什麼。不喚作一莖
虀。這裏東咬西嚼。忽然咬著。入地獄如箭射。
上堂。大眾。堂堂相貌。鼻直眼橫。喚什麼。作無形段金
剛大士。飢飡渴飲。困臥徤行。又喚什麼。作無位真人。
眾中有箇出來道。長老且莫放憨。只向道。明日不得
普請。
上堂。不貪香餌味。可謂碧潭龍。舉拂子云。莫有躍浪
衝波。呈頭角底麼。
上堂。舉大通智勝佛。十劫坐道場。佛法不現前。不得
成佛道。師頌云。修行作佛人無數。揑目無非是亂花。
十劫坐來還懡㦬。不圖打草要驚蛇。
上堂。恁麼恁麼。鼻直眼橫。不恁麼不恁麼。三頭八臂。
恁麼也得。不恁麼也得。鈍鳥捿蘆。困魚止濼。恁麼也
不得。不恁麼也不得。若教頻下淚。滄海也須乾。
上堂。拈拄杖示眾云。靈山布一箇漫天網子。道得道
不得。總在這裏。只如羅籠不住。呼喚不回底。又作麼
生。卓一下云。一網打就。
上堂。重關未闢。百匝千重。萬戶俱開。七穿八穴。只如
萬戶未開時如何。良久云。將謂山河俱隔礙。往來只
在一微塵。
因雪上堂。六載青山。少林半夜。住明白裏。不在明白
裏。示一色邊。不滯一色邊。塞壑填溝。普天匝地。只如
片片不落別處。龐翁便掌。又作麼生。夜深各自知寒
冷。莫待齊腰三尺深。
上堂。舉溈山侍立百丈。夜深。丈云。看爐中。有火也無。
溈山云。無。百丈自去。深深撥得少火。夾起云。你道無。
者箇[妳-女+口]。次日遊山次。丈云。將得火來麼。山云。將得來。
遂拾一枝柴。吹兩吹。度與百丈。丈云。如虫禦木。師云。
溈山老人。自別靈山之後。三為國王。打失話頭了也。
却向者裏。錯認定盤星。轉見沒交涉。今日開爐。火種
有無。不免自家點檢。遂舉拂子吹云。偶爾成文時節
至。且非依樣[書-曰+(且-二+人)]葫蘆。
謝後堂并化主上堂。分第二座於兜率內宮。公案見
<pb n="47"/>
在。取一鉢飰於香積世界。清規宛然。眾目所觀。若為
證據。良久云。月色靜中見。泉聲幽處聞。
上堂。一非一。二非二。仰面不見天。低頭不見地。恁麼
說話。淈𣸩中有些分曉。一即一。二即二。仰面見青天。
低頭亦見地。恁麼說話。分曉中有些淈𣸩。大眾且道。
淈𣸩底是。分曉底是。良久云。収歸上科。
淳祐十年。六月廿一日。在寺受徑山請。捧
勑黃。謝
恩畢。上堂云。旃檀林裏老檀樹。飽閱風霜不記春。自
謂摧頹已無用。又霑雨露一番新。
辭眾上堂。緣會此山。前後七載。荷諸道舊。相共扶持。
粗成保社。會聚巾鉢。實倍於前。如幻機緣。幸成于後。
雲樓峭峙。月殿岧嶤。二塔鼎新。五亭復舊。藏典缺而
再備。像設壞而重新。是皆有所自來。山懷豈忘知感。
自愧老不知止。復有雙徑之行。不容回互者。
天子之命也。今則庚暑正熾。專使促行。不免與合山
尊眾。湖海禪流。暫爾相別。各宜護持。初無離合之殊。
豈有去來之相。復云。雲樓月殿瑠璃地。無住無依一
片心。莫謂相逢又相別。他年再見只如今。
<other>臨安府徑山興聖萬壽禪寺語錄</other>
侍者　永珍　祖森　等編
入院。據方丈。與麼來者。以左手拍禪床云。過者邊立。
不與麼來者。以右手拍禪床云。過者邊立。與麼不與
麼。又作麼生。花須連夜發。莫待曉風吹。
陞座。拈香。祝
聖罷。遂就座。僧問。[鴳-女+隹]書來自九重天。象駕崢嶸別冷
泉。雙徑烟雲俱改觀。請師一句祝堯年。正與麼時。願
聞法要。師云。帝與九齡夢。嵩呼萬歲聲。進云。記得僧
問百丈。如何是奇特事。丈云。獨坐大雄峰。此意如何。
師云。誰敢⿰石斥額。進云。者僧便禮拜。又作麼生。師云。也
好膽大。進云。百丈便打。此僧還甘也無。師云。放過不
可。進云。古人且置。今日若有人。問如何是奇特事。和
尚作麼生對。師云。你莫要捋虎鬚麼。僧禮拜。師云。放
你三十棒。師乃舉拂子。示眾云。我此法印。為欲利益
世間故說。山僧行脚五十年。住持三十載。未甞動著。
今日既到凌霄頂𩕳。雙徑禪林。與諸人把手同歸。正
在此日。以拂子擊禪床云。諸人如是見。如是知。如是
信解。如是護持。則山僧入院。一場佛事。功不浪施。堪
報不報之恩。以助無為之化。又擊拂子云。且置是事。
復舉。佛照和尚。住此山日。　孝宗皇帝詔問。世尊入
山。修道。六年而成。所成者何事。佛照奏云。將為陛下
忘却。師云。　孝宗倒腹傾腸。金湯佛氏。佛照抱頭撮
脚。覿面當機。則不無。畢竟所成者何事。從前汗馬無
人識。只要重論盖代功。
上堂。召大眾云。山僧自靈隱來登此山。得與諸人相
見。一無所有。只提得一瓶東西磵水。數片南北山雲。
今日拈來。平等供養。或有箇道。甚處青山無此物。何
須特地當人情。只向道。莫恠輕微。久立。
上堂。我有一語。在在處處。提起分開。放下揑聚。兩手
持來。一手分付。江西曾有言。拍禪床云。以此箇為主。
上堂。舉馬祖。一日令智藏。馳書上徑山。山接書開見。
一圓相。乃於中下一點。封回。國師聞得乃云。欽師猶
被馬師惑。後來雪竇云。雪竇見處。也要諸人共知。祇
者馬師。當時[書-曰+(且-二+人)]出。早自惑也。師云。江西清平世界。輕
動干戈。徑山。行陣久經。不勞餘力。南陽。忍俊不禁。也
入一分。雪竇。一代拈提宗師。到者裏。却作初行脚時
語。也是杭州紙貴。
謝兩班上堂。觀音大士。一身有八萬四千。母陀羅臂。
美則美矣。若做箇偏衫子。向甚處著許多袖口。爭似
徑山自有眾務。各出隻手。自然無事不辦。雖然富嫌
千口少。
謝監収上堂。八月初一。好箇消息。積雨報初晴。新凉
生八極。禾稻滿田疇。催人早収拾。一顆顆一粒粒。宜
<pb n="48"/>
愛惜。莫教遍地成狼籍。直待去年今年。官租私租。一
時還畢。不妨一飽忘百飢。鼓腹謳歌度殘日。且道歌
作麼生謳。快活快活。
山鄉歸上堂。一月相拋不出門。幾經花縣幾烟村。桑
麻影裏炊香早。松竹陰中笑語溫。幽磬朝離迎白日。
疎鍾晚泊送黃昏。捲旗収陣歸來也。誰是知恩與報
恩。
上堂。十月十有五。敗葉堆雲。寒風推戶。明窻下東司
頭。東行西行。總是提持處。參玄人須記取。古人有言
兮。百歲光陰。切莫虗度。
浴佛上堂。黃面老爺。自法界藏身。流出正體智。從正
體智。流出後得智。從後得智。流出大悲心。上從兜率
下降閻浮。如河如漢。如山如丘。入生死海。逆生死流。
以法為城。以慈為舟。惺惺寂寂。優優悠悠。半合半開。
雙放雙収。被人喚作麻三斤。乾屎橛。西天老比丘。或
折他殿宇。或一棒打殺。可謂恩大難酬。多事皆因強
出頭。今日誕辰。不肖孫。間說偈言。空手把鋤頭。步行
騎水牛。人從橋上過。橋流水不流。動地清風來未休。
咄。下座佛殿別聽因由。
端午上堂。月五日亦五。那堪時正午。採藥藥最靈。問
疾疾即愈。因思七佛師。曾被善財悞。信手拈來。瞞瞞
盰盰。隨手發去。莽莽鹵鹵。何如審脉察色。細切濃煎。
使其一服。通身冷汗如雨。自然佛病祖病法身病。眾
生顛倒病。都無棲泊處。不然。被李胡子張道婆。呪土
書符。未免欺汝。山僧別有一方。普施大眾。令一箇箇。
安樂而去。卓拄杖一下。咄。
舉乾峰示眾云。舉一不得舉二。放過一著。落在第二。
雲門出眾云。昨日有人。從天台來。却往徑山去。師云。
乾峰舉話。雲門著語。不是覿面之機。亦非隔身之句。
檢點將來。只解同生。不能同死。千載之下。莫有同生
同死底麼。試出頭看。
啟建天基節上堂。（時拜左右相）賢明宰輔聖明君。好
語山中喜得聞。願飲淳風餐至化。五香敬作一爐焚。
元正上堂。拈拄杖云。拄杖子我且問你。如何是新年
頭佛法。卓拄杖一下。此外別有奇特事也無。卓一下。
春煦發生無硬地。假饒鐵樹也開花。又卓一下。
滿散聖節。清淨慈門剎塵數。共生如來一妙相。以大
願力出世間。示梵玉身宣正法。三十六旬有六日。惟
有此日最吉祥。稽首慇懃一瓣香。萬歲千秋為壽考。
掩室和尚忌燒香。聞名於紫雲之前。渾家富貴。識面
於甌峰之後。徹骨貧窮。只知驅耕奪飢。未許移厨換
竈。一回飲水。積恨填胷。如斯漏洩家私。何啻減師半
德。便插香。
上堂。三十年來尋劒客。甚生氣宇。幾回葉落又抽枝。
訝郎當漢。自從一見桃花後。作麼生。直至如今更不
疑。可惜坐在者裏。我此一會七百餘眾。心憤憤口悱
悱。還有見此不平者麼。拍禪床一下云。各自頂省看。
御書傳衣石谿四大字至。上堂。　宸奎飛下九重天。
鳳舞鸞翔墨色鮮。水石山雲最佳處。慇懃一炷玉爐
烟。
上堂。祖師道。山上有鯉魚。井底有蓬塵。須信千年桃
李核。依然仁是舊時仁。竪拂子云。大眾何似生。便下
座。
上堂。舉拂子云。敲空作響。以拂子擊空云。阿爺爺。阿
爺爺。擊木無聲。又擊禪床云。喚什麼作聲。便恁麼去。
猶較生公半月程。
明堂大禮。天使降香祈晴。陞座。祝香。所冀明堂大禮
天色晴霽者。伏願。性空智日。佼舜日以長明。覺地慈
風。仰　皇風而永扇。乃就座。有僧出問。諸佛說不到
處說一句。句句朝宗。諸佛行不到處行一步。步步踏
著。且如何是諸佛說不到處底一句。師云。文彩已彰。
進云。如何是諸佛行不到處底一步。師云。清風匝地。
進云。記得僧問福昌和尚。金烏未出時如何。昌云。眾
<pb n="49"/>
人皆仰望。其意如何。師云。好箇話頭。進云。出後如何。
福昌云。萬國盡觀光。又作麼生。師云。公案見在。進云。
正恁麼時。如何祝贊。師云。願將清淨教。長奉聖明君。
僧禮拜。師乃云。舉花微笑。單傳見性之宗。面壁忘言。
直指安心之要。當機分付。豈涉思惟。覿面承當。不容
擬議。是以一人應運。千佛同源。如優曇花。時一出現。
塵塵顯瑞。剎剎斂氛。譬如東方日輪騰空。清淨光明。
無幽不燭。凡在區宇。悉荷照臨。皆由一念感通。自然
萬善同會。正當恁麼時如何。舉目碧空淨如洗。金烏
飛上玉欄干。輙有一頌。　尊臨四海聖明君。步步毗
盧頂上行。自己法身只者是。巍然千古振佳聲。
上堂。入理深談。古人說了也。門庭施設。古人用了也。
鳥道玄路。古人行了也。針筒線袋。古人棄了也。且道
今日又作麼生。釣竿斫盡重栽竹。但得金鱗心便休。
上堂。佛法世法。拈向一邊。祖意教意。靠在一壁。只如
久雨不晴。畢竟衲僧皮革。向甚處晒眼。以拂子指云。
嗚那裏。
結制上堂。五峰對峙。雙徑迂盤。去王舍城。甫近百里。
有大藂林。海上第一。水雲萬指。走使千人。以寶祐改
元。四月既望。遵靈山舊典。同此安居。息念熏修。克期
取證。眾中忽有箇不墮眾數底。出來撫掌呵呵大笑。
又且如何理論。喝一喝。只恐不是玉。是玉也大奇。
中夏上堂。大眾。九十日克期取證。今已中夏。前四十
五日。昨日已去。後四十五日。今日方來。諸兄弟。於其
間。所修所證。所得所悟底。是有是無。是正因是邪解。
出來併却咽喉唇吻。道一句。離却見聞覺知。發一機。
道一句。使天回地轉。發一機。使鬼哭神號。山僧要知。
免得背地裏埋冤。有一夏空過之嘆。良久云。有麼。不
許夜行。投明須到。
上堂。舉崔相國。問國一祖師云。某甲欲出家參禪。得
否。祖師云。出家乃大丈夫事。非將相之所能為。師云。
發千鈞之弩。用七札之箭。國一祖師。又似倚勢欺人。
猶幸崔相國。度量[懨-猒+火]洪。談笑自若。後二百年。石門舉
似李都尉。尉不覺中此毒。乃作頌曰。參禪須是鐵漢。
著手心頭便判。直趣無上菩提。一切是非莫管。徑山
今日不免土上加泥去也。自家冷暖自家知。莫管他
人是與非。說未到時行得到。無端辜負兩莖眉。
上堂。舉密庵和尚示眾。拈拄杖云。迷時只迷者箇。卓
一下。悟時只悟者箇。迷悟兩忘。糞掃堆頭。重添𡏖𡒁。
師云。密菴老人。年老心孤。不覺泥裏水裏。引得後代
兒孫。說迷說悟。末後雖然救得一半。猶在門外。
上堂。涅槃心。差別智。一非一。二非二。自古諸上賢。曾
未達斯理。舉拂子云。直饒恁麼會得。也是烏龜行陸
地。擊禪床。下座。
上堂。然燈之前。六六三十六。然燈之後。九九八十一。
數目甚分明。因甚數不出。數得出。弄到彌勒下生。依
舊杳無消息。遂舉拂子云。者箇聻。
水鄉歸上堂。溪山送別出門日。雲水相迎得路時。七
佛軌儀持鉢去。滿船載得月明歸。
上堂。車轔轔馬蕭蕭。行人弓箭各在腰。正與麼。龍驤
虎踞。霧擁雲屯。選甚偃月長蛇。管取百戰百勝。安南
拱手。塞北歸降。且如何。說箇功成竪賞一句。清風生
五竺。杲日麗真丹。
日本僧。馳本國丞相問道書至。上堂。五髻峰頭望海
東。煙重重又水重重。同人相見論心事。又得西來一
信通。且道西來意。作麼生通。拈拄杖。卓一下。
上堂。舉南陽國師。三喚侍者。侍者三應。師云。有是父
有是子。國師云。將謂吾辜負汝。却是汝辜負吾。師云。
如在靈山。親聞此語。雪竇云。國師三喚。點即不到。師
云。雲生嶺上。侍者三應。到即不點。師云。月轉波心。將
謂吾辜負汝。却是汝辜負吾。謾雪竇一點不得。師云。
試道看。雲門云。作麼生是國師辜負侍者處。會得也
是無端。師云。結舌有分。雪竇云。元來不會。師云。來也
<pb n="50"/>
來也。門云。作麼生是侍者辜負國師處。粉骨碎身未
足酬。師云。又與麼去。雪竇云。無端無端。師云。步步追
隨。投子云。抑逼人作麼。師云。低聲低聲。雪竇云。垛根
漢。師云。看脚下。興化云。一盲引眾盲。師云。以己妨人。
雪竇云。端的瞎。師云。利動君子。法眼云。且去別時來。
師云。敗也敗也。雪竇云。瞞我不得。師云。被瞞了也。玄
沙云。却是侍者會。師云。那裏是會處。雪竇云。停囚長
智。師云。隨邪逐惡。趙州云。如人暗中書字。字雖不成。
文彩已彰。師云。路轉深村。雪竇便喝。師云。好一喝。有
人問雪竇。雪竇便打。師云。猶較些子。復云。山遙海闊。
月白風清。一曲沒絃琴。幾人相共賞。山僧把不定。山
邊水際打一遭。滿眼滿耳。總是希聲。要窮端的麼。年
老心孤德不孤。平常三諾對三呼。聲前將謂吾辜汝。
句後那知汝負吾。會也無。斯文不在者之乎。
佛海禪師號至。謝
恩上堂。祝
聖罷乃云。道出常情。禪超數量。禪超數量。作麼生參。
道出常情。作麼生學。語默不及處。文彩未彰時。便領
略得去。如天普盖。似地普擎。如雨露之滋霑。如日月
之照燭。九州四海。悉稟威靈。草木虫魚。咸承恩力。臣
僧生緣西蜀。學慕南宗。八十年渴飲飢飡。一萬里瞻
風撥草。濫叨巨剎。皆荷　國恩。自惟林間枯槁之餘。
獲被　天上徽猷之號。如斯際遇。實謂希逢。只如知
恩報恩一句。又作麼生道。天高群象正。海闊百川朝。
復舉　太宗皇帝。因僧朝見。僧云。陛下還記得麼。帝
曰。甚處相見。僧云。靈山一別。直至如今。帝曰。以何為
驗。僧默然。輒伸一頌。靈山一別二千年　聖世重逢
豈偶然。細掬清泉揩老眼。豁開雲霧見青天。
上堂。寶劒出匣。孰敢當鋒。聖箭離弦。誰堪嚙鏃。機先
坐斷。不妨水滴氷生。句下承當。未免飛火亂。以平
報不平者。豈無一箇半箇。以不平報不平者。直是罕
逢。撫禪床云。幾擬黃金鑄子期。
上堂。明頭來。咄。暗頭來。咄。四方八面來。咄咄咄。總不
與麼來時如何。頭枕天台。脚踏南嶽。
上堂。雲漫漫。水漫漫。往來一致。高下同觀。炊無米飰。
飽不來人。甚易。喫粥了也。洗鉢盂去。還難。難難。冬不
寒臘後看。
石溪和尚語錄卷上

<sarticle>石溪和尚語錄卷中</sarticle>

<other>秉拂</other>
<other>清涼冬節秉拂</other>
鷲嶺未曾拈花。少林何曾面壁。巧盡拙露。法出姦生。
黃梅半夜。碓觜開花。南嶽庵前。磨塼成鏡。至於胡揮
亂喝。瞎棒盲枷。點檢將來。大似隔靴抓痒。一錯百錯。
錯到如今。一家不管一家。新官不理舊事。況我清凉
門下。雲深火冷。水滴氷生。從來紙撚無油。秤鎚純是
生鐵。無提掇處。逈不通風。只與麼放去也。跛跛挈挈。
百醜千拙。収來也。拳拳攣攣。如癡如聾。山重重水重
重。煙濛濛雨濛濛。自南自北。自西自東。風從虎兮雲
從龍。又誰管你深三尺闊三尺。今年冬去年冬。冬至
寒食一百五。精金火裏看通紅。喝一喝。
舉僧問香林。如何是室內一盞燈。林云。三人證龜成
鱉。頌云。室內孤燈只自知。入流須辨截流機。遼天一
鏃三關外。玉兔金烏不敢飛。
<other>焦山冬節秉拂</other>
千佛祕印。列祖玄關。諸方爪牙。衲僧巴鼻。竪起拂子
云。總在者裏。喝一喝云。一不得正眼[覤-儿+丘]著。二不得放
過。六耳不同謀。隻手都分付。若也承當得起。擔荷得
行。驅將去用將去。直使浮玉山頭。滔天白浪。海門國
裏。輥底蓬塵。楊子魂驚。石翁膽仄。以拂子劃一劃云。
無端徹底老婆心。擲地金聲如瓦礫。然雖如是。且道。
<pb n="51"/>
君子道長一句作麼生。良久云。禍不入謹家之門。
舉溈山問仰山。仲冬嚴寒年年事。[晷-人+卜]運推移事若何。
仰山進前叉手而立。溈山云。情知你答這話不得。香
嚴云。某甲偏答得這話。溈山如前問。香嚴亦進前叉
手而立。溈山云。賴遇寂子不會。頌云。一竿絲線兩金
魚。不犯清波意自殊。斜拽簑衣遮盖後。空餘明月滿
江湖。
<other>焦山結夏秉拂</other>
觀大海者難為水。遊聖門者難為言。既入海門國。復
陞海雲堂。無一滴可助其深。無一言可資其辯。與麼
與麼。且圖順水流舟。不與麼不與麼。又見逆風把柂。
與麼中不與麼。斷篷推月上楊州。不與麼中却與麼。
等閑撥轉還歸那。截流香象。透網金鱗。還瞞得他。一
點也無。若是稍諳水脉底。好於一漚未發已前。乘大
願船。張堅密帆。隨清淨流。入無為海。直得九江合派。
百谷朝宗。水月齊觀。風雲一致。是謂踞菩薩乘。修寂
滅行。九旬之內。功不浪施。子細點檢將來。何異煞瓜
棲蘆。困鱗止濼。引得跛脚阿師。手中扇子。忍俊不禁。
𨁝跳上三十三天。築著帝釋鼻孔。東海鯉魚打一棒。
雨似盆傾。阿呵呵。六十甲子。都亂了也。德雲走過別
峰。善財忽移初步。海雲老凍⿰身農。把不定輥在千波萬
浪中。眼不見鼻孔。嘿自念言。我住此國。一十有二年。
觀察思惟。大海以為境界。幸自可憐生。今日無端一
時打失。時有同行木上座。知其底蘊。雖則邪法難扶。
只得出來合掌讚善。驀拈主丈。卓一下云。弄潮須是
弄潮人。
舉東山云。狗子雖然無佛性。也勝猫兒十萬倍。夜來
堂頭云。老東山雖狡獪。點檢將來。元不會。謂言狗子
無佛性。何翅勝猫十萬倍。師云。恁麼說話。大似肥處
添瘦處減。殊不知。東山老人。慣得其便。
<other>蔣山冬節秉拂</other>
我此法印。如塗毒當軒。吹毛在匣。擬者亡聞者喪。在
所游方。未甞妄通消息。一期狹路相逢。詎可囊藏被
盖。良久云。噁。未動舌頭。早被獨龍岡說了也。圓悟關
說了也。寶山堂說了也。圓悟關寶山堂則且置。畢竟
獨龍岡說箇什麼。莫有聽覧得分明底麼。還是拂子
始得。舉拂子云。客從西州來。手持東州信。報道仲冬
嚴寒。日南長至。玉泉皓老。一條布裩。直至如今。依舊
赫赤赤地。霜天月冷夜更寒。江國春風吹不起。阿呵
呵。好箇無孔鐵鎚。便恁麼去。平地上無數。如何過得
荊棘林。靈利底。善別端倪。和座子不消輕輕一踏踏
翻。東西南北。甚處得來。佛及眾生。總須乞命。然於衲
僧門下。遠之遠矣。秉拂上座。恁麼提唱。莫有傍不甘
底麼。喝一喝云。洎合停囚長智。
舉疎山問雲門。得力句道將來。門云。何不高聲問。山
便高聲問。門云。早間曾喫粥麼。山云。如何不喫粥。門
云。亂呌喚作麼。夜來堂頭云。大小雲門。向疎山面前。
失却一隻眼。秉拂上座。今夜向鷹爪邊。奪兔去也。大
小疎山。向雲門面前。失却一隻眼。
<other>蔣山結夏秉拂</other>
聲前一路。千聖莫窺。面門一思。千手莫掩。二千年前。
先覺仰之不及。向彷彷彿彿處。做箇圈子。呼為圓覺
伽藍。大似開眼做夢。使人於中。踞菩薩乘。修寂滅行。
也莫壓良為賤好。二千年間。總是隨氀㲣底。西天禁
足。東土護生。南洲經行。北洲宴坐。自謂無空闕處。殊
不知。正是金屑翳目。還出得他圈子也無。二千年後。
列在鍾山堂上。將錯就錯。依樣[書-曰+(且-二+人)]將來。且圖寒山子
水牯牛。隨隊於九十日內。渴飲飢飡。謹初護末。且與
麼過。莫教昏昏。瞌睡時。被鍾聲咬破七條打一番轉。
撞倒僧堂。磕碎佛殿。直得盡大地人。眼橫鼻直。一布
袋子。盛將去則不無。忽鏡容大士。擘破面皮。呵呵大
笑云。好勞勞攘攘一場。依然只在他圈子裏。喝一喝
云。𥧌語作麼。
<pb n="52"/>
舉南泉問黃蘗。定慧等學。明見佛性。此理如何。蘗云。
十二時中。不依倚一物始得。泉云。莫是長老見處麼。
蘗云。不敢。泉云。漿水錢則且置。草鞋錢。教什麼人還。
蘗休去。師云。二大老。功高名著。故當議論於朝堂之
上。因什麼却作諸生几案間語。洎乎倒轉舌頭。便見
風行草偃。黃蘗休去。喚他作陷虎之機。未夢見在。
<other>蔣山解夏秉拂</other>
道得道不得。聖諦廓然還不識。金陵肯再來。九年空
面壁。知有不知有。一顆圓珠明已久。擘開老面皮。一
場還漏逗。顧視大眾云。要見鏡容碧眼二大老麼。一
夏九十日。渴飲飢飡。徤行困臥。枕天台踏南嶽。揖峨
嵋凭五臺。風吹不入。雨洒不著。總不離這裏。因甚麼
擡脚不起。喝一喝云。放行了也。天台自天台。南嶽自
南嶽。峨嵋自峨嵋。五臺自五臺。溟鵬九萬。遼[鴳-女+隹]三千。
亦不出這裏。因什麼下脚不得。喝一喝云。總若透得。
放過不放過。盡在蔣山手裏。何故。客聽主裁。
舉僧問雲峯。西天以蠟人為驗。此土以何為驗。峰云。
鐵彈子。師云。雲峰一彈子。直得五天蠟人。悉皆消殞。
苟非渾鋼打就底。也莫麤心好。
<other>靈隱冬節秉拂</other>
靈鷲一峰。面目全露。冷泉滴水。公案現成。有時恁麼。
海闊山遙。風清月白。有時不恁麼。波翻浪湧。電擊雷
轟。千姿萬態。顯晦隨機。然則多虗不愽少實。近見絕
勝遠聞。馬師瞬目揚眉。石霜咬牙囓齒。敲床竪拂。合
水和泥。於斯暗合明投。總是暫時岐路。直須群陰剝
一陽生。枯木寒藤。自知冷熱。則且置。只如方丈老人
道。德山棒頭低。臨濟喝聲小。意在於何。良久云。手執
夜明符。幾箇知天曉。
舉僧問石霜。如何是祖師西來意。霜咬齒示之。僧後
問九峰。先師咬齒意作麼生。峰云。寧可截舌。不犯國
諱。又問雲盖。盖云。我與先師。有甚怨讎。師云。石霜用
處。命若懸絲。不得二子併力扶持。未免一生有屈難
雪。
<other>小參</other>
<other>石谿佛海禪師住建康府報恩禪寺小參</other>
侍者　住顯　等編
冬節小參。欲識佛性義。當觀時節因緣。且喚什麼。作
佛性義。以何為時節因緣。又作麼生觀。只麼搆得去。
[晷-人+卜]運推移。何曾動著。陰陽往復。初無間然。所以溈山
問仰山。仲冬嚴寒年年事。[晷-人+卜]運推移事若何。仰山進
前叉手。香嚴叉手進前。至於左提右挈。暗合明投。略
露目前機。且非目前法。應時應節。照古照今。報恩與
古人。門戶一同。出入各異。雖然。跛跛挈挈。且無一點
虗棄底時節。無一點落地底工夫。長老即是諸人。諸
人即是長老。成就夢中佛事。顯揚自己光明。可謂時
節既至。其理自彰。苟或不然。山僧辜負諸人多矣。
舉洞山冬夜。與泰首座喫菓子次。乃問。有一物。上拄
天。下拄地。黑似漆。常在動用中。動用中収不得。你道
過在甚處。首座云。過在動用中。山云。侍者掇退菓卓。
師云。新豐老人。頭正尾正。千載之下。威風凜然。報恩
不道無。只是無侍者。掇退菓卓。若也未辨端倪。却須
爛嚼細嚥。
歲夜小參。僧問。年窮歲盡時如何。師云。眼橫鼻直。進
云。開先道。依舊孟春猶寒。又且如何。師云。相隨來也。
進云。喚作田地穩密得麼。師云。訝郎當漢。進云。東村
王老夜燒錢。又作麼生。師云。箭過新羅。僧禮拜。
師乃云。新年頭舊年尾。塵劫事只如是。東村王老夜
燒錢。張公喫酒李公醉。覿面當機。透頂透底。要知被
裏穿。須是同床睡。光孝門戶。雖則東撑西拄。寂寂寥
寥。較之以斷薪續禪床。何啻十萬里。阿呵呵。是不是。
不是冤家不聚頭。動地清風來未已。
舉僧問雪竇。如何是教外別傳一句。竇云。看看臘月
盡。僧云。恁麼則流芳去也。竇云。啞子喫苦瓜。師云。把
<pb n="53"/>
定處放行。放行處把定。乳峰老人。經事多矣。有問報
恩如何是教外別傳一句。只向他道。來日是元朝。恁
麼則流芳去也。種禾却生豆。
結制小參。即心即佛。無端帶鎻擔枷。非佛非心。還同
避溺投火。拈了也不落意思。一見便見。已是二頭三
首。輕輕踏步向前。何啻新羅國裏。況是畫窠書朱。使
人順朱填墨。錯誤了也。還甘也無。且從他旃檀藂林。
獅子窟宅。五百七百。長期短期。震法雷擊法皷。布慈
雲洒甘露。咄。淨地上不得狼籍。
舉巖頭參德山。纔跨門便問。是凡是聖。山便喝。巖頭
便禮拜。洞山聞云。若不是豁公。也大難承當。巖頭云。
洞山老漢。不識好惡。錯下名言。我當時一手擡一手
搦。師云。久嚮周金剛。一條白棒。佛來祖來。例不放過。
因甚今日一場懡㦬。洞山大似眼熱。即且置。那裏是
一手擡一手搦處。具超宗異目者。試辨看。
解制小參。映眼時若千日。萬象不能迯影質。直下捻
定。眼不見鼻孔。又作麼生。放過一著。且圖淨盡打併。
勿令剗去又生。切切提持。莫使斷而復續。與麼語話。
雖則乳氣。忽地。眼裏耳裏。回避無門。正是暫時岐路
放手放脚處。那裏洎在。雲門大師道。直得山河大地。
無絲毫過患。猶是轉句。不見一色。始是半提。須知更
有全提時節。全提則不敢。莫有不見一色底麼。眾生
只是未曾觀。何得自輕而退屈。
舉翠嵓示眾云。一夏與兄弟說話。看翠嵓眉毛在麼。
保福云。作賊人心虗。長慶云。生也。雲門云。關。師云。翠
嵓把髻投衙。抱贓自首。能酬唱善抑揚。則不無。保福
長慶。門庭施設。跛脚阿師。較些子。與麼批判。看報恩
眉毛在麼。
冬至小參。塵塵爾。剎剎爾。築著磕著。無處回避。因何
普眼三度入定。徧觀三千大千世界。而不見普賢。莫
是用時即有。覔之總無麼。更有不識好惡底。教他於
靜三昧中起一念。便見普賢於空中。乘六牙香象。似
此揑目。還端的也無。者裏若無些子骨氣。未免抱贓
呌屈。報恩不曾泥裏洗土。使人向沒依倚處轉步。推
尋絕思量時。起疑體究。逐日量柴數米。窮煎餓吵。只
與麼過。有甚掩處。若是錢不露陌。銀不露白。又誰管
得。何故。來朝冬至一陽生。
舉明招示眾云。者裏風頭稍硬。歸來暖處商量。僧隨
至。招云。纔到暖處。便乃瞌睡。以拄杖一時趕散。師頌
云。昭昭心目色塵裏。晃晃色塵心目間。直下裂開猶
是鈍。那堪隨步萬重山。
結制小參。說法不應機。總是非時語。諸人面前。若說
三玄三要。二主二賓。五家十家。千門萬戶。刮磨把定
乾坤眼。點發包羅今古心。盡是殘羮餿飯。抑不獲已。
略露些子。且非七佛靈蹤。列祖命脉。屈指云。一二三
八九十。十語九中。不如一默。無端兩杓三杓了也。若
道低頭不顧。三十年後。中箭還似射人。管取好笑。
舉僧問趙州。某甲有疑時如何。州云。大疑小疑。僧云。
大疑。州云。大疑東北角。小疑僧堂後。師云。見之甚易。
識之甚難。也是慣得其便。
結制小參。渾崙一句。古今共舉。四角六張。三尖五露。
有時拋向人前。逈絕毫釐。有時攝入一塵。充塞寰宇。
謂具三玄三要者。覿體全真。謂分五位君臣者。宛轉
回互。是則是。可惜許。爭似咽喉窄。不能為你吞。板齒
礙。不能為你吐。阿剌剌。樂中苦。三山點頭回。秦淮逆
流去。莫道當機不分付。忽有人問。九夏賞勞。又作麼
生。良久云。分明記取。
舉臨濟問僧。甚處來。僧云。定州來。濟拈棒。僧擬議。濟
便打。僧不肯。濟云。後遇明眼人去在。僧後參三聖。舉
前話。三聖拈棒。僧擬議。聖便打。師云。臨濟不得三聖。
一生無雪處。畢竟者僧肯也未。喝一喝。
除夜小參。平常道快與快與。看看臘月三十日到來。
如老鼠上牛角。胡孫入布袋。伎倆盡岐路窮。正恁麼
<pb n="54"/>
時。露柱吞却虗空。燈籠吞却露柱。忽然打箇翻車筋
斗。從這邊驀過那邊。依舊孟春猶寒。咄。顛言倒語作
麼　舉趙州訪茱萸。上法堂從東過西。萸乃問。作什
麼。州云。探水。萸云。我者裏一滴也無。探箇什麼。州遂
將拄杖靠壁而去。師頌云。善法堂前探淺深。寒濤平
地湧千尋。探竿靠壁出門去。也是貧兒拾得金。
解制小參。墮身異類。動必全機。石火光中。戴角擎頭。
劒鋒影裏。生風起草。見之膽落。擬之喪軀。誰是當機。
請急著眼。雪峯示眾云。南山有條鱉鼻蛇。汝等諸人。
切須好看。師云。甞謂閩中尊宿。明鏡當臺。胡來漢現。
元來蛇入竹筒。曲心猶在。長慶云。今日堂中大有人。
喪身失命。也是頭行尾隨。玄沙云。用南山作麼。扶持
不起。雲門攛拄杖向雪峯面前。作怕勢。草裏翻身。可
惜許。一條鱉鼻。渾家弄死了也。逗到乳竇峰前。欲令
再活。乃高聲云。看脚下。自傷了也。當初有箇向七寸
上一搯搯定。看他一火落作麼生。擲下拄杖云。石城
東畔冶城西。也要諸人照顧。莫有向毒蛇頭上揩痒
者麼。喝一喝。
舉印宗會下二僧。競風幡。一云風動。一云幡動。祖師
云。不是風動。不是幡動。仁者心動。師頌云。不是風兮
不是幡。堂堂擺手出重關。可憐守待雞鳴者。猶在昏
昏醉夢間。
結制小參。癡癡兀兀。莽莽鹵鹵。朝遊西天。暮歸東土。
歷歷落落。精精明明。拈得鼻孔。打失眼睛。如是二人。
了無回互。九十日中。如是而住。以圓覺為伽藍。以一
乘為門戶。以寂滅為園苑。以妙有為玩具。正當此時。
誰為莽莽鹵鹵。誰是精精明明。水滴冰生。草偃風行。
堪與叢林作典刑。更有一人。不受軌則。眼觀東南。意
在西北。又向甚處安著。良久云。重關曾巨闢。作者與
同歸　舉汾陽問首山。百丈卷席。意旨如何。山云。龍
袖拂開全體現。陽云。師意如何。山云。象王行處絕狐
蹤。陽云。萬古碧潭空界月。再三撈摝始應知。師云。首
山平地上。扶持得起。汾陽死水裏撈摝將來。以拂子。
劃一劃云。古人且置。莫有以不平。報不平者麼。喝一
喝。
解夏小參。徹底放下。了無一法可當情。和座托開。纔
有絲毫即是妄。便與麼去。永絕諸緣。內則了了常知。
外則泠泠自用。只如九十日。潛行密用。明契顯符。免
得免不得。且置。竪拂子云。此是山僧平生受用不盡
底。諸人亦乃委知。幸因布袋解開。只得兩手颺却。擲
拂子云。青山忽憶便歸去。塵世要看還下來。
舉定上座問臨濟。如何是佛法的的大意。濟下禪床
擒住。與一掌。便托開。定佇立。傍僧云。定上座何不禮
拜。定方禮拜。忽然大悟。師云。大寂門風四傳。而至臨
濟。到者裏破家散宅。定上座悟去。且道得臨濟力傍
僧力。
<other>建康府能仁禪寺小參</other>
冬至小參。難難。無處無從著眼看。靜夜譙樓更漏皷。
聲聲相喚不相瞞。易易。瞬目揚眉無不是。是則依然
又不然。不然不然誰瞥地。難非難易非易。盤龍渴飲
清溪水。只知天寒人也寒。不覺大家在這裏。既在這
裏。畢竟是天寒人寒。良久云。果然在這裏。
舉臨濟會下二同參。一云。離却中下之機。請師兄道
一句子。一云。擬問即失。云恁麼則禮拜師兄去也。云
者賊。師云。賓中主。主中賓。在窟獅子。互換嚬呻。相識
如今能幾人。
除夜小參。臘月三十日已前。竹戶蓬窻。滴水滴凍。只
宜高處高平。低處低平。臘月三十日已後。花衢柳陌。
和氣春風。不妨肥馬碌碌。瘦馬碌碌。正當臘月三十
日。舊歲已去。新歲未來。坐斷兩頭。如何通信。良久云。
太湖三萬六千頃。月在波心說向誰。
舉僧問古德。年窮歲盡時如何。德云。依舊孟春猶寒。
師云。雖是尋常匹似閑語話。不得作尋常匹似閑語
<pb n="55"/>
話會。然後作尋常匹似閑語話會。會麼。孟春猶寒。
結夏小參。一句語具三玄門。一玄門有三要義。渾崙
擘破與人看。眨眼白雲千萬里。且道是什麼一句語。
喝。古人向官不容針處。和泥合水。私通車馬時。截鐵
斬釘。徹底老婆心。費盡元陽氣。辜恩負義漢。就鉢盂
裏。一𢁈挑上。一筯夾起。咬得破嚼得爛。噁。將謂將謂。
元來元來。更說什麼一句兩句語。三玄三要門。咄。恁
麼見解。滴水難消。苟或未然。九旬林下坐。終有月明
時　舉南泉示眾云。文殊普賢。昨夜三更。相打每人
與二十棒趂出院。趙州出眾云。和尚棒教誰喫。泉云。
王老師過在甚處。州乃禮拜。師云。此是王老師十八
上。經驗底藥頭。和籠子分付了也。倘能濃進一服。管
取換却頂骨。
解夏小參。一畒之地。三蛇九鼠。揑定則水滴氷生。裂
開則雲披月露。德山小參不答話。陣勢堂堂。擒縱在
我。趙州小參要答話。馬前廝撲。拳踢自由。能仁有問
即答。無問即休。不敢躡前人之蹤。趍近時之習。盖一
夏與二三友。麥飰菜羮。隨分而過。任他古佛與露柱
交參。狸奴對燈籠共語。南山雲北山雨。人從浙東來。
却往江西去。明暗機清濁句。是正是偏。是賓是主。看
來總是閑家具。忽有箇道喚作閑家具得麼。乃舉手
云。慚愧慚愧。只是未敢相詐。
舉馬祖。僧問。如何是祖師西來意。祖云。近前來向你
道。僧近前。祖打一掌云。六耳不同謀。黃龍南禪師云。
古人尚乃六耳不同謀。如今諸方。聚徒五百七百。閙
浩浩地。禍事禍事。師云。鄭州梨青州棗。知道地識酸
甜者。宜指以示人。其柰癡語夾姦。轉見難辨。當初見
他恁麼拈提。只向道。某甲不會。管取龍峰老人一場
懡㦬。
冬節小參。非風鈴鳴。我心鳴耳。刺腦膠盆。非風幡動。
仁者心動。據欵結案。奇哉祖師無上心印。衲子微細
命門。流落藂林。已千百載。既稱參玄上客。還曾子細
也無。若喚作以機投機。將錯就錯。有什麼交涉。能向
未形言語之前。著眼一[覤-儿+丘]。如印印空。不露文彩。若正
興問答之際。掩耳不及。如印印水。波瀾競生。或翻身
拄定。背手剔開。陰極陽生。氷消瓦解。如印印泥。不移
絲髮。拈拄杖云。這一印又作麼生。卓一下云。好貸夜
窻三十刻。胡床孤坐究根源。
舉招慶。一日與皷山相會。慶云。家常。山云。太無厭生。
慶云。且欵欵。山云。家常。慶云。今日又無火。山云。太鄙
悋生。慶云。便將取去。師云。家常茶飰。豈在安排。皷山
一招便來。不合[攙-、]𢁈亂筯。使招慶郎郎忙忙。閉門拄
戶。排遣不辨。能仁至節。謂是家常。太鄙悋生。謂非家
常。太無厭生。畢竟如何。解使不由家富貴。風流豈在
著衣多。
<other>建康府蔣山太平興國禪寺小參</other>
冬至小參。皷聲息韻。燈燭交輝。山僧與諸上座。與麼
相見。是第二頭。拋沙撒土。黠兒落節。不與麼相見。是
第三首。𩥇水𩥇泥。垛生招箭。平常日用。不涉安排。了
了常知。泠泠自用。喚作妙峰孤頂。已是轉腦回頭。離
宮失殿。何況別峯頂上。徐步經行。寶山堂前。挨肩而
立。合一狀領過。諸上座。要端的麼。天高一寸子。地闊
一魚鱗。大海一滴水。乾坤一箇人。有聞與麼說話。直
下肯去。正好朝三千暮八百。若也未然。切不得動著。
舉藥山命十人禪客。送龐居士。士指空中雪云。好雪
片片不落別處。師便喝。全禪客云。落在甚處。士遂與
一掌。全云。居士也不得草草。士云。恁麼稱禪客。閻羅
老子。未放你在。全云。居士作麼生。士又與一掌云。眼
見如盲。口說如啞。師云。頭上漫漫。脚下漫漫。拄定即
易。瞥轉還難。金剛寶劒逼人寒。不墮機鋒句外看。
結夏小參。宴坐圓覺伽藍。住持平等性智。胡蜂不戀
舊窠。蛟龍豈臥死水。便與麼去。平地翻身。竿頭緩步。
穩實處不妨𡾟嶮。𡾟嶮中自然穩實。負出負入。一任
<pb n="56"/>
商量。讓祖作麼生。馬師是什麼。德山木上座。臨濟金
剛王。又如何話會。喝一喝。鐵輪天子寰中勑。草店家
風亦自殊。
舉龐居士頌云。十方同聚會。箇箇學無為。此是選佛
場。心空及第歸。師云。龐居士不妨抑己為人。當初不
與萬法為侶底。在什麼處。點檢得出。誰登選佛之場。
總若不然。却許心空及第。
解夏小參。身心一如。身外無餘。似石含玉。如淵藏珠。
若然者。蕭蕭之翠竹。迎風巧演陞堂之偈。滴滴之芙
蓉。承露全彰入室之機。是以一夏有口掛壁。也是略
得邊事。無有空過不空過者。忽有箇出來道。去年貧
未是貧。今年貧始是貧。意到不若句到。眼親何似手
親。未可生埋死水濵。噁。昔甞聞此語。今喜見其人。
舉思大和尚。長夏坐禪。巍然不動。解夏日。侍僧白云。
今日自恣也。乃嘆曰。佛在世日。證道者無數。去聖時
遙。一無所獲。乃放身偃仰之間。忽獲眼根清淨。悉見
三千大千世界。如觀掌中。師頌云。嗟嘆聲中偃仰時。
三千世界草離離。拈拄杖卓一下。若教老漢明斯旨。
鼻孔從來向下垂。
除夜小參。深固幽遠。到者方知。覿露見前。用無不是。
往往[寢-(宋-木)+穴]生死長夜。曾無省覺。臘月三十日作麼生。因
記得子湖和尚。夜半在僧堂內。高聲呌云。有賊有賊。
師云。蒿箭子。大眾驚起。師云。穿過了也。遂扭住一僧
云。捉得也捉得也。師云。且待且待。僧云。不是某甲。師
云。捧上不成龍。湖云。是則是。只是不肯承當。師云。中
九下七。者老漢。象席打令。直得盡大地人。至今眼子
定動。只是贓證不全。被他當面諱却。也好放過。今正
臘月三十日。夜斷不敢動著。待伊夢熟。不捉自敗。也
好三十棒。何故。眨眼是明年。
舉僧問趙州。學人乍入叢林。乞師指示。州云。喫粥了
也未。僧云。喫粥了也。州云。洗鉢盂去。師云。只與麼舉
一遍。供養大眾。更深夜闌時。寂寞無依處。試翻覆看。
忽然築著磕著。却請布施一轉語。
結夏小參。按拄杖云。正與麼。覿露風規成險墮。不與
麼。背手持來重勘過。總與麼。一句漚和同彼我。總不
與麼。出就鋒鋩孰敢挫。阿呵呵誰擔荷。百煉精金逢
烈火。闢重關撤雙鎻。明暗同時俱裂破。南北東西斫
額時。依稀角虎當門坐。喝一喝。
舉風穴到南院。院便問。入門須辨主。穴云。一句請師
分。院以左手拍膝。穴便喝。院以右手拍膝。穴亦喝。院
舉左手云。者箇且從闍黎。舉右手云。者箇作麼生。穴
云。瞎。院遂拈拄杖。穴云。作什麼。奪棒打却和尚。莫言
不道。院擲下拄杖云。今日被這黃面浙子。鈍置一上。
穴云。大似持鉢不得。詐道不飢。院云。闍黎莫曾到此
間麼。穴云。是何言歟。院云好好借問。穴云。也不得放
過。院云。且坐喫茶。師云。風穴在廓侍者處。竊得箇暗
號子。便入南院法戰場中打一遭。賓主不分。一場敗
闕。當時使南院。具啐⿰口豕同時用。設使風穴全機。也須
腦門著地。
解夏小參。舉仰山示眾云。我若舉禪宗。身邊要一人
相伴也無。師云。低聲低聲。我若東說西說。則五百七
百。爭頭向前。採取空拳誑小兒。都無實解。師云。低聲
低聲。又問第一座云。不思善不思惡。正當恁麼時。作
麼生。座云。是某甲放身命處。山云。何不問老僧。座云。
正當恁麼時。不見有和尚。山云。你扶吾宗不起。師云。
低聲低聲。復云。正當恁麼時。宗門爪牙。劒刃上事。嶮
崖之句。嚙鏃之機。又如何分付。或有聞與麼說。出來
道。箇低聲低聲。又作麼生支遣。良久云。但有歲寒心。
兩三竿也足。
舉仰山夏末。問訊溈山。溈云。子一夏不見上來。在下
面作何所務。仰山云。開得一片畬。種得一籮粟。溈云。
子一夏不虗過。仰山却問。和尚今夏。作得箇什麼。溈
山云。日中一食。夜後一[寢-(宋-木)+穴]。仰山云。和尚今夏。亦不虗
<pb n="57"/>
過。道了乃吐舌。溈山云。寂子何得自傷己命。師云。互
換之機。是他父子。家常茶飰。末後弄得太活。返成自
傷。蔣山以古視今。一夏可謂不空過。何故。空王殿上
鴟𩾲。刺破西邊虗空。成箇窟籠。一夏只得剜東補西。
使其仍舊。雖然爭柰者一縫何（此夏盖佛殿）。
<other>平江府虎丘雲巖禪寺小參</other>
結夏小參。莖蘆北渡。明知飲恨吞聲。隻履西歸。曾未
掃蹤滅跡。一花五葉。萬卉千葩。真丹覺苑。日日皆春。
圓覺伽籃。時時是夏。安居禁足。何殊網底遊鱗。更說
長期護生。未是拋籠俊翮。相逢不相笑。瞬目不揚眉。
暗號潛施。明機雙扣。總不出這箇時節。為什麼有解
有結。拍禪床云。湛盧纔出水。頑石也分開。
舉雪峯示眾云。盡大地撮來。如粟米粒大。拋向面前。
漆桶不會。打皷普請看。雲門云。盡十方世界。乾坤大
地。色空明暗。以拄杖劃一劃云。百雜碎。師云。且道雪
峰底是。雲門底是。初機須要參雪峰。久參須要見雲
門。若見雪峯。不見雲門。未免在影子裏作活計。只見
雲門。不見雪峯。未免一切處盲枷瞎棒。若見雪峰。又
見雲門時如何。拍禪床喝云。獅子咬人。韓獹逐塊。
解夏小參。一夏以來。諸人密密用工處。山僧總知。山
僧用處。諸人知否。初三十日。欲造箇無縫塔子。千方
百計。請樣於南陽國師。師却持聾作亞。復求之於耽
源。源又指東劃西。及觀雪峰玄沙底。又規模太奢。別
處間有之。又被人先借去。中三十日。只得閉門自為。
至今夕方莊嚴畢備。危層落落。寒影團團。到此未足
以擬其高。[狦-(狂-王)+王]瑚瑪瑙。瑪瑙[狦-(狂-王)+王]瑚。到此未足以擬其富。
諸人必須親面一見。第一不得立在兩邊。不得坐在
中道。不得依倚一物。纔與麼便不與麼。利刀剪拂。赤
手扶持。能如是。說甚七日尋之不逢。千年隨之不見。
者些漏綻。見未到。㝡誵訛。見得到。事還蹉。見也麼。時
時背面煙霞遶。夜夜簷楹星月過。五須彌秤來二兩。
四大海量起半蠡。阿呵呵。獻佛不在香多。
舉僧問雲門。如何是自己。門云。遊山翫水。師云。朝西
天暮東土。翫水遊山。徐行欵步。是則不動道場。不是
亦在裏許。誰為證明。拍禪床云。石霜角虎。
冬節小參。一冬二冬。叉手當[(曷-曰)/月]。是則銀山疊疊。非則
鐵壁重重。正恁麼時。除是眉生稜眼生角底。一築築
住。一挨挨過。翻轉得起。驅駕得行。揀甚是句非句。明
頭暗頭。百匝千重。不消一劄。直饒與麼。未可放過。拈
拄杖云。住住。不得喚作拄杖子。卓一下云。又落在什
麼處。虎丘今日。平地喫交了也。還免得人檢責麼。靠
拄杖云。千金駿骨無尋處。且作尋常死馬醫。
舉溈山問仰山。天寒人寒。仰山云。大家在這裏。師云。
天寒人寒。影草探竿。總在裏許。振[髟/(鼠-臼+(ㄇ@(企-止)))]擺尾。水面依然
平似砥。大眾者裏。好別一轉語。畢竟是天寒人寒。
除夜小參。年窮歲盡。火冷寒。亦欲作箇家燕。管顧
諸人。因思北禪烹一露地白牛。只知閉門取樂。不能
與人同歡。老東山。邏羅招。邏羅搖。却能與人同歡。不
知禮薄致怨。虎丘寂寥之濵。未免拔貧作富。拽轉百
千香水海。滿盛百億須彌盧。遂以拂子指云。總在諸
人面前。一任取性。良久云。者般滋味子。不許外人知。
舉白雲端和尚。見楊岐問云。令師有悟道頌。試舉看。
端遂舉云。我有神珠一顆。久被塵勞羈鎖。今朝塵淨
光生。照破山河萬朵。岐大笑。歸方丈。端罔措。通夕不
𥧌。次日咨詢是事。岐云。汝見昨日打夜狐者麼。端云。
見。岐云。汝一籌。不及他。端大駭云。如何。岐云。渠愛人
笑。汝却怕人笑。白雲於是大悟。師云。楊岐談笑之中。
換了白雲心肝五臟。而白雲憤悶之際。抉了楊岐鼻
孔眼睛。若在今時亦未可。何故。禍不入謹家之門。
<other>臨安府靈隱景德禪寺小參</other>
冬至小參。召大眾云。山僧騎鷲峰。走入江西去也。莫
有相隨者麼。馬大師道。即心即佛。倚天長劒。逼人寒。
非心非佛。踞地全威還返擲。不是心。不是佛。不是物。
<pb n="58"/>
手握驪龍珠。擊碎驪龍窟。恁麼提唱。還當得麼。只要
引你一步兩步。東行西行。庶幾冬齋。不致落寞。刢利
底。眼角剔開。出來道。者般殘羮餿飯。莫拈出好。只向
道。你甚處見古人。忽然水底火發。老僧只得放過。何
故。行盡小溪路。始見騎鹿人。
舉僧問古德。如何是實際理地。德云。南瞻部洲。北[鬱-山+止]
單越。恁麼則事同一家。云猶隔海在。師云。問處赤心
片片。答處不負來機。今有問靈隱。如何是實際理地。
天長地久。海晏河清。恁麼則事同一家。自天祐之。吉
無不利。
除夜小參。問著不知。世尊是有密語。舉起便會。迦葉
何曾覆藏。竪起拂子云。諸人喚者箇。作拂子。不唯自
瞞。亦乃瞞老僧。不喚作拂子。不唯瞞老僧。亦乃自瞞。
不犯風影。直透青霄底。聞與麼道。便乃掀倒禪床。拂
袖出去。果能如是。總合喫棒。何故。到江吳地盡。隔岸
越山多。
舉趙州示眾云。老僧使得十二時。諸人被十二時使。
師云。多口阿師。得箇自受用三昧。便乃傍若無人。自
不知漏綻處。拈拄杖云。靈隱拄杖子。長年只麼黑鱗
皴地。說什麼使十二時。十二時使。顧左右云。諸人皮
下。還有血麼。
結夏小參。道無橫徑。立者皆危。法無定形。狀之則失。
拈槌竪拂。瞬目揚眉。邪法難扶。醜惡俱露。況是言中
定旨。句裏明宗。一放一収。一問一答。或出入於知見
戶牖。或遨遊於解會園林。總是撮影摩光。捫空追響。
所以德山道。我宗無語句。亦無一法與人。獅子獨行。
臨濟道。一切處不失正見。與釋迦老子不別。懶兒牽
伴。是以入門便棒。入門便喝。且落在什麼處。九旬禁
足親行到。兩浙江南自點頭。
舉雲門示眾云。古佛與露柱相交。是第幾機。自代云。
南山起雲。北山下雨。東山云。雲門元來膽小。若是白
雲。只對他道。是第八機。師云。白雲可謂膽大。還免得
第八機麼。
冬節小參。道出常情。不墮語默動靜。禪非意想。離却
見聞覺知。離却見聞覺知。禪作麼生參。不墮語默動
靜。道作麼生學。一般不識羞底。便道。描不成塑不就。
擁不聚撥不開。真所謂猿猴探影。伶利底。一聞此語。
攢眉便回。坐斷千差。閉門甕裏撈明月。牢關一字。是
處寒嵓鎖凍雲。直得六陰剝一陽復。碓觜生花。氷河
發焰。去年恁麼。今歲亦然。且道。來年又作麼生。喝一
喝云。來年說破。
舉汾陽無業國師云。若一毫頭。聖凡情念未盡。未免
墮驢胎馬腹。白雲端和尚云。設使聖凡情念淨盡。亦
未免墮驢胎馬腹。師云。既是聖凡情念淨盡。為什麼
也墮驢胎馬腹。拈拄杖云。聖凡情念。盡與未盡。卓一
下云。盡向者裏百雜碎。
除夜小參。據虎頭收虎尾。豈是俊流。騎賊馬趕賊隊。
素非作者。超宗異目。格外清規。公案宛然。若為甄別。
我觀黃蘗和尚於大雄峯頂。得見馬師大機之用。不
覺吐舌。俊哉。殊使人疑著。及乎東行西行。却道。達磨
大師來中國。惟說一性。惟傳一法。以佛傳佛。不說餘
佛。以法傳法。不說餘法。法即是不可說之法。佛即是
不可取之佛。乃本源清淨心也。苦哉著甚來由。後來
義玄上座。問佛法的的大意。三度被打。六十拄杖。奇
哉。救得一半。莫有隔山見烟。隔墻見角。不受人瞞底。
出來道。長老你說也說了。用也用了。我見也見了。只
是不入者保社。可謂高懸慧日。大振玄風。只是拄杖
子。未肯放過。何故。百煉精金火裏看。
舉德山一日飯遲。乃托鉢赴堂。時雪峰作飯頭。見便
云。者老漢。鐘未鳴。皷未響。托鉢向什麼處去。德山便
低頭歸方丈。峰舉似嵓頭。頭云。大小德山。未會末後
句。山聞乃喚問云。汝不肯老僧那。嵓頭密啟其意。至
明日陞堂。果與尋常不同。嵓頭至僧堂前。拊掌大笑
<pb n="59"/>
云。且喜老漢。會末後句。雖然如是。只得三年。師云。雙
明雙暗。同死同生。則不無德山嵓頭。殊不知。鼻孔落
在雪峰之手。末後句則且置。且密啟其意。畢竟說箇
什麼。參。
結夏小參。是是。江國春風吹不起。不是不是。寶劒寒
光燭天地。昨日與麼道。事不獲已。今日與麼道。理固
當然。就上轉得去。如出窟獅子。擬前跳擲。早已翻身。
哮吼一聲。壁立千仞。有甚近傍處。更說什麼。照用雙
行。卷舒齊唱。總不與麼。錯認定盤星。官不容針。向第
二第三。別作箇程限。顧視大眾云。莫有出窟獅子麼。
舉保福示眾云。塞却你眼。教你[覤-儿+丘]不見。塞却你耳。教
你聽不聞。坐斷你意根。教你分別不得。地藏又道。不
塞却你眼。見箇什麼。不塞却你耳。聞箇什麼。不坐斷
你意根。分別箇什麼。師云。二大老。一人把住。一人放
行。放行則曲為久參。把住則援手初學。可謂打鎖敲
枷。立地相待。拈拄杖云。且道。山僧拄杖子。又作麼生。
卓一下云。有時聲色堆中坐。一句問渠渠不知。
解夏小參。直下便是。一塵翳天。撩起便行。千車合轍。
有佛處不得住。人從天台來。無佛處急走過。却往南
嶽去。三千里外摘楊花。又作麼生。挂劒眉間。且道與
洞山萬里無寸草。石霜出門便是草。相去幾何。總不
得動著。山是山水是水。南北兩峰。屹屹爭高。東西雙
磵。泠泠流注。時清道泰。野老謳歌。驀然狹路交肩。且
道回互不回互。喝一喝。
舉僧問雲門。初秋夏末。前程忽有人問。作麼生祗對。
門云。大眾退後。僧云。未審過在甚處。門云。還我九十
日飯錢來。師云。者僧。身在韶石。心走道途。被人打筭
飯錢。便乃伏聽處分。過在什麼處。孟獲當年戰武侯。
<other>臨安府徑山興聖萬壽禪寺小參</other>
結夏小參。臨濟示眾云。今時學佛法者。須要求真正
見解。若得真正見解。生死不染。去住自由。在今天下
學佛法者。惟臨濟一家。敢問。如何是真正見解。莫是
無位真人。面門出入麼。莫是隨處作主。立處皆真麼。
莫是論劫在途中。不離家舍。常在家舍。不離途中麼。
莫是焚燒几案。卷衣便行。不是河南。便是河北麼。如
斯見解。未出常流。更說什麼三玄三要。二主二賓。照
用同時不同時。人境俱奪俱不奪。總是殘羮餿飯。今
夏與七百兄弟。同此安居。譬如潛泉魚。皷波而自躍。
豈無一箇半箇。聞與麼說話。負不平氣。咬定牙關。出
來掀倒禪床。庶知後五百年。臨濟真風不墜。有麼有
麼。喝一喝。
舉臨濟因灌溪來參。濟見便[捅-用+?]住。溪云領領。濟便托
開。師云。窺鞭影而行。已非良馬。既登伯樂之門。且與
放過。徑山今夏七百眾。可中若有見義勇為底。棒折
也未放在。何故。未必今人愧古人。
冬夜小參。直指單傳。猶如瞌睡。旁提正案。又更噡言。
或時閉眼商量。或時開眼失笑。如忘忽憶。道是還非。
雖然官不容針。也要擘條縫罅。乃舉拂子云。者箇從
何而來。擊禪床云。落在甚處。掛拂子云。如今置也。覔
得它蹤跡也無。於斯徹底惺惺。正是夢中說夢。不見
僧問南院。從上諸聖。向什麼處去。戴角擎頭。院云。不
上天堂。定入地獄。天回地轉。僧云。和尚作麼生。放過
不可。院云。還知寶應老落處麼。十日並明。僧擬議。孤
燈失照。院便打。不可放過。院復喚僧近前云。令合是
汝行。又打一拂子。無面目漢。當此時節。喚作夢中作
夢得麼。雪竇云。令既自行。且拂子不知來處。雪竇道
箇瞎。且要雪上加霜。兩手扶不起。妙喜云。權衡臨濟
三玄三要。須是南院。雪竇因甚道。拂子不知來處。妙
喜也道箇瞎。且圖兩得相見。將身一處埋。師復云。南
院竪亞臨濟一目。二老同出隻手。當面點開。徑山不
敢別立玄關。也只道箇瞎。且要古今無墜。還見節文
麼。火燒荊棘三千里。銕鑄浮圖十萬尋。
舉古德。僧問。如何是冬來事。德云。京師出大黃。師頌
<pb n="60"/>
云。京師出大黃。渾崙不覆藏。朝生金鳳子。平地快翱
翔。
<other>普說</other>
<other>蔣山告香普說</other>
神光不昧。萬古徽猷。入此門來。莫存知解。奇哉古人。
做箇模子。得如是顯露。如是明白。如是簡徑。如是親
切。若一見便見。何必特地。成行成陣。進前退後。乍入
藂林者。固是不知端倪。其久習者。合作麼生。還知麼。
山僧道箇明白。已是晦昧了也。道箇顯露。已是盖覆
了也。道箇簡徑。已是煩絮了也。道箇親切。已是迂疎
了也。如何免得此過。我此法印。徧一切處。無有空缺。
徧一切時。無有間斷。且道。還晦昧得伊麼。還盖覆得
伊麼。還迂疎得伊麼。若要親切。第一不得向肉團心
上。妄自分別。妄自親疎。妄自人我。妄自勝負。纔與麼
便不中。纔放下。便蕩蕩地。虗融淡泊。寂寞安閑。遇境
逢緣。恰恰自用。到這裏。微有毫頭。即是染污。況思量
分別。人我勝負。巧偽之心。希望佛祖妙道。此輩誠為
可怜憫者。眾中有一輩兄弟。見長老陞堂入室。一味
採他口頭所說。乃信意指摘。互相傳揚。以為實事。苦
哉。何不銷鎔人我是非。為般若。今却轉般若。為人我
是非。所謂醍醐上味。為世所珍。遇斯等人。翻成毒藥。
而今著實論量。但一念知非。盡底放下。略暫回光。便
同本得。從前思量分別。人我勝負。同時寂滅。還曾如
此也未。直饒如此。只是未在。何不火急上門上戶。求
箇倒斷。豈不見。昔有一比丘。白佛。我於世尊法中。見
處即是。證處未是。世尊當何所示。佛召比丘某甲。當
何所示。是汝問我。世尊恁麼道。是指示伊。不指示伊。
向曾著語云。綿綿密密著工夫。見處渾無證亦無。就
口一呼隨應喏。眼橫鼻直觜盧都。雖然猶未有倒斷。
須是和模子。一擊百雜碎。始得。又不見。曹溪云。不見
一法存無見。大似浮雲遮日面。不知一法守空知。還
同太虗生閃電。此之知見瞥然生。錯會何曾解方便。
若能一念自知非。自己靈光常顯現。這箇為存知見
者說。若渾未有見處。合作麼生。晦堂初參大愚雲峰。
次謁黃蘗。往來久之。殊無入作處。因讀傳燈。至多福
一叢竹因緣。忽然契悟。頓見諸老相為處。復詣黃蘗。
南公一見便云。子入吾室矣。晦堂云。大事本來如是
成見。何得教人千方百計討尋。南笑云。若不教汝討
究自悟去。則成欺汝也。只如僧問。如何是多福一叢
竹。曰一莖兩莖斜。僧云不會。曰三莖四莖曲。晦堂於
此悟去。且道悟箇什麼。這裏捉敗古人。許你陞吾堂。
未入吾室。著些子眼力看得出。[鷂-缶+(工/山)]子何止過新羅。久
立。
<other>垓藏主為父母請普說</other>
北山高處望鄉關。一度登臨一解顏。目力窮邊無限
意。應難寫向[書-曰+(且-二+人)]圖間。雖然也要大家描邈。僧問。父母
非我親。誰是㝡親者。師云。開口見膽。進云。諸佛非我
道。誰是㝡道者。又作麼生。師云。來也來也。進云。古人
且置。今人事作麼生。師云。大斧從來斫不開。進云。便
恁麼去時如何。師云。斫額望西川。僧禮拜。師乃云。山
圍水遶。家山面目宛然。地逈天高。母氏音容無間。趙
州不願再見。回避無門。洞山十種不歸。築著磕著。騰
今邁古。捨己從人。冷湫湫地。搆得完全。閙閧閧處。還
虧一半。莫有知恩報恩者麼。廣漢垓藏主。江湖上客。
尊宿法社。如靈隱鍾阜。皆以板首延之。不就。只要韜
藏眾底。養道過時。初與艮嵓沂首座偕行。艮嵓亦屢
却名山之招。如是高尚。足可以抑躁進之風。今抽衣
資齋僧。命山僧普說。以報四恩三有。父母劬勞。並無
一言及己。不似其他。只了自家一箇。渾身不辨。更不
有父母之懷。往往引古人。不願再見。十不歸之語。以
藉口此。真可怜憫。且道十不歸不再見。二古佛意。在
什麼處。行脚於此不可不諗。十二時中。果憂道業不
辦。如二老說話。可謂知恩方解報恩。如三到九上。或
<pb n="61"/>
勸登甌峰。乃有青山易得。知識難逢。之語。雪峰者裏。
與十不歸。不願再見。語雖不同。意却一般。後於鰲山
店上。納敗缺云。這裏未穩在。被人窮其底蘊。隨病發
藥。方至大安樂田地。當初死在古德棒下。更不孜孜
汲汲。一直造前。安有感發底時節。學者做工夫。欲了
參扣大事。到此見自己亦是冤家。何況父母。其他之
念耶。既如此專一。又須要師友琢磨。方成美器。雪峰
得豁公一時為伊剗去了。更闢一條路。令進此一步。
且那裏是他闢底路。與麼說話。總是一盲引眾盲。然
塗毒一撾。聞者皆喪。誠哉斯言。不我欺也。後來得一
備頭陀。參未透時。每以飲食接氣。不捨晝夜。光侍者
激之云。你參得禪。我打鐵船下海去。由此愈愈奮發。
徧參諸方。纔上飛猿嶺。築著脚指頭。於忍痛不禁處。
忽然摸著鼻孔。復回有二祖不往西天之語。雪峰深
肯之。且渠得箇什麼。便生風起草。其證悟處。真箇親
見父母未生時面目。便使人傳語光侍者。我參得禪
了。你鐵船打了也未。貧兒思舊債。諸禪者。出一叢林。
入一叢林。尋師擇友。扣實參究。親面一見。本來父母。
闊步古人之前。再見不再見。歸與不歸。皆無可不可。
古人云。盡大地是自家入理之門。但泯志虗懷。於經
行坐臥時。經行坐臥處著眼。於語言問答時。語言問
答處著眼。拈𢁈把筯時。拈𢁈把筯處著眼。阿屎送尿
時。阿屎送尿處著眼。不得住著。不得粘綴。不得等待。
不得擺撥。放令蕩蕩地。閑閑地。虗明自照。不勞心力。
於此無間斷。久久自然純熟。如是用心。亦可報劬勞
萬分之一。適來禪客問。父母非我親。誰是最親者。此
是九祖伏䭾密多。生五十年。不行不語。父母頗厭之。
忽見八祖來訪。遽起行數步云。父母非我親。誰是㝡
親者。諸佛非我道。誰是㝡道者。敗也敗也。八祖云。汝
言與心親。父母非我比。汝行與道合。諸佛心即是。外
求有相佛。與汝不相似。欲識汝本心。非合亦非離。八
祖將錯就錯。即不無。且九祖五十年。不行不語。却在
甚處。著到逗到。師資投契。父母愛念。不割自斷。父母
劬勞。不報自足。有般兄弟。三二十年在眾。肚裏黑漫
漫地。不知箇事是何宗旨。若然者。不敢望你識本來
父母。識得自己亦得。恁麼忉忉。有不甘者。出來盡情
掀飜。不獨與前輩。把手共行。抑使今日垓藏主。報父
母難報之恩。一時了畢。復有一頌。父母非親親是誰。
双眸烱烱帶双眉。含元殿上不相識。正是岷峨相見
時。
<other>天童西堂寮受牌普說</other>
某連蹇之跡。歸棲方丈尊叔大和尚席下。得遂安閑。
曷勝萬幸。適蒙鳴皷集眾。令與兄弟。提撕話頭。某自
救不暇。何暇及人。尊命甚嚴。辭不獲免。只得勉強。為
初機兄弟。東敲西磕。則可。江湖龍象。並不煩垂訪。恐
臨時追送不前。返成得罪。然此一段事。謂難則不可。
謂不難則亦不可。謂其難則人人本有之物。不假他
求。謂其不難。自拈花微笑以來。至於曹溪。甫千七百
年。以歲月言之。則盡大地人。普請作佛久矣。何得人
傳一人。不絕如線。曹溪藩籬一剖。宗說俱通。江西革
變通途。機用雙舉。密契顯符。具大眼目者。不知其幾。
今又五百年矣。目前交喪。一至如是。若言此事。上上
根器。方可堪任。中下無分。上上根器者。果何人哉。一
見便見。力行深造者是。初非生而能知。以般若種子。
熏煉純熟故也。中下無分者。豈妙法有所不徧處耶。
盖不能力行。中道懈退者是。方今索寞之秋。正法眼
破沙盆。幸得方丈尊叔。力扶持之。放大光明。照曜天
地。有志兄弟。正好決烈向前。力行擔荷。若未有證據
者。宜以先覺先知。為榜樣。方有入作分。所謂外息諸
緣。內心無喘。心如墻壁。乃可入道。此亦少林[書-曰+(且-二+人)]出底。
一箇模子。不可不知。曹溪使人善惡二法。都莫思量。
自然得入清淨心體。此非模子裏。脫出底耶。岩頭大
師。呼之為頂句。為正位。為得住。初機新學。不識此句。
<pb n="62"/>
難為話會。適來老和尚云。須藉師友琢磨。誠哉。不見
雪峰三到九上。千辛萬苦。後到木上座手中。桶底子
打脫。却向鰲山野店。滯[殼-一]迷封。誤認岩頭塗毒之聲。
使從前鹽官色空義。洞山過水偈。悉皆動地放光。如
是切磋琢磨。欵案具在。如雪峰。真天下後世。學此道
者法。岩頭真天下後世。為師友者法。先輩示一機。垂
一境。如按吹毛。如擊塗毒。見而耳聾。聞而吐舌。舉手
搖拽。撫掌大笑。是皆喪於皷聲中者。若工夫不專。念
漏不絕。妄想夢事。交煎[(曷-曰)/月]中。似此之流。縱有百塗毒
聲。亦無如之何也。須是虗心。使方寸冷冷然。了了然。
方可於宗師言下。有受道分。若計較安排。要合他語。
且喜沒交涉。室中所舉。如金圈栗蓬。饒你下得一轉
語。乃平時學得底。更有副箭。亦是偶中。第三句下。有
定亂之謀。有出身之路。正是萬里望鄉關。果能剔起
眉毛。倍加精彩。如毒蛇當道。如猛虎出林。除非不放
出。纔放出一咬便斷。有甚共語處。更須高高峰頂立。
深深海底行。著眼於未具胞胎之前。轉步於日用現
行之際。如風吹水自然成文。自己目前。一箭俱透。妙
峰孤頂。正在此時。觸目風光。阿誰無分。只如德山木
上座。臨濟金剛王。且拈向一邊。不是風動。不是幡動。
諸人甚處。與祖師相見。遇掛牌時。試吐露看。
<other>天童西堂寮結夏普說</other>
乃撫禪床一下云。摩竭陀國。親行此令。還搆得麼。放
過一著。就方便品中。借水獻花去也。釋迦老子道。止
止不須說。我法妙難思。與麼告報。鼎鼎是說是不說。
若道不說。収拾不上。若道是說。難思底法。在什麼處。
方丈老人云。釋迦老子。全身在草窠裏。扶持不起。恩
大難酬。只如百丈涅槃和尚。問南泉。從上佛祖。還有
不為人說底法麼。曰有。如何是不為人說底法。泉云。
不是心。不是佛。不是物。丈云。說了也。泉云。某甲只恁
麼。和尚作麼生。丈云。我又不是善知識。爭知有說不
說底法。千手莫能遮。且道與釋迦老子。止止不須說。
是同是別。豈不見。適來方丈舉。璨祖云。至道無難。唯
嫌揀擇。但莫憎愛。洞然明白。言端語端。趙州云。纔有
語言。是揀擇是明白。老僧不在明白裏。是汝諸人。還
護惜也無。徹底老婆心。時有僧便問。既不在明白裏。
護惜箇甚麼。忍俊不禁。州云。我亦不知。象王回旋。僧
云。和尚既不知。為什麼道。不在明白裏。險。州云。問話
即得。禮拜了退。風行草偃。參學人。到此却須子細著
眼。麤飡易飽。細嚼難飢。趙州道。纔有語言。是揀擇是
明白。老僧不在明白裏。及乎者僧一問。因甚道不知。
他十八上。謁南泉。值南泉臥次。泉問。近離甚處。曰瑞
像。曰還見瑞像麼。曰瑞像即不見。只見臥如來。南泉
乃起身。勘破了也。便問。你是有主沙彌。無主沙彌。曰
有主沙彌。曰如何是你主。州曲躬云。即日恭惟。和尚
萬福。勘破了也。此時不惟轉轆轆地。又能破家散宅。
到這裏。被這僧一問。却道不知。莫是言中有響麼。參
學人。若未到明白處。須是到洞然明白處。既到洞然
明白處。須窮趙州。纔有語言。是揀擇是明白。老僧不
在明白裏。及護惜之語。此公案。極有好處。雪竇以頌
發明之。後來圓悟。為之擊節。凡在藂林兄弟。那箇不
知。又不見。初祖謁武帝。帝問曰。對朕者誰。曰不識。又
僧問曹溪。黃梅衣鉢誰得。曰會佛法人得。和尚得否。
曰不得。曰因甚不得。曰我不會佛法。初祖不識。曹溪
不會。趙州不知。是同不同。所以堂頭老人。尋常苦口
叮嚀。要諸人直下。休去歇去。忽然冷豆[焊-干+恭]。契此時
節。同報佛恩。今早陞堂。令某今夜對眾普說。自愧寸
無所長。加以老懶荒唐。安足以副重命。唯望兄弟。各
各具正知見。仍以願力扶持。以悟為則。一切時中。如
單鎗疋馬。與百萬軍陣。對壘相似。久久志氣不敗。自
然有箇倒斷。自然入魔入佛。入善入惡。以正知見故。
不被移換。不失正念。謂之隨處作主。立處皆真。所以
尋常室中。舉古人機緣。千差萬別。隱顯殊途。初無實
<pb n="63"/>
法繫綴於人。只要控你入路。你未透得時。似銀山鐵
壁相似。及乎透得。自己便是鐵壁銀山。初機兄弟。是
有是無。是邪是正。總是把髻投衙。抱贓陳欵。無有是
處。未免從頭一一為你剗却。待你伎倆盡岐路絕。翻
身一擲。躍過太虗。當此時。止止不須說。與不識不知
不會底。悉皆伏聽處分。何故。理能伏豹。
<other>靈隱首座寮結夏普說</other>
我有無絃曲。臨風試一彈。彈時甚容易。解聽却還難。
所以教中道。止止不須說。我法妙難思。諸增上慢者。
聞必不敬信。黃面老漢。經事多矣。又道。汝既慇懃三
請。豈得不說。又恁麼去。今夜不是有條攀條。只緣病
痛相似。顧視大眾云。莫有拂袖下靈山底麼。且置是
事。某夙有深幸。得與現前清眾。依棲方丈老人坐夏。
偶老人違和。今幸向安適。蒙尊旨。令與初機兄弟。說
些細大法門。當此時節。只好布袋裏盛錐子。不出頭
是好手。況此事。細如米末。冷似氷霜。總在當人分上。
所以三千威儀。八萬細行。不出坐臥經行。於十二時。
語嘿動靜。綿綿密密。無一毫空闕底道理。始有少分
相應。如人學射。久久自然中的。所謂龍吞千載月。腦
有夜明珠。僧無十年學。不獲聖法財。誠哉是語。凡出
堂入戶。展鉢開單。屙屎送尿。古人並有明戒。一一要
知。初機兄弟。目前病痛。却容易醫。惟久參自是之病。
是為膏肓。却㝡難醫。盖其未得謂得。未證謂證。一向
高茆。殊不知。涅槃心。差別智。三玄三要。隱顯殊途。皆
上祖門風。今時樞要。饒你金鎻玄關。一時透過了。者
裏正是病。此病易識而難見。如善才謁文殊。大智洞
明。一生參學事辦。何故又登妙高峰頂。七日不見德
雲。此參學人。微細做工夫處。那裏是妙峯孤頂。誰為
德雲。及乎相見。如何却在別峯之上。參玄上士。試指
病源看。豈不見。保福長慶二老。向遊山翫水處。泄此
家風道。即此便是妙峰孤頂。一手分付。長慶云。是則
是。可惜許。兩手承當。羅山云。若不是孫公。洎合髑髏
徧野。將謂無人證明。好大哥。正好著眼看。後來雪竇
頌云。妙峰孤頂草離離。拈得分明付與誰。不是孫公
辨端的。髑髏著地幾人知。雪竇頌了。又恐人不能承
當。別畫箇喻子。譬如擲劒揮空。莫論及之不及。斯乃
空輪無迹。劒刃無虧。心心無知。即是妙峰孤頂。說甚
善財七日不逢。直饒文殊親來。亦卒摸索不著。大小
雪竇。錯下名言。這裏見得去。方知茗溪道。吾有大病。
非世所醫。且道他是什麼病。後僧問曹山。山云。攢簇
不得底病。名邈不著在。又問。諸佛有此病否。山云有。
僧云。為什麼不病。山云。為伊惺惺。惺惺亦是病。僧云。
眾生有此病否。山云有。僧云。為什麼不病。山云。眾生
若病則非眾生。一回飲水一回噎。僧云。和尚有此病
否。山云。正覔起處不得。孤然不倚。曹山若無起死回
生之手。識其所證。與伊發藥。則未免儱儱侗侗。打作
一團。且道。茗溪之病。與江西日面佛月面佛。德山阿
爺爺。相去幾何。又如明招獨眼龍。謂深師叔。有什麼
藥。相救相救。深云。只恐和尚。不解忌口。招云。眼子烏
律律地。遂轉面而臥。且道。深師叔過在什麼處。近有
以堂頭違和。心甚不滿者。因為舉。玄沙和尚。誤服毒
藥。通身紅爛。有問。如何是清淨法身。沙云。膿滴滴地。
天衣懷禪師。亦有此病。作頌發明之云。滴滴通身是
爛膿。釣魚船上顯家風。時人只看絲輪上。不見蘆花
對蓼紅。天衣玄沙。二古佛也。且道是色身病耶。法身
病耶。是佛病。是祖病。是禪病耶。與前七日不見者。是
同耶。不同耶。還攢簇得也無。還覔得起處也無。從朝
至暮。窮到藥病相治。正是誵訛處。藥病相忘。至大安
樂田地。正在別峰之外。亦未是放下時節。何故。黃面
老漢。為三界大醫王。猶有語病。今夜因行掉臂。略為
點出。教中道。深固幽遠。無人能到。既是無人能到。爭
知深固幽遠。不知深固幽遠。惟我能知。日用現前。無
人能到。眾中一人半人。聞山僧與麼道。大不肯去時
<pb n="64"/>
如何。慚愧慚愧。久立。
<other>徑山告香普說</other>
阿呵呵。青天白日。有迷路人。子細看來。是誰之過。七
百年前。故紙堆中。有箇永嘉大師。一日於不可思議
境界。鑽得頭出。徑往曹溪。求印證所解。纔跨門。遶禪
床一匝。振錫一下。卓然而立。奇恠。甚處學得這消息
來。曹溪曰。夫沙門者。具三千威儀。八萬細行。大德自
何方而來。生大我慢。這漢做許多伎倆。祇喚他底作
我慢。不妨減人威光。永嘉乃接口道。生死事大。無常
迅速。更不再勘。祖曰。何不體取無生。了無速乎。將錯
就錯。永嘉云。體即無生。達本無速。未在。祖曰。如是如
是。冬瓜印子。然後具威儀相見。須臾告辤。祖曰。返太
速乎。永嘉云。本自非動。豈有速耶。祖曰。誰知非動。永
嘉云。仁者自生分別。洎不問過。祖曰。子甚得無生之
意。永嘉云。無生豈有意耶。飜身獅子大家看。祖曰。無
生無意。誰為分別。永嘉云。分別亦非意。敗闕至此。祖
曰。善哉善哉。少留一宿。祖師可謂騎賊馬趕賊。老眼
撥開。是則是。可惜放過。當時他道。生死事大。無常迅
速。這裏和聲便打。管取別有生涯。免他一生墮在醋
缸裏。後作證道歌。打頭便道。絕學無為閑道人。不除
妄想不求真。果然坐在這裏。至今禪人相見。便道。生
死事大。無常迅速。也是依樣畫猫兒。中間祖師編辟
詣實之欵。甚是頭正尾正。今時纔到結角羅紋處。又
却懡㦬。是汝諸人。果能造詣。如永嘉老漢乎。果能以
生死。為事大乎。只要十二時中。究明自己。向聲色頭
上坐。聲色頭上行。無⿰糸系毫之念。別處著到。了取無量
劫來未了底一段公案。何患不與永嘉同參耶。況此
事。三歲孩兒也知是本有之事。在靈山。謂之單傳。到
少林。謂之直指。單傳傳自家本心。直指指自己本性。
恁麼說話。且看山僧眉毛在麼。每見學般若兄弟。有
其名而無其實。是皆根性未具。氣力未充。不能以前
輩為榜樣。不求師友琢磨。一向麤心。不覺蹉過。其過
在久拋家舍。流浪他山。歲久月深。遂成胡越。惜哉。有
能一念回光。便同本得。始知黃面老子道。天上天下。
唯吾獨尊。噁。此語元來。不落在別人分上。山僧慶元
間。在松源師翁室中。見一兄弟。纔見舉話。便云合取
狗口。松源休去。老僧退問一兄弟。合取狗口。其意如
何。云天上天下。唯吾獨尊。彼時老僧。便插得一脚。雖
未免錯認定盤星。然更不疑。色見聲求。是行邪道之
語。敢問。既不許色見聲求。如何明得自己去。如何徹
見本性去。疎山本仁和尚云。尋常不欲向聲前句後。
鼓弄人家男女。何故。要且聲不是聲。色不是色。意在
鉤頭。僧問如何是聲不是聲。仁云。喚作色得麼。穿却
鼻孔。如何是色不是色。仁云。喚作聲得麼。換却眼睛。
僧禮拜。仁云。且道為你說答你話。若檢點得出。許於
佛法中。有箇入處。分疎不下。後來雪竇云。本仁也是
奇恠。要且貪觀天上。既非聲前色後。從什麼處入。應
庵云。雪竇盡其神力。無插手處。只如道既非聲前色
後。從什麼處入。往往十箇有五雙蹉過。還知應庵落
處麼。一箭落雙鵰。前輩恁麼。互相提唱。不妨綿綿密
密。控你今人入路。兄弟既名參學。若不於此子細用
心。與古人相見。將來生死岸頭。將何抵擬。山僧却有
方便。不見僧問趙州。學人乍入藂林。乞師指示。州云。
喫粥了也未。僧云。喫粥了也。州云。洗鉢盂去。僧於此
有省。雲門云。且道趙州有指示。無指示。若言有。趙州
向伊道什麼。若言無這僧為什麼便禮拜。真如[(土/口)*(土/口)]禪
師。室中常舉此話。見學者擬下語。便以手掩其口云。
歇去。且道。真如意作麼生。徑山又不然。有下語者。一
任下語。只是不得動著。何故。如人上山。各自努力。
<other>法語</other>
<other>示圓上人</other>
見成公案。豈籍言詮。佇立寄私。垛生招箭。若夢遊區
宇底。未免荏苒彷徨。拋家失業。驀忽惻然鼎省。翻得
<pb n="65"/>
起來。却又不一頓。刀刮水洗。心頭隱隱。似記似忘。敗
闕愈甚。圓上人。拖夢南來。欲求一句。以助其省發。予
便欲舉須彌槌。擊虗空皷。又恐不能呼之。盖睡未稔
去去不能自已。於穿雲渡水時。平步失落。則眼子自
開也。此時方可探南山虎穴。透鰻井龍門。先捏定他
喉嚨。勿使轉側。方可拔其爪牙。戲其頭角。不尔。遭他
一口。喪盡平生。雖曰善因。而招惡果。
<other>示源侍者</other>
昔藥山訪道南嶽。始聞與麼不與麼𤙹不得之語。如
蚊子上鐵牛。逗到一物不為。閑坐則為。又似箇水上
胡蘆子。按也按不住。只管皮膚脫盡。不知真實猶存。
引得隨波逐浪者道。我在藥山三十年。單明此事。種
禾却生豆。試點檢。他敗闕在什麼處。
九上三到。桶底子打脫。在木上座手裏。因何却向鰲
山店上。滯[殼-一]迷封。中夜聞豁公撾塗毒之音。返令鹽
官色空義。洞山過水偈。動地放光。是曾郎久參事慢
之過耶。
西竺初祖。呼二祖謂曰。倒却門前剎竿著。八字打開。
兩手分付。何故。湧泉道。我四十年。猶有走作。香林道。
我四十年。方打成一片。
不出飛猿嶺。目貫九天。不下釣魚山。氣吞四海。備公
回公。異代殊方。一狀領過。十八上破家散宅底。因甚
老不休歇。無乃徒費草鞋錢耶。若道百城烟水。何往
何來。萬里江山。脚頭脚底。恐正是岐路。
說禪浩浩地。還知栽田博飰喫底消息麼。栽田博飯
喫底。還知說禪浩浩地底道理麼。若不容易放行。何
止一理二義。濮江源侍者。索語歸鄉。遂將陳橘皮五
片奉贈。歸到家山。切忌咬嚼。不惟無味。又乃刮刷人
胷中爾。
<other>示圓闍梨</other>
百尺竿頭。溪橋那畔。蹇驢失步。己眼頓開。乃說偈言。
我有明珠一顆。久被塵勞關鎻。而今塵盡光生。照破
青山萬朵。噫茶陵郁山主。甚處去來。尋常搖鈴擺鐸。
彈舌作梵時。豈非明珠放光耶。逗到手蹉脚跌。阿地
聲中。面目全露。二頭三首。何其後時。圓闍梨善能細
細參詳。古之今之。間不容髮。然於一切處。以直心為
道場。直行作佛事。直語真懺悔。直用善加持。否則妄
自欺。佛祖所不與。別言有長處。非我能知之。知是忉
忉復忉忉。不免茶陵一笑耳。
<other>示徹侍者</other>
吾教意。如塗毒皷。一撾遠近聞者皆喪。聞者喪則固
是。如聾人何。雪峯問德山。從上宗門中事。如何傳授。
山打一棒云。道什麼。次日雪峯請益。德山道。我宗無
語句。亦無一法與人。存公聞之。胷次豁然。如桶底子
脫。其他大眼目宗匠。示一機垂一語。有聞而耳聾。見
而吐舌。或拊掌一笑。或舉手搖拽。或橫身而趍。或雙
膝自屈。是皆喪於皷聲中者。此無他。盖志氣等齊。心
念專一。在在處處。能全體放捨。全體承當。全體卷舒。
全體受用。如立足於須彌頂𩕳頭。除是眼子不開。眼
子一開。則左右前後。四大神洲。日月星辰。山河大地。
皆吾脚跟底一物耳。若立處不高。未免遠近高下。區
區往來。墮身岐路。無有了底時節。殊勝之士。有正因
具正信。辦殊勝身心。親殊勝師友。以歲月崖將去。何
慮所作不辦。不與前輩大老。同此事耶。若三明兩暗。
半前二後。譗譗𧫡𧫡。紛紛紜紜。骨董袋裏。頭出頭沒。
希一念相應。雖百塗毒聲。亦無如之何也。作是說者。
是第二頭。信是說者。落第三首。或聞之。如風過樹頭。
如水澆頑石。我信是人已於空王佛。所證是三昧。豈
易得也哉。福城了徹侍者。久在北山會中。辦此道。訪
西城索語。以為警助云。
<other>示念禪人</other>
非風鈴鳴。我心鳴耳。非風幡動。仁者心動。奇哉。此華
竺祖師。打草驚蛇杖子也。曾洗耳拭目於其間乎。二
<pb n="66"/>
千年前。十萬里外。總在于今。舉足下足。吾一家山也。
映耳奪目。吾一自己也。百千萬億。吾一親属也。五十
二三。吾一知識也。初無華竺彼此之殊。曷有吳蜀去
來之異乎。稍若佇顧。華自華矣。竺自竺矣。江山風物。
面面摐然。市井樓臺。頭頭嶽立。微風淅歷。幡動鈴鳴。
眼見耳聞。千手莫掩。當此之時。還瞞得他。一點也無。
先聖不云乎。我今為汝。保任此事。終不虗也。念禪人
侍其親教老子歸鄉。想無拊背之勞。喜書此以贈。
<other>示深禪人</other>
吾鄉深禪人。北山會中衲子。每訪西城。勞問孤寂。一
日浩然欲歸。遽爾來別。適子登北山正傳閣。閱古大
隋。盖龜於木禪庵。老香林。證龜於水晶宮。有大千壞。
隨他去。臘月燒山。等語。聲盖天地。光照今昔。而不可
掩。噫伎倆不如帳樣。是二老者。挾南宗而西泝底樣
子也。其後蹈二老覆轍者。莫知幾何。或歸隱家山。不
與世接。人莫得而淺深之。又不知其幾何。且古之今
之。或去或留。在彼在此。道之所在。初無間然。但於去
留彼此之時。而無絲毫頭許。容於其中。則朝東吳暮
西蜀。江山萬態。風月一家。拄杖頭邊。無空過者。深禪
人勉之。
<other>示思禪人</other>
是法。非思量分別之所能解。參玄上客。喚什麼。作是
法。這裏著一轉語。坐斷古今舌頭。使一切人。不落思
量分別。悉皆能解。稍若遲回。且向思量分別裏作夢。
不見溈山道。以思無思之妙。返思靈焰之無窮。思盡
還源。性相平等。理事不二。真佛如如。入理深談。即不
無溈山。鼎鼎喚什麼作真佛。佛有假耶。這裏又著得
什麼一轉語。免使性相理事。思與無思。纏作一塊。無
出頭處。不然。更看仰山葛藤。思而知。落第二頭。不思
而知。落第三首。超宗異目。即不無仰山。且思而知。知
箇什麼。這裏著得什麼一轉語。免教落在二頭三首。
官不容針。報恩向葛藤上。枝蔓去也。思而知翳却眼。
不思而知瞎却眼。翳却眼則平地青霄。瞎却眼則牛
行虎視。這裏雖則落草之談。要且麤飡易飽。細嚼難
飢。思上人勉之。
<other>示照寂巖</other>
廣漢照寂巖。凜祖庭後彫之操。而遽然言歸。余力挽
之。因為舉竺土二十七祖。般若多羅曰。震旦雖闊無
別路。要假兒孫脚下行。此偈是一重漫天網子。於日
未浴時。將真丹世界。四方八面。一⿱卓⿱卓定。凡古今悟
宗之士。皆透其網子不得。何獨一金雞一馬駒耶。後
之著身藂林者。有畢世懵然。不知有。知而不行。行而
未詣者。十之八九。祖庭搖落。宗社荒凉。昔之旃檀藂
林。甘露園苑。今則荊棘參天。狐兔交道。得非坐曲彔
木牀。任大法者之過耶。非出一藂林。入一藂林者之
過耶。昔江西鞭牛駕車之後。引領西顧。被鄰舍婆婆。
舉簸箕一築築回。和八十四人善知識眼孔。一時定
動。若其不爾。則秤鎚沈井。不復有震威一喝。而至三
日耳聾者。寂巖以為何如。寂巖不答。拂衣而行。余曰。
善為道路。
<other>示達州惠禪人</other>
衲僧家。拄杖頭邊眼正。草鞋跟底風生。出一藂林。入
一藂林。一人所在。半人所在。因行掉臂。看風使帆。是
則與之拓開。非則與之剗去。若也未閑弓矢。却須行
帶耳輪。蒲團禪板。在在良朋。栗棘金圈。時時美味。師
友檢責。歲月揩磨。失脚踏翻。面目全露。或拗折拄杖。
或拈起簸箕。萬古江山。一朝風月。步步踏著。處處逢
渠。兀爾坐忘。蕭然自得。電光石火。眨眼猶遲。青天怒
雷。掩耳不及。諸方老宿。各擅家風。特立獨行。傳家有
法。楊岐之見慈明。東山之見白雲。心跡皎然。班班可
攷。行脚高士。不以古聖為則。不扣自身實參。是謂盲
無慧目。隨波棄源者。思之。
<other>示泉都莊</other>
<pb n="67"/>
黃梅八月負舂。牛頭逐日運米。或畬田。或扶犁。或擔
鍬。或按钁。破柴供爨。汲水澆蔬。至於近代。作磨頭。充
直歲。是皆古佛。一日不作。一日不食。放光動地底樣
子。余雖不才。亦甞試之。今住小院。得吾泉兄二三執
事。一往直前。不圖使人感嘆。抑亦成就大丈夫。合為
底事業。望始終勉旃。使無愧於古人也。至禱至祝。復
說偈以餞之云。佛法徧在一切處。一切處求不可求。
皷腹臺前成現句。牧童也解倒騎牛。
<other>示渙侍者</other>
象骨老人有云。出嶺年登三十二。入閩已是四旬餘。
攷其十餘年間。幽燕受具。徧歷禪會。三到九上。聞色
空義於鹽官句下。同奯公䆳公。久侍德山。有不及見
濟北之嘆。至於中途。頂笠墮水。不顧而行。未甞聞滯
在一隅也。因知展轉南方。歷百十城。參五十三知識。
垂範後學。不吾欺也。柰何去古未遠。風規頹甚。雖曰
南詢。實無其實。誠哉可悲。渙侍者。既以青山易得。知
識難逢。為懷。捨一寶山而不登。復何之焉。去去勿滯
於此。空手去空手回之語。洗耳以俟。
<other>示清禪人</other>
學道如初。成道有餘。若始勤終怠。則前功棄矣。常聞
徑山無準在眾時。甞請益於掩室先師。師謂之曰。我
學道。別無長處。只是志不敗。凡學此道者皆然。何獨
先師也。若是著身江湖。其不敗之志。當愈久愈勤。若
是數十年程限歸鄉。其不敗之志。吾莫能知之。天彭
德清禪人。久依北山艱難之際。處心泰然。來清溪求
一言。為辦道之助。昔巖頭為點發新學菩薩正眼。擘
破面皮。竪亞一目。已曾見之。不在言也。苟或未見。今
雙徑場中。有一導師。坐大道場。披戲衫撾塗毒。以現
是相。宜往觀之。
<other>示宗侍者</other>
天上天下。唯吾獨尊。黃面老子。最初出胞胎時。漏泄
家風之語。豈是自謂耶。後來橫身擔荷者。呼為傳言
送語。或拆其屋云。有我不用你。或一棒打殺。與狗子
喫。貴圖天下太平。總是賊過後張弓。參玄上士。於最
初八箇字下。橫點頭。方具正知見。前無去人。後無來
者。動容周旋。無落地底道理。宗侍者索語。登徑山。主
賓相見時。忽若被伊動拄杖子。便與一喝。使這老漢
知道親從蔣山來。
<other>示心侍者</other>
昔李王為則監寺開堂。有僧問云。龍吟霧擁。虎嘯風
生。學人知是出世邊事。為什麼不會。則云。會取好。其
僧拂袖歸眾。時法眼呼而謂曰。適來問話。許汝具一
隻眼。大王前。何不禮拜盖覆。教汝吐血去。阿呵呵。衲
僧氣宇。高揖釋迦。不拜彌勒。真正建立宗旨。豈可曲
順人情。這僧較些子。法眼怜兒不覺醜。千古為藂林
笑具。今有抱是病者。豈是不為人盖覆而然耶。後生
輕薄而然耶。却當觀罪福皆空。何處安著。是身夢幻。
病自何起。我自不立。受病者誰。如是細思。至思不及
處。眨上眉毛。拊掌一笑。則從前法眼之記。其僧之問。
則監寺之答。與自家今日之病。皆一夢耳。山僧擘老
眼書此。正是開眼作夢。更好一笑也。
<other>示徹首座</other>
橫說竪說。不知有向上一竅。與麼道。曾夢見也未。觀
其大雄峰頂。再捋虎鬚。黃蘗山頭。甘受是報。與夫奯
公以德山未會末後句。玄沙以雪峰脚跟不點地。臨
機著著不隨準繩。徹底老婆。堪作何用。衲僧巴鼻。格
外風規。文彩班班。照映今昔。所謂金翅擘海。玉象截
流。開猛焰芙蕖。飛紅爐瑞雪。洒洒落落。直下點頭。央
央庠庠。決定無分。如是結錄。迅雷不及掩耳。分付明
巖。急急祕却。
<other>示喜長老出世祥符</other>
拈花示眾以來。單傳密付。的的相承。東西三十三傳。
而至曹溪。打開門戶。宗說齊施。南嶽磨磚。馬師一喝。
<pb n="68"/>
逗到栽松钁頭邊。受吾宗大興之記。大覺棒下。薦得
先師三頓喫六十拄杖底道理。至一人指南。遇大風
即止之讖。悚懼中。乃瞬青蓮目。不墮悄然機。龍袖拂
開。象王行處。微雲四斂。十日並明。豈是光影中。依語
生解耶。深村荒草。把手共行。金圈栗蓬。普惠來學。不
三世而檀郎出。又三世而得破沙盆。至我放聾師翁。
開口不在舌頭上。明機雙扣。暗號潛施。我王庫中。無
是刀也。齊眉共躅。宜細詳之。異目超宗。不妨拊掌一
笑。別峰云。得箇方丈子。方是參禪時節。喜長老赴三
衢祥符。臨別書此以贈。
<other>示南泉化主</other>
我此法門。號無盡藏。福德智惠神通門。奇特中奇特。
殊勝中殊勝。譬如大寶聚。世間眾妙之寶。珍珠瓔珞。
象犀珂貝。無不具足。有大長者。端位其間。四面八方
來探寶者。與之不禁。於彈指頃。經百千萬億劫。空往
實歸。莫知其幾。所謂大富長者。即是如來。凡根器猛
利者。不歷化城。直登寶所。化城暫住之理。盖其持正
見。護正念。純以質直無妄之心。涉夢幻真實之境。求
無貪想。施無厭心。覿面相逢。拊掌一笑。自然頭頭合
轍。句句投機。轉正法輪。現寶王剎。此即化緣分上事。
若更撥開向上。發明真光。照自家父母未生時。是什
麼面目。於此薦得去。非獨世寶。出世間底。盡在乎是。
先聖謂阿難曰。汝今持鉢。當依七佛儀式。曰如何是
七佛儀式。世尊呼阿難。阿難應喏。世尊曰。持鉢去。噫。
靈山一會。千載儼然。句下點頭。亦未為可。紹盧都寺。
往泉南。謁有緣檀那。歸與黃面老瞿曇。作大佛事。書
此以餞行。所謂投機句子。盡在汝邊。滿載歸來。為我
說破。
<other>示海上人</other>
少林門下。第一希有。殊勝之士。具決烈過量。超宗異
目。方可堪任。小智小德。輕心慢心。一脚進前。一脚退
後底。決定無分。觀可祖甚生標格。立雪斷臂。無可入
作。逗到覔心無心。諸緣頓息。八十翁翁入場屋。豈小
兒戲事。後八傳而至江西。又十一傳而至東山。江西
則全機大用。革變通途。東山則魯語巴歌。復回逸轍。
是二老者。皆川客也。東山又得一檀郎。父子雙暗雙
明。網羅天下英俊者。十之六七。於中如密印。如文殊。
如佛海。與夫圓悟。首見玉泉浩。又皆眉之土產也。綿
綿至今有力荷擔者。天下共知之。後之來者。聞其風
而不求其道。雖同出同處。而各親其親。與麼稱少林
門下。吾不與也。海禪人。忽以師老告歸。余囑之曰。昔
古靈拊背。古佛放光。若不示以百丈門風。亦未足呼
為報師恩德。幸思勉之。所謂少林門下。超宗異目底
消息。俟玻璃江水逆流。却來為你註破。
<other>示憲藏主</other>
我宗無語句。亦無一法與人。恁麼揭示。如按太阿。如
撾塗毒。俊衲聞之。必然吐舌。以其有此風骨。具此體
裁。便能直下披襟。何獨一曾郎也耶。近與一蜀客。火
爐頭夜話。拈一影草示之。客倒轉話頭云。佛法不渡
普水者。以普人不知有。而不加信耶。以普人日用現
行。一一天真。而不假外料耶。抑別有微意耶。況佛法
徧一切處。窮一切劫。天人群生。皆承其力。工巧伎藝。
見行此事。何言不渡普水耶。余熟視之良久。客翻然
曰。我得之矣。佛法何獨不渡普水。亦不登德山之門。
不入[鴳-女+隹]林之室。不立洞山之前。不上趙州之口。不出
雲門之面。語未終。急和聲止之曰。住住。此去歸鄉幾
程可到。客愕然不覺吐舌。余高聲呼童添炭。恰轉二
皷。客乃東普憲藏主。從武林南山社中來。錄此贈別。
<other>示應禪人</other>
天彭應禪人。辭金陵之北山。往見武林之北山。來此
相別。輒口占一偈。贈之曰。我曾誤喫冷泉水。苦毒傷
心老未忘。今日又非前日比。宜探深淺不宜甞。禪人
不諾。乞別轉語。為某做工夫道伴。然參禪做工夫。前
<pb n="69"/>
輩大有納敗闕底樣子。往往聞得爛熟了。略不以為
緊要。今又土上加泥。彼此無利益。宜自向前。禪人又
不退。復為舉。備頭陀有云。達磨不來東土。二祖不往
西天。若是眼腦稍乖底。不犯風瀾。一見便見。則胷次
紛紜。不待掃而自淨。但能猛省著精彩。一切時一切
處。放下莫教斷續。久久自有倒斷。若一念斷續。即是
落虗。依草附木。所謂暫時不在。如同死人。何待臘月
三十日。若以為不然。問取飛來峰北高峰。必然為你
點破。作是說已。錄以與之。
<other>示德侍者</other>
慧日侍者德禪人。游金陵。訪石溪於清溪蘭若。東語
西話。一切皆見成三昧。從作家爐鞴中來。真所謂龍
生龍子。鳳產鳳兒也。臨別云。豈無一語。余告之曰。所
謂見成二字。冷冷自然。纔知之。是頭上安頭。不知是
斬頭覔活。況加周由者也耶。去去。切不得漏泄此話。
北磵老人。聞知唾罵石溪猶可忽。若更把不定。木上
座用事。宜自當抵。重說偈以發老人一笑云。北磵磵
邊纔緩步。石溪溪畔又移身。俊哉龍鳳親生子。何必
南陽令斬新。
<other>示元上人</other>
衲僧家。脚頭脚底。這邊那邊。如火燒氷。不留眹迹。也
是平常行履。久參新學。入此門來。身在夢鄉。成就夢
事。聽人𥧌語。或自噡言。以謂惺惺。點頭自肯。硬不信
有眼子豁開底一解。璨祖云。眼若不睡。諸夢自除。心
若不異。萬法一如。豈欺我哉。元上人。來此一年餘。每
每入室。只與舉庭前栢樹子話。未甞輙易之。使其只
就一處頂省。被伊一向坐斷山僧舌頭。更莫如之何
也。霜風吹面。愛日可人。忽思移床。了知殘夢。故書此
予之曰。非雙徑更漏皷子。無能為汝倒斷。
<other>示規知客</other>
三界擾擾。六趣昏昏。識心達本。故號沙門。先聖一聞
此語。便捨金輪萬乘尊榮之寶。逾城出家入山。前後
十二年。忍飢受寒。無他。為成此道故也。八十翁翁舞。
只為教兒孫。末後拈花。付授正法眼藏。人傳一人。至
二十八傳。達磨大師。香至王幼子也。辭其鄉井。十萬
里。泛重溟來此。求大乘根器。無他。為傳此道故也。賊
無種相皷籠。一花五葉之後。兒孫滿前。繼繼繩繩。而
至今日。於中諸大老。棄衣冠富貴。入此門來。一生飲
食接氣。脇不沾床。書名傳中。班班可考。無他。為學此
道。明自己。脫生死輪回故也。有志之士。既已披削。當
從前輩大老。求箇樣子。發大心。秉慧劒。將愛網親羅。
一揮揮斷。尋師友。以警發為期。時中切宜著精彩。如
握弩機。審然後動。自然萬不失一。所謂高高峰頂立。
深深海底行。轉步於未具胞胎之前。著眼於日用見
行之際。紅爐飛雪。烈火藏氷。久久自當有證。自規知
客。相會於獨秀峰前。甚有意參扣。以時節未至。疑情
未能釋然。余謂曰。我今為汝。保任此事。終不虗也。
<other>示明講主</other>
我宗無語句。亦無一法與人。志氣相并之士。入此門
來。如刀林劒刃上行。不容擬住。猛省著力。向一句下
轉得去。[(曷-曰)/月]次自然虗豁。如趙州青州布衫話。便是樣
子。等閑地遭人。編辟將來。不勞餘力。被他轉去。所謂
我若向刀山。刀山自摧折。若也未能如此。且觀亮公
參江西。周金剛到龍潭。良遂見麻谷。此三尊宿。如青
天白日。掣電光中。聊露半面。不是眼倒生筋。安可一
見便見。胸中洒然。從前知見。者也周由。瓦解氷銷矣。
余甞扣一當仁云。許多江山。無一處不到。那裏是亮
公隱身地。明暗色空。無一不見。那裏是德山見處。十
經五論。無有不知。那裏是良遂知處。此三箇老凍⿰身農。
見己眼瞤耳熱。英靈衲子。請代一轉語。庶幾拋下有
學之學。直入無門之門。使吾蜀佛法。廢而復興。當立
地以俟。廣安可明講主。南來行脚。徧扣禪宗。一日過
劒池乞語。書此以贈。
<pb n="70"/>
<other>示海禪人</other>
海禪人罷講來南。相處逾年。略不顧西家米如圓珠。
飯若堆雪。一味枯淡。誠志與氣齊之士。何患不超然
獨脫無依。受用自在田地。臨別為點破。周金剛平生
漏逗。口欵數段。奉餞。宜高出他一頭地。作將來帳樣。
云。一毛吞海。海性無虧。一芥投針。針鋒不動。唯我知
之。低聲低聲。且南方破魔窟穴。摟魔種類去。窮諸玄
辯。若一塵置於太虗。竭世樞機。似一滴投於巨壑。伎
倆盡也。且探大溈虎穴。騎虎頭収虎尾去。汝但於心
無事。無事於心。自然虗而靈。空而妙。若絲毫許。言其
本末。皆為自欺。呵呵。將謂到那裏。後三十年。卓牌閙
市。據一白棒。佛來也打。祖來也打。好箇當門老虎。有
甚近傍處。中間親到龍潭。紙燈吹滅時。一處誵訛。兩
處敗缺。余通身是口。亦不能拓開。海禪人。宜觀之。是
何標格。
<other>示秀上人</other>
余年三十。方再南。聞空叟有言。三十行脚。此事休也。
初得此語。心甚不平。過二聖座元。几案間。見窮谷語。
舉雲門話墮。於光明寂照中。便有歇泊地頭。及登甌
峰。旬日間。趂隊入室。先師舉。達磨葬在熊耳。因甚隻
履西歸。余對以一點水墨。兩處成龍。復一日龍袖拂
開。面目全露。遂垛根四載。然後江之南北。浙之東西。
親師友。味甘苦。動轉施為。未甞向背。今又三十年。尚
未能依稀彷彿。信知此事。大不容易。休也二字。真吾
之一知識也。秀上人。天資純粹。西城兩年。寂寥道伴。
喜聞南山老石田。遷北山。予謂之曰。青山易得。知識
難逢。正摳衣之時也。故書許多醜拙。無他。幸緊著手
脚。以悟為期。不然坐在無事甲中。後三十年。不一彈
指。可不惜哉。

石溪和尚語錄卷中

<sarticle>石溪和尚語錄卷下</sarticle>

<other>題䟦</other>
<other>䟦龍王請佛十六應真圖</other>
阿耨達池龍王請佛齋。老僧亦預其數。此賓頭盧開
士。䇿眉示人之語。能向伊䇿眉處薦得。則龍宮一會。
至今儼然。若向伊語下知歸。宜與[書-曰+(且-二+人)]工。一狀領過。如
曰不然。則今日凡應人天供者。決定別有長處。
<other>䟦觀音頌軸</other>
忠南圭禪人。出示贊偈一卷。余方閱半偈。見善財謁
觀自在於海岩之間。一鸎不啼。風景悄如。終閱之則
相與理融。境與神會。曾不覺知。如是之相。是心手相
親之士。以妙蓮華六萬餘言。縷而成之也。奇哉。諸禪
人。覩是相而作是贊。余讀是贊。而覩是相。於一四句
中。了然無餘矣。甞謂得句不若得意。得意不若得句。
使句意俱得。難矣哉。敢不加額頂戴。扣齒贊善。此今
日大光明法幢也。若夫得無所得於句意之外者。又
非筆舌所能形容爾。
<other>䟦諸方拈古</other>
古今機緣。千姿萬態。出沒卷舒。隱顯莫測。諸方宗師。
於其痛處針錐。使英偉衲子。知有向上巴鼻。出狐兔
藏伏之窟。登龍象蹴踏之場。非無益也。若未具眼腦。
不免貽矮子看戲之誚。嵓頭曰。若論戰也。箇箇力在
轉處。以兵家擒縱殺活之手。據欵結案。學者於此。尤
宜諗之。盖兵家用處。惟世智奇謀者得。吾宗中雖世
智奇謀。恐亦無分。以其勝負得失未忘也。有志之士。
凡閱此集。宜融通勝負得失之心。見諸老凍⿰身農於機
語未形之前。則醯羅之目。塗毒之音。自當有證。
<other>為承天真藏主跋諸老墨蹟</other>
先輩愈遠。聲跡愈新。或得其片言隻字。一展玩時。面
目見在。此無他。道德行解。所致然也。真藏主。近獲諸
<pb n="71"/>
老墨蹟。凡十數家字。意各不同。同宣此義。就中深愛。
自得翁年已高。其字體。如七八歲。憑几案時所書。學
道守嬰兒行。翁得之矣。近歲緩於道。急於字。學者宜
審思之。
<other>題遯庵與明首座書後</other>
遯庵一代偉人。此書拳拳。為乃翁妙喜老人。辨末後
事。有不敢坐視之語。可為天下法。令人一見三嘆。視
今時師弟子之間。猶路人者。可不媿哉。
<other>偈頌</other>
<other>寄蔣山癡絕和尚（并沂艮嵓）</other>
<img n="X/X71p0062_01.png"/><rubynote t="【圖】"/>急水上旗飜五色。飛流中毬輥百花。相逢相笑勿
相笑。人途在中未到家。
[○@─]沒絃琴三弄五弄。無孔笛一聲兩聲。明月浮空天
似水。長安歸夢恰三更。
<other>和掃破庵塔（二首）</other>
白[仁-二+(ㄠ*刀)]藂中第一尊。硬將明越作台溫。將頭撞破虗空
後。又把金針鎖細痕。
平林風靜塢雲輕。一掬寒泉薦客情。會與此山重有
約。何妨一日一經行。
<other>送楊尚書</other>
萬里江山圖[書-曰+(且-二+人)]開。錦帆歸去記重來。好於彷彿烟雲
裏。添箇翩翩馹使催。
<other>送李國史</other>
父翁伯季忠清節。凜凜同班立聖朝。次第到孫孫又
子。老僧屈指日非遙。
<other>示上元主簿</other>
單提一字趙州無。三尺吹毛也不如。萬別千差齊斬
斷。白雲不敢犯清虗。
<other>送趙鳳臺知府</other>
五月寒雲濕不飛。臨辭無語思依依。此心不許江山
隔。時聽除音來竹扉。
<other>損翁</other>
明知為學日有益。不知為道又如何。但覺家貧身漸
老。聦明不及舊時多。
<other>送一默翁入浙</other>
有佛處不得住。鐵鞭擊碎珊瑚樹。無佛處急走過。澄
潭不許蒼龍臥。三千里外莫錯舉。剔起眉毛眼卓堅。
與麼則不去也。百城烟水難圖[書-曰+(且-二+人)]。摘楊花摘楊花。未
容眨眼早忘家。趙州舌本懸千日。石火電光追莫及。
紙燈吹滅便知歸。落在吾家第二機。翻身倒握烏藤
去。千聖羅籠不肯住。何時砥砫障頹波。大扇真風滿
寰宇。
<other>送寂照庵歸蜀</other>
錯向南來猶自可。歸鄉一錯更難追。果然到底錯將
去。三十六江流向西。
<other>溪翁</other>
水落曾知杓柄長。家風從此轉凄凉。有時浪起無風
處。冷看截流人自忙。
<other>[、/(、*、)]牛</other>
衲僧命脉頂門眼。點著無端頭角生。猶幸家園田地
穩。得深耕處且深耕。
<other>和偃溪</other>
謝郎無月夜撐船。不覺平沈偃水邊。隨手一篙盤得
轉。渾家洗脚上床眠。
<other>送金州禪人</other>
磨磚大士眼𥊚瞇。歸去高聲喚醒伊。好箇打車消息
子。無端錯付馬駒兒。
<other>送達州惠禪人見徑山無準</other>
面門角眼倒生筋。今佛誰為第一身。此去炷香三拜
起。防他左語子扇人。
<other>劒堂</other>
平常不露鋒鋩句。凜凜風霜威自全。脚未跨門先照
顧。那知已喪髑髏前。
<pb n="72"/>
<other>無隱</other>
望州烏石未相見。南嶽天台幾對談。引得廬山曾失
笑。至今滿面是羞慚。
<other>送僧過金山（掩室化後）</other>
不見德雲閑古錐。淡煙寒日水漣[漪-大+(立-一)]。風行雷動他山
上。也好低頭問訊伊。
<other>無照</other>
自怜一點不揩磨。開眼還同合眼過。莫道渾家全淈
𣸩。瞞他些子看如何。
<other>清溪</other>
咫尺曹源有路通。游魚何事自迷蹤。有聲為到不平
處。一點塵泥斷不容。
<other>送心非庵</other>
是是金鱗猶滯水。非非獅子又翻身。蜀山佳處是非
外。佛法憑誰作主人。
<other>月潭</other>
皎潔清光艶艶寒。幾回撈摝犯波瀾。憑誰說與寒山
子。莫把吾心一樣看。
<other>無象</other>
澹泊虗閑未動爻。有何單拆與重交。太平時代合如
是。卦子逢人莫亂拋。
<other>送僧之浙東</other>
踏不著處一搭子。爛如生鐵硬如泥。金陵尋徧無尋
處。定在鄮峰東嶺西。
<other>送僧過碧雲見北磵</other>
老倒楊岐沒腦門。行藏駔劊許誰論。碧雲深處問端
的。他是他家九世孫。
<other>雪牛</other>
露迥迥地趂不去。時復深村荒草行。一色皮毛都換
了。荷擔須是者眾生。
<other>鐵壁</other>
天地為爐烹不破。不通風處却通風。自從透得歸來
後。方見一重還一重。
<other>送寅乙上人歸蜀</other>
南方展轉扣西來。口欲談而擘不開。乙馬三寅領將
去。溪邊婆子笑咍咍。
<other>石門</other>
雲鏁苔封勢嶮𡾟。也曾敲擊費輪槌。只緣入作不得
處。忘却心行路絕時。
<other>送知無見</other>
百城煙水夜光寒。巾子峰頭曾細觀。轉得身來天已
曉。目前贏得黑漫漫。
<other>送祥上人之道場</other>
虎錫高騰上虎嵓。虎嵓老虎氣耽耽。袖藏濟北爺兒
手。不捋其鬚心不甘。
<other>璞翁</other>
隱密全真處。渾崙未剖時。從來只與麼。不用討瑕疵。
<other>送悟上人入廣兼簡塗提刑</other>
大地猶如一粒粟。而今此語付何人。時時撮向掌中
看。吳蜀江山一樣新。
<other>雪山</other>
晝漫漫地夜漫漫。高下峰巒總一般。身在洞然明白
裏。勿於明白裏頭看。
<other>彭檢法號仍舊</other>
者漢本來無面目。幾年向外空馳逐。驀然憶著便歸
來。六六依前三十六。
<other>玉侍者出世鹿苑</other>
行海無風戒月孤。新開鹿苑舊規模。一千七百傳燈
上。樣子分明見也無。
<other>石鏡</other>
堅頑豈是鑄成底。雨洗風磨只自如。勿謂全然不照
燭。山精破膽已無餘。
<other>慵衲</other>
<pb n="73"/>
寒涕垂頥懶不収。肯將佛法挂心頭。針筒線袋也拈
却。古毳從教爛壞休。
<other>送覺上人歸隆興</other>
八十四人善知識。亮公把手不同歸。知君家住江西
上。休聽灘聲說是非。
<other>南叜</other>
住在何方號阿誰。默然不答笑熈怡。知君不是北來
者。下載清風合自知。
<other>善禪人登徑山侍癡絕</other>
三年共住不相識。眉目橫分鼻脩直。狹路逢渠何所
之。欲上凌霄峰頂立。凌霄一峰插天高。餘峰起伏皆
兒曹。我曾眺目察秋毫。三千剎海空勞勞。峰頂老人
八十二。湛湛雙眸映秋水。戲笑怒罵謦欬聲。總是吾
家第一義。老人問汝來何從。進前叉手宜當胷。更看
武步生清風。何愁老人無笑容。
<other>無諍</other>
拈花微笑爭端起。面壁安心閙鋪開。數到老盧明上
座。使人心識一時。
<other>送日本合上人</other>
夜來歸夢遶鄉關。滄海何曾礙往還。有問大唐天子
國。為言覩史在人間。
<other>鎮湯頭</other>
甜似黃連微帶澁。苦如甘草略含辛。一回點過一回
別。只恐難瞞無舌人。
<other>方巖</other>
烏雲屯了白雲屯。雲斂稜層四面分。平實嶮𡾟都坐
斷。且無花雨落紛紛。
<other>送僧之雙林</other>
去到雙林見舊遊。眉彎新月眼橫秋。寒暄未舉宜先
問。因甚橋流水不流。
<other>無瑕</other>
本體溫如又瑩如。擬心雕琢費工夫。自家寶藏只這
是。切莫揩磨染污渠。
<other>送鎮知客</other>
海南一片舊田園。松竹迎風幸可憐。拂拭藤枝倚床
畔。隄防人問祖師禪。
<other>寄日本國相模平將軍</other>
○徑山収得江西信。藏在山中五百年。轉送相模賢
太守。不煩點破任天然。
<other>送丁高士</other>
霞服雲冠游上苑。芒鞋竹杖過幽扉。故山青草纍纍
塚。羞見先生化[鴳-女+隹]歸。
<other>刺血寫法華</other>
矮窻岑寂中。一字一點血。血盡筆禿時。止止不須說。
<other>開諸方語</other>
収拾殘花貼故枝。游蜂舞蝶謾紛飛。莫教嗅著無香
處。懡㦬還從舊路歸。
<other>淨髮</other>
頂門些子娘生髮。剗了還生卒未休。斜把金刀勾得
著。一毫頭是一毫頭。
<other>行者德山改名德止</other>
吾宗一德山。天下同仰企。寥寥數百年。清風來未已。
汝名今與同。初非犯其諱。人前一呼喚。不覺聳眾耳。
易以艮為山。辭以艮為止。宜將止易山。只移一畫子。
吾當尊前賢。不得不如此。
<other>示天童幹延壽化士</other>
家有良醫病轉多。無棲泊處㝡誵訛。水如藍也花如
錦。依舊簷聲滴舊窠。
<other>再刊大慧語</other>
妙喜胸中流出底。重華天子手親書。大千俱壞此不
壞。別板刊行亦聽渠。
<other>明鑑先生</other>
支干念二金釘子。變態無窮無盡時。盡大地人都釘
<pb n="74"/>
定。先生知後更誰知。
<other>水茶磨</other>
機輪瞥轉已多時。苦澁分明只自知。轆轆放身隨浪
輥。傍觀贏得眼如眉。
<other>甜瓜</other>
不惜渾崙次第僉。把將來語太無厭。而今一片落誰
手。管取甜時徹蒂甜。
<other>見性堂</other>
髑髏瀝盡眼頭寬。炯炯圓明一顆寒。莫恠年來昏怛
甚。鐘聲却被鼓聲瞞。
<other>立雪方丈</other>
少室門庭冷似氷。可師曾此一沉吟。夜闌各自知寒
冷。莫待齊腰三尺深。
<other>菩提橋</other>
石頭一路平如掌。步步風波險處行。渡馬渡驢都莫
問。等閑奪得祖師名。
<other>一葦亭</other>
長江一葦浪花開。合國咸知不再來。千古凭欄一惆
悵。豈知脚下滑如苔。
<other>寶華法堂</other>
老蚌虗含素月胎。庭前花雨自成堆。吾將倒轉風雷
舌。未必繽紛動地來。
<other>見山亭</other>
柳陌花衢爛熳游。不知日月去如流。擡眸忽見家山
在。雙手難遮滿面羞。
<other>讚佛祖</other>
<other>出山相</other>
道無修證。入山何為。法無去來。出山何之。黃金屋宅
草離離。天上人間說向誰。
六載入山緣底事。復緣底事出山來。毒心毒行人難
見。但見春風笑臉開。
<other>水月觀音</other>
覺天無雲。性海無風。玉輪蘸影。金浪翻空。非惟觀世
音。我亦遊其中。
<other>思惟相觀音</other>
春禽晝啼。秋虫夜吟。有耳皆聞。何獨觀音。如是而知。
如是而覺。面目現前。超諸餘學。
燕語鸎吟。鴉鳴鵲噪。聲有差殊。聞無顛倒。聞性既寂。
聲塵亦空。一點悲心。在處圓通。
<other>開眼入定</other>
六用如如體不分。耳能觀色眼能聲。而今老大宜安
分。眼自觀兮耳自聽。
<other>趙通判請贊觀音</other>
輪數珠。泛蓮舟。覺天雲靜。性海風休。以悲為心。救眾
生苦。以慈為眼。觀眾生憂。眾生何憂。憂忘內修。眾生
何苦。苦於外求。故現宰官身。所說宰官法。不出乎盡
忠孝。守名節。保祿位。教子孫。勿墜於箕裘。夫如是普
門一十九類。楞嚴三十二應。熈怡微笑。唯唯點頭。公
堂日永篆煙浮。誓與慈容同去留。
<other>魚婦</other>
左提魚籃。右搴衣袂。浩浩塵中。一聲活底。傾國傾城
眼豁開。早已白雲千萬里。
<other>馬郎婦</other>
鏡裏精神。風前調度。手執蓮經。換人腸肚。錦鱗吞釣
上鈎來。黃金骨已騰空去。
<other>草衣文殊</other>
草離離。髮垂垂。神出鬼沒。佛眼難窺。能坐毗耶之舌。
而不能出女子之定。能行法王之令。而不能免迦葉
之疑。五臺山勢峭巍巍。返擲還他獅子兒。
<other>文殊</other>
獅子吼無畏說。空處挨緊處捻。彼上人縮却舌。不二
門都敗闕。五髻童真七佛師。却證烏龜成白鱉。
<other>維摩</other>
<pb n="75"/>
呵二乘彈十地。以強詞奪正理。問疾人根到底。語與
默都不是。金粟如來居士身。盡大地人扶不起。
<other>布袋</other>
儱侗十圍腹。婆娑三尺軀。折拄杖攪無邊香水海。破
布囊貯百億須彌盧。等箇人。㗭哩㗭哩。覔文錢。蘇嚕
蘇嚕。天上無地下無。四明山色開[書-曰+(且-二+人)]圖。
放布袋而立。携布袋而去。他日下生來。別道一轉語。
補處之尊。弄真像假。拋却內宮。來使奉化。回觀時。髑
髏眼睛瀝未盡。緊靠處。布袋骨董放不下。放得下。未
必遭人強描[書-曰+(且-二+人)]。
<other>須菩提</other>
倚杖而立。示真般若。手中子。云何抄寫。長老若不
放下。疑殺後生尊者。
常宴坐。常危立。一片虗凝。萬境空寂。嵓前花雨已狼
籍。
<other>豐干　寒拾</other>
只解踞虎頭。不解収虎尾。你若訐露人。人也訐露你。
出沒虎聲中。卷舒牛跡上。半是小兒嬉。半是大人相。
執㸑滿頭。掃地塵撲面。嵓下細思量。一場不著便。
道兮無貧。德兮有鄰。五峰雙磵。誰主誰賓。相靠而睡
也。象王回顧。相呼而笑也。獅子嚬呻。噫。不省這箇意。
修行徒苦辛。
雙磵底五峰前。塊石上磨松煙。多無一兩字。少有三
百篇。明明此意落誰邊。
微風吹巖松鳴。聽愈好吟愈清。渾崙一句子。文彩甚
分明。筆下如何寫得成。
左手執卷。右手指示。覿露不覆藏。幾人知此意。回首
臺山鎖寒翠。
對面撫掌。兩鏡相照。雙磵與五峯。冷地齊失笑。喚作
普賢還料掉。
<other>達磨</other>
面壁而坐。見成行貨。立雪求之。還同蹉過。須知罪犯
彌天大。
來泛一杯千頃浪。去携隻履萬重雲。自言傳法傳何
法。故我思君亦恨君。
萬浪千波一葦橫。翩翩隻影可憐生。老蕭若會截流
句。楊子江頭放你行。
<other>六代祖師</other>
竺乾正眼。震旦心宗。一點水墨。兩處成龍。至今匝地
生清風。
諸緣息時。伎倆盡矣。了了常知。不是不是。莫被胡僧
謾著你。
無言說中。廣說信心。洞然明白。非去來今。風病因茲
轉更深。
古佛無心。知之者誰。雙峰點首。石女攢眉。錯付黃梅
箇小兒。
能與麼去。能與麼回。青松[鬱-山+止]密。白髮摧頹。嶺南消息
幾時來。
字則不識。宗說俱通。如風吹水。如日行空。破蕩箕裘
是此翁。
<other>寶公和尚</other>
鷹窠大士。示現無方。生于宋代。老于齊梁。杖頭刀尺。
隱顯全彰。巍巍堂堂。煒煒煌煌。至今坐斷獨龍岡。
<other>北宗</other>
菩提有樹鏡無塵。玉兔懷胎入紫宸。七百僧龍第一
座。信衣推與負舂人。
<other>明上座</other>
大庾嶺頭提不起。本來面目尚埃塵。南枝不放春消
息。也是茫茫漏網人。
<other>荷澤</other>
荷澤元來不姓高。嶺頭一網竟難迯。爾曹若不論知
解。知解無因到爾曹。
<other>雪峰真覺禪師</other>
<pb n="76"/>
出嶺超方。九上三到。一槌便成。未是性燥。誦過水偈。
聞色空義。攪炒肝腸。睡不成睡。棒頭領旨。句下明宗。
夜半鰲山。如[鴳-女+隹]拋籠。象骨岩高。中有鱉鼻。千五百人。
中傷者幾。三毬並輥。大用全提。石火莫及。電光罔追。
大地撮來。如粟米粒。今昔行人。看之不出。望州烏石。
日炙風吹。萬福曾郎。眼戴双眉。
<other>普化</other>
者風僧。甚舉止。木鐸一搖。聲在人耳。邈吾真處。點著
便行。咬生菜時。觸著便諱。明頭暗頭。拶著便轉。今日
昨日。扶著便醉。或於道吾手裏。倒送鎗頭。或於臨濟
面前。滿傾惡水。如斯伎倆。果能成褫人。建立黃蘗宗
旨者耶。況其掣狂掣顛。有頭無尾。是皆不迯大仰之
讖。盤山之記。末後若不向東門南門。西門北門。覔箇
走路。定不免新婦子。老婆禪。小廝兒。撫掌笑你。
邈得先師真。鼻孔不相似。大悲院裏歸。驢鳴較些子。
<other>蜆子</other>
師荒村古廟兮。人紺宇蓮宮。師紙錢堆裏兮。人瓔珞
聚中。師撈鰕摝蜆兮。人打鳳羅龍。師鱣鮮枯槁兮。人
玉食雍容。師與人隱顯各異兮。卷舒一同。為華嚴之
弟兮。不入華嚴保社。為洞山之子兮。不紹洞山門風。
欲遯其迹迹愈著。欲晦其名名愈崇。夫能謹初護末。
不㳂他酒臺盤兮。人莫知師之所知。師獨樂其樂。樂
亦無窮。果如是兮。安有今日。持短尺以量虗空。磨淡
墨以邈虗空者哉。
古廟爐冷。長江烟水寒。再三撈摝得。難上酒臺盤。
<other>政黃牛</other>
湖水湖山面面奇。烟雲風月總新詩。悠然句意不及
處。也解將牛作馬騎。
肩聳湖山瘦。眼明湖水秋。往來誰是伴。白鷺與黃牛。
<other>郁山主</other>
谿橋驢子失脚處。百尺竿頭進步時。頂踵一時俱換
了。依前只是郁闍梨。
騎驢過溪橋。一踏橋梁折。橋邊萬朵山。拊掌笑不歇。
<other>言法華</other>
褰裳登九重。走筆書十三。兩頭俱不住。臨去又圖南。
<other>十六羅漢</other>
飛錫五天雲冉冉。泛杯南海浪悠悠。一毫頭上輕収
拾。不是冤家不聚頭。
<other>過河尊者</other>
前溪淥漲雨初晴。浮笠波心掌樣平。伎倆由來只如
此。放教急急奔前程。
<other>朝陽穿破衲</other>
簷前負日暖烘烘。敗壞重加補綴工。盡大地人窮性
命。都盧劄在一針鋒。
<other>待月了殘經</other>
數黑豆子老和尚。石上松根得意時。自憐末後一句
子。只許天邊明月知。
<other>船子和尚</other>
機語相符句合頭。離鈎三寸已吞鈎。孤舟短棹都拋
却。直得朱涇水逆流。
<other>亮座主</other>
心與虗空講未終。一呼回首一開容。勿言去後無消
息。雲外西山翠掃空。
<other>宗道者</other>
一雙破草鞋。無跟又無耳。袈裟包不得。拄杖挑不起。
只知赤脚下桐城。不免桐城人笑你。
<other>靈照女</other>
盡道家貧賣笟篱。潑天富貴許誰知。風前斂手一轉
語。未必丹霞識得伊。
<other>贊禪會圖</other>
<other>黃蘗掌沙彌</other>
大機之用誰擔荷。斷際孤風不可追。濟北少年曾未
委。風光太子已先知。
<pb n="77"/>
<other>趙州不下禪床接二王</other>
折脚禪床接斷薪。猶堪傴坐揖高賓。明知列土熏天
富。難鬪他家徹骨貧。
<other>國一見代宗起立</other>
法地安然不動移。振身而立亦相宜。勿於起坐經行
外。別討大唐天子師。
<other>文宗嗜蛤蜊</other>
一點悲心擘不開。鑊湯衮處笑盈腮。希奇之事朕深
信。是與君王說法來。
<other>莊宗中原之寶</other>
搜索乾坤宇宙間。中原之寶祕形山。若非呈似老興
化。往往人將作等閑。
<other>李翱見藥山</other>
千株松下謁癯仙。冷淡烟霞別是天。授與刀圭元不
識。却來携手水雲邊。
<other>裴休捧佛請安名</other>
持來面目已全彰。出就呈機驗當行。千釋迦文萬彌
勒。都盧攝入一身光。
<other>韓愈請益大顛</other>
去國迢迢路八千。歸心日夕九重天。當機不領到家
句。且向途中快著鞭。
<other>龐居士見馬大師</other>
攪海獰龍頭角露。出林老虎爪牙張。至今六合風雲
裏。浩浩來登選佛場。
<other>靈照對丹霞</other>
覿露風猷第二機。電光石火較遲遲。丹霞去後無消
息。又見牢關把定時。
<other>說無生話</other>
収拾山雲海月情。團欒鼻直眼眉橫。龜毛拂子兔角
杖。敲得虗空嚗嚗聲。
<other>靈照看日早晚</other>
明暗雙雙機奪機。阿爺手裏覔便宜。果然老底能輕
信。輸却日輪當午時。
<other>龐大倚鉏而化</other>
老子先行行不到。郎君末後太過生。倚天衡岳㝡深
處。雨過寒光潑眼明。
<other>讚東山五祖和尚</other>
輥綉毬。打瓦皷。半巴音半魯語。心膽傾面目露。不可
描不可塑。故天下稱之。曰東山演祖。
<other>寂嵓忠和尚</other>
師之出處。師之面顏。雲橫楚甸。雨過淮山。閱其語錄。
見其作用。玉轉珠回。雲興泉湧。寂嵓之道。莫能形容。
我今贊之。持尺量空。
<other>北磵和尚</other>
調古風高。神清氣逸。聞一唯陞素王之堂。見微笑入
空王之室。[懨-猒+火][懨-猒+火]綽綽兮。以一而貫萬。寂寂寥寥兮。會
萬而歸一。此豈非八十三。住龍床角邊。南山之淨慈。
佛照之真子。北磵老賊者耶。
<other>癡絕和尚</other>
破蟄之雷。指南之龜。斫圓玉斧。刮膜金篦。噫。非師而
誰。
<other>廣福聦長老[書-曰+(且-二+人)]無準頂相請贊</other>
這慈尊。曾自贊。煑不熟。燒不爛。有軟頑。沒思筭。秤須
彌重四兩。量虗空闊丈半。更有白[仁-二+(ㄠ*刀)]不是處。付與無
聞。從公理斷。
<other>自讚</other>
<other>東林徹長老請贊</other>
寒浦先零之姿。古嵓後彫之操。雪滿顛一味寒酸。雲
半肩十分枯槁。任緣去住也。隨處有餘。信手拈來也。
用時恰好。雖云理絕思惟。其柰事關懷抱。倚天長劒
用還磨。分付明嵓徹長老。
<other>虎丘惠長老請贊</other>
萬里晴空。一聲霹靂。盡大地人。掩耳不及。浩浩清風
<pb n="78"/>
生八極。
<other>祥符喜長老請贊</other>
三巖日煖經行地。雙徑風清宴坐時。昔不少年今不
老。如何描邈使人知。
<other>圓通師孫福長老請贊</other>
虗空寥寥。吾之體也。萬象紜紜。吾之用也。青山白雲。
吾之賓朋也。山色溪聲。吾之言論也。作是說者。[書-曰+(且-二+人)]師
之所不能幻也。夫[書-曰+(且-二+人)]師所不能幻者。吾亦不知。吾之
為誰也。故強名之。曰石谿老凍⿰身農也。
<other>資壽溱長老請贊</other>
寒浦先零之姿。古巖後凋之操。雪滿顛一味寒酸。雲
擁肩十分枯槁。任緣而住也。觸處有餘。隨機而應也。
無適不可。家法森嚴。鉗鎚糙暴。承當者誰。如溱長老。
<other>西竺淨長老請贊</other>
色見聲求。二俱不是。離聲色外。轉沒巴鼻。石火光中。
掣電影裏。要見石谿。且莫瞌睡。
<other>楊居士請贊</other>
水中之月。鏡裏之形。一頂春雪。半肩秋雲。觀而無觀
曰正觀。聞而無聞曰真聞。[書-曰+(且-二+人)]工作汝汝即我。居士識
吾吾非君。是兮非兮分不分。贊之毀之徒云云。
<other>小師正恭寫松源掩室并師山行圖請贊</other>
父前行。子後隨。不肖孫。愚且癡。三昧門。各自知。入深
村。草離離。風前翻憶老楊岐。
清空片雲。古潭萬象。飄然何來。湛然何往。識則不識。
知而無知。銕壁銀山。挨開者誰。
<other>小佛事</other>
<other>石田和尚入祖堂</other>
南北山中舊主人。風光占盡便翻身。故園理得閑田
地。別立風規斬斬新。恭惟。北山三十四世。石田和尚。
大坐靈山。分身寶壽。正當此時。去底是住底是。與其
去也。㵎水留連。山雲把斷。與其住也。難提招手。土主
點頭。畢竟如何。一堂風冷淡。千古意分明。
<other>枯樁和尚入祖堂</other>
召大眾云。還知枯樁和尚落處麼。一生列列別別。崖
崖柴柴。生鐵為面具。頑石作[(曷-曰)/月]懷。逢春不變。有地難
埋。卜居楊子江心去。惡毒聲名已上牌。指牌云。名牌
在此。枯樁安在。若謂在在。猶隔天涯。不在不在。大似
未曾齋。畢竟如何。千古祖堂風凜凜。莫言無位可安
排。
<other>無準和尚入塔</other>
浙東山。浙西水。折拄杖頭。無風浪起。幾回負清墮。一
笑同棲止。今日與誰論此心。萬象森羅齊側耳。徑山
堂上。佛鑑禪師大和尚。剏萬年正續。為一代的傳。十
有八年。坐斷五峰之頂。百千三昧。遨遊幻劇之場。暗
號潛通。真機密付。雙収雙放。半合半開。方堪一義同
心。未料兄弟十字。藏身處沒蹤跡。澄潭碧海臥泥牛。
沒蹤跡處勿藏身。西嶺東山蹲石虎。炎天九夏。氷雪
滿街。白日晴空。迅雷撼地。正恁麼時。塔戶一開。入已
還閉。一句作麼生道。時有白雲都盖覆。更無明月四
山流。
<other>癡絕和尚入祖堂</other>
召大眾云。山中前主人。癡絕和尚歸來也。還見麼。良
久云。昔年離太白上靈山。一片白雲空往還。去年辭
鄮峰登法華。高蹤何處不吾家。今朝雙徑相逢處。古
篆烟銷日當午。此時誰主復誰賓。面面相看如是住。
如是住。鳳棲何待梧桐樹。
<other>逢庵源首座入塔</other>
一條脊梁硬似鐵。七十餘年拗不折。落在鍾山爐鞴
中。煆作炎天片片雪。欲以無絲袱子。斂而包之。我恐
包之不能。欲向無縫塔中。散而藏之。我恐藏之不徹。
畢竟如何。逢庵逢庵。君宜自決。
<other>昭覺土庵圭和尚起骨</other>
白刃攪蜀道。日月晦冥。而土庵無傷。劫火燎蜀天。虗
<pb n="79"/>
空燼。而土庵不熱。三十載一去一留。而無去留之
異。八千里在彼在此。而無彼此之別。正恁麼時如何。
分破北山西嶺雲。夜深冷照峨嵋月。
<other>智回首座鎖龕</other>
智不到處。全隱全露。回互旁通。還同染污。盡力跳得
出。全身在裏許。一室寥寥竟日閑。更須鎖斷奔馳路。
<other>淑副莊下火</other>
閙處番交。靜處插脚。偉哉淑副莊。舉火云。透過這一
著。這一著那一著。開眼也著。合眼也著。
<other>清上座下火</other>
絕點純清。逈無邊際。如是病源。流注未已。夜來徹底
盡掀翻。家家門前火把子。
<other>吉州信上座下火</other>
具決定信。信箇什麼。廬陵米價相應。直下更無兩箇。
信位既爾。人位作麼生。擲下火把云。不得喚作火。
<other>堅莊主鎖龕</other>
堅密身。絕依怙。一一塵中。如是而住。堅莊主。一回把
定牢關。管取月圓當戶。
<other>榮上座起龕</other>
枯者任其枯。榮者任其榮。二邊都不犯。一劒自風生。
莫逐前時行處行。榮上座。却向甚處行。上馬見路。
<other>覺上座下火</other>
不憂念起。唯恐覺遲。覺亦是病。何藥可醫。都放下莫
思惟。精金入火自光輝。
<other>宗侍者下火</other>
我此一宗。得之㝡難。得之猶易。傳之為難。難難。城西
白雪陽春曲。今日分明為一彈。擲火把云。急著眼看。
<other>理大師下火</other>
理既如是。事作麼生。當機一喝。拂袖便行。如斯參到
無參處。正好全身入火坑。
<other>海維那下火</other>
心徑綠苔生。海門紅焰起。四十四五年。只行到這裏。
只這裏猶未是。勝熱婆羅門。火聚刀山。看你海維那。
逢場作戲。
<other>逕水頭下火</other>
以火劃一劃云。只者一逕。踏著便是。幾回撥水求波。
幾回撥波求水。夜半三更洗面時。無端摸著娘生鼻。
摸著後如何。全身跳入火坑。要你無風浪起。
<other>源侍者下火</other>
攢簇不得底病。㕮咀不及之藥。志源侍者。惟己自知。
舉世良醫。不知落著。源侍者。自知底。都拈却。把火入
牛欄。一著高一著。
<other>印上座下火</other>
去即印住。剔起眉毛眼卓竪。住即印破。上下四維都
屬我。去住還同印破時。澄潭不許蒼龍臥。正恁麼時
如何。天寒只宜向火。
<other>選塔主下火</other>
塔中主。誰委悉。眼卓朔鼻脩直。相共行不相識。謾道
今年七十七。（以火打圓相云）還見麼。根選圓通。斯為
第一。

石谿佛海禪師語錄卷下（終）

<talk>No. 1405-B
 新添</talk>

<talk>降魔圖序（并引）</talk>
佛出世之初。魔外熾然。有千子鬼母。種類甚多。噉人
子女。天上人間患之。佛於是。取其最愛之子。以琉璃
鉢覆之。母既失子。啼哭徧尋。佛呼其來。指兒還之。鬼
母役所部諸兵。將盡神力。鉢不能動。佛問。汝之愛子。
與人之愛子。同耶異耶。鬼母悔謝禮拜。發願。自今已
往。見人之子女。猶我之子女。或有求子女者。我當副
<pb n="80"/>
彼所禱。纔發心已。鉢自揭開。抱子而去。
法高一丈。魔高一丈。但邪正殊途耳。傳云。微有念生。
即陰界所攝。魔宮鬼窟。雜處其中。昏昏長夜。合眼做
夢。靡所不至。佛悲怜之。以大智光明。如日懸空。破彼
幽暗。悉使開眼見明。捨邪歸正。[書-曰+(且-二+人)]師筆端三昧。幻出
降魔圖。有深旨焉。觀此圖者。倘能頓見善惡邪正之
念。未形之前。則孰為佛邪。孰為魔耶。苟或未然。亦宜
自警。淳祐乙巳。重陽後十日。虎丘住山老僧。石溪心
月。書于致爽。
<other>書遯齋居士題後</other>
昔之高人達士。如王逸少陶淵明。未甞不入吾之保
社。本朝東坡山谷諸大老。又出入游戲者也。書樓遯
齋居士。豪放奇偉。襟韻灑落。莫年隱居飛來峯下。四
海禪衲。重跡戶外。心月以枌榆之舊。復來冷泉。始終
相與厚甚。居士戲笑怒罵。皆成文章。獨所題海上人
世繫。於身後始得快觀。思居士。而不復見。其絕塵之
韻。尚於此髣髴焉。淳祐庚戌。立夏日。石溪心月書。
滄洲叟。觀于苕溪之漁灣精舍。
時淳祐辛亥。中春丁巳。
<other>開光明藏疏</other>
大光明藏。橘洲曇少雲。秉史筆。勾索佛祖機緣。
摭而為書。使學者。詳其旨歸。於宗門非小補也。
然後人傳寫。爭寶之。而真贋相半。四明明禪人。
校定元本刊行。須得同志之士。與賢士大夫。相
助發揮之。重說偈曰。
佛祖親傳真命脉。橘洲筆底發淵源。郁乎光𦦨十萬
丈。只貴知音一印傳。
寶祐乙卯。自恣日。徑山石溪　心月　書。
<other>示無象</other>
靜照禪者。過海訪此。未久。動容瞬目。吐露不凡。因作
頌見示。可敬。倘跂步前哲。不患不與之把手同行也。
僧問趙州。一物不將來時如何。州云。放下著。僧云。一
物不將來。放下箇什麼。州云。放不下。擔取去。僧大悟
於言下。且道那裏是這僧悟處。試著意看去。切不必
理會得與不得。宜以悟為則。所謂不患不與前哲。把
手同行。當立地以待搆取。照宜勉之。乙卯孟冬。徑山
老比丘心月。
<other>山偈奉餞九江純禪者歸東林受業</other>
靈隱　石溪　心月
年來佛法帶誵訛。十卜干千不較多。寄語東林略擡
手。看伊眼腦是如何。
淳酉中秋。書于靈鷲一峰。

靈隱老石溪。偈送純禪者。詞語出人意表。墨光
輝耀今昔。佛法誵訛處。具眼腦者辨諸。
育王　德明　拜書

石溪十卜千干。後世千干十卜。不是佛法誵訛。
祗是千干十卜。　　　魯山　德儒　九拜

溪聲廣長舌相。晝夜時時流布。不是眼裏聞知。
誰識者箇章句。　　　天童　雲岫　書

<talk>No. 1405-C
 御書傳衣菴記</talk>

徑山興聖萬壽禪寺住持。石溪師心月。來見其里人。
前史臣楊棟于餘杭普救寺。出書袖中請曰。心月蒙
恩。宣賜　御書。勒之翠珉。乞文為記。臣棟讀其書曰。
心月師掩室。掩室師松源。嘉泰壬戌。松源將亦寂於
靈隱。時掩室住雲居。千里而遙。群弟子紛然。拈所傳
衣。莫知所付。乃問四眾曰。沒量大漢。為什麼擡脚不
起。又曰。開口不在舌頭上。有語即授衣。南北山禪衲
<pb n="81"/>
千數。無一契者。乃囑徒弟宗禮曰。留寘吾塔所。三十
年後。當有的孫。來住此山。可以付之。迨淳祐丙午。心
月。自虎丘被　旨。繼其席。開堂之日。宗禮慧淵。從眾
中出。捧衣宣言曰。師翁密有懸記。付囑如是。心月嘆
曰。昔二十四祖。師子尊者。四世而傳二十有二人。然
必以傳衣定正嗣。餘皆傍出。大陽延禪師。老無的傳。
一日謂浮山瑯瑘二師曰。吾道非遠即覺。對曰。吾二
人皆有父母矣。大陽垂涕。乃以皮履布裰。遺浮山曰。
汝為我擇人付之。後得青華嚴。大振曹洞一宗。彼顏
面不覿尚爾。吾甞依師于此。聞舉鐵酸饀。作麼生咬。
吾擬對。師云。不是不是。心疑之。辭歸鄉。再來而師已
矣。今得此。豈偶然哉。受衣之翌日。宗禮忽書偈別眾
曰。吾事畢矣。端坐而化。事由是播傳。往往聞　天上。
心月自遷徑山。即挈衣與俱。結茆藏之。以俟來者。壬
子七月。菴成。內臣宣　上旨。以　御書傳衣石溪四
大字。賜臣僧心月。臣僧懽抃。得未曾有。茲欲紀述之。
以詒無窮。臣棟曰。此　宸翰也。敢不謹記。昔夫子作
春秋。吳用夷禮。則夷狄之。而世傳古篆。嗚呼吳延陵
季子之墓者。以為夫子之所書也。夫季子所行。豈盡
合於聖門。而聖人與之者。亦曰吳之賢人云爾。　殿
閣風清。優游泮奐。肆筆而遂及此。與孔子之意。寧有
異哉。雖然竊有感焉。佛生於葱嶺之西。無羲黃堯舜
禹湯文武。以為之君師。無易書詩春秋。以牖其知覺。
無五禮六樂。庶政百度。以節其情養其體。乃能自用
其智之所及。謂宇宙之內。四體之中。有一事焉。至貴
至重。名之曰寶。於百千萬眾。默付一人。次第傳授。以
入中國。年歲浸久。支分派別。各有源委。綿綿延延。未
甞斷絕。夫所謂一事者。口不能道。而得者。心自知之。
不得者。不敢與。如月所敘無義語。是其機指也。其有
棄民業。而學之者。癡坐飽餐。而不知求此事。則其徒
相與。非而咲之。有劬身苦心。盡老而不得。則泣涕懊
恨。往往以身為膏。無罪而節解。彼豈不知愛其身哉。
以為吾學此事。而不知此事。虗枉此生。其痛憤之心。
甚於然身截骨也。未暇問所學之是否。為人弟子。不
當如是邪。易曰。聖人以此洗心。退藏於密。曰此者必
有其事。曰密者。必有其處也。孔子曰。逝者如斯夫。又
曰造次必於是。曰斯曰是。又必直指一事。明矣。孟子
曰。若孔子。則聞而知之。夫子五百年之間。所聞者。謂
何而知何事乎。韓昌黎亦曰。堯以是傳之舜。以是者。
以何事也。況乎吾聖人之言。則又明白快截。無有所
隱。非若無義語之善遁。然而彼之一事。其徒之傳之
也。如彼此之一事。則誰當求之。誰當知之歟。由是觀
之。則夫雲章之。所以被乎此者。其亦有以愧天下之
為學者。不能求其師之所傳為何事。而皆不以為非。
不能知其師之所傳。為何事。而皆不以為耻。書外之
意。不言之教。是豈可以蠡測管窺哉。吾　君之賜大
矣。又不可以不記也。徑山以游火中微。石溪至賣衣
鉢。買粮飽其眾。搞年償山門逋。六十萬緡。明年創大
覺傑閣。數斥餘衣供役。景象復振。師俗姓王。世居眉
青神之瀨。姥母楊氏。臣棟之族也。寶祐三年。四月壬
午。朝散大夫。集英殿修撰。提舉江州太平興國。宮。賜
紫金魚袋。臣楊棟謹記。并書。中奉大夫。試尚書工部
侍郎。兼同修國史實錄院。同修撰。兼資善堂翊善。建
陽縣開國男。食邑三百戶。賜紫金魚袋。臣蔡抗篆額。
小師　臣僧　正知　立石

<talk>No. 1405-D
 雲頂演和尚送石谿出關見雲居掩室和尚法
語</talk>

道人行處。寸草不生。眼觀東南。意在西北。也是家常
茶飯。有般漢。恰似殺人了。及乎推勘。硬不肯招認。忽
然業鏡一照。冤家見前。當時口似匾擔。若也未能如
<pb n="82"/>
此。不免挑囊負鉢。撥草瞻風。閉目藏睛。三二十年。向
鬼窟裏作夢。不然。被無知阿師教壞。喚鍾作甕。鼻孔
遼天。弟子與師。俱陷王難。月侍者。相從既久。一日謂
予曰。近聞衲子輻湊雲居。亦願効瞎驢趂隊。可否。予
謂之曰。僕雖在先師會中。與渠友善。但見其喫飯屙
屎。鼻直眼橫。而不知其為何人也。汝若具眼。行自辨
之。嘉定戊辰。季秋。紫雲演老書。
<talk>No. 1405-E</talk>

石谿未離雲頂行脚。未到處。要須到。既見雲居。開口
不得處。要須道。執侍半年。如矢在弦上。知而不自發。
至於龍袖拂開。如箭在的中。發而不自知。雖然早年
見松源于北山下。是此話已行。若謂開得口後。方有
此錄。腦後猶欠石溪一錐在。寶午夏五。住徑山。偃溪
（黃聞）䟦。

<article id="n1406">石溪心月禪師雜錄</article>

No. 1406
<sarticle>傳衣石谿佛海禪師雜錄</sarticle>

<other>和張防禦</other>
我有一方田。於中息萬緣。生涯雖寂爾。日用不徒然。
知足長年樂。無求在處禪。西隣知此意。松竹銷寒煙。
<other>送超禪人歸省親</other>
參玄曾未造玄微。肯學新豐十不歸。歸舉清凉答佛
話。教娘知有祖師機。
<other>歸雲</other>
拖雲從龍去又回。無心却似有心來。只因怕失老僧
約。永日岩房撥不開。
<other>臭菴</other>
自家汗氣不曾覺。口未曾開人已知。熏出蘇州二石
佛。一人掩鼻一攢眉。
<other>中山</other>
英標拔俗一千丈。壁立孤危不可攀。南北東西徒斫
額。誰知步步在其間。
<other>省行堂主。往霅川化油</other>
火冷寒老病身。一燈深夜伴孤貧。忍將滴滴思鄉
淚。說與溪頭問疾人。
<other>異手相士</other>
天地同根歸一指。先生三四已為多。等閑竪起拳頭
處。數量如何數得他。
<other>送保慧大師</other>
生在如來家。須學如來行。諸念入正念。有諍歸無諍。
少林佛國不再見。臺山大會堪憑□。波何人哉我何
人。眨起眉毛宜猛省。
<other>送林藏主省親</other>
有十不歸今且歸。不願再見今再見。古今大道常坦
然。各自當門通一線。
<other>送珙上人之廬山</other>
不到廬山不是僧。斯言斯語亦何曾。珙今興盡還歸
去。五老依前倚碧層。
<other>送艮侍者。隨本師歸瀘南</other>
依師參扣到無參。只麼呼三應亦三。話到不相辜負
處。瀘南元是舊瀘南。
<other>孟府送猿有頌。次韻謝之</other>
居從岩洞友熊羆。養在候門送石溪。要識將軍成物
意。往來莫作聽猿啼。
<other>延壽化帳</other>
捲起何如放下時。微風輕撼碧雲垂。夜深動地蚊雷
吼。病枕安然總不知。
<other>沈兼簽記夢</other>
一微塵裡三千界。半剎那間八萬春。如是往來如是
<pb n="83"/>
住。不知誰主又誰賓。
<other>送慧大師</other>
剃除紺髮搭伽梨。經卷輪珠常自隨。欲扣玄關參自
己。好看實際訪俱胝。
<other>昌大師（號曰桂岩）住廣福。說偈勉之</other>
桂岩桂子久飄香。時節催開選佛場。莫作末山施半
杓。使人特地喚娘娘。
<other>聰大師號無聞。送廣福住院</other>
來日臺山大會齋。隔身句子絕安排。如今已落無聞
手。雙放雙收機莫偕。
<other>示本上座</other>
勿游魚魯刁刀市。莫逐千干十卜人。他日有緣重會
面。金毛獅子要嚬呻。
<other>送李道士</other>
細探道德五千字。字字君家說底書。要識玄之又玄
旨。淡然清對了無餘。
<other>送圭維那</other>
年來箇事帶誵訛。十卜千干不較多。狹路相逢略擡
手。看伊眼腦是如何。
<other>送光典座</other>
辣辣辛辛一味禪。慣常豈在杓頭邊。一千五百善知
識。未出門時話已圓。
<other>送真大師</other>
戴起還同放下時。好觀實際訪俱胝。至今五百年來
下。一段風光付與誰。
<other>送心淨頭</other>
處塵勞界住深禪。幾度悲心碎復圓。得失是非都放
下。頭頭皆我舊山川。
<other>行者智江。歸廬山。乞頌</other>
庭前荒草正萋萋。却憶丹霞剗去時。蓮社峰高相見
了。回來却把聖僧騎。
<other>小佛事（法事次第。依屏岩清規）</other>
<other>第一移龕</other>
<other>第二鎻龕。仙上坐</other>
大仙心。擬分付。萬德不將來。千手拓不去。仙上座。放
下著。猛提取。此時入得此門來。還須鎻斷奔馳路。
<other>第三掛真。石田和尚</other>
南山片雲。西湖滴水。面目全彰。何處迴避。謂是石田
老人。千里對面。謂非石田老人。對面千里。是耶非耶。
（乃展真云）總在者裡。休論漚滅漚生。愛取清風匝地。
<other>第四舉哀。無準和尚</other>
空索索而來。逼塞虗空撥不開。赤條條而去。積岳堆
山無著處。便恁麼。猶是最初機。未是末後句。且如何
最末後句。（顧視大眾）蒼天蒼天。冤苦冤苦。
<other>第五奠茶。鐵塔長老</other>
五更睡眼正迷麻。歸夢悠悠未到家。探盡方書窮秘
訣。只消苦澁一甌茶。正覺長老。於此證得命脉去。昔
年正覺堂上。逢而不逢。今日涅槃臺前。別而不別。雖
然如是。慇懃傾盡此盃去。烈焰堆中急轉身。
<other>第六奠湯（欠）</other>
<other>第七對靈小參。為淨慈無極和尚</other>
我宗無語句。亦無一法與人。所以德山入門便棒。臨
濟入門便喝。如撾塗毒鼓。如按金剛王。聞之者喪。擬
之則亡。一向恁麼去。道絕人荒。雖然官不容針。不免
別開線路。向二千年前。十萬里外。親面相見去也。阿
呵呵。人從江西來。報道仰山集雲峰。與廬山蓮社峰
比肩。同往中印土拘尸那城。恰值二月十五日。黃面
老子入般涅槃。臥金棺露雙足。說偈曰。諸行無常。是
生滅法。生滅滅已。寂滅為樂。遂化三昧火。焚金色身。
見火中金剛舍利非我等事。回謁達磨大師於熊耳
峯下。低頭問訊。舉目一觀。大師已在葱嶺。手携隻履。
翩翩獨行。乃進前問曰。行色何怱如是耶。幸聞一語。
曰。五口相共行。九十無彼我。乃以手指云。烏那曹溪
<pb n="84"/>
大師。治裝歸新州。宜往送之。大師聞其語。舉手搖拽
云。葉落歸根。來時無口。引得南山無極老人。忍俊不
住。索筆書偈曰。六十四年。生憎佛祖。一笑翻身。虗空
獨露。乃倒騎慧日閣。出三門。逾西湖。蕭然長往。（喝一喝）
集雲峯歸仰山。蓮社峯歸廬山。（拈拄杖云）惟我拄杖子。雖
不入他保社。仁義道中。也要助哀。（卓拄杖一下）復舉。南院
僧問。從上諸聖。向什麼處去。院云。不上天堂即入地
獄。僧云。和尚作麼生。院云。還知寶應老落處麼。僧擬
議。院以拂子驀口打。復喚僧近前云。令合是汝行。又
打一拂子。雪竇云。令既自行。且拂子不知來處。雪竇
道箇瞎。且要雪上加霜。師云。是則全機作用。非則倚
勢欺人。若知淨慈堂頭落處。便知從上諸聖落處。且
即今在什麼處。（良久云）佛祖位中留不住。人間天上絕
安排。
<other>第八起龕。震侍者</other>
震青天雷。擊塗毒鼓。伶俐衲僧。點頭自許。以靈山為
師。以徑山為父。同門出入相辜負。既知移步不移身。
何似移身又移步。
<other>第九門首掛真（欠）</other><other>第十門首茶（欠）</other>
<other>第十一門首湯（欠）</other>
<other>第十二下火。鑒知客</other>
趙州喫茶。韶陽抽顧。石田徹底鄉情。隻手一齊分付。
便把南山換北山。時將東土移西土。鑒知客猛省提
撕。更進一步。脚未跨刀山。投身大火聚。
<other>淨慈無極和尚。第二把火（有頌）</other>
舉火炬云。此火把子。上竺講師。已為說破了也。靈隱
不免頭上安頭去。六十四年。過犯彌天。生憎佛祖。結
盡冤苦。一笑翻身。趯倒畫瓶。虗空獨露。又恁麼去。此
是無極禪師。末後親手分付。未是他家末後全提句。
石肝膓銕面具。未上刀山。先投火聚。解使陝府鐵牛。
吞却南山石虎。亦未是他家出沒卷舒游戲玩具。無
極老人。有些真實好處。語言所不及。又如何商量。（擲
火炬云）向者裡著取。
<other>第十三清凉無相長老。提衣</other>
盡大地是清凉正體。無一絲非無相妙衣。此衣不可
覆藏。天寧如何提掇。（舉衣云）雞足峰下。多子塔前。闊狹
短長。應量恰好。於此承當得去。豈止價重娑婆。苟或
躊躇。一唱五百。
<other>第十四告副莊。舉骨</other>
合磵橋邊。二寺門外。一片閑田。水雲聚會。告禪既有
靈骨。也好瞎驢趂隊。要見麼。面具現在。
<other>湛堂主。入骨</other>
當處常湛然。覔之不可見。要見麼。（舉骨云）箇是湛堂主。
向飛星撒火處。収拾得底。落在山僧手裡。畢竟如何
分付。湛堂主。日月不及處。要儞急翻身。
<other>第十五源監寺。入塔</other>
源從劍門來。久在南湖寺。謂與南湖同。不與南湖比。
倒跨楊岐三脚驢。幾度州中糶黃米。佛口虵心。雞頭
鳳尾。一時収入此門來。塔戶風光都屬儞。源監寺宜
相委。冷地不得打睡。
<other>第十六癡絕和尚。入祖堂</other>
未登鍾阜阿蘭若。已踞凌霄窣堵波。莫謂老人無定
止。只緣貧恨一身多。如是如是。放下分身兩處看。不
然不然。日午依然虧一半。此是住當山第三十五代
癡絕和尚。即今向什麼處安著。莫言無位次。何處不
稱尊（已上當代住持。入滅法事。次第如是。
<other>月庭和尚。第二把火</other>
前丹丘報恩月庭和尚。還記得麼。最初一步。天台智
者不覺點頭。末後一機。妙峰老人至今斫額。與麼與
麼。一片孤光合自知。不與麼不與麼。兩處分輝負清
墮。於斯生死去來。今日一時放過。（舉火云）月庭和尚。只
者箇。不得喚作性火真空。又不得喚作性空真火。直
下承當休懡㦬。側聽白雲重點破。
<pb n="85"/>
<other>為坦都莊下火</other>
昔年曾作莊中主。祖父田園已遍知。夜半人牛俱不
見。此時正值月明時。（某人）末後句莫追隨。七十五年
無影樹。且看火裡倒抽枝。
<other>樞典座（下火）</other>
羮以笟籬。飯以木杓。二年同一春。如法修事著。山中
眾口六十丈。老樞只憑者一著。者一著是什麼。（某人）
還會麼。大洋海底火星飛。何似嵩山破竈墮。
<other>寄首座（下火）</other>
孤然絕攀。翛然無寄。四十四年。邡潭鱉鼻。天宮第二
座說法。睡眼未開。徑山分座提綱宗。言猶在耳。（某人）
諸事且置。而今風乍休雨乍霽。出門無事相餞行。領
取山僧火把子。
<other>昱西堂（下火）</other>
環瑯山中恁麼來。天聖屋頭恁麼住。凌霄峰頂恁麼
去。（某人）天寒。且來者裡向火。
<other>[虔-文+ㄆ]菴主　固知庫（下火）　德立直歲。入塔</other>
世事炎炎如火聚。老[虔-文+ㄆ]一一盡知之。而今換步移身
去。正是蓮開見佛時。
深固幽遠。到者知幾。惟固知庫。全身在是。青山白雲
中。紫煙紅焰裡。撒火飛星皆在儞。
有德可立。無道可修。問田中事。叉手拽鍬。風骨既露。
醜惡難収。（某人）背陰山兮向陽處。多子相逢笑未休。
<other>喜西堂（下火）</other>
祥符長老悅翁西堂。還記得麼。三十年前生銕面具。
思蒙江上轉脚來。踏斷思蒙江上路。不倚周孔垣牆。
不入老莊門戶。住祥符而不作祥符主人。依凌霄而
不作凌霄伴侶。漚漚和和中⿱匡六⿱匡六[(└@吉)/大][(└@吉)/大]。歡歡喜喜處
莽莽鹵鹵。而今雲散水流。又向什麼處去。（某人）未上
刀山。先登火聚。
<other>艮院主（有頌）　珍修造（下火）</other>
六十四年。密密綿綿。隨方逐圓。失却半邊。雲収雨散。
銕船到岸。月落青天。面目依前。江國春風二三月。錦
官花木正爭妍。艮院主。打圓相云。忽然者箇用事時
如何。颺火炬云。只管看。
劒關珍禪者。成就大功用。用處鴻毛輕。功成山岳重。
如是三十年。助佛鑒建生伽藍。而於佛鑒而不共。我
此大覺寮。工役公所量。豈期時節到來。遽然而長往。
珍修造。久雨欲晴未晴。在儞惜求火種。
<other>昇山主入骨</other>
德臘崇高。識見明達。少年篤學而竭力奉師。晚歲住
山而隨機應變。為嚴金佛靈蹤。幻出瓊樓玉殿。一日
功圓果滿。琅琅付囑而歸。尚留火後莖茅。却要徑山
判斷。（舉骨云）昇山主。擁不聚撥不散。從教狼藉空岩畔。
<other>康書記（下火）</other>
從西過東。從東過西。步步全是。步步還非。惺惺憶得
到家時。從前三百篇。到此徒爾為。從空放下。更莫思
惟。嶺上石人歌一曲。度爐金佛也掀眉。
<other>法臻淨頭（下火）</other>
雙徑室中真子。豈同門外遊人。步步是家山。念念皆
正定。有時捨淨入穢。有時去穢持淨。在兩邊不住兩
邊。是戲論終非戲論。法臻淨頭。丙丁童子相邀。要儞
說些禪病。
<other>郁都管　安塔主　珍藏主（下火）</other>
郁都管。溪東溪西。田頭田尾。放去収來。了無虗棄。如
是扶持。如是標格。本利見成。休貪足陌。郁都管。冷看
而今是甚火色。
塔中主塔中主。山僧也下一轉語。何似生。在窟金毛。
藏林猛虎。威風凜凜然。爪牙曾不露。如是八十年。覔
之了無處。覔無處即其住。安塔主。今向烈焰堆中。猛
著精神。宜自薦取。
師資會遇。三喚三譍。（舉火云）只憑者箇。一大藏教。演出
演入。（舉火云）亦只憑者箇。三世諸佛。在火焰上。轉大法
<pb n="86"/>
輪。却憑什麼。珍藏主。猛著精神。莫教蹉過。
<other>超浴主　紹都寺（石田小師）　初水頭（下火）</other>
既不洗塵。又不洗體。妙觸宣明。成佛子住。只知得中
間安然底。且未會鑊湯無冷處。超浴主。還會麼。火焰
裡薦取。
（某人）要識老爺門戶麼。紹之甚易。承當最難。承當猶
自易。守護却為難。難難。屋壁俱[狦-(狂-王)+土]。易易。清風掃地。紹
都寺。知也未。家家門前火把子。
雨零零風颼颼。藤枯樹倒。便賦歸休。既解敲冰藏火
種。何妨撥火覔浮漚。
<other>珦副寺（下火）　珦（許亮切。玉也）</other>
昔本不生。今亦無滅。要行便行。何太奇絕。兩處賣洞
山生薑。一生用少林秘訣。珦副寺。末後如是慇懃。若
得山僧把火助熱。
<other>義殿主　清維那（下火）</other>
古殿無佛。日日香煙夜夜燈。梵音何來。須是少林真
種草。可謂作有義事。是醒悟心。是何言歟。作無義事。
是散亂心。是何言歟。義殿主。有亦不拘。無亦不拘。蕩
蕩身心只自如。却來火裡現芙蕖。
清虗之理。體自如如。有之則虧其德。無之則傳其軀。
何來何往。孰親孰踈。（某人）寬廓寂寥都放下。炎天飛
雪擁紅爐。
<other>圓覺講主（起靈）</other>
從無住本。示有相身。寄人間六十九年。了夢中百千
三昧。唯心淨土。示有去來而不墮去來。自性彌陀。具
足圓覺而住持圓覺。曰戒曰定曰慧。以嚴自身。非空
非假非中。以導後學。經行坐臥。常在其中。雖曰授金
臺。了知萬法不受。能事既畢。卷衣便行。移身換步一
句作麼生道。去此不遠。涅槃臺前。有一善知識。名勝
熱婆羅門。宜往彼問。
<other>同庵講師掩土</other>
萬法同中有不同。混然都在一菴中。而今同異俱拈
却。踏斷飛來最上峰　伏惟。新圓寂。同庵都錄大講
師。乘悲願而來。來無所來。依悲願而住。住無所住。是
故從無住本。示有為功。以戒定慧嚴自身。指空假中
惠後學。教門是賴。主席屢遷。雖云有道可傳。猶錦鱗
之滯水。而實無法可說。似彩鳳之翔雲。六十九年一
彈指頃。談笑自若。卷衣而行。雲外天香遽寂寥。座間
花雨俄狼籍。盡謂到江吳地盡。那知隔岸越山多。於
斯見同庵老人則未可在。要見同庵老人麼。佛壠龕
中尋不見。白雲影裡却相逢。
<other>高麗講師開龕</other>
沒鬚鎻子鎻青空。鎻斷奔馳路不通。珍重無為無事
客。不知全體在其中。故我慧因正主。賢首的傳。高麗
堂上不庵講師。七十三年。本無來去。百千三昧。常自
現前。進退步趨。總是中道大人境界。語默動靜。無非
真空妙理法門。處處象王回旋。頭頭師子奮迅。如是
如是。休論月午當臺。不然不然。且任須彌墮地。正當
此時。且道。不庵講師。常在其中。不滯其中一句。又作
麼生。金鎻玄關部掣斷。大千經卷出微塵。
<other>施主煆髮（下火）</other>
才有一毫頭。便是一毫頭。翳却頂門眼。剗去勿存留。
只箇一毫頭。不是一毫頭。堆山積岳。塞壑填溝。此一
一毫頭是不是一一毫頭亦復爾。會看烈焰雪花飛。
不必撥炎求舍利。
<other>清淨燈首座。撒骨</other>
石城頂𩕳望鄉園。目力窮時却宛然。江國春風忽吹
散。不知消息落誰邊。（舉骨云）箇是清淨爐鞴裡。千煅萬
煉底。燈首座一把靈骨。堅如金石。瑩若冰霜。放去則
包括十虗。収來則總在者裡。平生道義。末後夤緣。落
在天寧手中。且道如何安著。區中日月不及處。方外
乾坤自卷舒。
<other>行者道寶（下火）</other>
<pb n="87"/>
道中至寶。何處尋討。內外討之無蹤。日用用之恰好。
三十三年。為陳氏之子。不紹家世箕裘。四五六歲。在
天寧出家。不剗殿前之草。無拘生死去來。不管菩提
煩惱。然雖如是。更須知有末後一句。舉火云。透者一
關。隻手分付。
<other>為智舉五戒（下火）</other>
天台臨海舉五戒。靈隱堂中幾歲華。掃地添爐新活
業。拾薪供水舊生涯。不憂衣鉢不入手。且喜身心已
出家。（舉五戒）劫火洞然無退轉。却來領取一袈裟。
<other>知覺飯頭（下火）</other>
辨出家事。真出家兒。淘米去沙底不是。淘沙去米底
亦非。（舉火云）為伊點發者些兒。從教徧界火星飛。
<other>淨道淨人（下火）</other>
出家勤苦貴精修。衣食隨分勿外求。墜石腰間貪踏
碓。不知明月過滄洲。既為靈隱堂中客。當把盧公作
標格。明心見性如未曾。不免死生苦煎迫。今年隨我
過虎丘。一疾纏綿只麼休。休則休已。畢竟向什麼處
去。便取山僧火把子。明來明去任優游。
<other>蘇州道人（撒骨）</other>
入得焦山潑天門戶。未是頑賴。禁得焦山亘天爐鞴。
未是頑賴。（舉骨云）直得歷歷落落。玲玲瓏瓏。如今放去
也。鳥風振海。白浪翻空。不貪香餌碧潭寵。
<other>持淨來園頭（下火）</other>
靈隱堂中客。事園持淨來。钁頭輕颺下。底事絕疑猜。
解把菩提樹。徧於火裡栽。來園頭。爐中燼莫添柴。
鐵樹無花也著開。
<other>為朱老郎（下火）</other>
浙東四明山。浙西西湖水。欲識朱老郎。面目只者是。
平生妙用與神通。運米搬柴第一功。歷徧諸難六十
六。事主之心元不同。人言已死豈是死。我道出彼還
沒此。渾侖一句相贈行。家家門前火把子。
<other>為張府夫人余氏。起棺。并掩土</other>
無相身中有相身。黃金宮闕幾番新。百年回首渾如
夢。誰是惺惺做夢人。歿故夫人余氏。四十九年。從無
相中出生。有相中入滅。中間一動靜一語默。往來於
黃金殿上。白玉樓前。富貴榮華。無非佛事。須知夢中
有不夢者。昔人云。色身敗壞。如何是堅固法身。曰山
花開似錦。㵎水湛如藍。若向者裡領略得去。不妨與
七賢女。把手共行。苟或躊躇。則聽一偈。浩浩塵中七
寶聚。於中未是安身處。青山影裡白雲飛。緩步移身
亟歸去。
世界未成。早有此片田地。胞胎既具。便屬夫人余氏。
而今地闢天開。風光溢目。山圍水遶。春意滿前。正當
窀穸之辰。遽忍別離之恨。舍人撫別。令子拜違。親屬
悲摧。挽留莫及。正恁麼時。只知夫人埋玉於斯。而不
知佛子住此地。即是佛受用。佛子復是阿誰。又喚什
麼作此地。於斯受用去。經行坐臥。總在其中。佛國天
堂不居心外。末後一句。又作麼生。一微塵土都遮護。
富貴榮華付後人。
<other>郭公。起靈。掩土</other>
生從無相中受生。滅向有相中變滅。於中心識本來
空。一點靈光常照徹。歿故郭四公。與麼見得去。昔本
不來。虎踞龍蟠面面開。今亦無去。吳水秦淮如是住。
湛然不昧去來機。一段風光付與誰。好箇轉身時節
子。青山雲外待多時。
是中一所黃金藏。雪擁雲埋知幾年。溢目風光無限
好。如今端的落誰邊。落在郭公邊了也。還見麼。淮山
橫立。大江來朝。松蘿週遭。煙雲舒卷。賢父兄。六十年
面目再覩。孰後孰先。好兒孫。五百載旺氣所鍾。曰富
曰貴。可謂家世棲遲之所。九原安樂之窩。葉落歸根
忘懷得旨。末後一句如何舉揚。開眼閉眼是西方。舉
足下足皆極樂。
<other>為上海蔡府屬。起靈。并秉炬</other>
<pb n="88"/>
一葉乘潮泛淺深。問津上海訪三林。水雲影裡逢迎
地。萬里平疇一片心。故我蔡公府屬。昔日來于斯。一
生居于斯。治生立業于斯。仰事俯育于斯。乃至剖破
藩籬。廣布仁惠。勤修檀度。徧歷諸山。亦不出于斯。是
以田園望望鵶飛不度。子孫森森雁序滿前。亦不離
于斯。奇哉奇哉。希有希有。能事甫畢。方八十有一春。
拂衣西歸。已二百六十日。底事潮聲帶慘。風韻含悲。
將臨火化之場水面飄香。正是蓮開之際死生無憾
矣。轉身一著。又作麼生。雙檜庵頭曾有約。佇看火裡
現優曇。
（竪火炬云）還見麼。三世諸佛向者裡。成正覺坐道場。
放大光明。破諸幽暗。歷代祖師。向者裡。傳佛心宗。開
大爐鞴。煆聖鎔凡。得道諸師。向者裡。辨正邪焚外書。
流通正法。大檀越蔡君宜義。有條攀條。無條隨例也
入一分。今日向者裡。捨死生分段之身。得金則堅密
之體。且雙林樹下。金棺自焚。今日雙檜菴頭。香薪自
燼。雖然如是。末後一句。徑山老僧。與檀越蔡君。宿有
夤緣。不妨今日說破。（舉火炬云）蔡府屬惺惺著。猛著
精神。向這裡薦却。
<other>為劉都鈐。掩壙</other>
仙姑一片閑田地。今日誰來作主人。無限風光都占
了。那堪花木四時春。大眾。此一穴地。混沌未分之前。
已屬劉公都鈐了也。混沌既分之後。天地秘之。生靈
守之。俟今日今時。和四至界畔。一時付與都鈐大尉。
永為棲遲之所。佛土天宮。盡在于是。此所謂佛子住
此地。即是佛受用。常在於其中。經行及坐臥。（某人）靈
輀在此。且道一靈真性在什麼處。若也薦得。面目現
在。其忽未然。好水好山環遶處。森森松竹引清風。
<other>掛海湧一峰額</other>
古者道。千隴萬隴。不若一湧。我此山名從海湧。寺曰
雲岩。塔戶鎻晴空。鐘金敲碧落。天下第一勝地。人間
最上福田。故云。此峰特標海湧。収斂雲山旺氣。壯觀
水陸雄觀。萬歲千秋。祝皇家壽考。千秋萬歲。宏祖域
風規。莫怪山僧重說偈句。高懸海湧一峰牌。瑞氣祥
光遍九垓。近水遠山無限意。一時収入此中來。
<other>楓林掛勸忠旌孝寺額</other>
楓林勝槩。古今植福之場。門扁新題。忠孝旌褒之地。
喜誦唐人詩句。尚聞夜半鐘聲。一段風光千手莫掩。
八字飛舞千眼頓開。信手拈來當陽顯示。廣野朝格
下之澤。元樞奉如在之靈。綿香火於無窮。俾山林之
有托。正恁麼時如何。（指額云）更宜高著眼。題目甚分明。
<talk>墨梅一題序</talk>
叢林以偈頌。為禪悅餘味者。葢黃梅有曰。此偈亦未
見性。法眼有曰。此頌可續吾宗。此皆因語而識人也。
往往禪宴之暇。一歌一詠。以淘汰業識。疏通性源。亦
未敢髣髴單明之旨。否則錯礱言句。滋培道根。其損
益又從而可知。學者不可不審。頃在四明。同清凉範
長老遊大梅。或索和花光師墨梅十題。題曰懸崖放
下。曰絕後再甦。曰平地春回。曰淡中有味。曰一枝橫
出。曰五葉聯芳。曰高下隨宜。曰正偏自在。曰幻花滅
盡。曰實相常圓。首尾託物顯理。借位明功。以形容禪
家流工夫。從入道應世。至於得旨歸根邊事。無準於
實相常圓。著語云。黃底自黃青底青。枝頭一一見天
真。如今酸澁都忘了。核子如何說向人。予愧短乏。哦
咏非素習。不得已。亦勉強思量。到思量不及處。果幻
花滅盡耶。墨梅無下口處耶。懡㦬中不覺失笑。噫。絕
後再甦耶。平地回春耶。於湊泊不及處湊泊。成二百
八十字。字韻句意不揀重複。但不失題意而已。掉在
無事甲中。十見青黃。一日與畏友艮岩。火爐頭夜話
之。艮岩亦忻然成十章。併錄之放筆一笑。是淘汰業
識耶。是錯礱言句耶。必有為我剗去者。
<other>題無染頌軸後</other>
純公座元號無染。乃鍾山第一座崈公稱之。復作序。
<pb n="89"/>
序之意。以有無染淨。是二邊語。存一遣一。共過患等。
雙遣雙存過患。亦匪存匪遣。茫茫莫究。其辭宛轉。其
意深妙。光明藏中。快說禪病。莫過于此也。末後又云。
余著語是無染上一重染污。今諸公從而頌之。是一
重更一重。無染安在哉。不向一重復一重處求之可
乎。石溪野人直言之曰。要識吾無染。純公座元是。
<other>凹岩說（採三字隱語作）</other>
金仙子隱曰偉子蒙。沂子良。寂子照。癸巳仲春月望。
會月子友於石溪之北。日永風清。漱石枕流。相為賞
樂。適福都子隆子至。奉細綰盈鋪之供。子友緩帶摩
腹。指空作凹岩字遺曰。貧無以贈一之三三名號洋
洋乎言說不虗。子隆子俯而思。名號虗聲也。言說亦
無實義。即虗聲而承言說可乎。舍言說而求實義可
乎。復嘿而言。虗聲即實義耶。實義即言說耶。久不自
決。三子隱知其心語。乃伸右手。各持一凹岩。兀兀然
巍巍然。或嵌嵌确确。空空洞洞。或東西相向。似有還
虧。頭角崢嶸。若平而險。白雲變態。素月分輝。流泉風
松。幽禽和唱。各各岩前。一一陳露。子隆子不起于座。
如是而觀八十小劫。心目不搖。子友說偈。寤之曰。欲
寫凹岩字未成。雲開頭角見崢嶸。中間一缺隱身地。
換盡面前人眼睛。子隆子不覺唯唯點頭。卷之而去
（自兀兀然。至幽禽唱。皆三子隱頌中之語）。
<other>太虗說</other>
竺乾古皇先生有句語。如漫天網子相似。非同太虗。
非異太虗。而含裹太虗。如是不離本處。即一切處。陞
法空座。演此句義。四十九年。莫能究其萬分之一。最
後會百萬眾於一青蓮華上。獨擎拳高士忻然微笑。
先生目之。只得兩手分付。綿綿至今無空缺處。同流
異學。密證顯符。莫知幾何。有柱下隱君子之徒。知清
淨身。如太虗之無邊。故背之而坐。鈎在不疑之地也。
悟平常心。如太虗之豁然。故從西過東。無乃攙行奪
市乎。後五百載從寂寞冲虗中。蹉脚南來失手摸著。
四面八方。回避不及。披襟當之。號太虗者。吾眉山揚
若冲道士也。歲莫抱焦桐。訪城西蘭若。須臾言辭。故
囑之曰。異日平步家山。遇賞音試彈此曲。使大音希
聲充乎太虗。則不枉南來徒費草鞋錢也。太虗太虗
勉旃。
<other>䟦無傳頌</other>
鍾山正知客。忽起故山之思。往別北磵於常熟慧日。
磵喜其為正傳室中真子。乃以無傳號之。山中勝集。
皆有出山句。橫推竪推。無非以祖祖相傳。傳而無傳。
不是無傳。而曰無傳。葢無傳即正傳。正傳即正無傳
也。噓。無傳之旨。果如是耶。若言以心傳心。却喚什麼
作心。即世諦則偽求之可乎。離世諦則偽求之可乎。
或曰。到處見成親受用。不從葱嶺帶將來。皆非吾所
能知也。要識無傳之旨。當從正無傳問之。
<other>䟦覺如居士手書心經</other>
覺如居士。公務餘暇。手書法華楞嚴圓覺金剛等經。
仍集古今諸家解說。布於章句之下。末後収功於心
經。其微意不言可知。余展卷一觀。見諸家所註。一言
是一言一句。居士所書。一畫是一畫。一字是一字。不
免合掌贊嘆。奇哉心經也。若離此別求可乎。淳祐己
酉。端午後五日。靈隱住山某䟦。
<other>䟦游參政所書心經</other>
龜堂大資相公。燕居霅上。日書心經。惠諸來學。余游
太白。方一聞之。心已起敬。及抵冷泉。始獲一見。奇哉
第一希有之書也。古今王公大人。於此道。或傾心贊
之。或肆口毀之。雖贊毀不同。同一心也。楞嚴曰。順逆
皆方便。矧龜堂所書二百七十六字。既以心名。孰不
具有。先覺後覺。同入此門。如是宣說。如是書寫。信解
受持。依如是住。噫。此時非菩薩行深般若波羅蜜多
時耶。具頂目者。乃能默契。
<other>添藏經施主。水陸。陞座說偈</other>
<pb n="90"/>
大悲心上流出底。呼為切脚若為評。不知切脚什麼
字。寫不成兮呼不成。依依俙俙如半月。髣髣髴髴若
三星。分付老昭諸善士。生生世世壽康寧。
<other>容大師。水陸。陞座說偈</other>
末山一境不露頂。直下全超五障身。佛國無邊皆自
己。臺山大會付何人。苾蒭草碧枝枝秀。菡萏花紅葉
葉新。外祖深恩只者是。一菴和氣暖於春。
<other>如行新戒。落髮升座</other>
患累資生無有涯。選官選佛學丹霞。須知髮剗殿前
草。不礙萱開堂北花。萬法從心心是正。一心逐物物
皆邪。夜窓寂寂青松下。究徹根源始到家。
<other>勸請首座掛牌上堂</other>
三春去向那邊去。九夏來從屋力來。一喝兩頭俱坐
斷。人天眼目與誰開。烏飛兔走。地轉天回。時有清風
匝九垓。寒山子滿頭。引得豐干笑滿腮。且道笑箇
什麼。問取首座。
上堂。善惡不思。名為頂句。內外絕依。名為得住。時時
寂寂惺惺。時時退步薦取。如是三十年。覔之總無處。
覔無處。贏得雙眉時陡聚。
上堂。外息諸緣。內心無喘。心如牆壁。可以入道。此非
少林初祖畫出底模子耶。了了常知。言不可及。此非
二祖從模子裡脫出底耶。而今心憤憤口悱悱。一箇
半箇板齒為鐵橛。將者模子。一嚼百雜碎。非知恩報
恩者耶。山僧斫額以待。
上堂。舉馬大師因僧問。如何是佛。馬云。即心是佛。後
南岳讓和尚聞云。馬子未在。更五年。馬云。非心非佛。
讓云。馬子未在。更復五年。馬云。不是心。不是佛。讓云。
馬子徹也。後有僧舉似大梅。梅云。者老漢。教壞人家
男女。未有了日。儞但非心非佛。我只即心即佛。師云。
馬大師。非特教壞人家男女。亦乃錯誤後代兒孫。那
裡是他錯誤處。鯨吞海水盡。露出[狦-(狂-王)+王]瑚枝。
上堂。舉臨濟無位真人話。師云。日永風清。雷奔電卷。
無位真人。略通一線。急須著眼看仙人。莫看仙人手
中扇。
<other>施主請水陸陞座</other>
舉僧問福嚴。某甲百年後。以何為津梁。嚴指心云。以
此為津梁。僧亦指心云。如何是此。嚴云但行好事。莫
問前程。師頌曰。百年將底作津梁。直指心田是道場。
八萬四千安樂法。（指胷云）只於此處可承當。
舉臨濟半夏上黃蘗。却回終夏古則。師拈云。黃蘗養
子之緣。臨濟事父之禮。一時清規。千載榜樣。因甚到
中途。疑此事而回。須信甜瓜徹蔕甜。
舉。臨濟無位真人乾屎橛古則。師頌曰。沒便宜處討
便宜。無位真人小廝兒。如是去來如是住。無時不是
在家時。
<other>讚</other>
<other>出山相</other>
棄却金輪尊貴人。要來平地討艱辛。如斯面目塵埃
甚。更說優曇別是春。
<other>草衣文殊</other>
披草衣。執具書。面不洗。頭不梳。是文殊。非文殊。擬議
臺山路轉迂。
<other>馬郎婦</other>
願海散香風。花披菡萏紅。錦鱗方上釣。金鎻已騰空。
<other>自在觀音</other>
日高花影重。風暖鳥聲碎。在在圓通門。門門觀自在。
𤥖陀峰頂較些些。片月分輝照滄海。
<other>泛蓮觀音</other>
一葉蓮舟泛渺瀰。誦觀音也戴阿彌。希奇妙相毫端
上。五濁眾生知未知。
<other>藕絲觀音</other>
頂戴阿彌。不假花冠之纍纍。肩披藕絲。不必瓔珞之
垂垂。孤然不倚。儼然若思。我於一十九類三十二應
<pb n="91"/>
身中。次第觀之。而無如是抱膝安閑大自在之風規。
<other>布袋</other>
矬而肥。肥而癡。肩駝背負。或徐或馳。回頭處微笑時。
此意明明說向誰。
<other>達磨祖師</other>
跨水行人語不符。絕江足踏一莖蘆。此時獨自棲棲
去。今日人將入畫圖。
<other>小師正知。畫師頂相請讚</other>
高厚同源。萬殊一體。卓爾何來。湛然非止。覧蜀天雲。
挹龍淵水。際會如斯。孰窮所以。正知知之。不出乎是。
<other>師寄蔣山癡絕和尚。（竝）沂艮岩</other>
急水上旗翻五色。飛流中毬輥百花。相逢相笑勿相
嘆。無限行人未到家。<img n="X/X71p0080_01.png"/><rubynote t="【圖】"/>
沒絃琴三弄五弄。無孔笛一聲兩聲。明月浮空天似
水。長安歸夢恰三更。[○@─]
<other>癡絕和尚（和答）　沂首座</other>
盤陀石上無根樹。畢竟空中有蒂花。樹已成林花結
果。行人到此合忘家。[○@(?/─)]
生鐵團上重重縫。電光影裡撮雷聲。果然點眼知人
意。便把三更作五更。<img n="X/X71p0080_02.png"/><rubynote t="【圖】"/>
女子少年雙𩯭雪。婆婆八十滿頭花。芝蘭庭畔相携
手。明月清風共一家。○
芻狗吠成師子吼。木雞啼作鳳凰聲。貪觀秋水連天
碧。不覺桑田幾變更。○

傳衣石谿佛海禪師雜錄（終）

<article id="n1407">虛舟普度禪師語錄</article>

<other>虗舟和尚語錄目次</other>
序
建康府半山報寧禪寺語錄
鎮江府金山龍游禪寺語錄
潭州鹿苑褒忠禪寺語錄
撫州踈山白雲禪寺語錄
平江府承天能仁禪寺語錄
臨安府中天竺天寧萬壽永祚禪寺語錄
臨安府靈隱景德禪寺語錄
臨安府徑山興聖萬壽禪寺語錄
小參偈頌真讚自讚
小佛事行狀䟦

<talk>No. 1407-A</talk>

（瓊林）昔年絕海遊宋。往來吳越。多侍
先師於武林湖山間。每聽火爐頭話。間舉平昔提唱。
以其未許學者流通。紙襖所錄。才竺峰冷泉。兩會語
耳。別
德三十年。不見大篇全章。為恨痛切。不意忽獲八會
全錄。喜不自勝。卷不釋手。觀其語句。詞氣簡古。機鋒
脫略。如侍座隅。親聞激勵。真末法光明幢也。然深恐
此書湮沒。則非為人後者職。故命工鋟梓。垂之無窮。
儻閱此而知有
松源太師祖。的傳之旨。則孰謂無補於宗門哉。如曰
不然。子雲未生。寥寥千載。世果無太玄法言乎。
嘉元改元冬至日。見山庵嗣法小師（瓊林）謹書。

No. 1407
<sarticle>大宋國虗舟和尚語錄</sarticle>

住杭州靈隱禪寺法嗣　淨伏　編
<other>師初住建康府半山報寧禪寺</other>
入寺。指山門云。前不搆店。後不迭村。當陽坐斷。上下
<pb n="92"/>
平分。更看直透雲霄之頂。獨步乾坤。
佛殿。悟道染泥沙。佛祖生冤家。新半山。為甚燒香禮
拜。明珠絕纇。皓玉無瑕。
踞室。有主有賓。無踈無親。直饒七佛到來。各與三十
拄杖。何也。少喜多嗔。
拈府帖。奪佛祖之機。佐雨霖之手。黃鐘大呂。白雪陽
春。眼處聞聲有幾人。
陞座。拈香祝
聖罷。乃云。一佛出世。千佛讚揚。十方坐斷。獨露真常。
山蒼蒼。雲蒼蒼。半開半合。隱顯全彰。汝等諸人。便恁
麼領略得去。新半山。一周事畢。其或未然。鍾山橋畔
日遲遲。王謝堂前燕子飛。
復舉。三聖道。我逢人則出。出則不為人。興化道。我逢
人則不出。出則便為人。師拈拄杖云。同一隻眼。共一
隻臂。豎起臨濟正宗。則不無二大老。撿點將來。總好
與三十拄杖。新半山。義出豐年。放過一著。靠拄杖下
座。
上堂。拈拄杖示眾云。拄杖子無向背。東拄西撑。登山
涉海。卞璧驪珠。泥團土塊。卓拄杖一下云。一時粉碎。
又卓拄杖一下云。話在。
佛涅槃上堂。拈拄杖云。有一事。諸人不得不知。釋迦
老子。卓拄杖一下云。命根斷也。說甚今日即有。明日
即無。是處春山啼鷓鴣。
上堂。上士聞道。勤而行之。朝打三千。暮打八百。中士
聞道。如存若亡。蠱毒之家水莫甞。下士聞道。大笑之。
甜瓜徹蔕甜。苦瓠連根若。半山恁麼提唱。大有人橫
點頭在。必竟如何。斫倒門前老松樹。了得三年五載
燒。
佛生日上堂。釋迦老子初生便道。天上天下。唯吾獨
尊。那知更有老雲門。雖坐一棒打不殺。至今千古也
成痕。諸人且道。是報恩耶。五逆耶。卓拄杖一下云。總
出者一杓惡水不得。
上堂。絕名言超今古。佛身無為。不墮諸數。恁麼恁麼。
則易。不恁麼不恁麼。則難。既是佛身無為。因甚有難
有易。不見道。甜瓜徹蔕甜。苦瓠連根苦。
上堂。雨滌炎威。秋雲自在。一片兩片拄杖頭。或卷或
舒林木外。白璧明珠。泥團土塊。放去収來顆顆圓。填
溝塞壑無人會。阿呵呵。六隻骰子滿盆紅。有采無采。
大家別賽。
重九上堂。說禪說道。撒土撒沙。半山終不也隨邪。重
陽定在九月九。東籬何處無黃花。恁麼則事因叮囑
起。且歸堂喫茶。
上堂。抉驪龍頷。意在得珠。破蟠桃核。要見其仁。其仁
既見。珠作麼生。卓拄杖一下云。海神知貴不知價。留
與人間光照夜。
<other>鎮江府金山龍游禪寺語錄</other>
住杭州靈隱禪寺法嗣　淨伏　編
師入寺。指山門云。龍門萬仞。到者還稀。不犯清波。如
何進步。喝一喝。
佛殿。立底是什麼。坐底是什麼。提起坐具云。不出者
箇。
踞室。前佛性命。後佛紀網。開口即喪。閉口即錯。卓拄
杖一下云。瘥病不假驢駝藥。
拈府帖。毫末非輕。丘山非重。按佛祖雲頭。穿衲僧鼻
孔。剖破方知無罅縫。
法座。諸法空為座。早是起模[書-曰+(且-二+人)]樣了也。新金山。終不
隨他轉。喝一喝。
陞座。拈香祝
聖罷。乃云。隔江招手。萬象森羅笑點頭。洗脚上船。鐵
壁銀山俱靠倒。便見孤危不立。逈絕躋攀。截斷眾流。
寧容湊泊。放開一線。天平地平。浪靜風恬。魚龍起舞。
正恁麼時如何。有星皆拱北。無水不朝東。
復舉。李翱尚書。問藥山和尚。如何是道。山以手指天。
<pb n="93"/>
復指瓶云。會麼。李云不會。山云。雲在青天水在瓶。李
大悟。乃投偈云。鍊得身形似[鴳-女+隹]形。千株松下兩函經。
我來問道無餘說。雲在青天水在瓶。師拈云。手擎仲
尼日月。腰佩毗盧正印。則不無李尚書。若是藥山意。
未會在。
元宵上堂。一燈千燈。千燈一燈。未免只坐在光影裡。
以拂子打圓相云。只如者箇。在內耶。在外耶。良久云。
瞎。
癡絕和尚至。上堂。破沙盆。沒巴鼻。盡大地人。扶持不
起。玉山路上。荊棘參天。鍾阜山前。清風匝地。擘破寶
公面皮。德雲無處回避。何故。理合如是。
上堂。十五日已前。只許老胡知。不許老胡會。十五日
已後。只許老胡會。不許老胡知。正當十五日。會不會。
知不知。風細細。日遲遲。卓拄杖一下云。不惜黃金為
彈子。牡丹花下打黃鸝。
道舊至。上堂。大海揚塵。高源出水。狹路相逢。知心有
幾。明明玉鑑光中。浩浩煙波萬里。鸑鷟擎頭。金鱗擺
尾。江北江南絕望時。一聲霹靂清飈起。
上堂。推不去。挽不來。南天台。北五臺。大地寥寥兮何
者當情。春風浩浩兮雨打莓苔。見成公案。不涉安排。
豈在見桃花。而後眼開。
上堂。雲収海山橫。月印江天曉。擾擾紅塵中。青春有
多少。鐵壁銀山一拶開。落花流水空徘徊。喝一喝。是
何言哉。
維楊回。兼謝秉拂幹齋上堂。棒喝交馳。全提半提。是
真精進。是名真法供養。東山鐵餕饀。擘破者方知。坐
看楊州跨[鴳-女+隹]歸。瓜洲古渡對斜暉。
上堂。今朝五月五。諸方盡鳴皷。不說藥病相治。便說
書符呪土。金山伎倆既無。未免別行一路。卓拄杖一
下云。日輪當午。
知府判還下[土*(鼻-丌+廾)]莊田。上堂。一見便見。一得永得。四邊
界至。故是分明。一寸筆頭。萬鈞之力。三十年異苗飜
茂。千萬古中流偉勣。阿呵呵。知不知。青氈元是吾家
物。好看金牛作舞時。
立秋上堂。火雲影裡一葉落。玉鑑光中便見秋。一任
秋來又秋去。大江依舊向東流。無變易有來由。塞鴻
何處。白鷺滄洲。數聲漁笛煙村晚。狼藉斷霞閑釣舟。
喝一喝。
上堂。雨洗炎威。秋磨霄漢。風傳䆉稏香。皷腹寒岩畔。
位轉功回木馬嘶。劫外不須重借伴。喝一喝。巡堂喫
茶。
解夏上堂。布袋頭開天地大。翠岩眉毛在不在。一聲
鴻鴈海門秋。行人已在青山外。
上堂。千說萬說。不如親見。有時怒濤袞底。有時水清
月現。風颼颼冷啾啾。雖然舊閣閑田地。一度贏來方
始休。
上堂。月冷天高。風號怒濤。提殺人劒。用活人刀。雲淡
淡寒江鴈影。山渺渺落日危巢。見成題目。眨上眉毛。
萬機頓罷歸來。也是徒勞。喝一喝。
上堂。拈拄杖示眾云。說到行不到。行到說不到。斫額
望蓬萊。弱水三萬里。直饒行說俱到。金山拄杖。未到
汝諸人喫在。何故。若無舉鼎拔山力。千里烏騅不易
騎。
冬至上堂。群陰剝盡。一陽來復。鐵樹花開。清香馥郁。
眼皮開未開。枝南復枝北。凹凹凸凸破沙盆。何似鎮
州大蘿蔔。
上堂。清明寒食節。韶光爛漫時。野花迷古逕。回首暮
雲低。紙錢飛處杜䳌啼。不是苦心人不知。喝一喝。果
州飯布。
上堂。說得一丈。不如行得一尺。行得一尺。不如離却
一寸。何也。山高分水深。青天分白日。喝一喝。
諸山相訪上堂。舉鹿門和尚。一日有僧相訪。僧問云。
如何是鹿門家風。門云。有鹽有醋。僧云。如何是道中
<pb n="94"/>
人。門云。口似鼻孔。僧云。忽遇客來。將何祗待。門云。柴
門草戶。謝子經過。師拈云。鹿門家風大展。水洩不通。
既無受璧之心。安有割城之意。今日忽有人問金山。
如何是金山家風。只向他道。八面玲瓏。如何是道中
人。直出直入。忽遇客來。將何祗待。餅飜江上月。鱠縷
屋頭雲。且道。金山與麼答話。與鹿門相去多少。擊拂
子一下云。酒逢知己飲。詩向會人吟。
謝秉拂幹齋上堂。玉鑑光中。波澄月現。展屠龍手。提
金剛劒。栗棘金圈一拶開。從君細嚼渾崙嚥。有照有
用。有舒有卷。楊岐消息未全。優曇華笑春風面。卓
拄杖一下。喝一喝。
歲旦上堂。年年是好年。日日是好日。新年人看舊年
人。舊年日是新年日。潮生漲舊痕。潮落石頭出。萬物
有遷流。遷流無變易。有變易。卓拄杖一下云。上上大
吉。
涅槃上堂。釋迦老子弄精魂。死了依前似不曾。一樹
落花春過後。遠山無限碧層層。
上堂。風來江上。月到波心。水月交光。秋空一色。大丈
夫兒。阿誰無一坐具地。是汝諸人。還得相應麼。擊拂
子一下云。武林春已老。臺榭綠陰多。
上堂。圓同太虗。無欠無餘。良由取捨。所以不如。三祖
大師。大似與賊過梯。不覺自傷己命。金山莫有道處
麼。卓拄杖一下云。驢鞍橋。不是你阿爺下頷。
雪中示眾上堂。一夜江風攪玉麈。孤峰不白轉精神。
從空放下從空看。徹骨寒來有幾人。
結制上堂。南北東西幾路頭。來來同載一扁舟。月明
夜靜滄浪裡。一掣綿鱗隨直鈎。雖然如是。莫有不吞
香餌底麼。卓拄杖一下云。生殺盡時消息盡。不風流
處也風流。
謝秉拂幹齋上堂。智不到處。不妨道著。吸盡長江。衝
開碧落。的的金圈栗棘。一一天花乳酪。楊岐消息儼
然存。大用機前活卓卓。山僧合掌有分。諸人如何啗
⿰口豕。玉鑑光中宇宙寬。双双放出遼天鶻。
上堂。山之高水之深。非古亦非今。老胡打失一隻履。
葱嶺那邊無處尋。
上堂。風號寒。霜凜冽。屋浪崩騰。飛銀撒雪。截流過者。
未稱全提。作死馬醫。暖氣相接。倒腹傾膓一線通。月
明不借蘆花白。
上堂。長長出不得。短短出不得。四大海不寬。藕絲竅
不窄。非耳目之所到。非心意之所及。自西自東。自南
自北。落霞與孤鶩齊飛。秋水共長天一色。喝一喝。巡
堂喫茶。
<other>潭州鹿苑褒忠禪寺語錄</other>
住杭州靈隱禪寺法嗣　淨伏　編
師入寺。指山門云。此是黃面瞿曇。始初開法。廣度群
有。大方便門。新長老。與誰同行同到。驟步云。把手拽
不入。
佛殿。佛身無為。不墮諸數。者一殿功德。為什麼盡是
色裝泥塑。良久云。無今不成古。
踞室。烹佛煉祖。鍛聖鎔凡。殺活在手。寶劒光寒。意在
星兮不在盤。
陞座。祝
聖罷。乃云。古鏡無光。當臺自照。森羅絕影。覿面難逃。
行不言之令。坐致太平。贊無為之化。六國晏清。天高
地厚。水綠山青。山青青水泠泠。湘西古渡夕陽明。岳
足當簷開畵屏。
復舉。寶壽開堂。三聖推出一僧。寶壽便打。三聖云。恁
麼為人。非但瞎却這僧眼。瞎却鎮州一城人眼在。壽
歸方丈。師拈云。這棒合是寶壽三聖自喫。何也。盡道
是臨濟二子。義出豐年。殊不知。正是儉生不孝。
上堂。李白桃紅。桃紅李白。或雨或晴。或寒或熱。一一
是諸人放身捨命處。因甚不肯承當。忽有箇漢。出來
道。長老豈無方便為人。只向他道。口是禍門。
<pb n="95"/>
上堂。大盡三十日。小盡二十九。忽然春盡夏來。不覺
夜穿露肘。貧無絲繫蟻。內外空諸有。拄杖聞得。踊躍
歡喜。作是言曰。曹山曾語稅闍梨。清原白家三盞酒。
卓拄杖一下。
上堂。擊鼓陞堂。說無義語。有一句到汝諸人。家國興
盛。無一句到汝諸人。四海晏清。拈露柱向燈籠上。將
露柱掛燈籠邊。飢來喫飯。困即打眠。有甚麼事。若也
不會。五月黃梅爛石臼。
上堂。七佛已前。然燈已後。無人道著。因甚鷲嶺拈花。
飲光微笑。國清才子貴。家富小兒嬌。
佛涅槃上堂。十五日已前。今日有。十五日已後。明日
無。正當十五日。是有耶。是無耶。石頭大底大。小底小。
野猿啼破千山曉。
上堂。舉教中道。遠離顛倒夢想。究竟涅槃。拋却甜桃
樹。㳂山摘醋梨。者些消息子。能有幾人知。若也知。滿
山花發杜䳌啼。
<other>撫州踈山白雲禪寺語錄</other>
住杭州靈隱禪寺法嗣　淨伏　編
師入寺。指山門云。白雲高。灘水急。不動脚頭。全身直
入。
佛殿。前佛夜半逾城去。後佛天宮未下來。且道。喚阿
那箇。作現在底佛。插香云。因我得禮你。
拈府䟽。花簇簇。錦簇簇。吟不足。詠不足。的的無絃琴
上曲。
陞座。拈香祝
聖罷。乃云。大機圓應。大智無方。右左逢原。七穿八穴。
萬疊雲山一抹過。十八灘頭聲浩浩。遇貴即貴。遇賤
即賤。法隨法行。法幢隨處建立。要津把斷。縱奪臨時。
風細細。日遲遲。四海浪平龍睡穩。九天雲淨[鴳-女+隹]高飛。
復舉。雪竇明覺大師。一日與李殿撰坐次。有一秀才
一道士。從外入來。撰云。三教中。那教最尊。雪竇起身
側立。撰云。有口何不道。雪竇云。對夫子以難言。師拈
云。大小大明覺大師。被殿撰一問。直得側身而立。然
雖如是。要見雪竇則易。要見殿撰則難。也不難。也不
易。必竟三教中。那教最尊。卓拄杖一下云。棊逢敵手。
密行難藏。琴遇知音。希聲乃布。
當晚小參。四十年前錯訪尋。瓦爐煙斷白雲深。如今
再到經行處。却憶無絃是賞音。是以法無異法。心不
自心。用不停機。隨宜應變。栴檀林裡噴伊蘭。無角鐵
牛眠石室。不關萬象。幽旨互融。全主全賓。十方通暢。
正與麼時。如何委悉。靠拄杖云。三尺冷光摩朅令。普
天和氣少林春。
復舉。三聖示眾云。我逢人則出。出則不為人。興化道。
我逢人則不出。出則便為人。師拈云。燕南趙北。各據
封疆。可惜臨濟些子活計。被二子一時花擘了也。新
踈山。忍俊不禁。出來。為他作箇中人。也是賊過後張
弓。卓拄杖一下。
上堂。謝川人俊西堂。春風卷春雨。春樹生春烟。作家
相見不談禪。天寒燒榾柮。雲外煑清泉。更有一般風
味在。從來附子出西川。
涅槃上堂。十五日已前。過山尋蟻跡。十五日已後。渡
水覔魚蹤。正當十五日。作麼生道。自徒一到拘尸後。
依舊金烏出海東。
重九示眾上堂。西風蕭蕭急未急。塞鴈聲聲寒未寒。
欲對黃花問時節。有誰同倚玉欄干。拍膝下座。
退院上堂。堦前黃葉兩三片。門外白雲千萬重。寄語
善財休斫額。德雲不在妙高峰。
<other>平江府承天能仁禪寺語錄</other>
住杭州靈隱禪寺法嗣　淨伏　編
師入寺。指山門云。此門廣大。未甞不與諸人。同出同
入。只是總踏不著。因甚如此。一步是一步。
佛殿。麻三斤。乾屎橛。不是五逆漢。此話憑誰說。喝一
喝。
<pb n="96"/>
踞室。開口即錯。閉口即啞。釘觜鐵舌。一時列下。何故。
碧玉盤無縫罅。
拈府帖。筆頭有眼主中主。號令無私公至公。妙用當
機全殺活。一新佛祖舊家風。
法座。先聖道。若欲高陞此座。先須作禮須彌燈王如
來。住住。莫來攔我毬門路。　祝
聖罷。復拈香云。此香。枝葉全無。一味真實。覰著則兩
目全枯。嗅著則打失鼻孔。不從外域而來。只是江西
道地。奉為
前住常州褒忠顯報華藏禪寺。先師無得和尚。爇向
爐中。用酬法乳之恩。
趺座。乃云。自雲青嶂。春風秋月。徘徊趙璧燕金。閙市
紅塵喝采。攔街截巷。痛劄深錐。倒拽橫拖。七穿八穴。
一任南來北來。說甚船到陸到。雙峩起舞。萬佛點頭。
左右逢原。隨宜應變。必竟承誰恩力。青山不鎻長飛
勢。滄海合知來處高。
復舉。寶壽開堂。三聖推出一僧。壽便打。三聖云。恁麼
為人。瞎却鎮州一城人眼在。師拈云。寶壽據碧油幢。
百發百中。三聖向大虫口裡分飡。美則美矣。殊不知。
向者僧面前。盡納敗闕。雖然。不入驚人浪。難逢稱意
魚。
退院上堂。來何遲。去何速。十七日緣今已足。拄杖橫
擔歸去來。一笑出門山水綠。
<other>臨安府中天竺天寧萬壽永祚禪寺語錄</other>
住杭州靈隱禪寺法嗣　淨伏　編
師入寺。指山門云。樓閣門開。了無回互。既是家裡人。
便請直入。
佛殿。過現未來。總在者裡。提起坐具云。拜即是。不拜
即是。義出豐年。
踞室。面皮上刮得霜。枯骨裡敲出髓。轉得身。吐得氣。
不是不是。
拈省劄。回天關。轉地軸。普會人天。一時諦聽。
陞座祝
聖罷。乃云。鷲嶺峰高。萬象森羅齊斫額。少林花發。普
天和氣絕遮攔。高低圓應。今古混融。蕩蕩堯風。熈熈
舜日。東㵎水流西㵎水。南山雲起北山雲。佛祖之玄
關巨闢。衲僧之正眼豁開。至化無私。十方通暢。便恁
麼去。未當宗乘。何故。慣從五鳳樓前過。手握金鞭賀
太平。
復舉。太宗皇帝。幸大相國寺。開寶塔次。　皇帝問。卿
是何人。僧云塔主。帝云。既是寡人塔。因甚卿作主。僧
無對。師頌云。寶塔層層面面開。當機一拶語如雷。信
知恩大難酬處。一段風光遍九垓。
捧勑黃。望闕謝恩。天書頒自九重來。萬壑煙雲盡豁
開。竺土大仙燈燦爛。融融和氣靄樓臺。捧起云。萬歲
萬萬歲。
中秋上堂。吾心似秋月。碧潭光皎潔。有月則似月。無
月又似箇什麼。可笑寒山子。是亦不是。非亦還非。還
我清光未發時。
上堂。舉梁山和尚示眾云。南來者三十棒。北來者三
十棒。雖然未當宗乘。瑯瑘和尚道。梁山好一片真金。
却作頑銅賣了。瑯瑘即不然。南來者三十棒。北來者
三十棒。一任諸方撿責。師拈云。二大老。一人八字打
開。一人水洩不通。中竺門下。一任南來北來。要且無
棒到你喫在。何故。真金自有真金價。終不和砂賣與
人。
上堂。上士聞道。勤而行之。中士聞道。如存若亡。下士
開道。大笑之。若是衲僧門下。却許他大笑底。有些骨
氣。白雲和尚。與麼說話。大似扶強不扶弱。雖然如是。
賣劒賣與烈士。中竺亦有箇道處。上士聞道。勤而行
之。斷腸愁聽峽猿啼。中士聞道。如存若亡。一聲鴻鴈
過斜陽。下士聞道。大笑之。落葉辭柯滿竹扉。道道。何
處尋。今即古。古即今。曹溪波浪如相似。無限平人被
<pb n="97"/>
陸沈。
冬至上堂。舉僧問一老宿云。一陽後日長一線。未審
佛法長多少。云一線長。其僧有省。今日中竺。應時納
祐。下箇注脚。長一線一線長。眼聞耳見。不用商量。流
水斷橋梅破蕚。枝南枝北一般春。
雪中就謝諸庫上堂。白玉樓臺。爛銀世界。一時撒在
諸人面前。平等受用。直得普賢老人。隱身無路。却向
中竺拄杖頭上。開張鋪席。東頭賣貴。西頭賣賤。豎百
橫千。甚生意氣。拄杖子道。住住。諸人要見普賢老人
麼。卓拄杖一下。鷺鷥立雪非同色。明月蘆花不似他。
德巖佑長老。瑞世明州天王。上堂。妙德巖中宴坐時。
釋梵天王同讚喜。地搖六振雨花飛。一聲霹[靂-秝+林]清颷
起。滄海頭青海尾楊岐毒種靈苗。殃害兒孫未已。
佛生日上堂。手指天。脚踏地。目顧四方。真少兒戲。自
言惟我獨尊。天上人間誹誹。中竺尋常不欲將惡水
潑人。今日獲不得已。何故。法王法如是。
謝秉拂化扇上堂。正法眼。破沙盆。零敲碎打。不直分
文。一一銀山鐵壁。一一電掣雷奔。是則固是。鹽官道。
扇子既破。還我犀牛兒來。又作麼生。卓拄杖一下云。
頭角已全露。一見勝千聞。
重九上堂。有一句甚瀟洒。端的勝黃金。只在東籬下。
見便見。切忌躊躇。是不是。良由取捨。且莫之乎者。
石霜虎巖伏長老法嗣書至。上堂。猿啼枯木。虎嘯斷
巖。一燈發焰。萬象同觀。拄杖子。未免手之舞之。足之
蹈之。卓拄杖一下云。何也。世尊無密語。迦葉不破顏。
佛生日上堂。七步周行。九龍灌沐。赤條條地。渾身誰
道福足慧足。韶陽打殺却堪誇。斷弦自有鸞膠續。
佛成道上堂。正覺山前。明星皎皎。夜半打失鼻孔。將
謂一了便了。中竺看來。有些短處。不說也好。開得眼
來天大曉。
師母訃音至。上堂。當初已是錯投胎。鬼面神頭相賺
來。裂破虗空無罅縫。豎起拂子云。龜毛拂子舞三臺。
辭眾赴靈隱。上堂。垂垂白髮老成魔。異類中行罪過
多。業債既深償未足。又拖犂杷出煙蘿。
<other>臨安府靈隱景德禪寺語錄</other>
住杭州靈隱禪寺法嗣　淨伏　編
師入寺。指山門云。向上一關。盡大地人。入作無門。新
靈隱。今日八字打開。普請諸人。從這裡入。
佛殿。德山拆却。雲門打殺。正令全提沒對頭。展坐具
云。漫天網子一時収。
踞室。拈拄杖云。明頭來明頭打。暗頭來暗頭打。總不
與麼來時如何。靠拄杖便起。
拈勑黃省劄。衲僧命脉。佛祖眼睛。不消一劄。且道。向
上事又作麼生。良久云。勑下曾聞六國清。
法座。欲陞此座。先須作禮須彌燈王如來。新靈隱則
不然。但有路可上。更高人也行。
陞座。祝
聖罷。乃云。鷲嶺拈花。百萬人天。瞻仰有分。少林直指。
二三四七。那覔蹤由。洞明摩醯正眼。發揚向上真機。
彌滿十虗。纖塵不立。正與麼時。如何是開堂祝　聖
底句。心似錢塘江上水。無言日日向東流。
復舉。太宗皇帝。因僧朝見。奏云。陛下還記得臣僧否。
帝曰。何處相見。僧云。靈山一別。直至如今。帝曰。以何
為驗。僧無語。師云。臣僧普度。快便難逢。輙成一頌。舉
似大眾。德合乾坤御九天。祥光瑞氣靄山川。當機覿
面全提處。一會靈山又儼然。
當晚小參。豁開戶牗。一時和氣少林春。大坐當軒。三
尺冷光摩竭令。法隨法行。法幢隨處建立。橫拋栗棘。
竪擲金圈。今古混融。聖凡路絕。然雖如是。卓拄杖一
下云。人歸大國方為貴。水到滄溟始是波。
復舉法燈和尚云。山僧本欲深藏巖竇。養道過時。奈
緣先師有箇未了底公案。出來為他了却。時有僧問。
如何是先師不了底公案。燈拈拄杖打云。祖禰不了。
<pb n="98"/>
殃及兒孫。僧云。過在什麼處。燈云。過在你。殃及我。師
云。山僧亦欲深藏巖竇。養道過時。無奈松源師翁。有
則未了公案。殃及先師。展轉至于今日。諸人要識松
源師翁未了底公案麼。夜深久立。
上堂。邪人說正法。正法悉皆邪。正人說邪法。邪法悉
皆正。卓拄杖一下。邪耶正耶。又卓拄杖一下。說耶不
說耶。向這裡擇辨得出。黃金為屋未為貴。玉食錦衣
何足榮。
上堂。頭陀石被莓苔褁。擲筆峰遭薜茘纏。羅漢院裡。
一年度三箇行者。歸宗寺裏。參退喫茶。好諸禪德。真
淨和尚。是關西人。尋常慣弄大旗皷。為什麼到這裡。
絲毫不敢動著。卓拄杖一下。須信來源萬仞高。一條
界破青山色。
上堂。萬法是心光。諸緣惟性曉。本無迷悟人。只要今
日了。既無迷悟人。了箇什麼。卓拄杖一下。千言萬語
無人會。又逐流鶯過短墻。
上堂。心王不妄動。六國一時通。罷拈三尺劒。休弄一
張弓。與麼舉似。也是與賊過梯。諸人要見黃龍和尚
麼。拂石坐來衫袖冷。踏花歸去馬蹄香。
上堂。舉雲門和尚示眾云。汝等諸人。在此過夏。山僧
深不欲向你道。惜取眉毛好。師拈云。雲門和尚。靈龜
曳尾。拂跡跡生。靈隱即不然。汝等諸人。在此過夏。山
僧直截句向你說。口是禍門。
上堂。舉黃龍草堂和尚。示眾云。上上根人。一聞千悟。
得大總持。家貧難辦素食。中中根人。須假言說。方顯
其道。事忙不及草書。下下根人。執言定旨。滯[殼-一]迷封。
俊[(采-木+(工/山))*鳥]不打籬邊⿱少隹。黃龍和尚。秤稱斗量。毫髮無差。靈
隱即是和麩糶麵。菽麥不分。雖然如是。不知那箇無
思筭。喫著通身冷汗流。
謝何山長老并典座。上堂。滅正法眼。佩毗盧印。提鈯
斧子。拍拍是令。白水田頭。小谿深處。一千五百人善
知識。杓頭上舀來。頭正尾正。鹽鹹醋淡。活計現成。斤
兩自定。諸人還知落處麼。卓拄杖一下。物見主眼卓
竪。
謝監収上堂。衲僧命脉。卓拄杖一下。總在這裡。有放
有収。入泥入水。把得定。作得主。萬斛明珠奏凱歸。帶
刀只麼噇眠去。
道場無等和尚遺書至。上堂。虎巖巖下虎。咬人齒不
露。踞地坐耽耽。南北無行路。飜身一擲更無蹤。虗空
拍掌須彌舞。萬象森羅。一時痛苦。石人木人淚如雨。
上堂。舉臨濟和尚道。有一人。論劫在塗中。不離家舍。
有一人。離家舍。不在途中。那箇合受人天供養。師拈
云。兔馬有角。牛羊無角。寸毫尺[釐-未+牙]。天地寥廓。潘閬倒
騎驢。攧殺黃番趠。
上堂。十五日已前。銀山鐵壁。十五日已後。鐵壁銀山。
正當十五日。一塵不立天地寬。那知更有上頭關。卓
拄杖一下。
上堂。祖師門下。討甚巴鼻。東行西行。無是不是。忽然
籬下菊花黃。此時決定是重陽。
關爐上堂。火爐頭有一句。道得完全。未敢相許。靈隱
不是壓良為賤。卓拄杖一下。物若見主。兩眼卓竪。
佛成道上堂。夜半逾城。明人不作暗事。凍餓六年。自
作還他自受。只如覩明星時。悟箇什麼。眾眼難瞞。
上堂。諸佛行不到處。進取一步。諸佛說不到處。道取
一句。直饒行說俱到。正好喫拄杖。何故。覔火和煙得。
擔泉帶月歸。
上堂。竪拂子云。只這箇便是。萬里望崖州。離此別求。
臨崖看滸眼。桃紅李白。水綠山青。不借亦不借。法法
本如是。只如轉位回機時如何。夜月不隨流水去。片
雲多向故山歸。
結夏上堂。布袋頭一結。百城消息絕。蠟人氷不氷。萬
里一條鐵。珊瑚枝枝撐著月。
上堂。一期九十日。鐵壁復鐵壁。四方八面來。只是跳
<pb n="99"/>
不出。落霞與孤鶩齊飛。秋水共長天一色。
五月望出歸。上堂。短棹輕帆。風恬浪靜。溢目湖光鏡
樣平。漁歌未起同誰聽。萬壑千巖。高低普應。狼藉斷
霞殘照中。船頭撥轉都收盡。正與麼時如何。卓拄杖
一下云。麼朅提國。親行此令。
上堂。從上以來。的的相承。咬定牙關。不通水洩。可中
三三兩兩。有席卷三秦之略。嫌佛不做。若到靈隱門
下。又且如何。也免三十棒不得。
謝雪峰絕岸和尚上堂。靈符在手。大用全彰。木毬輥
處。雷動風行。鼈鼻拈來。橫拋竪擲。魔外望崖而退。佛
祖窺覰無門。坐斷要津。十方通暢。正恁麼時。且道。如
何是接手底句。相見又無事。不來還憶君。
上堂。日可冷。月可熱。眾魔不能壞真說。且道。如何是
真說。成住壞空。
上堂。舉[(ㄇ@(企-止))/剡]賓國王。敬重三寶。一日仗劒。問師子尊者
曰。師得薀空否。尊者曰。已得薀空。王曰。離生死否。尊
者曰。已離生死。王曰。既離生死。可施我頭。尊者曰。身
非我有。何恡於頭。王遂斬之。師云。作家[(ㄇ@(企-止))/剡]賓國王。尊
者首湧白乳數尺。師云。好手手中呈好手。王之左臂。
隨即墮地。師云。得人一牛。還人一馬。諸人且道。[(ㄇ@(企-止))/剡]賓
國王。與師子尊者。是酬恩報德耶。是冤憎會苦耶。若
向這裡。緇素得出。十二時中。功不浪施。其或未然。數
聲羗笛離亭晚。君向瀟湘我向秦。
上堂。八月二十五。洞山離查渡。咄哉老雲門。多却末
後句。桃花浪煖禹門高。霹[靂-秝+林]一聲燒尾去。
佛成道上堂。老瞿曇眼孔小。一星半星容不得。說迷
說悟何時了。衲僧分上。那有許多般。雪晴海闊千峰
曉。
上堂。達磨西來。只箇不識。鐵壁銀山。挨拶不入。因甚
分皮分髓。飛來峰高冷泉碧。
百丈和尚送猿至。上堂。舉僧問百丈。如何是奇特事。
丈云。獨坐大雄峰。師頌云。巍巍獨坐大雄峰。萬水千
山列下風。相見不談奇特事。一聲猿呌翠微中。
端午上堂。不釘桃符。不懸艾虎。駕鉄牛機。擊塗毒皷。
千妖百怪盡潛蹤。靈鷲峰高日卓午。
雲峰和尚。赴蔣山上堂。肩拄杖云。寶公和尚來也。拄
杖頭上。寸長尺短。剪拂分明。便與麼。下山教化眾生
去。入泥入水。要津把斷。虎踞龍蟠。可中有箇不受商
量。剪拂不去底。又且如何排遣。卓拄杖一下云。放開
鐘阜山頭月。斷送踏蘆人渡江。
上堂。雪竇云。直鈎釣鯤鯨。曲鈎釣龜鼈。曲鈎若在鯤
鯨。理應未可。直鈎若在龜鼈。情亦不甘。辨龍蛇擒虎
兕。還他雪竇老人。要釣鯤鯨龜鼈。未敢相許。靈隱鈎
無曲直。任是鯤鯨龜鼈。一切不問。何故。釣竿斫盡重
栽竹。不計功程得便休。
本覺虗室滿長老至。上堂。大機圓應。大用無方。撲碎
破沙盆。滅却正法眼。要津把定。佛祖潛蹤。正案傍提。
百發百中。便恁麼去。且道。是誰家風月。檇李亭前摩
朅令。滿天和氣少林春。
上堂。八月九月。不寒不熱。盤山擲劒揮空。正是箇般
時節。無古無今。無間無歇。癡雲卷盡雨聲収。千里萬
里一條鐵。
上堂。舉白雲端和尚示眾云。若端的得一回汗出。向
一莖草上。現瓊樓玉殿。若未得一回汗出。縱有瓊樓
玉殿。被一莖草葢却。師拈云。白雲和尚。慈悲之故。有
落草之談。靈隱門下。不管你端的不端的。縱有瓊樓
玉殿。亦無著處。諸人且道。是醍醐句。是毒藥句。幾度
見君深問訊。養雞意在五更初。
重九。兼謝支提和尚上堂。露滴滴。風凄凄。黃花香滿
路。何獨在東籬。高低普應。步步相隨。有時朱涇江上。
玉線輕垂。船頭撥轉。天冠元在支提。何故。逢強即弱。
故舊至。上堂。落葉飄飄。秋江清淺。烈士相逢。干戈不
展。何故。言多去道轉遠。
<pb n="100"/>
開爐上堂。普天寒色。大地為爐。但見清風壁立。不知
石爛松枯。丹霞燒木佛。因甚院主墮眉鬚。卓拄杖一
下。若無這些火種。討甚碧眼老胡。
焦山足翁和尚遺書至。上堂。海門一夜波濤惡。玉麟
攧折黃金角。魚龍蝦蠏盡潛蹤。大悲千手難摸索。木
馬悲嘶。石人淚落。諸人且道。足翁和尚。生耶死耶。長
汀拖布袋。普化搖鈴鐸。
上堂。休去歇去。一念萬年去。一條白練去。古廟香爐
去。喝一喝。若不得流水。還應過別山。
徑山虗堂和尚遺書至。上堂。拔地凌霄峰。嵳峩倚寥
泬。一夜天風忽吹折。木馬悲嘶。石人哽咽。曉來雲散
谷風清。千古虗堂照明月。
無得和尚忌辰。拈香云。東湖輥底怒濤。青山參天荊
棘。兩處狹路相逢。拶得渠儂上壁。恩難酬怨難酬。熱
煑冷泉流水。濃點淡茶一甌。
留兩班上堂。卓拄杖云。有權有實。有照有用。些些鬼
眼睛。臨機要活弄。弄得活。沒踈親。誰知席帽下。都是
舊時人。
謝首座秉拂。都寺齋。上堂。聲前一句。斗換星移。石火
莫及。電光罔追。栗棘蓬當面擲。全剛劒信手揮。卓拄
杖一下。少林消息斷。花綻不萠枝。
慶元府萬壽庸叟中長老。廣福梅巖默長老。岳林南
坡岳長老瑞世。上堂。一即三。三即一。達磨不曾離少
室。父子雖親妙不傳。一花五葉成狼藉。海風吹起怒
濤寒。截流過者脚不濕。道在中庸。梅香巖石。破沙盆
子響玲瓏。要在當人善拋擲。以拂子。打一圓相。又擊
一下。汝等諸人。還知落處麼。若也未知。更待當來問
彌勒。
端午上堂。文殊雖令善財採藥。佛病祖病。未曾醫著。
靈隱病亦無。藥亦無。趙州東壁掛葫蘆。
佛生日上堂。二千年前。毗藍園裏。地動山搖。禍胎忽
起。雲門瞎棒打不死。後代兒孫空切齒。休切齒。杓柄
短長。澆潑在你。
上堂。說禪說道易。成佛作祖難。突出門前大案山。成
佛作祖易。說禪說道難。南海波斯念八還。也不難也
不易。衲僧敲處遼天鼻。卓拄杖一下。這裏是什麼所
在。說難說易。又卓拄杖一下。官不容針。私通車馬。
上堂。教中道。善現問舍利弗。以何為佛眼。舍利弗云。
以性空為佛眼。善現云。善哉善哉。從上諸佛。皆以性
空為佛眼。師拈云。針鉸膠粘。涓滴不漏。諸人且道。必
竟以何為佛眼。喝一喝。
平江萬壽囦叟和尚遺書至。上堂。昨夜毗嵐撼山岳。
七十二峯俱倒卓。太湖萬頃涓滴無。黃葉亂飄星斗
落。要見囦叟和尚麼。玉兔挨開八詠樓。金烏⿰口豕破琉
璃[殼-一]。
上堂。舉僧問法眼。秋風纔動。貧者何依。眼云。若能知
恩。方解報恩。師云。這僧抱贓呌屈。法眼著賊不知。雖
然法眼慈悲之故。有落草之談。其奈知音者少。靈隱
與麼舉唱。莫有知音者麼。良久云。黃葉飄飄滿庭際。
一聲砧杵落誰家。
婺州。雙林松關至上堂。開口不是禪。閉口不是道。只
是箇輪槌。拈來用恰好。一擊天門開。萬象俱靠倒。狹
路忽相逢。拍掌呵呵笑。且道。笑箇甚麼。相見又無事。
不來還憶君。
雪中。謝諸莊庫并監収。上堂。入荒田。出荒田。信手拈
來顆顆圓。橫三千竪三千。雖曰眼底空花。直是明白
洞然。衲僧分上。有放有収。有開有合。作麼生。紅爐一
點雪。
謝南臺高臺上封三剎長老。上堂。巖頭雪嶠與欽山。
共轍同途豈等閑。要識南臺真白額。從來虎體一般
斑。便恁麼去。靈山百萬大眾。又何止金色頭陀破顏。
一時滅却正法眼。把手獨行天地寬。
上堂。舉古德因僧問。如何是大修行底人。德云。擔枷
<pb n="101"/>
帶鎻。僧又問。如何是大作業底人。德云。修禪習定。師
云。古德言中有響。句裏藏機。如人善射。箭不虗發。且
道。還有出身路也無。甜瓜徹蔕甜。苦瓠連根苦。
石樓和尚赴平江萬壽。上堂。妙喜黑竹篦。有背還有
觸。兒孫用得親。通身是眼目。正令全提轉轆轆。花簇
簇錦簇簇。直教佛祖亦頭低。宇宙空來更有誰。
佛涅槃上堂。拘尸那城有生滅。我此世界生滅無。桃
紅李白花時節。是處江山開畵圖。釋迦老子。自是隱
身無路。為什麼道。今夜入般涅槃。蒼天蒼天。
何山覺菴和尚至。上堂。用鈯斧子。非重非輕。拈起放
下。肘後符靈。直得連雲翼翼。霅水⿰粼ㄑ⿰粼ㄑ。布小谿漫天
鐵網。活捉金鱗。必竟以何為據。開口不在舌頭上。
上堂。清明前寒食後。花雨漫天雲滿岫。誰家小犢力
未完。但知逐隊隨群走。阿呵呵。索頭只在翁翁手。當
機一掣掣斷時。野犴便作師子吼。雖然如是。知恩者
少。
上堂。船來也到。陸來也到。船來陸來。紅日杲杲。白雲
缺處燒痕青。春在少林元不老。且道。向上還有事也
無。踏著不嗔。
上堂。結夏已十日。那事無消息。雲在嶺頭閑。水流何
太急。法法不隱藏。古今無朕迹。豈不見盤山道。譬如
擲劒揮空。莫論及之不及。良久云。一日鉢盂兩度濕。
上堂。秧入土。麥上塲。豐年已兆。比屋盈倉。飢來喫飯。
熱來乘凉。東倒西擂。隨緣遇方。更無餘事可商量。夜
來却被子規啼。斷膓因甚如此。閻羅老子要飯錢。
請監収上堂。舉五祖和尚云。四五百碩麥。二三千秤
稻。好箇休粮方。耆婆不得妙。師拈云。奇哉五祖老兒。
無中唱出。有處全収。一時撒向諸人面前。只是咬嚼
不破。何故。飯籮邊坐有飢人。
上堂。見身無實是佛見。了心如幻是佛了。了得身心
本性空。斯人與佛何殊別。坐底坐。立底立。觸目遇緣。
更非他物。必竟阿那箇是佛。良久云。野老不知堯舜
力鼕鼕打皷祭江神。
上堂。拶著便動。舉一明三。目機銖兩。也是隔海望蓬
萊。弱水三萬里。眾中聞得恁麼道。莫有耳卓朔地。不
甘底麼。出來商量看。其或未然。新秋簾幕千家雨。落
日樓臺一笛風。
壽崇節上堂。一佛出世。祥光布地。一念萬年。壽山增
翠。曉來風起滿庭香。吹綻蟠桃三五蘂。
上堂。是法住法位。世間相常住。昨日大風潮。吹折山
前樹。雲自向天飛。水流朝海去。此猶是世間相。如何
說箇常住底。卓拄杖。千虗不博一實。
退耕和尚入祖堂。用文武火。運惡鉗鎚。死學者偷心。
開人天眼目。大用機前轉轆轆。十分慈悲。十分惡毒。
六踞名藍兮一笑來歸。青燈夜寒兮香風馥馥。
集慶寺侵占山前地段。承省劄撥還。上堂。山前一片
閑田地。曠大劫來無界至。今朝[懨-猒+火]復又歸來。坐斷脚
頭併脚尾。東也是。西也是。南北東西無不是。必竟作
麼生酬恩報德。直指堂前香一炷。十里荷花九里松。
<other>臨安府徑山興　聖萬壽禪寺</other>
住杭州靈隱禪寺法嗣　淨伏　編
師入寺。拈劄云。佛祖眼睛。人天命脉。總在這裏。諸人
若信得及。不妨側耳。
拈山門䟽。屋裡有金。外頭有秤。鹽醎醋淡。斤兩自定。
自然左右逢原。管取拍拍是令。
拈江湖䟽。人相忘於道術。魚相忘於江湖。既曰相忘。
拈起䟽云。却要這箇作什麼。
法座。古者道。此座高廣。吾不能陞。是何言歟。脚力盡
時山更好。
陞座。拈香祝
聖罷。次拈香云。此一瓣香。三十年八回拈出。更看末
後慇懃。奉為　前住常州褒忠顯報華藏禪寺。先師
無得和尚。爇向爐中。用酬法乳之恩。趺座。乃云。豁開
<pb n="102"/>
戶牖。萬山排闥送青來。大坐當軒。百鳥不來春晝永。
高低普應。聲色全真。把斷牢關。不通水洩。堯風蕩蕩。
舜日熈熈。不涉見聞。百發百中。畢竟承誰恩力。青山
不鏁長飛勢。滄海合知來處高。
復舉寶壽開堂。三聖推出一僧。壽便打。聖云。恁麼為
人。瞎却鎮州一城人眼在。師云。寶壽鏌鎁在手。正令
當行。者僧見義勇為。抱賞歸家。諸人要見三聖麼。從
來汗馬無人識。只要重論蓋代功。
當晚小參。八十翁翁輥繡毬。誰知輥得意休休。如今
逗到凌霄上。雲自高飛水自流。昔年行處。石頭大小
依然。今日重來。樓閣高低何在。德山棒如雨點。臨濟
喝似雷奔。徑山門下。總用不著。何故。臂徤尚嫌弓力
軟。眼明猶識陣雲高。
復舉。三聖道。我逢人則出。出則不為人。興化道。我逢
人則不出。出則便為人。師頌云。雙雙把手上高樓。唱
拍相從各應酬。歌皷散時人盡醉。也無懽喜也無愁。
解制上堂。今朝七月十五。衲僧拄杖起舞。頭頂西天。
脚踏東土。游歷百城。不移寸步。阿呵呵。白雲綻處青
山露。
蔡講書。熈書記至。上堂。舉道吾示眾云。高不在絕頂。
富不在福嚴。樂不在天堂。苦不在地獄。相識滿天下。
知心能幾人。後來大慧道。徑山則不然。高在絕頂富。
在福嚴。樂在天堂。苦在地獄。誰知席帽下。元是昔時
人。師云。二大老。一人船行。一人步到。狹路相逢。掀眉
一笑。何故。酒逢知己飲。詩向會人吟。
開爐上堂。天無四壁。大地為爐。籬頭吹觱栗。寒鴈一
聲孤。老胡若不渡江去。至今火種一星無。
無得和尚忌辰。上堂。以拂指云。鄔那青青處。山高雲
半垂。面面栽荊棘。遊人到者稀。寥寥五十載。昨是今
何非。太湖三萬六千頃。月在波心說向誰。
上堂。江月照松風吹。永夜清霄何所為。永嘉大師。上
無片瓦遮頭。下無卓錐之地。向十字街頭。揚聲大呌。
土曠人稀。相逢者少。山僧向他道。且緩緩。直饒百鍊
精金。也入紅爐再煆。
謝兩班上堂。以拂子。左邊擊一下云。東邊也恁麼。拂
子右邊。擊一下云。西邊也恁麼。提起折脚鐺。大家扶
則箇。扶起與放下。竪起拂子云。總不離這箇。阿呵呵。
鎮州蘿蔔從來大。
謝首座秉拂。上堂。震法雷擊法皷。玉角金鱗。興雲吐
霧。機前拶倒凌霄峰。大地撮來無寸土。殺活全提。平
欺佛祖。雖然。且如何是人天眼目。良久云（□）。
行化歸上堂。驕陽正酷火雲飛。一雨霶霈徹四維。䆉
稏吹香民已樂。山川草木亦光輝。此猶是諸人受用
現行三昧。且道。建化門中事。又作麼生。向道是龍剛
不信。果然奪得錦標歸。
解制上堂。鐵網漫漫面面開。百城幾度去還來。二千
年結知誰解。又著三文買草鞋。
上堂。佛法無人說。雖慧不能了。幸然平似鏡。何用曲
如釣。又教中道。無法可說。是名說法。千鈞之弩。不為
鼷鼠發機。諸人且道。說則是。不說則是。卓拄杖一下
云。不是不是。
上堂。時臨秋九。不寒不熱。瓦礫鳴秋蛩。茅簷掛殘月。
各自著便宜。正是好時節。只如祖師道。葉落歸根。來
時無口。又作麼生。迦葉面皮黃。達磨牙齒缺。
上堂。一日三三日九。只知暑往寒來。不覺躘蹱老朽。
退一步絕離微。百花開盡後。黃菊在東籬。歸堂喫茶。
無得和尚忌辰。拈香云。憶昔當年錯訪尋。被他用盡
毒肝心。賺來賺到凌霄頂。火冷雲寒恨轉深。冤可解
不可結。必竟如今甚時節。打拳何似喫拳時。此理明
明向誰說。旋汲龍囦萬丈深。爛煑春茶飜白雪。
元宵上堂。徑山一椀上元燈。不是攢花剪簇成。等閑
拈起當陽掛。爍破諸方鬼眼睛。
藏叟和尚入祖堂。踏斷洛陽橋。直上妙峰頂。拈得家
<pb n="103"/>
傳黑竹篦。攪動龍淵千尺井。四五處雷動風行。八九
十春花月影。為人端的無情。獨脫單提誰領。竹篦雖
折典刑存。聞見猶能發深省。且道。藏叟和尚。生耶死
耶。青燈夜寒。篆煙晝永。
龍王歸殿拈香。願力弘深。威靈有異。六百載梵剎重
興。千大界光明照世。為霖為雨。沃大地之焦枯。為瑞
為祥。福生靈於遐邇。陰功懋密。聖恩罔既。新寶殿以
回鑾。奉宸旒而正位。聰明正直不容私。只因錯受靈
山記。
<other>小參</other>
門人　行佑　德珍　瓊林　等編
結夏。聲前一句。格外一機。不墮古今。寧存凡聖。妙高
臺上。玉鑑光中。日日安居。時時禁足。風恬浪靜。海晏
河清。長期短期。平等受用。諸人還知麼。闌干同倚不
同倚。消得龍王多少風。
結夏。學道先須有悟由。賊無種相皷儱。還如曾鬪快
龍舟。碧眼胡僧笑不休。雖然舊閣閑田地。物見主眼
卓豎。一度羸來方始休。綠楊影裏戴嵩牛。如是安居。
如是禁足。如投身於火。悉皆成火。似鎔像為金。莫不
□□。若也節外生枝。斫額望蓬萊。弱水三萬里。其或
未然。掣取六鰲隨手去。莫教空到海山。
結夏。機輪瞥轉。智眼豁開。縱無礙神通。闡不窮妙用。
全超玉鑑。獨步妙高。無理不伸。有言咸暢。既隨處而
發生。必隨處而解脫。衲卷百城煙水。優游樂業安家。
不涉功勳。全彰意氣。若約衲僧門下。猶較九十日程
在。且道衲僧家。有甚長處。良久云。若不同床睡。焉知
被底穿。
結制。大道無說。說則成謗。拈花微笑。帶水拖泥。面壁
安心。起模[書-曰+(且-二+人)]樣。凡聖路絕。覿體全真。寥寥千古無依。
寂寂神光不昧。中竺一路。荊棘參天。水月光中。風雲
有異。還信得及麼。把定牢關無箇事。長嘯一聲煙霧
深。
解制。布袋頭開。乾坤蕩豁。十方坐斷。六合風清。孤逈
逈。寸草不生。峭巍巍。纖塵不立。東西南北絕蹤由。邁
古超今活卓卓。任爾德山臨濟。窺覰無門。說甚長期
短期。一筆勾下。何故。佛手遮不得。人心似等閑。
結制。祖師門下。道絕人荒。萬仞崖頭。相逢者少。磊磊
落落。廓徹混融。若作佛法商量。未免墮坑落塹。護生
禁足。貼肉汗衫。著則易。脫則難。謹守蠟人。粘牙綴齒。
吞則易。吐則難。思而知。慮而解。望梅林止渴。有甚快
活。不見道。斫倒門前老松樹。了得三年五載燒。
□□。萬機休罷。千眼頓開。正按傍提。百發百中。飄飄
□□墜虗庭。歷歷寒泉瀉清碧。功勳不立。聖解頓忘。
舒卷自由。縱橫得妙。自是不歸歸便得。五湖煙景有
誰爭。
冬節。[晷-人+卜]運推移。日南長至。巍巍飛來峰。歷劫只如是。
不動亦不遷。無變亦無異。背巖石筍暗抽條。雲外千
峰鎻寒翠。君子道小人道。自消自長。如來禪祖師禪。
卓錐無地。東村王老夜燒錢。野鬼閑神爭意氣。若是
衲僧門下。不消噴嚏一聲。管取魂飛膽碎。且道衲僧
門下。有甚長處。良久云。只因少室錯流芳。五葉一華
香撲鼻。
歲除。平實道路。敲磕門庭。竪抹橫該。高低普應。頂𩕳
上。一向壁立。脚跟下。不露絲毫。逢佛掩面。聞法嗽口。
凡盡聖除。風行草偃。夜深方見把針人。倚闌靜看千
山雪。一任春回歲盡。從教換舊移新。去年三百六十
日。也恁麼。今年三百九十日。也恁麼。多亦無餘。少亦
不欠。看看拶到交結頭。不覺[藹-言+月]月三十日。前不至村。
後不迭店。是為途路之客。如何到得家去。所以古人
道。道無心合人。人無心合道。會得箇中意。一老一不
老。諸人要見一不老底麼。只為分明極。飜令所得遲。
冬至。一劃未形。混然無際。形名既兆。黑豆生芽。晝短
夜長。寒來暑往。從上已來。若佛若祖。盡向無中唱出。
<pb n="104"/>
節外生枝。拈一花。航一葦。無風起浪。皷蕩四溟。盡大
地人。無措身處。靈隱今夜。要與諸人。於陰消未消之
際。陽長欲長之時。露箇消息。卓拄杖一下云。千峰鎖
寒色。一樹暗香浮。
解制。布袋頭開。十方通暢。信口道一句。塞斷老胡咽
喉。信脚行一步。踏斷瞿曇脊骨。盡大地人。無立作處。
四聖六凡。結舌有分。所以道。九旬禁足。畫地為牢。三
月安居。敲空作響。若是英靈上士。氣宇驚群。如金鱗
透網。游泳波瀾。似俊鶻出籠。翱翔霄漢。是則是。只如
萬里無寸草處。出門便是草。又是什麼人行履處。江
北江南問王老。一狐疑了一狐疑。
冬節。拈來便用。當陽撒出夜明珠。大施門開。直下何
人共酬價。門庭敲唱。觸處皆真。直截當機。高低普應。
寒氷氷。脫體無依。峭巍巍。纖塵不立。窮則變變則通。
一畫既形。地雷已震。陰消陽長。䥫樹花敷。香風四馳。
天地寥廓。通人分上。合作麼生。霜天月落夜將半。誰
共澄潭照影寒。
至節。五峰峭峙。萬壑雲寒。覿體現成。面目全露。踏得
這些田地。從教陰極陽生。瓦礫光輝。萬象失色。石頭
大大小小。脩竹曲曲斜斜。天為雲高。水因月現。靈明
廓徹。今古混融。便恁麼去。坐守寒。終非上䇿。若是
英靈上士。五逆丈夫。掀飜從上門庭。則立自家活計。
□□臈前消息梅英小。更待春風著舊枝。
□□。向上一路。直截現前。用不停機。住無作相。天地
自天地。日月自日月。覆載晦明。絲毫不易。容合萬有
象外齊昭。從教陰極陽生。一任寒來暑往。所以老瞿
曇。於三七日中。思惟如是事。覔箇啟口處。酌然了不
可得。理能伏豹。卓拄杖一下云。到這裏。轉得身。吐得
氣。開得眼。行得到。遼[鴳-女+隹]三千鵬九萬。盡大地撮來。粟
米粒大。豈不暢快生平。成就大丈夫事業。其或未然。
梅花一去無消息。惟有春風喚得回。
歲除。今歲今宵盡。明年明日來。寒隨一夜去。春逐五
更回。只如春不回。寒不去。諸人又作麼生。凌霄峰下。
卓拄杖一下云。這一片田地。不屬陰陽。寧拘造化。日
月不能照。寒暑不能侵。無變無迁。無來無去。上至非
非想天。下極空輪水際。逈無邊表。不隔絲毫。三世諸
佛絕行蹤。南北東西總如舊。無北禪之牛可烹。無青
原之酒可酌。山前山後野狐兒。聲聲盡唱村田樂。樂
則樂矣。誰知年盡夜。更有未歸人。
<other>偈頌</other>
<other>悼天童晦巖和尚</other>
恩怨重重分未分。再來不見舊時人。娟娟宿鷺亭前
月。忍照西風吹白蘋。
<other>送文上人遊台蕩</other>
文彩全彰拄杖頭。吳山楚水興悠悠。江聲一夜催行
色。踏斷石橋方始休。
<other>送森知客</other>
清遠溪邊劄寨時。春風簇簇露槍旗。誰知喚客喫茶
處。萬別千差一道歸。
<other>送高郵友上人</other>
死生事大方行脚。徹骨貧窮未到家。一百十城回首
處。大淮南畔有高沙。
<other>送雲上人</other>
楖𣗖杖頭懸日月。草鞋跟底帶山川。逢人問著吾家
事。靈鷲峰前是冷泉。
<other>送鑒上人</other>
鑒在機先已是遲。電光石火亦難追。鷲峰點著便回
去。終不重安眼上眉。
<other>送達州先上人</other>
吾道從來沒正偏。就中達者便為先。花前一笑即回
首。此去西川路八千。
<other>付法衣與瓊林侍者</other>
楊岐擔子無輕重。上得肩時便著行。咬定牙關提正
<pb n="105"/>
令。卷舒殺活任縱橫。
<other>示食三白通菴主</other>
舌端異味已全拋。松竹煙雲作淡交。有口不吞三世
佛。一天風月任蕭騷。
<other>送僧</other>
瘦坐清行合㵎邊。衲衣楚楚濕蒼煙。春光盡逐杖黎
去。留得暮山啼斷猿。
<other>送小師淳志遊方</other>
參禪不是小因緣。立志當如䥫石堅。百城靠倒無依
倚。回首歸來喫痛拳。
<other>示倪居士</other>
一切塵中堅密身。塵塵頓現本來人。了知此外更無
佛。野鳥山花別是春。
<other>示馬路鈴</other>
參禪乃是丈夫事。良馬從來不用鞭。六窓盡啟乾坤
大。萬里無雲一片天。
<other>送僧歸天台</other>
龍門浪裏飜身出。凜凜風生氣宇清。歸到石橋君自
看。杖頭猶帶怒濤聲。
<other>送楷維那</other>
輥底怒濤千丈雪。轉空明月一天秋。贈行莫道□□
窖。歷歷君家拄杖頭。
<other>送淨頭道者</other>
糞埽堆頭拾得來。花前不覺笑顏開。靈山寫作送行
句。留與叢林作禍胎。
<other>送小師淳真參雪竇</other>
千丈巖垂雲萬疊。老龍高臥見還稀。子今決志攀鱗
角。莫顧巖前雪浪飛。
<other>送怡齋周居士兼簡湯東㵎</other>
我羨怡齋去又來。㵎邊無一點塵埃。高風凜凜照今
古。有口不談聲似雷。
<other>送見上人歸劒州</other>
見處分明得處親。直於劒刃上飜身。連雲棧閣重回
首。已是昔人非昔人。
<other>送僧之雪峰</other>
南山鼈鼻死多時。何苦崎嶇要覔伊。無底籃兒収拾
得。不妨挑取杖頭歸。
<other>墨梅</other>
常憶西湖處士家。踈枝冷蕊自橫斜。精明一片當時
事。只欠清香不欠華。
<other>大疑</other>
此心未決應須決。決了而今更問誰。日用堂堂無向
背。春山一任鷓鴣啼。
<other>金山修塼岸</other>
長江萬里湧金鰲。屹立中流氣勢豪。直下放教根脚
穩。任教八面起風濤。
<other>印藏經</other>
分明印板脫將來。只為勞生眼未開。破一微塵飜得
出。大千沙界起雲雷。
<other>焙經</other>
兒孫一代錯商量。抖擻瞿曇爛肚腸。三昧火熏三毒
火。家私那許外人揚。
<other>錢清接待</other>
短䇿輕囊稱野情。憧憧何事過錢清。入門喫飯出門
去。莫道沃洲山水青。
<other>贈醫牙道人</other>
先生得道醫牙齒。痛令不痛消彈指。飽飯吾今八十
年。未甞咬著一粒米。
<other>[石*((白-日+田)/廾)]匠</other>
點劃縱橫一脫新。之乎者也轉精神。只於黑白分明
處。驗盡尋行數墨人。
<other>淨髮</other>
工夫用處沒蹻踦。心手相應合自知。毫髮盡時消息
<pb n="106"/>
盡。不妨眼上又安眉。
<other>真讚</other>
<other>出山相</other>
萬乘尊榮都棄了。六年雪嶺受飢寒。明星一見便回
首。到底依前被眼瞞。
<other>觀音</other>
苦海橫身一葉輕。黑風吹墮任縱橫。要令險處人回
首。月在補陀天際生。
<other>馬郎婦</other>
神清風韻高。𩯭綠雲鬟小。賺盡好郎君。法華都誦了。
到頭姻婭不成雙。金沙月影空相照。
<other>達磨（二）</other>
竺國太平思泛海。中華禍起向東來。當時不遇梁天
子。只好深深掘地埋。
梁皇法令豈徒勞。滯貨私通價轉高。蘆葦蕭蕭熊耳
月。至今大地是波濤。
<other>寶公</other>
剪刀拂尺。高挂金錫。賣狗懸羊。多虗少實。掉發武帝
趕達磨過江。五葉一花。從此狼藉。稽首十二面觀音。
正面有誰識得。㘞。
<other>布袋</other>
兜率內宮不肯住。杖挑布袋紅塵去。不知開口笑何
人。待你下生人咲你。阿呵呵。寬著肚皮等著他。
<other>猪頭和尚</other>
金華聖者無人識。相逢便討猪頭喫。回首還從舊路
歸。春風一陣香狼藉。
<other>蜆子</other>
不釣鯨鰲只撈蜆。得些滋味興偏佳。拈來塞斷娘生
口。一段風光屬當家。
<other>寒山</other>
沒伎倆。愛吟詩。一句子。少人知。寥寥靜聽松風吹。
<other>拾得</other>
生掃箒。用得親。休指注。枉辛勤。本來田地絕纖塵。
<other>藥山</other>
瓶內水。松下經。有人來問。覿面相呈。白雲散盡秋天
青。
<other>懶瓚</other>
山窈窕。路羊腸。紫泥下詔。御墨猶香。報道我儂煨芋
忙。
<other>德山</other>
擔疏鈔行脚。大負不平氣。失脚到龍潭。未愜平生意。
吹滅紙燈時。拶著娘生鼻。便將一炬火。燒却閑故紙。
從茲憤憤覔冤讎。一條白棒掀天地。
<other>臨濟</other>
黃蘗山頭兀坐。開口咬著生䥫。高安灘上飜身。也似
掉棒打月。從茲便解。赤手白拈。以楔出楔。別別。無位
真人乾屎橛。
<other>佛光法師</other>
蕩蕩慈風彌宇宙。滔滔辯瀉四河清。毗盧海印全身
佩。香擁優曇滿帝城。
<other>虗堂和尚</other>
戲海獰龍。出山猛虎。眼葢乾坤。氣吞佛祖。嚴法令則
滴水氷生。提向上則超今越古。九據名藍。三奉詔旨。
無愧當年面壁人。只是口門多一齒。
<other>覺城夏大師</other>
隱峰有女弟。我亦有女弟。雖然各自行。必竟同時至。
花開花落覺城東。兒孫代代長相繼。
<other>自讚</other>
[書-曰+(且-二+人)]得十分。且信一半。脚尾脚頭。渾無畔岸。一點鬼眼
睛。黑豆終難換。徐行緩步五峰頭。一輪明月凌宵漢。
<other>穹窿森長老請</other>
渠儂面目。[書-曰+(且-二+人)]則不似。只因伎倆全無。重負楊岐擔子。
棒喝機前。阿誰敢擬。橫拋豎。擲破沙盆。通玄峰頂清
<pb n="107"/>
風起。
<other>日本瓊林侍者請</other>
百醜千拙。無法可說。一箇拳頭。硬如生銕。放開則日
耀扶桑。揑聚則乾坤黯黑。冤家莫興惡相從。正法眼
藏瞎驢滅。
<other>小師淳縝請</other>
工夫縝密。描[書-曰+(且-二+人)]不及。正令全提。佛也不識。十分惡毒
得人憎。付與破家五逆。
<other>小師淳元請</other>
據坐胡床。風生萬壑。無說而說。無作而作。聲前的的
有來源。必竟不留元字脚。
<other>小師淳密請</other>
頭白眉鬚白。胸中無點墨。說禪不入時㨾。一味點胸
點肋。密意分明生汝邊。何待當來問彌勒。
<other>郁維那請</other>
這漢酷毒。元無面目。描[書-曰+(且-二+人)]難成。下筆則觸。瞎衲僧正
眼。滅老胡種族。殃害叢林卒未休。一時付與清江郁。
<other>益侍者請</other>
面目可憎。胸中條直。勿彼勿此。何損何益。不將佛法
當人情。一任破沙盆狼藉。
<other>寮前老郎請</other>
心直如絃。性急似箭。飜手覆手。日面月面。零敲碎打
破沙盆。我見人見。眾生見壽者見。
<other>小佛事</other>
<other>照維那秉炬</other>
十聲搥斷。萬機休罷。寂照光明。一時捩下。淨躶躶赤
洒洒。到頭生死覔無蹤。家家門前有火把。
<other>曇堂主秉炬</other>
群陰剝盡。一陽方至。出死入生。如同遊戲。曇堂主。休
擬議。破屋從教野火燒。一朵曇華香撲鼻。
<other>琛新戒秉炬</other>
早歲為僧早歲亡。曇花結果未經霜。秋風不是相催
促。布袋頭開拄杖忙。有佛處不得住。無佛處急走過。
生死牢關俱拶破。且道拶破後如何。我喚作火。你不
得喚作火。
<other>秀上座秉炬</other>
傲雪凌霜。松栢獨秀。葉落歸根。來時無口。古德恁麼
道。生死何曾有。盡情燒作一堆。看取神光射牛斗。
<other>一藏主秉炬（福州人。密菴三世孫）</other>
打圓相云。只這箇。的的自破沙盆而出。八十一年。受
用不盡。一大藏教。詮注不及。颺下住山鈯斧。笑傲清
泉白石。利鎻名韁不可拘。鼻孔遼天人不識。來無蹤
去無跡。石火光中歲月長。任是鐵蛇鑽不入。
<other>立上座入塔</other>
一塵不立。銀山鐵壁。生死牢關。佛也不識。硬骨頭底。
從這裏入。
<other>拱大師入塔</other>
圓寂拱大師。今時劉鐵磨。只這硬骨頭。嫌佛不肯做。
一去又回來。必竟無兩箇。曾經爐鞴裏飜身。多子塔
前重按過。
<other>台淨人秉炬</other>
富貴不羨三台。學道要齊盧老。踏翻生死牢關。說甚
丹霞剗草。恁麼也好。不恁麼也好。臘月火燒山。雪擁
千峰曉。
<other>[葉-世+廿]十老郎秉炬</other>
夢裏來來不記秋。但知白却小年頭。聞經聽法依僧
住。生死無拘得自由。草鞋緊峭。脫體風流。不須撥火
覔浮漚。
<other>侍淨人秉炬</other>
侍吾左。侍吾右。合掌進前。叉手退後。碓坊米白飜身。
不墮黃梅窠臼。不書偈。不傳衣。竪火把。看取紅爐片
雪飛。
<other>辭世頌</other>
<pb n="108"/>
八十二年。駕無底船。踏飜歸去。明月一天。

虗舟和尚語錄（終）

<talk>No. 1407-B
 行狀</talk>

師諱普度。維楊江都人。號虗舟。姓史氏。始丹陽有閩
之吳頭陀者。白頭黑面。年八十餘。旦夕兀坐如枯樁。
槌磬禮補陀像。口常暗誦妙蓮華經。甞與師祖父荊
吳間相識。每持鉢過淮。輙𢪔其家宿。祖父遇之特厚。
一日早炊罷。祖母坐堂上。頭陀自外。直趨將產之室。
祖母怪其故。躡其蹤。至產所。無有也。尋走家奴。詣其
居問。居人曰。曉鐘三杵時。頭陀坐匡牀脫去矣。已而
誕師。異香發諸舍。徹諸其隣。類莟萏。久之。及晬。隔江
見金山浮屠。便能合爪。遇比丘客過門。輙抱持其衣。
躍然喜。稍長。雖粗習詩禮世書。絕無處俗意。母夫人
以其宿志不可奪。命依郡之天寧出家。時年十二矣。
踰二年。會畢將軍再遇。飯僧于院。與語。大奇之。指謂
主廗者曰。此兒短小精悍。音吐如鐘。他日法中。向上
爪牙也。携以歸中都。時思蘭若。圓頂日。且大集禪講
碩德。為之證。淨慈少林崧。為之落䰂。靈隱䥫牛印。為
之付衣。本郡東堂院。龍溪祖信。為之受業師。納戒已。
歸東堂。服勤信左右者五年。一夕忽奮。謂同列曰。吾
觀達磨神光以來。龍馳虎驟。鳳擊鵬搏。皆愽地凡夫。
直躋祖位。彼能是。我乃不能是耶。黎明。挈一笠。趍䥫
牛印。印以法語。壯其行。江東西。湖南北。由是遍歷焉。
無得通禪師。時唱松源之道于番昜薦福。因決意扣
請。以厭初願。其遷福嚴華藏。皆挾袱與之俱。偶入室
次。通問曰。不與萬法為侶。是甚麼人。師曰。金香鑪下
鐵崑崙。通曰。將謂者矮子有長處。見解乃爾。師曲躬
作禮曰。謝和尚證明。自此磁鐵相契。法務無難易。歷
試之。居數年辭通。以所得。質當世。天童晦巖光。大慈
石巖璉。虎丘石室迪。一見器異。為不可及。因留典法
務于三師間。淳祐初。制府趙信菴。以建康半山。敦請
出世。舉香嗣無得。潤之金山。潭之鹿苑。撫之疎山。蘇
之承天。繇此階級而升。師之居金山。癡絕居玉山。有
傳其雪中示眾。一夜江風攪玉麈。孤峰不白轉精神
之句。癡絕大驚。親挐舟訪之曰。老夫當退三舍。其勝
德。使人歸重如此。己乃謝事。居靈隱之西堂。聲譽日
益洋溢。景定間。太傅賈魏公。以其名。聞于上。出補中
天竺虗席。六年。會靈隱退耕寧公物故。魏公復奏師
繼所。統居其寺七年。來者川會雲委。法席號為甚盛。
適有挾私忿。致瘡痏於當軸者。師即棄去不頋。至元
丁丑。被命徑山。山中大火滌地之餘。竭心極力。圖興
復。方將有成。俄示微恙。遽索筆大書曰。八十二年。駕
無底船。蹋飜歸去。明月一天。怡然趺坐而化。實庚辰
四月二十有四日也。越七日。全身塔于寺東十里。罣
罳塢之陽。壽如其偈。坐夏六十八。度弟子二百。稟法
訓徒者。彌江淛。烏乎。師之標表一世。真可法也哉。唱
道。鮮雕蟲篆刻語。居位。蔑喔咿儒兒態。規行矩步。隆
寒盛暑不移。而雛道人。或不堪其嚴峻。至于歸真之
日。天下知不知。咸嗚咽流涕曰。叢林典刑。自此陸沉
矣。其小師淳朋。請余。掇平昔。為之狀。將俟銘大手筆。
余甞從師徑山。知師出處甚詳。故直書不讓。謹狀。
至元二十年。十月　日。天台沙門　行端　狀。
<talk>No. 1407-C</talk>

破沙盆。零敲碎打。正得其傳。折脚鐺。左挈右提。的有
分付。運一
虗舟。盡載南北無家之客。冷泉亭下呈橈。五髻峰前
下載。合兩朝之日月。垂百世之光明。非福足慧足。安
得盛大之若是也哉。徒弟淳真侍者。遠持八會錄。請
<pb n="109"/>
雪巖法弟祖欽編次。書此以記歲月云。至元甲申中
秋節謹䟦。

<article id="n1408">即休契了禪師拾遺集</article>

No. 1408
<sarticle>金山即休了和尚拾遺集</sarticle>

<other>釋迦像</other>
持錫擎盂示化儀。結跏蓮坐又巍巍。何須善現更伸
請。舍衛王城一轍歸。
<other>古寺瓦礫中甆佛現光</other>
毫相騰騰燼間。匪金匪玉匪栴檀。十成好箇天真
佛。莫作尋常陶瓦看。
<other>布袋和尚</other>
背負肩擔徒費力。時人有幾識機權。何如拋却布囊
好。歸去來兮兜率天。
<other>踏蘆達磨</other>
西來語不契梁王。萬頃秋江一葦航。祇道懷羞衝浪
急。誰知入水見人長。
<other>裴相國</other>
山崇十二全黃檗。位重三公弼大唐。五季隨更炎宋
換。度泥一笏話頭長。
<other>岳知客歸國清</other>
煙筇日日渡江皐。北送南迎不憚勞。何似者回休歇
去。五峰靜處聽松濤。
<other>送元寮元</other>
別峰見後何曾別。明月清風挂杖頭。東楚西吳從踏
徧。太湖依舊跨三州。
<other>題瑤首座瓢苗集</other>
秦城築土杵無𣠽。漢祖斬蛇劒有鋒。拋向扶桑日頭
裏。唐人誰解辨來蹤。
<other>趙州七斤衫話</other>
七斤衫子出青州。一葉舟橫古岸頭。日暮途長人不
渡。何妨載月過滄洲。
<other>送僧歸雙林省師</other>
海門親見海雲師。江月團團印夕輝。檮樹雙雙同一
照。何消圓相別呈機。
<other>和知客</other>
到與未到喫茶去。和盤托出見情真。在家既善迎賓
客。徧歷何嫌少主人。
<other>[書-曰+(且-二+人)]鷄冠</other>
秋花矮矮擁高冠。鷄頂休爭染血丹。天寶盛時無此
象。不堪寫出與人看。
<other>木石</other>
蒼壁春生氷雪枝。夏蟲不敢近根飛。石橋南畔先曾
見。幾樹含秋獨[鴳-女+隹]歸。
<other>送廣維那</other>
大音倡出廣長舌。楊子江濤撼甕城。巖內頭陀驚起
定。吳中浮佛亦吞聲。
<other>送珍藏主</other>
往來是藏不相瞞。西蜀東吳豈兩般。庭栢夏炎枝鎖
翠。井梧秋冷葉飄丹。
<other>送及侍者</other>
鷄聲唱徹炎天曉。已向聲前契祖機。楊子江流東入
海。臨流未可買舟歸。
<other>出山相</other>
霜宵逃出王宮去。凍得雙睛擘不開。誤認星兒為正
見。誑人又出雪山來。
<other>送杲書記</other>
海柳花時出戶迎。花曾未老又催程。何如南北渡江
客。兩不相知無怨情。
<other>送道場春知客之金陵</other>
<pb n="110"/>
苕水春深碧似苔。曾將煑茗接方來。六朝豪傑多沉
醉。喚醒何妨與一盃。
<other>題龍王請羅漢齋圖</other>
龍王宮裏飽香齋。渡水穿雲費往來。何似凌虗振金
錫。朝遊南嶽暮天台。
<other>送澄首座</other>
摩訶衍法何言說。試假山藤示一機。楊子攪乾無滴
水。炎方散作雪花飛。
<other>送巖上人拜祖塔</other>
道固巖巖不可鑽。湘潭樣子亦難傳。更尋知識瑠璃
殿。無影樹頭從駕船。
<other>送璞上人禮祖塔</other>
抱璞投師貴琢磨。未能成器又如何。不妨撥草叩諸
祖。青塔纍纍鎖綠蘿。
<other>次韻送雲巖大師</other>
權門要路長覊鎖。山水清華豈得遊。爭似河西閒散
士。五湖風月一筇秋。
<other>摭侍者歸明州</other>
座上笑花雙眼活。摭芳拾秀謾誇奇。翻身踏倒長汀
子。放出中天青鳳兒。
<other>寄成元章</other>
吳楚相分十七年。片音曾不到吟邊。想知道體無離
合。月白風清共一天。
<other>達磨隻履相</other>
熊耳峰前示密機。何聲何跡到人窺。無端逢著嶺頭
使。一種行藏誰不知。
梁王對語不投機。一葦橫江去似飛。可是九年無折
合。又擕隻履向西歸。
<other>達磨忌拈香</other>
竺乾宗破六師眾。震旦花聯五葉芳。此日風前追往
事。令人又費一爐香。
<other>送安藏主</other>
柴片拋下便抽頭。活似盤珠不可留。鰲頂望窮雙眼
老。海東那得共乘舟。
<other>半身達磨</other>
西來東土為傳心。心作麼傳謾誑人。語觸梁王無避
處。至今不敢露全身。
<other>贊日本松嶺和尚</other>
松嶺孤高當海東。四方莫不仰宗風。道場三坐皆昌
化。正續綿綿起少嵩。
<other>送相士</other>
象緯能從掌上分。星禽尤善化中論。古今窮達無逾
此。獨許兼通天地根。
<other>送基上人</other>
道學要知弓矢學。由基不許奪機先。千鈞一發看他
日。射破虗空作兩邊。
<other>送欽書記</other>
高流高業眾難攀。文海寬如法海寬。一筆掃乾楊子
水。禪林宜作翰林官。
<other>送章藏主歸閩</other>
真教無文章句全。長江萬里印長天。一毛吞却絕涓
滴。漲起謝郎破釣船。
<other>題周武王扇暍人圖</other>
五帝三皇并列代。山河宮闕總成塵。何如周武遺芳
澤。萬古蘿圖寫暍人。
<other>漁隱圖</other>
胸中藻綉足經綸。溪畔竿絲甘隱淪。盛代那容抱奇
士。高居獨老百年春。
<other>贊中峰和尚</other>
師子巖前放鐵[鷂-缶+(工/山)]。吞却南山白額蟲。大地叢林無寸
土。十方世界絕狐踪。
<other>次韻。送浩侍者。歸省獨孤和尚</other>
鉗鎚妙密令森嚴。非但宗通說亦兼。是父固應生是
<pb n="111"/>
子。如何逃逝遠咨參。
<other>䟦中峰和尚法語并書（二）</other>
劫初鈴子未甞陳。王庫刀兒新發硎。兩物將為一物
用。若非好手謾勞形。
天目山中幻住翁。暫時隔濶想書通。況歸真寂年深
遠。怎不臨文懷德風。
<other>有上人禮塔</other>
蘇州有兮常州有。知有非親用要親。八十四人草窠
裏。杖頭敲出玉麒麟。
<other>墨梅</other>
西湖和靖歸三島。南嶽華光去九州。踈影橫斜煙水
遠。一枝留得舊風流。
<other>龍翔輝藏主。下遺書。呈偈。用韻答之（三）</other>
五千餘卷總閑閑。文錦藏胸不露斑。江上忽投天外
句。喚回拾得與寒山。
龍崗道樹未飛。五葉花從劫外開。無限香風生下
載。大聲千古挾春雷。
曠劫論來豈渺茫。目前不外威音王。是曾滅度非滅
度。一任諸方自抑揚。
<other>題日觀蒲萄</other>
龍鬚馬乳顆纍纍。總道流沙將到時。誰識竺天凉月
夜。樽前分得雨中枝。
<other>題喜鵲（二）</other>
門有喜將至。雙聲先報及。墨翎藏雪幹。豈善翔而集。
枝枝無綠葉。花下謾偷身。喜近能先兆。寧知有弋人。
<other>容齋號（并序）</other>
空相之大。含容萬象。而萬象不能以窒塞。故運行
四時。而得全其氣。心體之大。含容萬法。而萬法不
能以雜壞。故應接諸緣。而得全其音。趙實甫處士。
名智。大非達斯旨。具斯智。何其取斯耶。故稱容齋。
為宜。仍訂以章句云。
囊括森羅曾不逼。縱橫妙用絕危機。高居一室誰為
伴。喚起巢由此共歸。
歲次辛巳。年七十三。山靈預報。十月內。山門有災。
九月二十八日。即退院。圖免災。上堂白眾云。
山僧今年七十三。有難將臨十月間。老病在身難任
重。何如卸却伴雲閑。
既而寺眾不信。至十月初四日。首座孟[(土/口)*(土/口)]。領大眾。
同到退居。再三懇留。不容退去。因勉從請。再上方
丈。至是月二十七日晚。果災不救。致墮劫。今越
三年矣。并誌　示眾。
瓦礫堆中獨奮身。頭蒙白雪面蒙塵。七旬有六猶還
債。笑倒江邊幾木人。
<other>詩上丞相。代疏</other>
大人大用絕殊封。蕩蕩山河一轍通。扶日長明俱照
耀。補天不漏永帡幪。獨憐梵剎難逃劫。雙朵浮圖亦
化空。安得轉鈞追舊觀。千秋萬歲頌元功。
<other>謝囊八同知</other>
江寺昔年遭劫火。今朝賴掃劫空。浮圖載要分雲
表。梵剎仍瞻湧浪中。插竹賢于非具智。聚沙童子豈
全功。得公相力追元觀。千古流芳百福同。
<other>次秦子晉韻</other>
淮海文章從古傳。誰知後出得先天。功成非假三餘
力。道著元由一大緣。葉落花開全妙體。鶯吟燕語總
旁詮。既明物格師東魯。麾却南華齊物篇。
<other>次韻。答呂朱李三解元</other>
三公未許學三休。盛代求賢尚白頭。海濶波深鯨吼
月。天高風緊[鴳-女+隹]冲秋。功成豈假朱衣助。句好寧隨紅
葉流。難後懷歸無計遺。瓦堆草坐誦登樓。
<other>次韻。答古林和尚見寄</other>
好山總道占魁場。誰解當機不墮常。打雨打風還棒
辣。入泥入水見人長。大聲直與雷相挾。浚辯難將海
比量。千古鳳凰臺畔寺。禪翁一旦起諸郎。
<pb n="112"/>
<other>次韻。答南臺外郎</other>
霜華筆舌吐蓮花。慚愧香傳到齪家。魚鼓敲風甘飯
顆。燕泥濕雨涴袈裟。鷄林競市增芝楮。鳳沼虗斑待
草麻。那得扁舟凌素浪。同邀陸羽品靈茶。
<other>次韻。答黃雪洲提舉</other>
蕪城邂逅古河濆。不得煎茶然竹根。玉旨𤼭曾承少
海。金章晚合拜脩門。献言要必凌臺陖。蘇瘼寧容坐
席溫。昔日龔黃今日見。瑤階佇聽珮聲喧。
<other>送及藏主歸里（日東）</other>
裴寺相親閱幾秋。左探右索出時流。機輪三轉輪元
淨。定慧雙詮慧匪修。睡虎耽耽拋故穴。遊龍矯矯奮
靈湫。好翻一滴長江水。漲起東方廣海州。
<other>次韻臘前雪</other>
農事多憑三白占。臘前喜見片纖纖。[鴳-女+隹]身怯冷蒙飛
絮。馬足翹寒困負鹽。雲葉有聲敲竹戶。天花無蔕散
茆簷。林間不識田中瑞。茶鼎深移傍嶽尖。
<other>次韻。答成元璋</other>
鰲寺重迎歲事移。圓顱飛絮𩯭飛絲。蒲帆片片遮紅
日。楓木蕭蕭減翠時。山月藏雲分曙色。江濤翻雪洗
秋悲。甕城斫額蕪城阻。多謝情人重寄詩。
<other>次韻。答靈巖訢藏主</other>
江居舊見固多才。無若新知獨俊哉。鐵錫飛從瀛海
至。金文傳自竺天來。箭涇掬月雨初霽。香徑尋春雪
未開。那得投閑追勝踐。塤箎迭作古琴臺。
<other>䟦補藏經頌軸</other>
衡陽干將隆真教。捐俸迎經歸覺場。玉葉半猶穿鐵
棘。金章獨得固銀槳。重重雲影涵江影。爛爛霞光奪
日光。淨治既嚴全法藏。群公宜頌美林郎。
<other>次韻。送松壑僉事入京</other>
每望吳門眼不閑。華騘喜報入松關。六年白過好風
景。一夕清談忘歲艱。鳳沼相將瞻日角。龍章應合破
天慳。來春約莫二三月。還踐盟言迎遠山。
<other>梅隱逸士棄儒就釋</other>
選官選佛孰尤宜。盍抖塵勞擇所依。杜老句豪非至
道。董公墨妙豈真機。花拈座上旨須究。草剗階前志
莫違。慧日峰高籌室廣。秋深期向此中歸。
<other>次韻。答南臺郎中</other>
鰲峰頂上望昇州。雲外霜臺憶日休。歲熟豈干蒭狗
力。時清那許木鵝流。潮聲撼碎一江月。樹色裝成萬
壑秋。大塊氣嚴才氣並。青鞋莫忘踐天遊。
<other>桃源憶故人。題淵明圖</other>
利名如屣都拋棄。那肯折腰塵世。三徑菊黃松翠。多
少閑情意。一瓢濁酒忘天地。誰識這般風味。𢬵取百
年沉醉。身外無餘事。
<other>少年遊。次韻。送薩經歷</other>
鶴林雲冷鴈橫秋。鳥府客難留。淮岸山青。海門浪白。
蘭棹去悠悠。燕南不比江東近。詩句寄來不。一榻松
風半窓蘿月。夢到驛邊樓。
<other>贈陳漢翁方士</other>
神眼能靈鑑。相逢渡口船。長房徒縮地。鄒衍謾談天。
象緯分諸掌。牛腰載巨篇。却言老禪衲。耳遠更饒年。
總師仁山公。分填常潤二郡。方外群英。祖之以什。
且承不以城市山林有間。枉遣垂教。非惟識公文
武才備。抑予獲攬蒙益尤多。然虗辱可乎。謾勉扶
憊。綴言卷末。以致敬服之懷云。
北固毗陵連望郡。分符兼填自英豪。尊前迅辨奪三
史。幄內良籌空六韜。岳器盍更農器用。騷壇可並將
壇高。全吳共慶無危阽。羽翼南藩有鳳毛。
<other>造寺化疏（并序）</other>
寺乃東晉大寧間。裴公祖師所建。至梁大寶末。及
唐之會昌。故宋建炎初。已甞三遭劫火。若今之火。
眾屋不存。二塔亦毀。豈應郭璞四劫之讖乎。
伏以。長江東去。山猶砥柱屹中流。大教西來。寺化劫
<pb n="113"/>
歸下土。佛不逃於定業。人那免於讖言。但得財用
足而食用全。即看匠力集而功力就。櫩牙插星斗。一
新梵剎。環裹於鰲頭。輪影亂龜魚。雙朵浮圖。光分於
龍角。復追南徐之風月。益壯北闕之山河。謹疏。
<other>常州華藏寺。大后壽星殿。及經閣鐘樓。化疏</other>
華藏含攝重重之剎海。法界全彰。太湖管領浩浩之
風煙。壽宮宜闢。消得纏腰十萬貫。佇看芘日百千間。
玉偈雜金文。勝壓石渠之秘典。瓊樓接銀漢。聽敲霜
月之洪高。檀度集祥。楓宸衍筭。
<other>帝師堂下五州寺起造疏</other>
山控五州。廣納幾多風月。寺移兩度。積荒五十春秋。
帝師作主務鼎新。宰相贊緣期復舊。求之與之不吝
芝楮力大。解化蓮華宮。明哉良哉載歌椿筭數綿。永
培楓階壽。
<other>顒長老住[鴳-女+隹]林。諸山疏</other>
禪宮類久著敗碁。慨無出手者。宗綱猶欲壓累卵。俟
有興心人。論既共歸。進母固讓。某人。法得北山北固。
道弘西竺西吳。面皮刮得霜。盍開馬素舊閉之門戶。
筆頭鑽破紙。宜翻龍華故祀之郊詞。句續半日閑。偈
聯五葉秀。黃[鴳-女+隹]黃花未老。儘堪助發般若之玄談。赤
幟赤水無殊。亦可互揚罔象之勝義。諸封增色。季運
延光。
<other>沙彌十一歲。化庵疏</other>
青山有約。種松道者重來。白水無涯。擲釣兒郎再現。
剗草機緣既符古昔。縛茆門戶要拓今時。萬金不吝
傾囊。一默儘堪報德。亂雲堆裏。何妨入草求人。閙市
門頭。普請撥塵見佛。燈傳千古焰。壽祝一人尊。
<other>孝感請正長老。諸山疏</other>
金翅擘海。已具吞龍之威。乳虎墮胎。便有食牛之氣。
如是逸類。宜出為人。某人。滄海元孫。長溪嫡嗣。語妙
吐藏裏摩尼五色。眼明耿眉間寶劒孤光。法海簸狂
瀾。百川佇看障回於既倒。宗綱如朽索。諸峰共倚扶
捄於將頹。太起孝感仁祠。廣闢臨濟祖域。
<other>夾崗接待。化疏</other>
暮雨濕行裝。忍聽數聲泥滑滑。春流鳴過櫓。厭看兩
岸柳絲絲。青煙絕處要選住場。白水窮邊庶有歸所。
精粮不匱。任大地人如返故家。棟宇既完。雖小庵兒
儘含法界。二嚴報施。三祝輸忠。
<other>三山龍王堂化疏</other>
龍會三山上宇。半摧於下土。蟬聯萬戶內藏。多足於
外財。求之歟與之歟。出乎爾返乎爾。天瓢大注。何殊
雨玉而雨珠。水殿翻新。尤勝美輪而美奐。成功不日。
報施有秋。
<other>南報恩。化四大部經疏</other>
南山一新巨剎。殆冠江城。西竺四大部經。足包海藏。
黃金輸捨不吝。白城翻出何難。印板上脫來。字字光
吞於銀漢。函櫥中盛却。重重勢壓於石渠。永闡萬葉
芳猷。普集眾檀善福。
<other>禪慧玉長老。住天竺。乃其師開山鎮江。諸山
疏</other>
楚弓楚得。可堪墮他掌握中。趙璧趙歸。必須入家懷
袖裏。況幹蠱才備。毋撝謙力辭。某人。眼照人天。胸吞
藏海。頹波曾起於楊子。初步早試於黃橋。弟應兄呼。
宜續吹𡎖吹篪翻古調。父作子述。合追肎基肎堂䇿
新功。竺天西日佇麾戈。吳地北隣希伐鼓。
<other>李商主。水陸寄庫。右語</other>
伏以。佛稱四生父。希覩有若優曇華。道為三界尊。共
蔭無異菩提樹。幸逢大教。僣展微忱。切念某人。舟居
江河間。貨通市肆內。荷二儀以盖載。感三光以照臨。
得遂殖生。罔克修報。乃設伊蒲。崇水陸。廣陳兩永晝
夜淨儀。仍轉法華集桑門。總宣百四十四部妙典。煉
財預託於陰帑。分劵期證於陽文。庶贖現過先愆。兼
植來因後果。伏願。世齡益衍。家眷咸寧。在在興販。而
<pb n="114"/>
常通津祥風順序。生生富饒。而倍潤屋福海增瀾。謹
疏。
<other>祭元叟和尚文</other>
佛日普照禪師。始自分座雙徑。至于起應鳳山中天
之命。以及晚主五峰之席。逾四十年。說法利生。得度
最多。知我最久。壽登八十有四。達世相之匪堅。乃輯
化權。而以至正元年。八月四日。書偈而入寂。越九月
三十日。遠示遺音。金山東庵。休居比丘某。即於是日。
就假法堂。為位設禮。而祭于靈。烏乎山之隆隆。群木
咸植。海之淵淵。群鱗咸集。惟道惟德。是似是則。今焉
已矣。曷附曷立。老我退藏。涕泪交作。華林飛霜。長魚
竄壑。天闊江空。水雲漠漠。一奠憑風。斯文何若。烏乎
尚享。
<other>祭李檀越文</other>
至正二年。三月十有四日。訃報故檀越李公佐之提
舉。已卜是月十有四日。歸空于姑蘇北關外之新堂。
鎮江金山禪寺住持釋某。感公生前。有諾鼎建釋尊
之殿。雅願未酬。不得匍匐。即追執紼者後。謹備經疏
香燭。庶奠之儀。諉寺之知客僧某。代詣神主之前。昭
告于靈。而盡哀悼之禮焉。烏乎。孔釋竝立。如月如日。
疇不載之。同旦同夕。公博魯書。我守竺居。名雖有異。
義固無殊。義既不異。前盟寧替。肎基肎堂。諒累賢嗣。
楊子滔滔。妙峰峩峩。豐功倘樹。曷已曷磨。伏惟尚享。
<other>祭靖明仁善處士</other>
烏呼。林高羽集。淵深鱗聚。猶公靖居。厚產薄仕。尚善
尚仁。眾共馳慕。嗟我遭屯。兼阻江寺。不得遇公。惟接
元嗣。施粟施金。為法檀度。非公善仁。曷及乃事。仁者
宜齡。蒼胡奪數。幻質匪堅。真體元固。情寓一辭。道存
千古。伏惟尚享。
<other>祭龍翔笑隱和尚文</other>
大龍翔宗主。笑翁和尚。壽年六十有一。病世虗偽。乃
以至正四年。五月壬子。遽委宗柄。而歸真寂。越八月
庚申。而以訃聞。金山住持某。雅服翁徹釋宗之本原。
兼貫孔李之異旨。　朝廷搢紳之士。所共慕。湖海包
笠之眾。所共歸。意者足振斯文。而光季運。豈謂今也
已矣。哀朽何堪。謹以是月壬戌。為位設奠。而祭于靈。
以盡哀焉　於乎。汶陽不決。西秩何平。龍河不作。西
教何弘。我託隣並。老亦何成。一辭幸起。萬象同盟。尚
享。
<other>祭甘露無傳和尚文</other>
甘露堂上無傳和尚。壽享八十有一。達生如寄。乃以
至正丁亥。七月十又三日癸丑。示歸真寂。越十有七
日丁巳。金山封隣比丘某。敬以香茗果蓏。庶饌之奠。
率眾臨幃。而祭于靈。以盡五十年餘德誼焉。烏乎。蘭
叢昌昌。蕕可並芳。琪樹昌昌。葭可並蒼。我托隣並。彌
久彌光。今焉已矣。如琪隕霜。昔者莫復。如蘭飄香。何
以解憂。遺續彰彰。法幢斯建。法綱斯張。千秋百代。山
高水長。烏乎尚享。
<other>祭獨孤和尚</other>
烏乎。天道與下民相縣。能察薄蝕於未形之先者。占
者之良也。聖道與凡下相分。能達死生於未變之前
者。師者之良也。若叔兄。昔主霅川之天寧。武林之鷲
峰。至於退休峯西之雙松。是皆一以是道。而參弘之。
凡下之眾徒。窒去來之相。而不知道之妙體。曾無間
於生死也。譬諸民下蒙於天道者。徒見日月。有薄蝕
之象。豈知天道玄常。曾無晦明之殊耶。烏乎叔兄有
是。我故似是。一以表同門義。一以為來者諭。真靈昭
昭。庶幾鑑哉。尚享。
<other>祭別岸和尚文</other>
吳門壽山東堂。岸翁和尚。以至正八年。六月三日。順
寂于圓通之東庵。稟法上首。永福西堂。以七月二十
有四日。將命而來金山。出其遺音遺儀。以下示住持
法弟比丘某。追念。翁壽七十有八。少予二白。由其早
<pb n="115"/>
倡佛慧定智先師之道。于義興之芙容。常城之天寧。
郡城之是山。晚乃養高于是庵。開利學眾。曾不倦。誠
得並其而弘宗。故以兄禮而讓之。今也既寂。老懷何
堪。敬以二十有七日。扶憊為位設奠。而祭于靈。以盡
同門昆季之義焉。烏乎。絃絕朱絲。鸞膠可續。珠遺赤
水。罔象可求。惟師之道。危若綴旒。我衰我獨。曷紹宗
猷。殘星橫曉。殘月橫秋。餘光有幾。翁兮鑑不哀哉。尚
享。
<other>祭焦山桂提點文</other>
焦山提點法兄月巖公。壽享七十有七。以至正九年
己丑。二月九日庚午。順寂于德善之蘭若。越十二日
癸酉。金山住持法屬比丘某。敬以香燭湯茶。果蓏庶
饌之奠。帥眾臨幃。諷誦拜首。而祭于靈。烏乎。昔者焦
寺競席。如覆局之敗碁。公獨出手。以捄之。久焉遂匡。
丘隴祠虗。如暗室之入夜。公獨續焰。以嚴之。久焉遂
張。邇者寺產夙遺。如弱敵之遭強。公獨賈眾叶力。以
復之。久焉遂昌。至於庶務紛集。如凍蝟之寒芒。公獨
恕己徇機。以決之。久焉遂臧。是功是德。曷泯曷亡。我
託隣並。尤叨餘光。烏乎。狎勢要者。內顧必以權。狎市
賈者。內顧必以利。利狎易衰。權狎易變。若公。外贊數
代之良師。內敦群衲之宏義。雖處生死之衰變。何能
傾奪哉。矢詞是白。公盍我格。既格既白。何假銘刻。尚
享。
<other>祭曇芳和尚</other>
大龍翔宗主。廣慈圓悟禪師。壽享七十有四。達世相
之匪堅。乃以至正八年。十月二十有八日。而入寂。越
明年。二月十有八日。法姪少室上主。稟命遷臨金山。
出遺音遺儀。而示及法弟某。謹以是日。為位設奠。拜
首而祭于靈。烏乎。群動之集。必宗於海。群植之產。必
宗於嶽。若師。早由新亭。而迁鍾山。由鍾山。而登雙徑。
晚讓雙徑。而補龍河。四坐道場。幾五十載。湖海包笠
之眾。宗之。曾無虗往者。朝野車騎之眾。宗之。曾無虗
還者。師門賴張。宗門賴振。何盛如焉。今也已矣。衰獨
何堪耶。烏乎。燈明既絕。注之以膏。花焰可續。鏡明既
昏。摩之以藥。淨光可復。師靈。昭昭能憫。宗門師門。二
俱牢落。不俟於他。而可復作乎。忍言及是。幸鑑之哉。
尚享。
<talk>靜上人之京師序</talk>
古聖在位。必有賢者。趨集其時。而為顯用焉。若黃帝
堯舜。夏后周文。成康之聖。則有巢閣止庭。儀韶之鳳。
負文之神龜。鳴岐之鸑鷟。在郊藪之麒麟。殊類而應
之。故顯於時者。則有六相四岳。八元八凱。九官二南
之賢。至於更代繼聖。或有應之趨之者。不過率猶是
也。欽惟　　皇帝。文明英武。一統綏服。相兼群賢。傳
得　帝師若聖之應。則有栴檀　古佛。延光于京師。
天人殊類。咸仰利。然以昔之視今。隆治何如哉。且昔
之應者。殊類也。群賢趨之。尚蒙顯用。而況今者。應之
以佛。尤為天人殊類。所共仰。苟有異業之士。以時而
趨之。豈得志不速成。而道不大達也耶。福唐默堂上
人。學富而詩工。早遊方外。久寓金山。甞掌內典。因閱
優闐王。刻栴檀象。遺事。有激于中。故願趨京。致膜拜
于古佛之真儀。求妙法于帝師之堂下。及觀聖德之
光明。宮闕之崇麗。冠蓋之眾多。文物之華耀。玉帛之
富饒。禮樂之備至。以發其蘊。以利其業。以成其志。以
達其道。猗歟盛哉。龍騰于淵。而山川出雲。虎嘯于野。
而巖壑生風。行矣。適際斯時焉。群公既壯以詩。予辱
鄉曲也。故贈以序云。
<other>題五尊宿書卷</other>
鳳瑞物也。昌期則現。昏代則隱。或墮一毛於林間池
上。有得之者。猶為希世之瑞。秘而珍之。況多得乎。今
觀故宋村僧。橘洲。石橋。淅翁。天目。五先德遺語。編次
為軸。殆乎鳳毛集瑞。粲粲然。照耀八表之窓几。琅琅
然。省發群學之耳目。如使時出。益加披究言外之旨
<pb n="116"/>
歸。得不回宗教於季運。而復昌期耶。視鳳之毛。抑豈
足為世瑞哉。珍之宜矣。
<other>䟦密庵和尚嗣法書</other>
玉蘊荊山。非卞和別之。不能以自白。珠沉赤水。非罔
象得之。不能以自表。先中峯老祖。復廣福安長老嗣
法書。詞嚴旨密。殆乎玉之蘊山。珠之沉水。今為日東
榮首座得之。其非具明宗之眼。探玄之手。有加於卞
和罔象。何能及是耶。
<other>䟦獨孤。為華藏別岸和尚上堂</other>
百川學海。而至于海。古子書之語也。若華藏海。重重
無盡。當從何學。而可至耶。噫先靈隱孤翁。為華藏岸
翁上堂。遺語具在。能從是學。殆庶幾焉。
<other>南雄魏處士。集金剛經眾解䟦</other>
天地之有山海高深者。一氣融結。而致狀貌。斯分也。
釋尊之受善現諸法者。一心流出。而致文教。斯立也。
心無相。非文教莫能顯。氣無形。非狀貌莫能彰。氣不
異心。心不異氣。肇論云。天地與我同根。萬物與我一
體者。信不欺矣。南雄魏處士文英。夙植德本。勤饒益
行。廣釆諸德。共詮般若。文教眾說。捐財鋟梓。期永流
傳。苟現世異代。同志眾士。熟覧而精究之。不外天地
根。而同證金剛體。不外金剛體。而同圓天地根。則處
士之本願。庶幾其詶也。如其否乎。豈處士之本願哉。
勉焉。
<other>大金東庵真濟二老手帖䟦</other>
金時名師。東庵真濟二老遺墨。日東無夢首座。出以
示及。予得寓目焉。烏乎漢更新室。僅三十年。父老見
光武軍容之異。猶歎曰。不圖今日。復見漢官威儀。皇
朝更化。車書混一。歲數倍之。彼時二老。文華之異。今
日見之。得不與見漢官威儀。同一感歎耶。
<other>題東山長老法雲送行卷後</other>
富貴送人以金。仁者送人以言。此孔子去周。老子送
之。云爾。今東山去焦山。應法雲命。玄隱翁偕山之主
會中眾士。各出章句。以送之。殆與孔老之謂。同義。噫
水月流輝。海門增色。法雲布影。少室回春。宜在斯人
焉。
<other>圓伊庵記</other>
紫金山之耆英。章權管文叟。偕姪廣提點天岸。共出
己資。佃屯地。造叢屋于草場灣之麓。功成。不自有。回
舍而及予。期為身後卜此與同歸。以表不背生死義。
感其意真。故納之。昔巖頭先德。發明涅槃伊字教義。
有三眼語。垂示學眾。未有能圓之者。今予他日。與二
公。異域而同歸。非全生死義。即圓∴字。三眼之義也。
宜以圓伊。而名庵。嗣燈徒屬。毋墜厥始。乃得矣。至正
五年。歲次乙酉。十月辛亥朔。十有四日甲子。五十四
代住山釋某記。
<other>靖明居士捨鈔。盖殿。薦二親記</other>
佛之垂教利世。度門有六。檀度其一也。世有信是門。
捐財以植福者。何果不圓耶。姑胥城居回回氏藏吉
沙。祖出西土。由其父納速刺丁中奉。早官南[邱-丘+(看-目)]。晚參
江西省政。秩滿來吳。遂就家焉。父既沒。子藏吉沙。追
念劬勞德重。莫克修報。過金山。覩佛之殿廢。卜興。因
損財若干[紌-尢+(氏/日)]。以相成。母劉揚氏。期鈞勝果。而畢為子
之孝志。烏乎若藏吉沙。世固戴天為心。今乃回天心。
以合佛心。助財興殿。圖報罔極。期二親即出生死之
表。而承勝善福力。同超梵天之上。享世出世間妙樂。
宜如佛說七福田。真典首章之文。無疑矣。抑亦可與
蓼蓼者莪之什。同韻而傳於無窮。來者加勸焉。
<other>西資海印禪寺記</other>
毗陵古郡也。郡有門。曰石幢者。乃舊有經幢在是。而
得名亦古也。山木環屏。河流曳帶。豈羶祠腥宇。足稱
之耶。天曆己巳。蘇之錄事。張承事了無公。暇日閱內
典。悟應無所住之旨。遂休官。卜家于幢之淨方。以道
而高居。從郡之天寧寺主永寧。乞名。曰道實。化其母
<pb n="117"/>
魏氏妙元。偕眷聚。各冠道冠。服道服。茄素禮念。而歸
佛乘。又造一體三寶圖。及善惡諸圖等。期啟未悟之
眾。五臺彌陀寺主如璘。服其作。因以進呈帝師。深加
歎焉。後至元戊寅。奉法旨。改家曰西資海印禪庵。隨
改曰寺。及賜金襴袈裟。褒以佛心海印了義真空普
鑑禪師號。凡授法旨。有四。皆昭令德也。至正癸未。禮
紫金山之寺主契了。為師。以下髮付衣拂。以表信。度
弟子二。以承業。曰正宗。曰正智。市田八十六畝有奇。
及基地。通蔬圃三十一畝有奇。為眾者居止。食鉢熏
炬之儲。然又慮久不繼。諸封碩德。僉用實之願言。申
寺于分治之教省。別選十方之傳持。實則不取元功
也。烏乎古之諸祖。皆由甲乙。更十方。故傳之益綿歷。
今實亦更甲乙。為十方傳。以答君親之隆德。是即規
古法也。承傳之者。苟如其願。廣延奇衲。大倡圓音。各
俾契旨於言前。等共弘宗於教外。焰續法燈之不息。
派䟽道源之不竭。抑實之始願。庶幾其詶不徒。應以
宰官居士比丘身。巧運多智。示諸法相。而開利現在
未來之者矣。傳者宜加知勸焉。實之先世。出自濟南
鄒平縣。後遷益都濰州北海縣之下泊村。父永康尹。
為邑。殊有聲。母恭人。學佛已有成。其行實。具見于別
錄。若實。既全力以肇寺。全孝以奉親。則又全忠以報
國。可記也。歌以系之曰　雲山兮蒼蒼。河水兮湯湯
何古何今兮。常演贊。萬年壽聖兮超虞唐。
<other>大鑑禪師舍利塔銘（并序）</other>
佛之為道。以心為宗。身有滅沒。心無變遷。圓裹十虗。
而不逼者。心之體也。普應群機。而不膠者。道之用也。
凡生有識者。悉皆具之。豈居異域。習殊俗者。不有心
之與道乎。達磨大師。自乾竺傳是道。而來震旦。以裨
梁巍。卒弘五宗。羅什法師。亦自西傳是道。而來東土。
以裨姚秦。卒弘三藏。大鑑禪師。今自大元。傳是道。而
之日本。期弘佛宗。裨國化。豈外古耶。師諱正澄。字清
拙。福唐連江邑劉氏子。世業儒。母孫氏夢。僧伽授以
神珠。有娠。咸淳甲戌。正月十三日生。白光滿室。幼敏
不群。至元丙戌。年十三。父母知其志。送依城南之報
恩。圓公月溪師。下髮。既受具。即參方。造杭之淨慈。慧
公愚極師之室。語契機。俾執侍。極入寂。寶公方山師
補處。改典法藏。職滿巡禮。至袁之仰山陵公虗谷師。
嘉其造詣。延以第一座。谷迁徑山熈公晦機師嗣席。
舉以雞足出世。倡極之道。立三關語。透者難之。既謝
事。復吳淞。省其同母兄印公月江師于真淨。因留以
養高。泰定丙寅三月。日本慕其道。聘以法禮。舟由高
麗。遭風濤變。師惟長哦自若。以安眾心。天為開霽。是
年十一月。達相州。舘于建長。正中丁卯正月。使請開
法。百辟交會。群衲交參。故者更新。廢者並舉。帥府為
施賀積莊田。而廣食鉢。又給山前官地。以為菟裘。榜
曰禪居。庚午移金山之淨智。明年補瑞鹿之圓覺。皆
改前作。建武癸酉。文保　聖主。復寶位。敕關東道。起
師。住　都城之建仁。法化尤加。建長丁丑。復敕主瑞
龍之南禪。召對稱旨。前羽林征夷武衛大將軍。與其
仲氏左典廐源公。及諸僚屬。咸以師禮而共事。公又
獨建開善仁祠。以報德。己卯正月。默世匪堅。託以衰
病。引退。乃自著表章。進謝　主上。及遺訣諸殿諸檀。
諸山交舊。手書。兼垂誡諸徒。語尤切至。即以是月十
七日。書偈示眾。泊然而逝。前典廐藤公。既聞。亟馳至
前。泣拜。仍張目視之。為授戒法衣號。即閉目如初。龕
奉七日。顏色如生。稟命於禪居。舉闍維禮。公侯子男。
緇白士庶。莫不哀慕追送。如失怙恃。火餘設利五色。
大如菽者。不以數計。塔于建長。諡曰大鑑。烏乎師。自
元國。至本國。六坐道場。包笠共諮之者。無虗往。車騎
共扣之者。無虗還。慧珠應現。又若爾。得不為嗣佛宗。
降國化者之良師歟。俗壽六十有六。僧臘五十有三。
依法祝髮。稟戒弟子人。總若干。予與師生同里。傳同
宗。弟子堅瑤。出師事狀。以請銘。故不讓勉。為覈其要
<pb n="118"/>
者。序而銘之。銘曰。
 猗歟覺皇  善啟覺場  炎炎三界  濯以清凉 
 幽幽六趣  燭以淨光  羸羸窮子  導以寶方 
 繄大知識  得寶王力  既贊  皇元 
 復昌  王國  宰執效忠  兇頑化德 
 軍旅解嚴  安[邱-丘+(看-目)]安域  雲山蒼蒼  雲海茫茫 
 木兮可折  水兮可量  惟施法雨  彌滿八荒 
 澤物無竭  壽君無疆  國界法界  無中無外 
 土廣穹高  何載何盖  日東月西  何明何昧 
 潭北湘南  同小同大  骨相斯瘞  光相何蔽 
 上貫三辰  下徹三際  宗嗣繩繩  燈傳世世 
 萬祀千靈  式呵式衛 
<other>古山歌</other>
太始太素未兆先。山之真體已具全。盤盤然莫窮其
邊際。巍巍然莫極其層巔。飛走曾不有栖集。草木亦
不有葱芊。光明照耀不假於日月。陰晴開合不涉於
雲煙。芥子那能納。藕絲那能牽。太華高高不得並。蓬
壺朵朵不得聯。風雨不能以摩洗。春秋不能以變遷。
巨靈擡手莫分秀。𡘆父盡力莫奪堅。嵩丘壁觀坐豈
冷。鷲嶺說法音常圓。耳觀之者乃能解。眼聽之者乃
能傳。海外好山環翠。何啻庾多數。豈若此山蒼古。出
自威音前。威音面目識不識。匡廬詩什箋徒箋。它山
非古。任彼眾者取。此山獨古。惟應歸仁賢。仁賢山立
一方。雄跨於四嶽。千秋萬歲。合作砥柱永擎天。
<other>獨山說</other>
天下之山固眾。惟群木巨根。久蟠於深雪。脩榦高拂
於層雲者。匠石得以采之為棟梁。風月得以乘之揚
清輝。羽毛得以集之托巢穴。眾山得以讓之為獨長。
然是山者。兼有若爾之外秀。猶得獨長於眾山。而眾
山不得與之並。況智過千人。才超異等之俊士。眾可
與之並。而不讓之為獨長耶。日東俊上人。齒茂春秋。
氣凌吳楚。問字於予。予因酌其名之宜者。易以獨山
為別稱。則又曉之曰。今也禪林落落。法嶽夷夷。苟則
是山。而求諸己。益以才智之內美。眾豈舍之。得不讓
之為獨長。以回靈嶽春早之芳序。以起少林秋晚之
頺風歟之哉。
<other>龍華悟宗主。血書華嚴經</other>
華嚴大經八十一卷。世之流傳者。多以墨本。眾少信
而義少圓。今龍華會主圓悟。乃出指血。通書全部。期
與來者傳誦。庶信易興。而義易圓。四恩酬而三有資。
利不加博乎。敬贊以偈。
鷲峰說得血滴滴。龍會今朝又指陳。耳處能觀眼處
聽。雜華開徧百城春。
<other>化金。塑飾佛像</other>
寺之大殿已興。擬卜塑飾佛之儀像。以瞻奉。用費不
貲。由是徧叩諸大檀貴門。普化金箔。每貼統鈔六貫
文。伏望各推共戴佛光之心。隨願樂施。或報父母重
恩。或追悼先遠冥福。或祈福壽增延。或保疾病痊安。
或懺現世愆尤。或植來生德本。當悉如願。經云。佛滅
度後。優填王。造佛儀像。令人見之。心生懽喜。滅河沙
劫。生死重罪。又云。迦葉尊者。過去佛時。捨金粧佛。生
生得紫金相。又云。左肩擔父。右肩擔母。遶須彌山。百
千億匝。不能報恩。惟於佛法中修福。是報父母深恩。
又云。為人豪貴。大福長壽。從禮事三寶。布施持戒中
來。如經所說。豈欺語耶。幸信。偈云。
釋尊寶殿已興新。眾像粧嚴出眾心。要得人人圓福
果。好於佛面賸添金。
<other>滄海長溪二和尚。同幀</other>
廣床接席。殆類過現二佛之同龕。麈尾橫機。何異雄
峰老祖之再參。有是父有是子。青於藍出於藍。臂力
不假屈伸。遂回愚公移去之山。莖草等閑拈起。徧現
樓閣層雲之端。觀堂三宿。雷音未動而大開天顏。淨
壇三啟。水陸不分而普會聖凡。輪者蹄者。過之總停
<pb n="119"/>
驂。包者笠者。歸之得指南。龍淵派脉。倚砥柱而障頺
瀾。楊岐重任。賴袒肩而力荷擔。一有多種。二無兩般。
折鰲阜草木為籌。而數莫殫。翻楊子江水為辯。而贊
還難。從教百世後。千載間。瞻之仰之。永作叢林標格
看。
<other>龍華悟宗主空巖師壽容贊</other>
毗陵託質。龍華傳宗。七處九會攝毫末。三乘五教貫
胸中。混諸緣兮莫雜。悟諸法兮本空。摩尼顆顆念不
異。彌陀佛佛體元同。子子孫孫宜仰則。千秋百代振
玄風。
<other>郭竺隱居士道容</other>
羽扇麾三軍。豈足為奇勳。惟茲汾陽裔。善善眾莫群。
弱歲熟韜略。壯年攻梵文。輪珠配香鼎。雪蘃同清芳。
松篁衍遐算。南極應東雲。定國不煩弓矢力。法王長
護聖明君。
<other>代䟽呈白塔檀主</other>
皇元統國四海同。宗檀贊化萬法通。華文梵語貫胸
次。南禪北教宜歸公。正印單提偏正辨。頑石點首森
象空。圓音一唱雷音振。群盲破暗群聵聰。凡生既度
聖壽衍。豈假效彼三呼嵩。何當一語為獻可。重興江
島金仙宮。飛樓湧殿冠鰲頂。下壓蛟室上摩穹。煙帆
來往賴安濟。水陸香火回祥風。妙峰依舊德雲住。南
詢童子來城東。景純懸讖何足記。千秋禪侶歌豐功。
<other>代䟽呈宣政院三旦八院使</other>
江海之深蛟龍藏。山嶽之高松栢蒼。霜松可以為棟
梁。𩁹龍可以澤亢陽。如公厚德兼才良。國綱賴振教
賴匡。慨茲晉寺歷梁唐。復越宋元四遭殃。景純懸讖
何彰彰。安得贊力興覺場。昭回佛日吞三光。永延聖
主壽無疆。公應臻福猶倍常。等山不動江流長。更磨
崖石勒頌章。
<other>醴陵行。答可齊處士</other>
醴陵君子真可人。可人可宅湘之濵。珍禽清響三更
月。琪樹芳聯四序春。峩峩華盖蔽穹日。一一反掌糜
埃塵。種瓜逸老本同侶。紉蘭醒士宜相親。我居雲頂
苦蕉額。半朝接席忘舊新。何當西泝託衡宇。千秋長
共齊為隣。
<other>李知州。郭教授。石縣尹。作畫作字于庫院。索
題</other>
天材拔地匠不収。空埋雪壑成乾休。李侯郭公識真
態。寫影肎作山堂留。古松古檜對立碧。㵎莎散髮和
湍流。新篁擢秀搖翠葆。石面突出夜叉頭。白日黯慘
青煙濕。[鴳-女+隹]群飛下孤猿愁。霜枝缺處露氷柱。蝌蚪倔
強欺蛟虬。向來虗壁木泥土。墨香一染金難酬。風月
長年生六戶。大夫封樹空千秋。羨君總為廊廟具。快
我無錢得沃州。
<other>送隆上人歸閩</other>
閩山蒼蒼淅水寒。還閩歷淅本閑閑。機先早透石門
句。句外何有趙州關。玄沙徒誇嶺不出。指頭𡎺破笑
旁觀。寶壽更言河不渡。脚跟泥水曾未乾。普化鈴兒
與撲碎。何妨颺向𡏖圾間。収拾風月杖頭挂。大千攝
向一毫端。紹隆釋種看高作。祖師心印作何顏。
<other>陳逸士臨清軒</other>
華軒突兀臨清流。銀河倒瀉長涵秋。秋光蕩摩無六
月。火龍卷焰藏雲頭。長隄蟠蟠翠蛟舞。遠山點點青
螺浮。柳外漁舟釣殘雪。煙中童笛吹凉州。五城樓觀
阻弱水。一天風月滿滄州。主人邀客話湖海。海上機
忘來白漚。醉裏濯纓仍濯足。古今賢達徒悠悠。何時
共倚朱欄曲。洗我[(尤-尢+民)/日]濁清雙眸。盡吸浩氣發胸次。相
羊物表追天遊。
<other>擬古。送陳茂才歸松州</other>
萬山松蒼蒼。小大凌雪霜。根本均一氣。何有短與長。
長者既獲采。短者尚投荒。豈俟長而碩。終焉充棟梁。
陳生產松郡。齒茂才固良。況與𦵮春宮。先後同一鄉。
<pb n="120"/>
願言益培植。喬喬拔豫章。梓匠還重顧。曾搆芘四方。
毋逐桑榆暖。榆景宜延光。餘光能及遠。秋迫回春陽。
<other>蒼山一首贈雲菩薩</other>
蒼山雲白連姑臧。凌霄聳壑色寒芒。長河西來判涇
渭。如襟如帶控朔方。高人生彼足清氣。春秋異色皆
文章。昔甘挂冠向神武。今服田服辭帝鄉。教海禪河
翻舌本。直欲上濕日月光。江南江北幾煙浪。一葦杭
深恣相羊。亦欲廣渡迷流眾。俱脫沉溺登康莊。丈夫
浩志有若此。吾年望八那敢當。但期雲不改山蒼。千
秋永壯河西疆。
<other>和月江和尚。送哲上人拜祖韻</other>
德山見僧有何語。脚未跨門棒先舉。棒頭敲出玉麒
麟。鳳舞鸞翔安足數。哲禪況出明極翁。莫學亂世誇
英雄。合勉麾戈東海外。毋使日轂易西舂。西極陰雲
障東極。直教破散如破敵。大明照徹十方空。那有諸
祖與諸佛。謾將塔樣問耽源。離說名為不二門。靈徑
遺蹤在何許。休混時流念八還。
<other>次韻。答何山月江和尚</other>
神光謂受老胡記。大渴如何望梅止。更將皮髓盡分
張。直得渾無卓錐地。滿面慚惶歸去來。剛言五葉一
華開。山兄三昧誰能識。機如大地藏春雷。剨然一震
空眾說。衲子疑團湯沃雪。巨壑何曾却細流。千江有
水千江月。狂瀾倒久復障回。小谿從此清於苔。五月
香浮天瑞雪。寒山拾得笑咍咍。
<other>育上人歸雪峰</other>
曾郎育箇落賴兒。四七二三莫敢窺。百城知識門戶
廣。門門有路祇獨往。德山棒麤非惡辣。臨濟聲低休
亂喝。楊子江頭風月多。何妨収拾入禪那。禪那本寂
何言說。風度晴空水流月。秋高氣冷木飄丹。衲卷寒
雲復故山。阿師徵問有何得。拄杖拗折拋壁角。三拜
起來立依位。可祖同歸尤拔萃。六花秀與五葉聯。芳
傳千古看他年。
<other>蕭世德彫鏤眾象。擬古一首</other>
蕭子才良奪天造。一木能成百花朵。枝枝葉葉玉玲
瓏。豈少香風生四座。龍騰鳳翥尤應祥。獅象闘角威
益張。金剛座擁須彌頂。蓮華內現法中王。群靈呵護
群魔伏。來者再拜罪還福。江聲喧殿挾芳聲。千秋百
代播南北。
<other>擬古一首。題貞節巷</other>
松篁冬昌昌。抱節凌雪霜。桃李競春艶。未炎已飄香。
惟茲胡節婦。堅貞欺松篁。一子與一女。冲幼保閨房。
既長延師教。鱣雜苜蓿長。照書眼如日。錦綉變肝腸。
異時功名遂。曳紫佩金章。雖承母慈力。終猶父義方。
鳲鳩豈配德。希瑞等鳳凰。願言千秋算。孟母同耿光。
<other>擬昌黎體。古風一首。代䟽。上　帝師堂下。兼
呈丞相閣下。乞照梁大寶末。唐會昌。及故宋
建炎初例。聞奏。頒降恩。塑佛。盖殿。造塔</other>
皇元帝師佛法主。佛法得主僧得所。僧徒得所禪誦
勤。永贊丕圖傳萬古。當今聖主得佛心。等視僧民猶
赤子。干戈偃息泰階平。佛剎莊嚴徧寰宇。獨嗟江島
晉招提。劫火一朝化焦土。歷推此寺逾千年。先已三
遭熒惑苦。皆由宰輔進嘉言。朝庭優恤復元矩。況今
主法有帝師。左輔右弼賢於彼。一言獻可帝曰俞。眾
作立功等彈。指巍巍金殿湧波心。朵朵浮圖撐雲裏。
金山增聳培壽丘。何假磨崖鐫石鼓。
<other>祈病安。施財。塑佛及祖師諸天</other>
佛身清淨同秋月。祖祖及天體何別。普現眾生心水
中。處處光明常照徹。祇緣貪垢壅心源。致使病魔作
妖孽。外財能捨內除貪。病自痊安垢清絕。圓明妙相
即現前。慧命延長千萬劫。
<other>土地開光明</other>
惟聖惟神。威威靈靈。頂眼本正。逾日光明。良由昧者
不能覩。今為點出示諸仁。江山雙碧。風月雙清。物物
<pb n="121"/>
全彰儀象真。千秋萬載。永護斯教。而安斯人。
<other>觀音菩薩開光明</other>
大庾嶺頭。一鋪功德用點眼。紫金山中。一鋪功德亦
如然。今古應無墜。分明在目前。雖然祇如大悲千手
眼。畢竟今朝。點那箇眼。會麼（以筆作點勢云）大士大慈開智
眼。照今照古照天人。江山風月增華彩。大地含生證
法身。
<other>涅槃堂。西方三聖。開光明</other>
諸德會麼。（以筆點三點云）圓伊三點涅槃義。國土三眼什麼
義。一即三。三即一。識得一。能事畢。彌陀觀音勢至全
妙色。頂門有眼明逾日。生死二途俱照徹。瞻之仰之
福無極。
<other>觀音贊（二）</other>
大明生東。眾闇皆空。大悲應世。利物亦同。寂而非寂。
草座蒙茸。不說而說。缾柳青葱。善聽以眼。剎剎圓通。
猗歟妙智力。善救群生苦。群苦固有殊。救之無彼此。
譬如月在天。光涵一切水。水雖有淺深。光照無今古。
以是因緣故。名為大悲主。
<other>草衣文殊贊</other>
頂髮垂臂。草衣蔽身。梵書在手。辨假明真。真假雙泯。
如日始晨。昏暗破散。森象回春。不住東際。喚起南詢。
大地狐群俱屏跡。出林師子獨嚬呻。
<other>水陸滿散拈香</other>
此香。西竺流芳。南陔遺韻。與彌陀聯枝而出。與釋迦
並根而生。奉為孝男蕭壽山。與家眷等。爇向寶爐。供
養十方常住佛。十方常住法。十方常住僧。（云云）。敬薦
先考蕭公五四承事。先妣張氏一太君。均及蕭氏門
中。內外宗親。各符孝懇者。伏願。各各頓淨於前塵。徧
現玉毫之相。親親等超於上品。同圓金色之身。（問答不錄）
提綱云。第一義諦。不二法門。如天普盖。似地普擎。如
日普照。似雨普滋。諸惡由之而滅。眾善由之而生。百
事由之而成。萬法由之而立。迷此者。生死始而凡聖
分。悟此者。輪回息而凡聖同。是名真如實際。亦名佛
果菩提。梁皇首建齋壇。而渡越水陸群流者。即由此
法也。英公續弘齋教。而升濟幽冥多眾者。亦由此法
也。至若今晨齋主。追報罔極之恩。而施淨財。入于金
山。廣修無遮齋會者。豈外此法耶。外此法。無別心。外
此心。無別法。心法兩俱融。劬勞即報畢。所以教中道。
天人群生類。皆承此恩力。是也。雖然更有圓滿句子。
試倩天台木上座。為眾舉似。光揚勝會。（卓拄杖一下云）一聲
振動界三千。喚起親親登九蓮。功德無邊利無盡。現
存兼得衍椿年（結座云）。
晉代招提號澤心。古今信善共傾誠。齋修兩晝功尤
勝。財施千僧德豈輕。經轉圓音翻海口。燈分真照奪
星明。親恩報畢更何及。福集兒孫代代榮。
<other>挂新鐘</other>
玉樓已立。金鐘已成。今朝試舉。號令更新。萬靈仰慶。
眾苦酸停。若將耳聽終難解。眼處能聞始是親。諸仁
者。還會麼。（乃擊一聲云）一聲頓空三界夢。江山從此
播嘉聲（乃擊三聲）。
<other>山僧四舍人起靈（二十歲）</other>
江城夏五水天凉。清曉蟬聲噪綠楊。好箇轉身時節
子。金山試為指生方。故山僧四舍人。會麼。夭而不朽
歲何少。壽而不學歲何多。詩書舊業未消磨。有意重
來取甲來。合別別。雲山蒼蒼江月白。潭北湘南元不
隔。覿面當機覯得親。何用當來問彌勒（遂撒土）。
<other>冷公提舉掩土</other>
古德云。萬法摠心生。諸緣惟性曉。本無迷悟人。祇要
今日了。某人會麼。四大合成身。有身有生死。一性本
虗寂。無今亦無古。如水行地中。萬古自流注。如春回
物表。百花自紅紫。五十五年中。用是而興家。所以有
資有產而殷富。五十五年後。用是而傳家。所以有子
有孫而克嗣。秀挺金蘭。芳聯玉樹。是性無有形。能成
<pb n="122"/>
一切義。是義如了明。即出生死路。生死既不迷。名住
吉祥地。如是如是。千秋佳氣擁佳城。萬頃江光增福
聚。
<other>范氏孺人掩土</other>
真際不分男女相。迷情妄見有多般。百年未半棄榮
養。豈是真歸起世間。（某人）還達真際理地麼。深固幽
遠。綿歷塵劫。而不變不遷。虗徹靈通。廣納沙界。而不
中不外。春風淡淡山日明。菩提一路坦然平。春水溶
溶林月白。解脫一門無壅塞。如是而造入。即境即真。
如是而安居。全物全神。雖然祇如垂蔭兒孫底句。必
竟又作麼生。（撒土云）勝地不生凡草木。葉葉聯芳總
蘭玉。
<other>祝氏孺人掩土</other>
佛言。見身無實是佛見。了心如幻是佛了。了得是心
如幻。即契真常。見得是身無實。即了無常。迷之者。乃
有男女之殊。悟之者。曾無聖凡之別。故孺人祝氏。會
麼。是身安於堅強。故同諸地。是身便於潤澤。故同諸
水。是身宜科喝一喝而起。
<other>潤都寺入塔</other>
圓通門戶啟當年。春去秋來幾變遷。惟是一真曾不
變。黃金萬煆骨長堅。雖然。與其顯用於身前。豈若歸
藏松塢邊。江水橫流波印月。山容長潤玉生煙。何假
從他求塔樣。湘南潭北本如然。圓寂觀音庵開山。潤
公無澤都寺。到這裏。莫留連。快把跛驢加著鞭。翻身
更進毗盧顛。扶起韶陽孫獨秀。千秋彈壓老耽源。
<other>圓副寺撒骨</other>
圓副寺。筭箇自計。圓木自箴。總閑骨董。可與平沉。（放
骨云）無雲生嶺上。有月落波心。
<other>顏居士掩土</other>
世人多背道。觸事生煩惱。擾擾無寧時。何殊螘旋磨。
惟是顏大光。不逐眾顛倒。自幼持清齋。年高不退墮。
日日誦佛書。念念稱佛號。有子亦善傳。諸孫同所造。
譬如登寶山。到者俱得寶。西方路豈遙。今日已親到。
到後又如何。勝地無凡草。粲粲黃金花。九品千萬朵
（撒土）。
<other>龍華會。月江庵主。掩土</other>
龍華真界無邊畔。造入之者骨須換。滿公善友丰骨
殊。不待餘言能自判。如是如是。七十年來。從緣而入
道。自得鼻祖之化德。一十六年。誅茆而創業。足闡慈
氏之玄風。七子八孫同正受。十方如來共圓覺。所以
永嘉大師有云。一性圓通一切性。一法徧含一切法。
一月普現一切水。一切水月一月攝。諸佛法身入我
性我性還共如。
來合。別別。雲山蒼蒼江月白。潭北湘南元不隔。覿面
當機覯得親。何用當來問彌勒（遂撒土）。
<other>冷公提舉掩土</other>
古德云。萬法摠心生。諸緣惟性曉。本無迷悟人。祇要
今日了。（某）人會麼。四大合成身。有身有生死。一性本
虗寂。無今亦無古。如水行地中。萬古自流注。如春回
物表。百花自紅紫。五十五年中。用是而興家。所以有
資有產而殷富。五十五年後。用是而傳家。所以有子
有孫而克嗣。秀挺金蘭。芳聯玉樹。是性無有形。能成
一切義。是義如了明。即出生死路。生死既不迷。名住
吉祥地。如是如是千秋佳氣擁佳城。萬頃江光增福
聚。
<other>范氏孺人掩土</other>
真際不分男女相。迷情妄見有多般。百年未半棄榮
養。豈是歸真超世間。某人。還達真際理地麼。深固幽
遠。綿歷塵劫。而不變不遷。虗徹靈通。廣納沙界。而不
中不外。春風淡淡山日明。菩提一路坦然平。春水溶
溶林月白。解脫一門無壅塞。如是而造入。即境即真。
如是而安居。全物全神。雖然。祇如垂蔭兒孫底句。必
竟又作麼生。（撒土云）勝地不生凡草木。葉葉聯芳總
<pb n="123"/>
蘭玉。
<other>祝氏孺人掩土</other>
佛言。見身無實是佛見。了心如幻是佛了。了得是心
如幻。即契真常。見得是身無實。即了無常。迷之者。乃
有男女之殊。悟之者。曾無聖凡之別。故孺人祝氏。會
麼。是身安於堅強。故同諸地。是身便於潤澤。故同諸
水。是身宜於溫燠。故同諸火。是身利於動轉。故同諸
風。風性動故有靜。火性炎故有息。水性潤故有竭。地
性堅故有崩。地水火風。假合是身。既歸無常。圓明真
淨。微密妙心。信元不昧。湛然而不染。廓然而無際。寂
然而長照。卓然而長靈。用是而治內。故善興家之慈
教。用是而接外。故得備體之淑儀。若子若女若孫。雖
眾多。式撫式字式立。惟均一。鳲鳩配德豈足並。天麟
符瑞真可奇。與麼與麼。七十五年前。已與七賢聖女。
同證不生生之玄門。七十五年後。即與法華龍女。同
歸不死死之樂剎。不與麼不與麼。江山面面拱佳城。
永福兒孫振戶庭。
<other>佛殿上梁文</other>
山冠吳頭。直立擎天之一柱。江銜楚尾。平欺吞海之
群鯨。眷茲絕勝覺場。寔為吉祥福地。乃興金殿。希還
寶坊。敬惟。十方緇白諸大施主。富潤出前修。賢貴拍
先輩。能聚能捨。有作有成。各具插草大機。頓掃四劫
之懸讖。兼得拈花密旨。喜瞻一會之靈山。既全主而
全賓。尤美輪而美奐。宜陳善頌。用扛脩梁。
拋梁東。駕海紅輪轉妙峰。大地群[(尤-尢+民)/日]俱照徹。森羅萬
象莫逃蹤。
拋梁西。廬阜分青到水湄。何假種蓮續芳事。川光照
戶郎花池。
拋梁南。勝友初參自此門。古往今來道何異。德雲現
住妙高山。
拋梁北。遙拱天庭瞻日角。經宣眾口香一爐。永祝皇
元贊皇覺。
拋梁上。日月星辰垂瑞象。周遮不有震凌虞。普請長
瞻玉毫相。
拋梁下。群類無依今有藉。既承恩力仰帡幪。盍各進
修隆法化。
伏願
上梁之後。棟宇彌堅。風月增勝。山門檀門並振。廣納
五湖四海之禪流。佛運國運同昌。永延萬歲千秋之
睿筭。

金山即休了禪師拾遺集（終）

日東及藏主。相親歲久。今卜東歸。出其自侍香至典
教後。錄得予之應答時機雜著。凡若干篇。目曰拾遺
集。徵題卷末。以將行。噫。世所珍者。金珠也。予言豈勝
之耶。倘識者見是。不以拾礫春池之謂而誚及。庶幾
得之矣。
皇元至正十年庚寅春。紫金山八十有二老人。

<article id="n1409">月江正印禪師語錄</article>

<talk>No. 1409-A
 育王月江和尚語錄敘</talk>

余初游方時。月江禪師。已出世說法。雖辱交三十餘
年。而以不及預參徒。久親爐鞴。為恨。至治間。奉
旨金山陞座。獲聆提唱。而驚其若河漢之無極也。比
者其徒如月。以師語錄示余。始取讀之。脫然如病之
遇耆域。不假湯液丸劑。鍼砭灸熨。而[聲-耳+亥]欬呼吸之頃。
已疾去而平復。百骸調適。而併忘其有身矣。於是持
神定氣。𣸪㳂涯涘。以深入性海。其大無外。其細無內。
內無自心。外無萬境。上而十地滿覺。下而三界廿五
<pb n="124"/>
有。皆聖凡影響。化儀設施。在性海中。非有非無。非存
非亡。非取非捨。非來非去。如虗空具含諸相。如大地
容載萬物。無自他之間。無今古之殊。乃於其中。縱橫
游戲。卷舒自在。行棒行喝。揚眉瞬目。動靜語默。嬉咲
怒罵。無非妙用。或與而奪。或縱而擒。或與無町畦。倐
而崖絕。敲空作響。言於無言。撥火覔漚。作於無作。其
稱性而說也。雷雨八荒。其稱性而用也。埏埴萬化。噫
何此老。作大法施。神通三昧。有如是耶。以吾淺陋觀
之。猶所得叵量。又豈無大乘根器。一聞一見。而親證
實悟。以續慧命。而傳正法眼。如古塔主之讀雲門錄。
有足徵矣。
至元六年庚辰歲三月。龍翔住山比丘大訢拜書。

<talk>No. 1409-B
 月江和尚語錄序</talk>

前雞足山師弟比丘　正澄　述
原夫。真理無當。至音絕常。然理無不周。音無不備。擴
而充之。必待曠世開士出焉。師之語要。真理至音之
謂乎。廓洪機之自在也。若海潮之灑雪。迅玄辯之自
然也。類天鼓之訇霆。乾乾綱宗。罔究終始。至若空谷
答響。洪鐘應擊。固虗通之任扣。奚眹迹之能彰。今茲
編集。非師之本意也。禪徒摭而成帙。蓋滄溟之涓渧。
泰華之毫芒耳。聊陳序引。用識歲時。至治三年癸亥。
孟陬日。

<other>月江和尚語錄目次</other>

卷上
序　（笑隱　清拙）
碧雲禪寺錄
澱山禪寺錄
南禪興國禪寺錄
澱山禪寺再住錄
何山宣化禪寺錄
道場禪寺錄
阿育王山廣利禪寺錄
卷中
拈古頌古
普說法語
卷下
佛祖讚自讚
偈頌題跋
䟦　（空遠　古林　東嶼　靈石）

No. 1409
<sarticle>月江和尚語錄卷上</sarticle>

<other>月江和尚初住常州路碧雲禪寺語錄</other>
平江路太平禪寺住持門人　居簡　編
師於元貞元年乙未。十一月二十日。受請入寺。指。
山門云。三門俱開。門門可入。通方上士。把手同歸。
拈摠統所䟽。握古刀尺。秉大權衡。珠回玉轉。雷動風
行。登座拈香云。此一瓣香。共祝
今上皇帝。萬歲萬萬歲。次拈香云。爇向爐中。供養我
見住徑山興聖萬壽禪寺。佛慧定智禪師。虎巖大和
尚。用酬法乳之恩。遂就座。僧問云。師唱誰家曲。宗風
嗣阿誰。師云。有眼無耳朵。六月火邊坐。進云。官不容
鍼。私通車馬。師云。且望闍黎善傳。進云。三聖道。我逢
人則出。出則不為人意旨如何。師云。臂長衫袖短。進
云。興化道。我逢人則不出。出則便為人。又作麼生。師
云。脚瘦草鞋寬。進云。和尚出世。為復為人不為人。師
云。心不負人。面無慚色。僧禮拜。師乃云。諸佛出世。見
<pb n="125"/>
兔放鷹。祖師西來。像席打令。若據衲僧門下。正好一
坑埋却。所以印上座。尋常見佛見祖。如生冤家。聞道
聞禪。如風過樹。今日不著便。被人推入者水牯牛羣
隊裏。不免拋三放兩。簸土揚塵。揭開千聖頂門。擊碎
今時窠窟。拈拄杖云。芭蕉和尚來也。你有拄杖子。與
你主丈子。你無主丈子。奪却你主丈子。卓主丈云。分
開華岳連天秀。放出黃河一派清。
復舉。閩王請羅山開堂。羅山纔登座。以手斂僧伽黎。
顧視大眾。便下座。閩王近前。執羅山手云。靈山一會。
何異今日。羅山云。將謂你是箇俗漢。師云。好諸禪德。
君臣道合。照用同時。得失兩忘。是非泯絕。只如羅山
道。將謂你是箇俗漢。又作麼生。棋逢敵手難藏行。琴
遇知音正好彈。
上堂。黃面老漢。二千年前。將一條無絲線索子。把盡
十方世界海。情與無情。脚跟下一結結定。喚作安居
禁足法門。至今未有箇剔脫得底。者裏莫有天然氣
槩。逸格變通底衲僧麼。我要問你。因甚聞鍾聲披七
條。
上堂。舉浮石示眾云。山僧開箇卜鋪。斷人貧富生死。
僧便問。離却貧富生死。不落五行。請師直指。石云。金
木水火土。拈云。從上若佛若祖。天下老和尚。摠是箇
賣卜漢。浮石與麼指示。只是罕遇知音。者僧擬透重
關。不覺撞頭磕額。只如浮石道。金木水火土。作麼生
會。識取鈎頭意。莫認定盤星。
上堂。斬釘截鐵。出眼中屑。百丈耳聾。黃蘗吐舌。
上堂。舉東山空和尚。示眾云。千五百眾雪峯住。無面
軟餅褁露柱。橫咬竪咬飽便休。莫倚他門傍他戶。山
僧即不然。翻著襴衫歌雪曲。倒携蓆帽趕村齋。只知
隨例飡䭔子。也得三文買草鞋。
上堂。舉拂子云。百千法門。無量妙義。摠在拂子頭上。
還見麼。擊拂子云。大食國裏。擊皷鳴鐘。新羅國中。和
南不審。且道。趙州和尚。因甚八十行脚。
上堂。碧雲九十日內。與諸人守護心城。內不放出。外
不放入。西天此土。摠在者裏。䗶人冰。鐵彈子。無位真
人。是什麼乾屎橛。喝。
聖節。州中滿散陞座。乾坤交泰。日月光華。和氣氤氳。
慶雲紛郁。是故。聖人乘大願輪。示現受生。降跡閻浮。
垂衣而治。居九五。至尊至貴。統十方。為瑞為祥。跨千
古以傳芳。掩百王而騰實。恩籠九域。仁被八區。扇盤
媧太古之淳風。播羲軒無私之至化。所以道。莫其德
德音其德。克明。克明克類克長克君王。此大國。克順
克比。自然□龍吟霧起。虎嘯風從。醴泉涌而嘉禾生。
鳳凰來而麒麟現。福流恒河沙界。壽等百億彌盧。正
與麼時。畢竟如何舉唱。竪拂子。拈起少林無孔笛。臨
風吹出萬年歡。
上堂。知見立知。即無明本。知見無見。斯即涅槃。無漏
真淨。云何是中。更容他物。拈云。釋迦老子。十二劑骨
頭。百雜碎了也。渾家不管興亡事。贏得和雲占洞庭。
上堂。舉雲門云。眼睫橫亘十方。眉毛上透乾坤。下透
黃泉。須彌塞却你咽喉。還有人會得麼。若有人會得。
拽取占波。共新羅鬪頟。拈云。雲門大師。前頭嚇殺人。
後頭笑殺人。若人知得。笑須三十年。
<other>月江和尚住松江澱山禪寺語錄</other>
湖州路何山宣化禪寺住持。門人妙心編
師於大德七年癸卯。七月十二日。受
行宣政院請。入寺。至
佛殿云。過去佛。是現在佛弟子。現在佛。是誰弟子。提
坐具云。一舉四十九。
拈院疏。宣流善政。[ㄠ-ㄙ+?]合至公。一句全提。群機普應。拈
香祝
聖罷。遂就座。僧問云。曇花重現。覺苑春回。正與麼時。
請師祝　聖。師云。堯仁如天。進云。如何是第一義。師
云。此是第二義。進云。與麼則喝散大眾去也。師云。獅
<pb n="126"/>
子咬人。韓盧逐塊。僧禮拜。師乃云。當陽大坐。正令全
提。日照天臨。河清海晏。塵塵剎剎。全彰諸佛妙門。物
物頭頭。摠是普光境界。廓示人天正眼。運轉根本法
輪。以此續佛慧命。以此傳持祖燈。以此毗贊國風。以
此助揚至化。拈主丈云。五鳳樓前吹玉笛。萬年松下
擊金鐘。卓主丈一下。
復舉。僧問投子。如何是一大事因緣。子云。尹司空請
老僧開堂。師拈云。釋迦老子。以佛法。付囑國王大臣。
有力檀那。令法久住。投子和尚。剖洪音於太古。霈法
雨於靈區。直得雲漢昭回。金湯惟固。今日忽有人問
澱山。如何是一大事因緣。只對他道。曹朝請請山僧
開堂。且道。與古人。是同是別。拈主丈。卓一下。但見皇
風成一片。不知何處是封疆。
徑山佛慧先師遺書至。拈香。初秋七月有二日。毗嵐
捲空海水立。吹倒凌霄第一峯。直得神號并鬼泣。若
謂先師滅度。苦屈蒼天。若謂先師不滅度。蒼天苦屈。
攔腮一掌。肋下三拳。于今冷地思量著。悔不當初雪
此冤。
法旨至上堂。僧問　西天佛子。　大元帝師。聲震五
天。化敷八表。正與麼時。誰是知恩者。師云。法雷普震
群龍喜。慧日纔開大地明。進云。獅子吼處兒增徤。法
雨霶時木向榮。師云。日月無私。進云。忠國師。因唐肅
宗問。如何是十身調御。國師云。檀越蹋毗盧頂上行。
意作麼生。師云。瞻仰有分。進云。帝云此意如何。國師
云。莫認自己清淨法身。未審如何委悉。師云。赤心報
主。進云。只如今晨。法旨遐宣。人天敬仰。和尚將何報
答。師云。雲從龍風從虎。進云。知恩方解報恩。便禮拜。
師乃云。大用現前。大機圓應。如天普盖。似地普擎。似
月照於千江。如春行於萬國。我本無心。有所希求。今
此法王大寶。自然而至。直得雲行雨施。雷厲風蜚揚。
法化而萬方寧靜。震玄音而四海晏清。魔外自此而
潛踪。人天由茲而交慶。正與麼時。畢竟功歸何所。願
同寶掌千千歲。萬古長為
帝者師。
歲旦上堂。歲之元。日之元。萬化從元而始。大地依元
而住。從上若佛若祖。天下老和尚。河傾海涌。說此元
字不出。三千大千世界。以至華藏世界海。窮此元字
不盡。山僧只作一句。道與諸人。便下座。
元夕上堂。然燈前然燈後。古今無表裏。虗空無背面。
西天阿蘭那寺。燈花落地。燒著帝釋眉毛。是汝諸人。
還覺面門熱麼。
上堂。將死⿱少隹就地彈底。如麻似粟。喝起向虗空裏打
底。罕逢作者。山僧一條拄杖。不曾輕輕拈出。若非上
上人來。如何起動得伊。須知佛法。不是小事。
上堂。舉龐居士云。十方同聚會。箇箇學無為。此是選
佛場。心空及第歸。拈云。蝦蟇跳上梵天。蚯蚓抹過東
海。
青苗會滿散上堂。國以民為本。民以食為天。衲僧以
慧為命。以禪悅為食。山僧與諸人。連日同遊毗盧遮
那性海。歷徧百一十城。所參底知識。所得底法門。無
不了知。且道。柔軟勝味主稼神。與無量主稼神。所譚
何法。拈主丈。卓一下云。歸堂喫茶。
上堂。玄沙不出嶺。保壽不渡河。二祖不往西天。達磨
不來東土。如是安居。如是禁足。澱山門下。朝打三千。
暮打八百。
上堂。大凡一問一答。一拶一挨。也須是本色道流。始
堪持論。你將雲門半片胡餅來。我與你半箇須彌山。
你將趙州一琖茶來。我與你一渧大海水。若是眼裏
著不得須彌山。耳裏著不得大海水。莫錯恠別人好。
上堂。南來北來。上載下載。廬陵米作麼價。草鞋錢教
誰還。不探驪頷。安得驪珠。不入虎穴。爭得虎子。拍禪
牀便起。
上堂。僧問。鐘樓上念讚。牀脚下種菜。意旨如何。師云。
<pb n="127"/>
無意旨。進云。風不鳴條。雨不破塊。好箇太平時節。師
云。知恩者少。師乃云。風不鳴條。雨不破塊。鐘樓上念
讚。牀脚下種菜。夜來天帝釋。在中庭。與德山臨濟。相
爭佛法。引德深妙神惡發。把須彌山。一槌擊碎。山僧
夢中驚覺。不覺起來。撫掌呵呵大咲。且道。咲箇什麼。
佛滅二千年。比丘少慚愧。
初祖忌拈香。南天不是生緣。東土亦非化境。[葸-十+夕]嶺迢
迢絕去蹤。少林寂寂無寒影。且道。祖師今日。還來也
無。拈起香云。五葉花敷劫外春。一曲希聲與誰聽。
上堂。洞山麻三斤。趙州栢樹子。蚊子上鐵牛。無你下
觜處。衲僧家。今日三明日四。但知隨例飡䭔子。也得
三文買草鞋。
上堂。拈主丈云。主丈子。二千年前。靈山會上。親聞如
來金口叮嚀。向二千年後。令諸比丘。據菩薩乘。脩寂
滅行。只今往三十三天。以至遍歷無邊香水海。復遶
須彌山三帀。還歸本處。普為諸人。說安居偈云。人皆
畏炎熱。我愛夏日長。薰風自南來。殿閣生微凉。卓主
丈。喝一喝。
上堂。僧問。如何是新年頭佛法。師云。大雪滿長安。進
云。忽然日出時如何。師云。賺殺闍黎。師乃云。新元布
令。四序開端。千山雪白。萬壑雲寒。大地山河齊稽首。
紫宸殿上曉排班。
上堂。諸方以棒喝為佛事。普光棒喝。束之高閣。諸方
建大將旗鼓。普光旗鼓。置之一壁。但有來者。只是尋
常相見。自然賓主歷然。會麼金輪天子勑。草店家風
別。
<other>月江和尚住松江南禪興國禪寺語錄</other>
湖州路顯慈禪寺住持門人　大機　編
佛殿。三十二相。八十種好。麻三斤。乾屎橛。殿裏底。九
九八十一。便禮拜。
小參。僧問。法隨法行。法幢隨處建立。是阿誰分上事。
師云。普。進云。今日得聞於未聞去也。師云劄。師乃云。
摩竭室中。不通水泄。毗耶城裏。線路放開。有時孤峯
頂上。嘯月眠雲。有時十字街頭。和泥合水。所以山僧
住澱山。只見澱山境界。湖光⿰澰欠灔。樹影婆娑。㵎草巖
花。樵歌漁唱。來興國。只見興國家風。潮通百浦。月照
萬家。[鴳-女+隹]唳雲間。鸎吟古木。百城烟水。無二文殊。樓閣
門開。誰名彌勒。擊拂子。波斯鼻孔長。
上堂。一夏九十日。等閑過了。或以䗶人為驗。或以鐵
彈子為驗。是猶眾盲摸象。族庖解牛。皆未見全象全
牛底道理。雪竇道。全象全牛翳不殊。從來作者共名
模。如今要見黃頭老。剎剎塵塵在半塗。明覺老人得
一橛。
佛涅槃上堂。提智慧刀。破煩惱網。拔生死類。置涅槃
城。不無黃面老人。爭奈貴價精神賤價賣。
開元古林和尚至上堂。僧問。兩鏡相照。中間無像時
如何。師云。闍黎在什麼處見。進云。趙州和尚。到黃蘗。
蘗見來。閉却方丈門。意旨如何。師云。大開東閤。進云。
趙州於法堂上叫云。救火救火。意作麼生。師云。即日
共惟。進云。蘗開門扭住云。道道。又且如何。師云。莫恠
坐來頻勸酒。自從別後見君稀。僧云。趙州道。賊過後
張弓。𡁠。師云。賓主交驩。進云。只如今日。開元和尚相
見。有何言句。師云。大眾諦觀。進云。與麼則聞於未聞
也。師云。天高地逈。師乃云。作家相見。如擊石火。似閃
電光。擬議不來。白雲萬里。今日師僧纔見。通箇寒暄。
道箇萬福。把作尋常。及乎指鹿為馬。將日作月。拋出
陝府鐵牛。驚倒嘉州大像。便乃點頭嚥唾。以為奇特。
喝一喝。明眼人前。一場敗闕。
剃僧付衣。入淨妙國土。說法身佛。著清淨衣。入無差
別國土。說報身佛。著無差別衣。入解脫國土。說化身
佛。著光明衣。若有一人。不在此衣之下者。我誓不成
正覺。
上堂。舉德山一日飯遲。托鉢至法堂。雪峯見云。者老
<pb n="128"/>
漢。鐘未鳴。鼓未響。托鉢向甚處去。德山低頭歸方丈。
峯舉似巖頭。頭云。老漢未會末後句。德山聞得。喚巖
頭云。汝不肯老僧那。巖頭密啟其意。德山來日上堂。
與尋常不同。巖頭至僧堂前。撫掌云。且喜老漢。會末
後句。雖然如是。只得三年。三年後。果化去。拈云。德山
老漢。尋常據條白棒。佛祖近傍無門。因甚被雪峰輕
輕一拶。便見脚忙手亂。總道。巖頭密啟其意。殊不知。
正是掩耳偷鈴。山僧道。若論末後句。莫道德山巖頭。
敢保西天四七。東土二三。未夢見在。
<other>月江和尚再住澱山禪寺語錄</other>
溫州路天寧禪寺住持。門人　慧忠　編
入寺上堂。大方無外。大圓無內。無內無外。聖凡普會。
竪起拂子。看看。恒沙國土。恒沙世界。百寶莊嚴。只今
盡向拂子頭上出現。恒沙諸佛。各各坐天華臺。四眾
圍繞。來集於此。吹法螺。擊法鼓。異口同音。作獅子吼。
舉起也千身彌勒。動用也隨處釋迦。文殊放金色光
明。普賢現白銀世界。西天四七。東土二三。天下老和
尚。各各於一毫端。現寶王剎。坐微塵裏。轉大法輪。山
河大地。日月星辰。明暗色空。一印印定。山僧適自雲
間佛國回。至此普光王世界。得與恒沙諸佛。現前大
眾。兩得相見。所謂過去諸如來。斯門已成就。現在諸
菩薩。今各入圓明。未來脩學人。當依如是法。是法住
法位。世間相常住。無端陝府鐵牛。忍俊不禁。𨁝跳上
三十三天。築著帝釋鼻孔。觀世音菩薩。將錢買胡餅。
放下手。却是饅頭。喝一喝。上來講贊。無限良因。堪報
不報之恩。共助無為之化。
初祖忌拈香。跨水逢羊。恓恓渡江。星馳電卷。虎驟龍
驤。廓然無聖。豈是南天梵語。與安心竟。且非東土文
章。堪嘆來時顏似玉。去時不道𩯭如霜。
佛慧忌拈香。高高凌霄。深深冷泉。瞪目不見底。仰面
不見顛。也不曾入虎穴得虎子。也不曾拗龍角下龍
淵。雖是兩無交涉。到頭飲水知源。插香。好兒終不使
爺錢。
羅漢開光明。上堂。舉應菴和尚。入羅漢五臟偈云。黃
面老人乾屎橛。參隨一火爛泥團。心肝膓胃皆條直。
蔬飯茶花照膽寒。佛法雖然未夢見。神通却許入雲
端。應須痛念歸宗寺。時復持盂下翠巒。山僧今日開
光明。亦有一偈。莫論佛法與神通。放出光明爍太空。
振錫松林朝解虎。持盂石室夜降龍。改頭換面休瞞
我。抹彩塗金嚇你儂。大振千年湖上寺。眉毛之下起
清風。
上堂。僧問。淨法界身。本無出沒。因甚今朝佛法。師云。
這漢洗鉢水。也消不得。進云。學人會也。師云。你作麼
生會。進云。大悲願力。示現受生。師云。念言語漢。師乃
云。三界無法。何處求心。四大本空。佛依何住。淨飯國
王是聖父。摩耶夫人是聖母。甲寅年四月八日。悉達
太子。向毗藍園中。無憂樹下。降生。從上所供。竝皆詣
實。
上堂。僧問。如何是諸佛出身處。師云。澱湖水滿也未。
進云。如何是吹毛劍。師云。井底揚塵。進云。如何是露
地白牛。師云。斫頟望曹溪。進云。如何是透法身句。師
云。者販私鹽賊。師乃云。白日青天。開眼作夢底。如麻
似粟。與我拈取夢中事來看。你見我與麼道。便道。老
漢休寐語。且你不夢時。目前是箇什麼。伏惟尚享。
上堂。東弗于逮打鼓。南瞻部州上堂。西瞿耶尼聞鐘。
北[鬱-山+止]單越作舞。忉利居日月之上。四禪無風火之灾。
且道。帝釋宮中。所說何法。一牛飲水。五馬不嘶。
斷江和尚至上堂。天平山上白雲泉。雲自無心水自
閑。何必奔衝下山去。又添波浪向人間。大眾。圓鑑和
尚來也。曇花易見。知識難逢。斷絃須是鸞膠續。佛祖
齊教立下風。
上堂。僧問。牛頭未見四祖。因甚百鳥㗸花獻。師云。世
情偏向有錢家。進云。見後因甚不㗸花。師云。人義盡
<pb n="129"/>
從貧處斷。師乃云。凡夫色礙。二乘空礙。菩薩色空無
礙。嘉州大像。騎個蹇驢兒。走入陝府鐵牛鼻孔裏。拜
白安居。撞見寒山拾得。跳出來。撫掌呵呵大笑云。佛
法不是者個道理。畢竟是什麼道理。任從滄海變。終
不為君通。
上堂。日裏僧駄像。夜裏像駄僧。黃昏候日出。天曉打
三更。
新都寺撒骨。如何是佛。新婦騎驢阿家牽。如何是佛。
三脚驢子弄蹄行。撞破生死牢關。踏著通天活路。地
歸地水歸水。火歸火風歸風。橫身三界外。何處覓行
蹤。
上堂。夜來撾鼓升堂。喚作小參。今日陞堂撾鼓。謂之
示眾。示眾小參。初無二說。夜來今日。豈有兩般。拍禪
牀云。一把柳絲收不得。和烟搭在玉闌干。喝一喝。
䨥林和尚至上堂。夫善知識者。如優曇花。時一現耳。
善知識者。如天甘露。時一降爾。善知識者。如塗毒鼓。
時一聞爾。撾塗毒鼓。聞者皆喪。洒天甘露。飲者清涼。
開優曇花。見者欣悅。大眾。傅大士道。空手把鋤頭。步
行騎水牛。人從橋上過。橋流水不流。作麼生會。若也
會得。許你親見明極和尚。
開爐上堂。舉雪峯示眾云。世界闊一丈。古鏡濶一丈。
玄沙指火爐云。火爐濶多少。峯云。如古鏡濶。沙云。者
老漢。脚跟未點地在。師云。雪峯玄沙兩父子。摻閩音。
直是難會。澱山輙為頌出。世界古鏡火爐。門上休釘
桃符。洞賓失却寶劍。果老踏碎葫蘆。古鏡火爐世界。
一段風光沒賽。盧公逴得衣盂。佛法依然不會。火爐
世界古鏡。知佗是凡是聖。丹霞煖氣烘烘。院主眉鬚
落盡。
<other>小參</other>
結制。妙湛總持不動尊。首楞嚴王世希有。銷我億劫
顛倒想。不歷僧祗獲法身。山僧威音王已前出家。威
音王已前行脚。行脚則與諸人同行脚。出家則與諸
人同出家。不知過了多多少少。長期短期。諸人瞞山
僧。一點不得。山僧亦瞞諸人。一點不得。傅大士云。夜
夜抱佛眠。朝朝還共起。起坐鎮相隨。語默同居止。若
也會得。許你參學事畢。其或未然。大事替汝不得。小
事各自抵當。
解夏。一拽石二搬土。發機須是千鈞弩。然則千鈞之
弩。不為鼷鼠而發機。百丈再參馬祖。祖震威一喝。直
得三日耳聾。臨濟到太愚便道。黃蘗佛法無多子。高
亭望見德山。隔江招手。橫趍而去。玄沙見雪峰輥三
箇木毬。便作斫牌勢。是皆具啐⿰口豕同時眼。有啐⿰口豕同
時用。如金翅擘海。直取龍吞。又如獅子王哮吼。獅子
兒聞之。悉皆勇徤。如青天＆CI0001;。無你回避處。如卒風
暴雨。無你栖泊處。若是守株待兔。緣木求魚。堅守䗶
人。克期取證。三生六十劫。
解夏。諸兄弟。秋初夏末。出一藂林。入一藂林。或有旃
檀藂林。旃檀圍繞。或有荊棘藂林。荊棘圍繞。或有荊
棘藂林。旃檀圍繞。或有旃檀藂林。荊棘圍繞。者四種
藂林。畢竟出那箇藂林。入那箇藂林。雲門大師道。平
地上死人無數。過得荊棘林者。是好手。雲門只知其
一。不知其二。荊棘林。有什麼難過。澱山道。平地上活
人無數。過得旃檀林者。是好手。且道。旃檀林有什麼
難過。來晨自恣。各請下一轉語。
冬至。威音王已前。無師自悟底。一段奇特大事。不在
西天。不在東土。不在天上。不在人間。三世諸佛。脩證
不到。一大藏教。詮註不及。歷代祖師。天下老和尚。摸
索不著。不逐陰陽消長。不隨寒暑推遷。日日日東上。
日日日西沒。循環三百六十。幾箇解知窠窟。惟有七
百甲子老禪翁。向老鼠孔裏。鑽出來却道。我使得十
二時辰。更有一千五百人善知識。項上擔百二十斤
鐵枷。向望州亭叫道。土曠人稀。相逢者少。驀拈主丈。
劃一劃云。威音王已前且置。即今事作麼生。卓主丈
<pb n="130"/>
云。龍吟雪解千山凍。虎嘯風回萬壑春。
結制。無上法王。有大陀羅尼門。名為圓覺。流出一切
清淨。真如。菩提涅槃。及波羅密。三世諸佛。向者裏瞌
睡未醒。歷代祖師。向者裏自救不了。天下老和尚。向
者裏出頭不得。驀拈主丈。得念失念。無非解脫。成法
破法。俱名涅槃。智慧愚癡。通為般若。三家村裏臭胡
孫。價增十倍。驪龍頷下明珠。分文不直。主丈子。朝遊
南岳。暮往天台。不守如來禁制。貶向二鐵圍山。諸人
九十日中。切忌認賊為子。卓主丈一下。
解制。石頭和尚云。言語動用沒交涉。藥山和尚云。直
得非言語動用。亦沒交涉。南方禁夏不禁冬。北方禁
冬不禁夏。一句子針劄不入。一句子石上栽花。雞寒
上樹。鴨寒下水。一塵飛而翳天。一芥墮而覆地。一葉
落而知秋。衲僧家。主丈頭上。青草連天。劉陽洞山。在
你脚底。
至節。乾坤之內。宇宙之間。中有一寶。不隨陰極陽生。
不逐晝明夜暗。釋迦老子。三百餘會。不曾說著。缺齒
老胡。面壁九年。不曾覰著。佛祖既不奈何。衲僧如何
緇素。洞山掇退果卓。慈明揭牓堂前。仰山叉手進前。
香嚴進前叉手。喝一喝云。直饒動地雨花。何似歸堂
向火。
冬至。今夜謂之冬至小參。畢竟參箇什麼。為復是參
毗盧師。參法身主。為復是參諸善知識。參山河大地。
參明暗色空。若參山河大地。明暗色空。切忌墮坑落
壍。若參諸善知識。未免瞎驢趂大隊。若參毗盧師法
身主。何異鏡裏逃形。水中捉月。有底道。信燈籠參燈
籠。信露柱參露柱。信自己參自己。你若參燈籠。燈籠
⿱卓却你眼睛。你若參露柱。露柱磕碎你腦門。你若參
自己。自己如生冤家。且作麼生參得。是你諸人。尋常
向高高山頂立。深深海底行。到者裏。也好出來決擇
看。直饒向威音那畔。空劫已前。一畫未形。陰陽未兆。
之際。道得一句。行得一步。衲僧門下。天地懸殊。
<other>月江和尚住湖州何山宣化禪寺語錄</other>
門人　可橖　祖安　具德　宗滿　編
師於至治二年壬戌。五月十八日。受。
行宣政院請。入寺。指山門云。走遍四天下底人。不知
有入門句。三門下香爐。却知有入門句。還會麼。昆侖
奴著鐵袴。
佛殿。日面月面。桃花李花。燒香禮拜。釆奔齪家。
據室。譬如擲劍揮空。莫問及之不及。臨濟德山。過者
邊立。
拈江湖疏。魯多君子。秦豈無人。美玉精金。陽春白雪。
指法座云。登山須到頂。入海須到底。坐斷上頭關。清
風來未已。便陞座。祝
聖畢。就座。道場和尚。白槌云。法筵龍象眾。當觀第一
義。師云。大凡激揚向上宗乘。也須是箇人始得。你若
橫吞巨海。我即背負須彌。你若按劍上來。我即亞鎗
相待。莫有當機不讓者麼。僧問。遠離澱阜。來鎮妙峯。
祝贊一言。請師舉唱。師云。天高群象正。海闊百川朝。
進云。如何是正法眼藏。師云。金雞唱徹扶桑曉。進云。
如何是金剛正體。師云露。進云。如何是文殊普賢大
人境界。師云。不勞再問。進云。如何是第一義諦。師云。
夜叉把火。僧禮拜。師乃云。天下無二道。綿歷萬世。卓
爾常存。聖人無兩心。日應萬幾。巍然不動。彌綸天地。
混茫太虗。不見其眹。鼓橐陰陽。陶鑄萬物。不宰其功。
諸佛出世。謂之一大事因緣。祖師西來。謂之第一義
諦。又謂之大總持門。謂之金剛正體。謂之頂王三昧。
謂之浮幢王剎海。謂之文殊普賢大人境界。大覺世
尊。於靈山會上。拈一枝華。普示大眾。金色頭陀。便乃
破顏微咲。彌勒大士。於一時中。成就五百億天子。同
證無生法忍。歷代祖師。天下老和尚。各各出興。廓示
人天正眼。闡揚直指真宗。獨坐大雄峯。放你三頓棒。
麻三斤。乾屎橛。庭前栢樹子。鎮州蘿蔔頭。莫非此道
<pb n="131"/>
此心之所發現。如阿伽陀藥。能療一切難醫之病。如
獅子筋琴。一鼓則羣音頓絕。一一騰今煥古。頭頭玉
轉珠回。直得天成地平。河清海晏。正與麼時。且謳歌
鼓腹。共樂無為一句。又作麼生道。堯舜不章民自化。
大家齊唱太平歌。
復舉。大通智勝佛。十劫坐道場。佛法不現前。不得成
佛道。鈍根阿師。釋迦老子。三大阿僧祇劫脩行。直得
明星現時。方始悟道。鈍根阿師。涅槃會上。廣頟屠兒。
放下屠刀。立地成佛。鈍根阿師。二員古佛。放過即不
問。只如廣頟屠兒成佛。名作什麼。道場和尚。白云。諦
觀法王法。法王法如是。便下座。
至晚小參。僧問。一塵入正受。諸塵三昧起時如何。師
云。小溪深處是何山。進云。一鏃破三關。是什麼人。師
云。殘兵敗甲。進云。至道無難。惟嫌揀擇。此意如何。師
云。者田厙奴。進云。百草頭上祖師意。作麼生會。師云。
沒用處。進云。乞師方便。師喝云。退後退後。師乃云。馬
駒踏殺天下人。江北江南。知音者少。瞎驢滅却正法
眼。人間天上。意氣偏多。是佗直下兒孫。終不隈刀避
箭。法隨法行。法幢隨處建立。譬如壯士展臂。不假他
力。善舞太阿。不傷其手。所以出一藂林。入一保社。自
然金聲玉振。雷厲風飛。無繫蟻之絲。偏要打鳳羅龍。
無聚蠅之糝。足以生凡育聖。拈主丈。者裏莫有同聲
相應。同氣相求底衲僧麼。卓主丈云。六月賣松風。人
間恐無價。
復舉。保福與長慶遊山。福以手指云。即者裏便是妙
峯頂。慶云。是即是。可惜許。後舉似鏡清。清云。若不是
孫公。便見髑髏遍野。雪竇頌云。玅峰孤頂草離離。拈
得分明付與誰。不是孫公辨端的。髑髏著地幾人知。
拈云。者兩箇老漢。游山也不了。然魚行水濁。鳥飛毛
落。又爭恠得佗傍觀檢點。還會麼。大黠小癡螗捕蟬。
有餘不足夔憐蚿。退食歸來北窓夜。一江風月闖漁
舡。
上堂。病僧半夏居溪寺。湖海禪流合自知。一陣西風
起林末。䗶人跨得鐵牛歸。
開爐上堂。三世諸佛。火燄上說法。歷代祖師。炭庫裏
藏身。天下老和尚。冰稜上走馬。何山僧堂內。一萬三
千箇炭團。明眼衲僧數不出。
上堂。僧問。教中道。真法供養如來。如何是真法。師云。
闍黎合喫山僧手中棒。僧云。謝師供養。師云。再犯不
容。便打。師乃云。是真精進。是名真法供養如來。僧問
雲門。如何是透法身句。門云。北斗裏藏身。豈不是真
法供養。又問。如何是超佛越祖之談。門云。胡餅。豈不
是真法供養。僧問古德。如何是佛法大意。德云。山前
麥熟也未。豈不是真法供養。擊拂子。一舉四十九。
元旦上堂。長春殿上金鐘動。萬歲山前玉漏遲。祝贊
歸來日卓午。不知身在鳳凰池。
元宵上堂。拈主丈。卓一下。過去燈明佛。本光瑞如此。
現在燈明佛。本光瑞如此。未來燈明佛。本光瑞如此。
拈燈籠來佛殿裏。將山門安燈籠上。卓主丈。喝一喝。
上堂。今日乃如來大師。入滅之辰。諸人還知麼。摩胸
告眾。槨露雙趺。迦葉顰眉。波旬起舞。人天號慟。大眾
嗚呼。血現如波羅奢華。聲震乎大千沙界。八壜舍利。
流布天上人間。一箇金棺。拋在拘尸城外。千張白㲲。
百尺香樓。烟滅飛。珠回玉轉。示金剛之正體。轉㝡
後之法輪。所以道。山河及日月。時至皆歸盡。未甞有
一法。不被無常吞。汝等諸人。為佛弟子。當勤精進。圖
報佛恩。但念無常。慎勿放逸。
上堂。僧問。祖師道。心隨萬境轉。轉處實能幽。時如何。
師云。春風吹解玉壺冰。進云。隨流認得性。無喜亦無
憂。又作麼生。師云。趙州東院西。師乃云。心隨萬境轉。
轉處實能幽。隨流認得性。無喜亦無憂。竪起拂子。者
箇是拂子。喚什麼作心。目前是露柱。喚什麼作性。轉
山河大地。歸自己。即易。轉自己。歸山河大地。即難。露
<pb n="132"/>
柱吞却乾坤。祖師在你脚底。
金山大會歸上堂。僧問。金山說法動王臣。六趣昏迷
脫苦輪。浩浩千人萬人海。憑師一句報
皇恩。今日歸來。請師說法。師云。我不敢輕於汝等。汝
等皆當作佛。進云。靈山授記。何異今日。師云。大似不
曾齋。進云。與麼則大眾沾恩。學人禮謝。便禮拜。師乃
云。靈山會上。以佛法。付囑國王大臣。外護流通。令法
久住。驗在今日。此際金山大會。誠非小緣。山僧得與
四十一人善知識。一千五百比丘僧。同入如來大光
明藏。各說不二法門。共揚第一義諦。如帝網珠。交光
相羅。光光互攝。無壞無雜。如入毗盧樓閣。一切諸佛
境界。悉皆現前。如入龍王宮殿。百寶莊嚴。悉皆具足。
如入薝蔔之林。唯聞薝蔔之香。不聞餘香。如入迦陵
頻伽群中。唯聞頻伽之音。不聞餘音。譬如虗空。普徧
一切。於諸境界。平等隨入。山僧所見如是。且諸人。九
十日內。在大光明藏中安居。大光明藏自恣。畢竟所
見。與山僧。是同是別。良久。縱然為客樂。不似在家貧。
端午上堂。古有良醫。名曰耆婆。或以一草治眾病。或
以眾草治一病。或以一草治一病。或以眾草治眾病。
在耆婆用之何如耳。及乎耆婆死。百草皆泣。耆婆既
能以百草。治一切眾生之病。因甚耆婆病。無藥可醫。
為復是百草。不醫耆婆之病。為復是耆婆之病。非□
草之可醫。請大眾。下一轉語。
朝廷念藏經。滿散上堂。十方如來。諸大開士。為聽法
故。各持千莖金色蓮花。奉供堪忍世界釋迦世尊。請
轉法輪。度諸群品。竪起拂子。只今千莖金色蓮花。自
九重頒降。而來落在何山手中。以此奉供一切佛陀。
則放眉間光。照大千界。以此奉供達摩。則了達一切
諸法空相。以此奉供一切僧伽。則心華發明。續佛慧
命。以此奉供日月星辰。則晝夜舒光。破諸幽暗。以此
奉供天龍藥叉。則各隨本願。擁護正法。以此奉供十
大山王。則須彌岌嶪。以此奉供四大海若。則海水騰
波。擊拂子。風以時雨以時。五糓登萬民樂。一塵一佛
國。一葉一釋迦。堪報不報之恩。以助無為之化。
上堂。百丈祖師。剏立規繩。如懸萬石之鐘。大扣大鳴。
小扣小鳴。如駕千鈞之弩。一發一中。百發百中。故我
兩序賢佐。深領厥旨。如龍得水。似虎靠山。進退合宜。
主賓相得。當念大法垂秋。各出隻手。扶樹宗綱。令法
久住。
上堂。古人道。風不鳴條。雨不破塊。即且止。作麼生打
得箇翻車筋斗。到梵天去。古人道。說得一丈。不如行
取一尺。說得一尺。不如行取一寸。山僧不敢望汝諸
人。打箇翻車筋斗。到梵天去。今辰是七月初一。大家
普請。向山前行道一遭。也教知有祖翁田地。四至分
明。鉢盂裏飯是米做。
元旦上堂。從文殊門入者。墻壁瓦礫。為汝發機。從觀
音門入者。蝦蟇蚯蚓。為汝發機。從普賢門入者。不動
步而到。只今三門俱開。畢竟從何門而入。元正啟祚。
萬物咸新。伏惟。文殊普賢觀音大士。各各起居輕利。
喝一喝。
上堂。舉雲門問首座。山河大地與自己。是同是別。坐
云同。門云。一切物命。飛蛾蟻子。與自己。是同是別。坐
云同。門云。好好借問。何得干戈相待。師拈云。針劄不
入。水洒不著。則不無首座。石上栽花。空中挂劒。還是
雲門始得。
元宵上堂。十五日已前。風不鳴條。雨不破塊。十五日
已後。燈籠跳入露柱。佛殿走出山門。正當十五日。人
天交接。坐立儼然。如倚天長劍。凜凜神威。似鐵牛之
機。羅籠不住。清凉山中萬菩薩。到處覓不得。元來總
在者裏。拈主丈。卓一下。下座。
初祖忌拈香。竺土大仙心。東西密相付。梁王挽不回。
魏主推不去。聖諦廓然。是何章句。直指單傳。無本可
據。玉簫吹出鳳城春。靈踪更在猨啼處。
<pb n="133"/>
因副寺入塔。只者裏是正因。出家者之所住處。是護
惜常住。如護眼睛者之所住處。是髑髏識盡。生死兩
忘者之所住處。脚踏金船海月高。無根樹下蹲龍虎。
上堂。僧問。世尊升座。文殊白槌。世尊便下座。是什麼
人境界。師云。石筍抽條長丈二。進云。趙州繞禪牀。還
當得轉藏也無。師云。風吹不入。水洒不著。師乃云。若
也舉揚宗旨。須彌直教粉碎。若也說佛說祖。海水便
須枯竭。趙州遶禪牀。與汝轉藏竟。文殊才白槌。世尊
便下座。明月夜光。多逢按劍。焦桐古調。自有知音。
至節上堂。一冬二冬。叉手當𦚾。百一十城。大人境界。
一毛孔內。古佛家風。拈拄杖。卓一下。龍袖拂開全體
現。象王行處絕狐踪。
上堂。舉僧問雪峯。元正一日。四相盡朝。未審王有何
祗待。峯云。四相隨年老。真王不預春。頌云。萬國衣冠
萬國春。昆虫草木悉歸仁。
大元扶得真天子。還是商山四老人。
上堂。古德道。菩提涅槃。真如佛性。名異體同。真心妄
心。佛智世智。名同體異。鎔瓶盤釵釧為一金。攪酥酪
醍醐為一味。春色無高下。花枝自短長。
兩班進退上堂。何山門下。以萬象森羅為聽徒。以草
木藂林為輔弼。主賓互用。左右逢原。賓則始終賓。主
則始終主。青蘿夤緣。直上寒松之頂。白雲淡泞。出沒
太虗之中。
端午上堂。拈主丈。者一莖草。等閑拈出。照見天下人
心肝五臟。佛病祖病。一切魔病。悉皆消滅。文殊善財。
總摸索不著。卓主丈下座。
高麗真長老至上堂。達磨不來東土。二祖不往西天。
保壽不渡河。玄沙不出嶺。各人脚跟下。好與三十棒。
拽取占波國。與新羅國鬪頟。即且置。且道。金剛山與
水晶宮耳語。箇什麼。擊拂子。一葉落天下秋。
<other>小參</other>□□□　自然等　編
結制。無上法王。有大陀羅尼門。圓而無內。方而無外。
無內無外。聖凡普會。若入得此門。則百千三昧門。百
千總持門。百千解脫門。一時證入。二六時中。四威儀
內。撞倒燈籠。磕破露柱。且莫麤心好。睦州和尚道。未
得箇入頭。須得箇入頭。若得箇入頭。不得孤負老僧。
雪峯和尚道。盡大地是個解脫門。把手拽不入。且道。
古人意。在什麼處。今時道流。多是自生退屈。自生難
易。未證謂證。未得謂得。聞聲被聲礙。見色被色礙。見
空被空礙。見山被山礙。見水被水礙。見佛被佛礙。見
魔被魔礙。欲得獨步大方。直須高超三界。何謂三界。
貪是欲界。嗔是色界。癡是無色界。你一念貪。便被水
溺。你一念嗔。便被火燒。你一念癡。便被風飄。若離得
者三種。便是出三界外人。聞聲不被聲礙。見色不被
色礙。見空不被空礙。見山不被山礙。見水不被水礙。
見佛不被佛礙。見魔不被魔礙。說長期短期。不被長
期短期礙。說安居禁足。不被安居禁足礙。一切處自
由。一切處無礙。拍禪牀云。如人上山。各自努力。
解夏。黃金真人鐵面具。開眼覰著。凜凜風生。遠山作
眉紅杏腮。開得口來。早成話墮。東弗于逮打鼓。南瞻
部洲小參。西瞿耶尼安居。北[鬱-山+止]單越自恣。日月居忉
利之上。四禪無風火之災。汝等諸人。坐在清凉界中。
那裏知得。江南兩浙。春寒秋熱。喝一喝。
結夏。只此處。便是妙峯孤頂。龍蛇混雜。凡聖同居。南
來者上間安排。北來者下間安著。鼻孔廝拄。赤肉相
挨。壁立萬仞底。軟似綿團。和泥合水底。渾鋼打就。耳
裏著得無邊香水海。眼裏著得百億須彌盧。九十日
內。佛眼也覰佗不破。只如大通智勝佛。十劫坐道場。
因甚不得成佛道。待小溪水逆流。即向汝道。
結夏。清機歷掌。三十三天撲帝鐘。大用現前。當陽打
動關南鼓。衲僧家。舉一步。踏翻四大香水海。不喚作
禁足得麼。動一念。推倒百億須彌盧。不喚作安居得
麼。所以道。若立一塵。野老顰蹙。不立一塵。野老謳歌。
<pb n="134"/>
百草頭上。罷却干戈。閙市門頭。識取自己。一月普現
一切水。一切水月一月攝。成就八萬四千塵勞門。彈
指三生六十劫。
冬至。三世諸佛不知有。羊頭車子推明月。狸奴白牯
却知有。沒底船兒載曉風。洞明格外真規。漏泄劫前
消息。有句無句。如藤倚樹。樹倒藤枯。句歸何處。矮師
叔。三千里賣却布單。即不問。老大溈。因甚放下泥盤。
呵呵大咲。擊拂子。九九陽生第一爻。冬至寒食一百
五。
歲除云。日遷月化。歲去年來。天寒人寒。各宜保愛。常
啼菩薩。賣却心肝。教誰學般若。善財童子。走得脚生
瘡。至今無消息。山前王大公。一百二十歲。騎一頭水
牯牛。從南村至北村。過東村至西村。報道。漸漸雞皮
[鴳-女+隹]髮。看看行步龍鍾。惟有徑路脩行。但看一頭水牯。
水牯水牯。四蹄踏土。皮好鞔鼓。角好吹鳴哩鳴。且道
是何曲調。臘月二十九。
<other>月江和尚住湖州道場禪寺語錄</other>
門人　慧觀　壽椿　德粹　等　編
師於天曆二年。八月十五日。受請入寺。指山門云。此
是千聖共行底門戶。諸人得箇入處。不得孤負山僧。
祖堂。石從空裏立。火向水中焚。祖師肉猶煖在。
陞座。拈香祝
聖畢。就座云。我本無心。有所希求。今此寶藏。自然而
至。莫有窺藩而入。據䁀而甞者麼。僧出問。輟妙峯之
祖席。踞虎阜之道場。如何是不動尊。答云。八十翁翁
輥繡毬。僧云。今日開堂。願聞祝贊。答云。一人有慶。兆
民賴之。僧云。如何是雲峰境。答云。堦前合抱香入雲。
屋底清池照瑤席。僧云。如何是境中人。答云。鼻孔撩
天不受穿。僧云。人境已蒙師指示。向上玄關。事若何。
答云。玉本無瑕。雕文喪德。僧禮拜。師乃云。道場山頂
何山麓。事屬一家。江月照兮松風吹。面目現在。五百
年來。據此牀座者。莫不龍驤虎驟。電卷星蜚。總是鶻
眼鷹睛。銅頭鐵頟。及乎山僧到來。已是落七落八了
也。喝一喝。神光不昧。萬古徽猷。入此門來。莫存知解。
所以道。我若真正舉揚宗教。正須法堂前。草深一丈。
然事無一向。理出多端。且向建化門中。通箇消息。竪
起拂子云。看看。瓦礫堆頭。黃金滿地。一莖草上。玉殿
崢嶸。塵塵是解脫之場。剎剎有通霄之路。諸山宿德。
常為苦海津梁。兩序耆年。永作山門柱石。重光祖道。
大振玄風。翠竹黃華。均沾至化。樵歌漁唱。共樂升平。
正與麼時。畢竟功歸何所。擊拂子。一統乾坤新日月。
大千沙界舊山河。
復舉。僧問百丈。如何是奇特事。丈云。獨坐大雄峯。僧
禮拜。丈便打。頌云。大雄峯頂坐巍巍。兔角拈來好[書-曰+(且-二+人)]
眉。談咲據他獅子窟。阿誰奪我鳳凰池。一天明月照
瑤席。滿院秋風生桂枝。稽首祝
君無量壽。大家同樂太平時。
當晚小參。僧問。靈山話月。曹溪指月。此意如何。答云。
清平時節。切忌訛言。僧云。馬大師。三人翫月。又作麼
生。答云。一波纔動萬波隨。僧云。一人道。正好供養。一
人道。正好修行。一人拂袖歸眾。未審孰優孰劣。答云。
大家吹滅暗中行。僧云。馬大師道。經歸藏禪歸海。惟
有普願。獨超物外。為復是褒是貶。答云。鐵蒺藜槌。轉
弄轉危。僧禮拜。師乃云。百丈以前。無住持事。惟是穴
處巖居。㵎飲木食。所以孤峯萬仞。鳥道虗玄。碧落青
霄。道人活計。好箇太平氣象。無端立規立矩。分主分
賓。大朴既漓。淳風乃散。致使架大屋。著閑漢三百五
百。閙浩浩地。九九百百。半青半白。德山臨濟。逞自己
之查梨。雲門趙州。索遼天之高價。後代兒孫。接響承
虗。喚鐘作甕。要扶竪他佛祖門風。直是天地懸隔。何
如我雲峰門下。碩德耆年。各出隻手。擬將夜摩覩史
之宮。移向雪峰瑤席之上。山僧乍入門來。聞得者箇
消息。不覺手舞足蹈。遂呵呵大笑云。敗壞多年苕帚
<pb n="135"/>
樁。等閑拈起定宗綱。君臣道合風雲會。不比諸方孟
八郎。擊拂子。
復舉。盤山示眾云。心月孤圓。光吞萬象。光非照境。境
亦非存。光境俱忘。復是何物。拈云。盤山老人。向威音
王已前。拈出一段奇特大事。直是風吹不入。水洒不
著。山僧擬著隻眼。要與盤山相見。擊拂子。此夜一輪
滿。清光何處無。
留兩序上堂。禮非玉帛而不表。樂非鐘鼓而不傳。叢
林股肱得人。三代禮樂。盡在是矣。拈主丈去。過去諸
如來。風行草偃。現在諸菩薩。玉振金聲。未來脩學人。
少你一分不得。卓主丈一下。
開爐上堂。南方火爐頭。有則無賓主話。輕如太華。重
若鴻毛。三世諸佛說不到。六代祖師提不起。天下老
和尚。摸索不著。山僧不惜眉毛。為諸人說破。良久云。
一牛飲水。五馬不嘶。
法堂僧堂成上堂。僧問。古人云。若據真正舉揚。法堂
前。直須草深一丈始得。此意如何。師云。長劍倚天寒。
進云。寧可閑却七間僧堂。不怕佛法爛却。又作麼生。
師云。拋磚引玉。進云。且道牧石老禪。一力建造法堂
僧堂。與古人。是同是別。師云。不向如來行處行。僧禮
拜。師乃云。極大同小。不見邊表。極小同大。忘絕境界。
山僧以十方剎土為伽藍。以無邊法界為堂宇。以森
羅萬象為參徒。以八部天龍為眷屬。進一步。踢著須
彌燈王鼻孔。退一步。踏著陳如尊者脊梁。直饒金牛
舞飯而來。趙州靠杖即出。正是魯般門下弄斤斧。要
見斬新日月。特地乾坤。須是我牧石老禪始得。委悉
麼。驚群須是英靈漢。敵勝還他獅子兒。
請執事上堂。僧問。如何是理無碍法界。答云。頭陀石
被莓苔褁。僧云。如何是事無碍法界。答云。掬水月在
手。弄花香滿衣。僧云。如何是理事無碍法界。答云。巢
知風穴知雨。僧云。如何是事事無碍法界。答云。石從
空裏立。火向水中焚。僧云。恁麼則昔日祖師。今朝和
尚。答云。不可借他鼻孔出氣。僧云。謝師答話。拂袖歸
眾。師乃云。理法界。事法界。理事無碍法界。事事無礙
法界。舉拂子云。者箇是什麼法界。若也不會。更與汝
指出。經歸藏禪歸海。是藏主法界。客來須看。賊來須
扞。是知客法界。栽菜根向上。二年同一春。是典座法
界。刈得三百箇祖師頭。是直歲法界。作麼生是長老
法界。碧眼胡僧笑點頭。此時山僧都不會。擊拂子。
上堂。新年佛法。如何指南。清池瑤席。覿面相參。普賢
高繫象王袴。妙德長拖獅子衫。且道。無位真人。還受
歲也無。明破則不堪。
上堂。僧問。日月居忉利之上。四禪無風火之灾。未審
是何人境界。答云。胡張三黑李四。僧云。只如燈明如
來。走入露柱裏藏身。和尚為什麼不知。答云。陳蒲鞋
周金剛。僧云。雲門大師。因甚却向山門頭合掌。佛殿
裏燒香。答云。牛頭南馬頭北。僧禮拜。師乃云。好箇元
宵節。無油不點燈。乾坤新雨露。雲水舊師僧。石虎翻
身轉。泥牛盡力耕。太平無一事。日午打三更。
佛涅槃上堂。舉唐順宗。問佛光滿禪師云。佛從何方
來。滅向何方去。既言常在世。佛今在何處。答云。佛從
無為來。滅向無為去。法身等虗空。常在無心處。帝大
悅。師云。法身廣大等虗空。生滅何須較異同。夾道桃
花風雨後。馬蹄何處避殘紅。
上堂。舉僧問廣德周和尚云。阿逸多。不斷煩惱。不脩
禪定。佛說此人。成佛無疑。此理如何。周云。鹽又盡炭
又無。僧云。鹽盡炭無時如何。周云。愁人莫向愁人說。
說向愁人愁殺人。頌云。行看山兮坐看山。春風花鳥
自關關。善財別後無人到。樓閣門開盡日閑。
法座新成上堂。大眾。此處即是毗盧遮那如來所處。
憍尸迦須彌山頂。善法之堂。此座即是普光明藏。獅
子之座。此盖即是寶積長者所獻之盖。徧覆三千大
千世界。其座高出八萬四千由旬。其堂高一十六萬
<pb n="136"/>
由旬。一一軒窓。一一欄檻。一一莊嚴藏。交光相羅。如
寶絲網。如普賢毛孔。如彌勒樓閣。諸佛剎海。一一現
前。無壞無雜。所謂諸佛曾來入此堂。是故此堂最嚴
淨。諸佛曾來坐此座。是故此座最吉祥。諸佛曾受此
寶盖。是故此盖最殊特。須知此堂此座此盖。不從天
降。不從地涌。皆從我山中牧石老禪。根本智中之所
流出。竪窮三際。則三際圓融。橫亘十方。則十方通暢。
擊拂子。虗空可量風可擊。無能盡說佛功德。
浴佛上堂。僧問。佛身無為。不墮諸數。因甚向王宮降
生。答云。莫謗瞿曇好。僧云。爭奈指天指地何。答云。黃
葉止兒啼。僧云。未諗。諸佛出世。為什麼邊事。答云。离
婁行處浪滔天。師乃云。若人欲入佛境界。當淨其意
如虗空。遠離妄想及諸取。令心所向皆無碍。諸禪德。
拈起勺子。便被勺子碍。浴得者箇。浴不得𨚗箇。便被
那箇碍。浴得那箇。浴不得者箇。便被者箇礙。作麼生
得所向皆無碍去。向悉達太子。未出母胎以前。道將
一句來。
陀羅麻室利皇后賜衣上堂。迦葉上行衣。輪王髻中
寶。得來本自無心。披處短長恰好。且如何是報德酬
恩底句。昨夜日輪開桂花。今朝月窟生芝草。
都寺辦齋上堂。雲門喫胡餅。咬著帝釋鼻孔。雲峯喫
餕饀。咬著憍梵鉢提舌頭。諸人二時上堂。喫粥喫飯。
合作麼生。忽然咬破一箇鐵酸饀。方知帝釋鼻孔。只
是憍梵鉢提舌頭。憍梵鉢提舌頭。只是帝釋鼻孔。不
見道。一切智智清淨。無二無二分。無別無斷故。喝一
喝。
上堂。僧問。如何是千尺舍那之身。師云。肥不露肉。瘦
不露骨。進云。如何是丈六紫磨金色之身。師云。切忌
認奴作郎。進云。和尚且莫壓良為賤。師云。山僧從來
柳下惠。師乃云。有時拈龜毛拂子。作丈六金身。有時
將丈六金身。作龜毛拂子。七顛八倒。簸土揚塵。是你
諸人。還知雲峯落處麼。當機覿面提。覿面當機疾。堪
笑鬪雞人。水牛也不識。
雪中上堂。僧問。達磨少林九年面壁。二祖立雪齊腰。
必竟為什麼邊事。答云。罕逢穿耳客。多是刻舟人。進
云。二祖道。弟子心未寧。乞師安心。此意如何。答云。閙
市裏拋碌磚。進云。達磨道。將心來。與汝安。又作麼生。
答云。陸地上駕鐵船。進云。二祖道。內外覓心。了不可
得。磨云。與汝安心竟。為復是有心可安。無心可安。答
云。點鐵化為金玉易。勸君除却是非難。僧便禮拜。師
乃云。白牛露地。南泉無處尋蹤。香象渡河。普賢失其
境界。寒凜凜玉樓起粟。白皚皚銀海生花。古佛堂前。
燈籠起舞。夜明簾外。露柱交參。顯揚少室宗風。揭示
新年佛法。太陽溢目。依然水綠山青。大地春回。直得
河清海晏。拍禪牀。野老不知堯舜力。鼕鼕打皷樂豐
年。
佛涅槃上堂。僧問。始從鹿野苑。終至䟦提河。於是二
中間。未甞談一字。此理如何。師云。無孔鐵槌當面擲。
進云。爭奈一大藏教何。師云。識取鈎頭意。莫認定盤
星。進云。白雲乍可來青嶂。明月難教下碧天。師云。引
不著。師乃云。釋迦老子。四十九年。三百餘會。大似幻
師。幻出山河大地。草木叢林。城邑聚落。人畜草木。皆
與實相。不相違背。末後復作幻虎。還食幻師。幻師既
滅。諸幻隨滅。諸幻既滅。幻滅亦滅。良久拍禪牀云。雙
林樹下少人行。多子塔前閙如市。
上堂。舉僧問洞山。如何是古佛心。山云。巢知風穴知
雨。師頌云。巢知風穴知雨。一句明明為君舉。森羅萬
象盡交參。渤海新羅齊鼓舞。報諸人休莽鹵。古德有
言兮先天為心祖。
結制上堂。僧問。有句無句。如藤倚樹。此意如何。師云。
無齒大虫當路坐。進云。疎山問。忽若樹倒藤枯。句歸
何處。溈山呵呵大笑。又作麼生。師云。曹娥讀夜[石*((白-日+田)/廾)]。進
云。後來明招。為佗點破。還端的也無。師云。臨厓看滸
<pb n="137"/>
眼。特地一場愁。進云。今日學人問和尚。樹倒藤枯。句
歸何處。未審和尚。如何指示。師喝一喝。僧禮拜。師乃
云。雪峯領眾。到浮江寄夏。自失一隻眼。西院留天平。
商量兩錯。不惜幾莖眉。雲峰有年無德。也不留人過
夏。商量兩錯。生風起草。也不領徒。諸方寄夏。帶水拖
泥。也不探龍宮。蹋番巨海。也不入虎穴。踢倒須彌。只
是飲水定渴。喫飯療飢。禪客相逢只彈指。此心能有
幾人知。
上堂。玄沙和尚道。者一片田地。分付諸人。多少時也。
須知者一片田地。非七寶之所成就。晝夜常放無量
𤥖光。不以日月所照為明。三世諸佛踏不著。六代祖
師行不到。明眼衲僧覰不見。現前一眾。二六時中。行
住坐臥。折旋俯仰。忽然蹉脚踏著。打箇翻車筋斗。甦
醒起來。方知道。元來平似鏡。誰道爛如泥。
七月旦。行道上堂。僧問。朝離東土。暮往西天。是什麼
人。師云。十字街頭石敢當。進云。昨日有人從天台來。
因甚向南岳去。師云。鮎魚上竹竿。進云。有一人。常在
途中。不離家舍。有一人。常在家舍。不離途中。且道。孰
優孰劣。師云。兔馬有角。牛羊無角。進云。恁麼則庭前
一葉落。天下盡知秋。師云。知時別宜。堪作闍黎。僧禮
拜。師乃云。三十年來住子胡。二時粥飯氣力麁。無事
下山行一轉。借問時人會也無。子胡大似年老心孤。
雲峰則不然。三四年來住道場。二時粥飯氣力強。普
請下山行一轉。萬頃田疇⿰禾巴稏香。
上堂。僧問。達磨面壁。意旨如何。師云。餿飯泥茶爐。進
云。六祖踏碓。又作麼生。師云。兔子喫牛嬭。進云。一人
道不識。一人道不會。意在什麼處。師云。鳳林吒之。僧
禮拜。師乃云。達磨不識。九年面壁。六祖不會。長年踏
碓。帶累兒孫。東倒西儡。新婦騎驢阿家牽。張公喫酒
李公醉。好大哥。
上堂。一二三四五六七。地水火風空覺識。一微塵內
有真空。三世如來從此出。不是心。不是佛。不是物。大
方獨步更由誰。頂門放出遼天鶻。
上堂。僧問。夜來小參。和尚舉。僧問投子。大死底人。却
活時如何。投子云。不許夜行。投明須到。意旨如何。師
云。冬至前後。沙飛石走。進云。正堂和尚頌云。我疑千
年蒼玉精。化為一片秋水骨。海神欲護護不得。一夜
鰲頭忽擎出。未審正堂和尚。具什麼眼目。師云。急須
著眼看仙人。莫看仙人手中扇。進云。只如和尚頌云。
陽氣發時無硬地。秦時𨍏輅鑽生花。淮西古佛舌無
骨。爛嚼虗空吐出查。不妨與投子。把手共行。師云。山
僧無此語。莫謗山僧好。進云。學人罪過。便禮拜。師乃
云。雲門一曲。臈月二十五。雲峯一曲。仲冬二十五。葭
管動飛。日輪正卓午。昨夜東海鯉魚。吞却南山猛
虎。驚得文殊普賢。走入堂前露柱。喝一喝。
上堂。僧問。新年頭佛法。鏡清道有。明教道無。未審古
人意旨如何。師云。一對無孔鐵槌。進云。學人問和尚。
新年頭。還有佛法也無。未審和尚。如何指示。師云。露
柱開花。燈籠結果。僧便禮拜。師乃云。一年之計在春。
一日之計在寅。正月建寅。元日屬寅。元正啟祚。萬物
咸新。僧堂新。牀榻臥具新。飲食湯藥新。一堂禪衲。如
鳳如麟。箇箇握靈蛇之寶。人人懷滄海之珍。且道。佛
法還有新舊也無。喝一喝。
請頭首上堂。善哉三下板。知識盡來參。既善知時節。
吾今不再三。古人與麼道。大似按牛頭喫草。雲峰則
不然。善哉三下板。收足上蒲團。脊梁生鐵鑄。透過祖
師關。一氣轉一大藏教。背手拈却須彌山。七處徵心。
無心可覓。八還辨見。無見可還。夢入天宮猶未醒。金
雞啼上玉闌干。
行化歸上堂。僧問。昔日寶公。令人傳語思大和尚。何
不下山教化眾生。一向目視雲漢作麼。此意如何。師
云。雲在嶺頭閑不徹。水流㵎下太忙生。進云。思大道。
三世諸佛。被我一口吞盡。有什麼眾生可化。且道。思
<pb n="138"/>
大具什麼眼目。師云。咭嘹舌頭三千里。進云。和尚下
山。教化眾生。與古人。是同是別。師云。常在途中不離
家。僧禮拜。師乃云。有佛處不得住。無佛處急走過。三
千里外。逢人不得錯舉。趙州老人。大似抱橋柱澡洗。
把纜放船。山僧一出。四十餘日。有佛處。與佗錐破卦
文。無佛處。也曾勘過歷了。三州五縣。逢人也曾錯舉
來。只是土曠人稀。知音者少。摘楊花摘楊花。青山忽
憶便歸去。塵世要看還下來。
上堂。性覺妙明。本覺明妙。截斷衲僧命根。撥開向上
一竅。牛皮鞔露柱。露柱啾啾呌。凡耳聽不聞。諸聖呵
呵咲。虗空𨁝跳舞三臺。熨斗煎茶不同銚。
馬𡺸西堂至上堂。僧問。端獅子道。村裏獅子村裏弄。
眉毛眼睫一時動。開得口直儱侗。不要人取奉。假饒
弄到帝王前。也是一場乾打閧。此意如何。師云。真獅
子兒。善獅子吼。進云。只如蟭螟虫。向蚊子眼睫上作
窠。向十字街頭呌道。土曠人稀。相逢者少。又且如何。
師云。我不曾見者差異眾生。僧禮拜。師乃云。喚醒馬
耆千載夢。招回船子一帆風。何如晏坐獅子窟。哮吼
一聲天地空。華藏海十三重。都盧收在一塵中。若是
機輪能獨脫。看他八面自玲瓏。
浴佛上堂。僧問。淨法界身。本無出沒。大悲願力。示有
去來。敢問。悉達太子。承誰恩力。師云。衲僧主丈子。進
云。未審主丈子。有何長處。師云。扶過斷橋水。伴歸明
月村。進云。畢竟悉達太子。與衲僧主丈子。是一是二。
師云。三尺一丈六。且同携手歸。僧禮拜。師乃云。天上
天下無如佛。十方世界亦無比。世間所有我盡見。一
切無有如佛者。此是釋迦世尊。翹足三七日。贊底沙
佛之偈。超過彌勒九十一劫。撿點將來。好不丈夫。只
今莫有超彌勒越釋迦者麼。設有。也好與三十棒。回
向畢。復云。兜率宮中閑不得。却來生此苦娑婆。指天
指地成何事。添得叢林攪閙多。儱儱侗侗。婆婆和和。
千年無影樹。今時沒底靴。
上堂。麻三斤。乾屎橛。䗶人冰。鵝護雪。猫有歃血之功。
虎有起屍之德。趙州親見老南泉。林際未是白拈賊。
青苗會上堂。僧問。有一經卷。藏在一微塵中。量等三
千大千世界。作麼生出得此經。師云。鯨吞海水盡。露
出珊瑚枝。進云。必竟此經。作何形狀。師云。白月則現。
黑月則隱。進云。學人擬破微塵。出此經卷。還得否。師
云。未敢相許。進云。未審什麼人。出得此經。師云。胡張
三黑李四。僧禮拜。師乃云。常啼菩薩。賣却心肝。學般
若。則易。破一微塵。出大經卷。則難。破一微塵。出大經
卷。則易。攝大千經卷。入一微塵。則難。一掬之水。可以
漲滔天之浪。一簣之土。可以成九仞之山。也不易也
不難。青山長伴白雲閑。
謝育王專使上堂。舉東山謝積善專使。偈云。積善山
中僧。有膽如天大。敢持居士書。來覓空上座。跨門不
肯休。著了方知道。歸語晉江人。大虫褁紙帽。雲峰亦
成一偈。玉几山中人。老眼光爍爍。遠持教府文。與我
長柄勺。柄長把不下。還歸舊處著。寄語甬東人。莫莫
莫莫莫。
上堂。十五日已前。迦葉糞掃衣。價直百千萬。十五日
已後。輪王髻中𤥖。不直半分錢。正當十五日。雪峰百
二十斤鐵枷。輕如山嶽。重若鴻毛。若有荷擔得去。老
僧分半院。與他住。其或未然。千江有水千江月。萬里
無雲萬里天。
赴育王上堂。拖犁拽杷幾經年。鼻孔遼天不受穿。業
債依然逃不得。又吹鐵笛過鄞川。
<other>小參</other>
門人　思敬　良圭　景行等　編
結夏。宿靜奢摩他。如鏡照諸像。如幻三摩提。如苗漸
增長。禪那唯寂滅。如彼器中鍠。二千年前婆伽婆。與
十二大士。入于神通大光明藏。說此三種法門。令末
世比丘。依此修行。不墮邪見。大似牛皮鞔露柱。露柱
<pb n="139"/>
啾啾叫。凡耳聽不聞。諸聖呵呵笑。今有比丘某甲。於
雲峰頂上。與現前大眾。踞菩薩乘。修寂滅行。同入實
相住持。雖不依此三種修行。却要九十日內。箇箇心
空及第。拍膝云。三面狸奴脚踏月。兩頭白牯手拏烟。
戴冠老兔立庭栢。脫[殼-一]烏龜飛上天。
冬至。若論此事。貶上眉毛。早已蹉過。鐵馬驟冰稜。不
涉唇吻。道將一句來。石牛欄古路。戢玄機於未兆。藏
冥運於即化。固是罕遇其人。會萬物歸自己。與天地
而同根。又是阿誰分上事。諸方將謂仰山進前叉手。
香嚴叉手進前。甚生極則。殊不知。大似楊廣失驝駞。
韓信臨朝底。雲峰有年無德。山寺荒凉。幸而四海禪
流。來此相伴。未免向八德池邊。宏開瑤席。紫羅帳裏。
暗撒真珠。共慶書雲令節。還委悉麼。若教嫫母臨明
鏡。也道不勞紅粉施。拈主丈。卓一下。
<other>月江和尚住四明阿育王山廣利禪寺語錄</other>
門人　本真　紹宗　文闡　編
師於元統元年。九月十五日。受請入寺。指山門云。大
解脫門。八字打開了也。彈指下喝。總不消得。
拈廣教府疏。揮魯陽戈。重光佛日。廣大教門。斯為第
一。
指法座云。壁立萬仞。不必高升。合水和泥。聊通一線。
陞座祝贊罷。就座云。若論第一義諦。譬如虗空體非
羣相。而不拒彼諸相發揮。莫有向虗空裏釘橛者麼。
僧出問。摩騰入漢。已涉繁詞。達磨西來。不依本分。和
尚今日開堂。願聞祝贊。師云。黃河如帶。太山如礪。進
云。與麼則。
皇恩佛恩。一時報畢。師云。大家齊唱太平歌。進云。只
如大覺禪師。為九峰一疏而來。和尚可謂古今一揆。
師云。漳泉福建。頭匾似扇。進云。向上還有事也無。師
云。逢人不得錯舉。師乃云。佛法徧在一切處。一切山
河及國土。無他方此土之殊。無過現未來之異。雲門
大師云。你諸人。擔鉢囊行脚。不知有佛法。佛殿上鴟
吻。却知有佛法。上是天下是地。日月星辰。森羅萬象。
各依定位。喚什麼作佛法。馬大師道。我自從胡亂後。
三十年。不曾少鹽醬。喚作佛法得麼。大梅云。任你非
心非佛。我只是即心即佛。喚作佛法得麼。楊岐云。金
剛捲要你透。栗棘蓬要你吞。喚作佛法得麼。東山五
祖云。我向白雲門下。咬破一個鐵餕饀。直是百味具
足。喚作佛法得麼。且喜沒交涉。須知生佛未具已前。
八萬四千舍利。光明常在。你諸人面門出入。自是諸
人不覺不知。當面諱却。山僧到者裏。說箇什麼即得。
所以道。我若坐時你須立。我若立時你須坐。你若野
干鳴。我即獅子吼。你若獅子吼。我即野干鳴。可以光
揚佛日。大振玄風。建立法幢。發揮宗旨。即辰秋高氣
清。伏惟。諸山和尚。合山大眾。各各起居輕利。拈主丈。
浙東山浙西水。四海五湖皇化裏。卓主丈一下。
復舉。世尊一日升座。迦葉白槌云。世尊說法竟。世尊
便下座。拈云。古今皆謂。世尊三昧。迦葉不知。因甚世
尊一詞不措。迦葉便乃白椎。古人且置。今日事作麼
生。久立珍重。
小參。僧問。師唱誰家曲。宗風嗣阿誰。師云。風吹石臼
念摩訶。進云。恁麼則已得真人好消息。人間天上更
無疑。師云。水底捉麒麟。進云。如何是奪人不奪境。師
云。西天人不會唐言。進云。如何是奪境不奪人。師云。
有馬騎馬。無馬步行。進云。如何是人境兩俱奪。師云。
新羅打皷大唐齋。進云。如何是人境俱不奪。師云。閙
市裏拋碌磚。進云。人境已蒙師指示。向上宗乘事若
何。師云。有水皆含月。無山不帶雲。進云。只如楊岐祖
師道。踏著秤槌硬似鐵。啞子得夢向誰說。須彌頂上
浪滔天。大洋海底遭火熱。明什麼邊事。師云。如驢覰
井。如井覰驢。僧云。謝師答話。師乃云。寶劍出匣。孰敢
嬰鋒。明鏡當臺。舉無遺照。雪峰杓頭邊。舀得一千五
百人善知識。只好無佛處稱尊。妙喜竹篦下。打翻萬
<pb n="140"/>
七千指活衲僧。僅免死水裏浸却。山僧素非建大將
旗鼓手段。又無青天白日轟＆CI0001;之機。只是近離清
苕。過了三江九偃。到得古貿山中。直是眼不見鼻孔。
此際更深夜靜。月白風清。不免唱箇脫空歌子。使現
前一眾。與我中峯老祖。兩得相見。赤日晒來乾絡索。
秋風吹起又新鮮。幾向江邊問消息。鷺鷥踏却釣魚
船。喝一喝。
復舉。首山和尚示眾云。咄哉巧女兒。攛梭不解織。貪
看闘雞人。水牛也不識。又云。咄哉拙郎君。巧妙無人
識。打破鳳林關。著靴水上立。師云。二人同心。其義斷
金。前住當山此菴和尚。拈云。總有來處。拈主丈云。上
大人丘一己。化三千七十士。師云。唵齒臨。唵部臨。莎
訶。
開爐進退兩序上堂。僧問。如何是金佛不度爐。師云。
蘇盧蘇盧。進云。如何是木佛不度火。師云。悉利悉利。
進云。如何是泥佛不度水。師云。趙州東院西。進云。如
何是真佛內裏坐。師云。嵩山破竈墮。僧禮拜。師乃云。
東邊是知事。西邊是頭首。獅子兒哮吼。龍馬駒𨁝跳。
火爐闊一丈。古鏡闊一丈。古佛塔廟前。面南看北斗。
臘八上堂。僧問。半夜逾城時如何。答云。國清才子清。
家富小兒嬌。僧云。雪山六年。所成者何事。答云。癡人
面前。不得說夢。僧云。古今皆謂見明星悟道。還諦當
也無。答云。一犬吠虗。千猱啀實。師乃云。我觀大地眾
生。具有如來智慧德相。但以妄想執著。而不證得。釋
迦老子與麼道。大似蟭螟虫。向蚊子眼睫上作窠。向
十字街頭叫道。土曠人稀。相逢者少。檢點將來。也是
噇酒糟漢。
上堂。舉五祖和尚示眾云。白雲不會說禪。山門開向
兩邊。有人動著關捩。兩片東扇西扇。五祖老人。盖為
慈悲之故。有落草之談。育王不會說禪。屋破覰見青
天。等閑從頭盖覆。寧免紙褁麻纏。但願有錢留客醉。
也勝騎馬傍人門。
上堂。僧問。如何是一生二。師云。元首明股肱良。進云。
如何是二生三。師云。黃河三千年一度清。進云。如何
是三生萬物。師云。山河無隔礙。光明處處透。進云。只
如新年頭佛法。還有者箇消息也無。師云。樊噲踏鴻
門。僧作禮。師乃云。有問新年事。東君總未知。燈籠纔
起舞。露柱便掀眉。雪嶺泥牛吼。雲門木馬嘶。樵歌與
漁唱。同共樂無為。
道濟忠長老。通嗣書上堂。自從胡亂後三十年。不曾
少鹽醬。江西信息通也。任你非心非佛。我只是即心
即佛。大梅梅子熟也。此乃從上古德風規。叢林榜樣。
只如石頭道。書亦不達。信亦不通。又作麼生。有人道
得。與你鈯斧子。
上堂。舉僧問五祖。一大藏教。是箇切脚。且道切什麼
字。祖云。鉢羅娘。應菴問密菴。如何是正法眼。密菴云。
破沙盆。師拈云。閩蜀同風。肚裏有虫。
到雪竇。眾請上堂。僧問。迅瀑千尋。懸厓萬仞。和尚從
什麼處來。答云。官不容針。私通車馬。進云。一日水空
和尚。訪大顛和尚。顛把住坐具云。不用通寒暄。不用
通來處。此意如何。答云嶮。進云。水空云。擬欲恁麼。又
恐人情不足。還契佗大顛意也無。答云。錦包特石。綿
褁蒺䔧。進云。大顛放手云。還足也未。水空提起坐具
云。若通時暄。又恐迷來處。大顛云。暫時相見也無妨。
又作麼生。答云。虎頭虎尾一時收。進云。只如和尚入
山。與雪竇和尚相見。較之古人。是同是別。答云。竹密
不妨流水過。山高豈礙白雲飛。進云。謝師答話。師乃
云。向上一路。千聖不傳。釋迦彌勒。仰望不及。向上一
路。千聖不然。德山臨濟。窺覰無門。故我明覺祖師。昔
日向妙高臺上。唱出陽春白雪。直得須彌岌嶪。海水
騰波。十方世界。風凜凜地。育王今晨得得入山。瞻禮
慈容。特蒙堂頭禪師。闡揚二覺之家風。傾瀉千尋之
雪瀑。復令山野。陞于此座。舉唱宗乘。然則客聽主裁。
<pb n="141"/>
又說箇什麼即得。擊拂子。就樹摘將黃葉去。入山推
出白雲來。
復舉。堂頭禪師。適來舉。臨濟栽松次。黃檗問云。深山
中栽許多松作麼。濟云。一與山門作境致。二與後人
作標榜。道了以钁頭。築地三下。檗云。雖然。子已喫吾
三十棒了也。濟又以钁打地。作噓噓聲。檗云。吾宗到
汝大興於世。溈山問仰山云。當時黃檗。只囑一人。別
更有在。仰山云。有。祇是年代深遠。不欲舉似和尚。溈
山云。但舉看。吾也要知。仰山云。一人指南。令行吳越。
遇大風則止。應菴和尚拈云。黃檗道。雖然如是。子已
喫吾三十棒了也。養子之緣。固當如是。臨濟正令雖
行。可惜向钁頭邊。甘自活埋。仰山見解。未出常流。豈
止遇大風則止。當時何不道。直待虗空界盡。此話方
始大行。豈不是頭正尾正。師乃召大眾云。黃檗臨濟
兩父子。開口不在舌頭上。溈山仰山。勺卜聽虗聲。老
應菴。擘開太華。放出黃河。石室翁燃犀炬照開滄海。
育王見處。也要諸人共知。一人指南。令行吳越。太虗
空中。不消釘橛。藕絲竅裏騎大鵬。等閑挨落天邊月。
久立眾慈。伏惟珍重。
冬至上堂。僧問。吾本來茲土。傳法救迷情。意旨如何。
師云。大虫褁紙帽。好咲又驚人。進云。一花開五葉。結
果自然成。又作麼生。師云。冬至寒食一百五。師乃云。
[晷-人+卜]運推移。日南長至。明明百草頭。明明祖師意。三更
夜半唱巴歌。無端驚起梵王睡。喝一喝。下座。
臘八上堂。二千年前臘月八。黃面瞿曇雙眼活。阿僧
祇劫喫鹽多。苦行六年添得渴。凍不殺餓不殺。脚頭
脚底乾坤闊。
上堂。護聖青山和尚至。一池荷葉衣無盡。數樹松花
食有餘。剛被世人知住處。又移茅舍入深居。大梅祖
師。將大地撮來。如粟米粒大。於其中間。開拓三千大
千世界。向一莖草上。現出玉殿瓊樓。建立百千殊勝
法幢。直得三世諸佛。歷代祖師。天下老和尚。莫不望
風斫頟。直饒龐居士牙如劍樹。口似血盆。到佗面前。
盡力只道個百雜碎。核子裏滋味。依然未夢見在。還
委悉麼。青山不鎖長飛勢。滄海合知來處高。
大覺禪師忌拈香。代圓通應詔而起。為九峰草疏而
來。對使者。焚却龍腦之鉢。創蒙堂如筑黃金之臺。此
是大覺老人。平生受用不盡底三昧。雖相去二三百
載。而聲光煒燁。猶百千之迅雷。稽首僧伽真古佛。鄮
峰千古碧崔嵬。
上堂。不著佛求。不著法求。不著僧求。燈籠發咲。露柱
點頭。雲門拈出胡餅。投子道箇油油。腰纏十萬貫。騎
[鴳-女+隹]上揚州。
重建上塔。緣化歸上堂。僧問。釋迦如來。有八萬四千
真身舍利。因甚南瞻部洲。只有一顆。師云。天上天下。
唯吾獨尊。進云。莫是惟一堅密身。一切塵中現麼。師
云。閙市裏虎。進云。大權菩薩。因甚以手加頟。師云。行
船全在把梢人。進云。不得春風花不開。花開全藉春
風力。師云。將謂無人證明。僧禮拜而退。師乃云。鐵輪
王使鬼神功。靈墖飛來鄮嶺東。有客不隨流水去。磬
敲疎雪細雲中。乃竪拂子云。看看。大權菩薩歸也。與
耶舍尊者。只今在山僧。拂子頭上相見。尊者云。菩薩
一出月餘。四大輕安否。世事可忍否。眾生易度不。菩
薩云。你在屋裏。受人天供養。坐致太平。茄子瓠子。那
裏得知。阿育王聞得。出來道。你二人。何必之乎者也。
若無我釋迦如來。真身舍利寶塔。縱有神通妙用。也
無施展處。三人撫掌。呵呵大笑。且道。咲箇什麼。夜靜
水寒魚不食。滿船載得月明歸。
上堂。教中道。一切障礙。即究竟覺。得念失念。無非解
脫。成法破法。皆名涅槃。智慧愚癡。通為般若。拈云。夜
半放烏雞。驚起梵王睡。便下座。
上堂。薰風自南來。殿閣生微凉。老玅喜。錯認驢鞍橋。
作阿爺下頷。帶累多少人。向者裏卜度。還知諸佛出
<pb n="142"/>
身處麼。黃河三千年一度清。卓主丈。下座。
上堂。舉僧問歸宗。如何是佛。宗云。我不辭向汝道。只
恐你不信。僧云。和尚誠言。安敢不信。宗云。即汝便是。
僧云。如何保任。宗云。一翳在眼。空花亂墜。頌云。三尺
劒為安國計。五言詩是上天梯。青霄有路終須到。金
榜無名誓不歸。
為行者福吉下火。吉悔吝。成住壞空。死中得活。腰
石負舂。火裏蝍蟟。吞却大虫。
上堂。舉僧問趙州。如何是道。州云。墻外底。僧云。我不
問者箇道。州云。你問什麼道。僧云。問大道。州云。大道
透長安。頌云。大道透長安。古今行不到。鮎魚上竹竿。
大虫看水磨。推出江西馬簸箕。踢倒嵩山破竈墮。
上堂。朝忩匇暮匇忩。鉢盂開口。只要噇空。南泉打破
鍋子。甘贄禮拜蒸籠。擊拂子。萬里八九月。一身西北
風。
初祖忌拈香。跨水逢羊。歷魏遊梁。八九年冷坐。全無
巴鼻。三五回中毒。也好恓惶。若謂是十萬里西來。傳
佛心印。無鼻孔漢。將什麼聞香。
為華監寺下火。推倒涅槃城。打破華胥國。楊岐一頭
驢。𨁝跳乾坤窄。五蘊山頭。火光爍爍。
上堂。立春之日。百事大吉。門上釘桃符。籬頭吹篳篥。
林下參玄人。有口只挂壁。泥牛鞭起趂春耕。通身總
是黃金骨。
元宵上堂。僧問。我此法門。名無盡燈。冥者皆明。明終
不盡。如何是無盡燈。師云。天際日上月下。檻前山深
水寒。進云。還許學人續焰聯芳也無。師云。莫妄想。僧
喝一喝。便歸眾。師云。弄泥團漢。有什麼限。師乃云。今
朝正月十五。處處村歌社舞。曲彔牀上老僧。隨分說
佛說祖。雪峰輥毬。禾山打皷。驚起東海鯉魚。吞却南
山猛虎。報諸人。休莽鹵。我見燈明佛。本光瑞如此。
上堂。舉法眼和尚示眾云。欲識佛性義。當觀時節因
緣。古人方便不少。不見石頭和尚。因看肇論云。會萬
物為己者。其惟聖人乎。他家便道。聖人無己。靡所不
己。有一片言語。喚作參同契。末上云。竺土大仙心。無
過此語。中間也只隨時說話。拈云。若是真正舉揚。竺
土大仙心。者一句子。也不消得。諸人要會聖人無己。
靡所不己麼。問取露柱。
<other>小參</other>
門人　寶生　文藻　編
結夏。瑯瑘點出五病。西院商量兩錯。井蛙不足以語
東海。夏虫不可以語冰霜。若是捎空俊鶻。便合乘時。
止濼困魚。徒勞激浪。是故。從上若佛若祖。天下老和
尚。莫不向刀山劍樹上。鑊湯爐炭中。成等正覺。拔濟
有情。若約山僧看來。也是秤鎚蘸醋。喝一喝。
解夏。秋初夏末。兄弟家。東去西去。如壯士展臂。不假
佗力。如獅子遊行。不求伴侶。盖為人人脚跟下。有條
通天活路。三世諸佛。六代祖師。天下老和尚。與你把
手共行。豈不見。雲門大師問洞山。近離甚處。查渡。夏
在甚處。湖南報慈。幾時離彼。八月二十五。雲門云。放
你三頓棒。次日上方丈問云。昨日蒙和尚。放三頓棒。
不知過在甚處。雲門云。飯袋子。江西湖南。便恁麼去。
洞山於言下大悟。雲門提出倚天長劒。凜凜神鋒不
易。洞山敢將赤身。衝佗白刃。正與麼時如何。金烏⿰口豕
破瑠璃[殼-一]。玉兔挨開碧海門。
除夕。絕學無為閑道人。只管三十六旬為一歲。不懼
生死老和尚。任佗臘月三十日到來。如鐘在簴。待扣
則鳴。似鏡臨臺。物來斯照。老僧行年在坎。窮鬼揶揄。
囊無繫蟻之絲。廚絕聚蠅之糝。塵說剎說熾然說。無
法可說。內空外空畢竟空。一切皆空。凍鎖寒林。燒盡
丹霞木佛。春回煖律。喚醒陝府鐵牛。萬人藂裏打駈
儺。百戲棚頭抽傀儡。畢竟成得箇什麼邊事。擊拂子。
相逢不遇調羮手。孤負梅花又一年。

<pb n="143"/>
月江和尚語錄卷上

<sarticle>月江和尚語錄卷中</sarticle>

<other>拈古</other>
溫州路慧日禪寺住持門人　祖安　編
舉德山示眾云。今夜不答話。問話者三十棒。時有僧
出禮拜。山便打。僧云。某甲話也未問。山云。你是甚處
人。僧云。新羅人。山云。未踏船舷。好與三十棒。法眼云。
大小德山。話作兩橛。圓明云。大小德山。龍頭蛇尾。雪
竇云。二老病。雖善裁長補短。捨重從輕。要見德山。亦
未可在。何故。德山大似握閫外威權。有當斷不斷。不
招其亂底劒。諸人要識新羅僧麼。只是撞著露柱底
瞎漢。
師云。德山老漢。一條白棒。佛來也打。祖來也打。等
閑被新羅僧。拗折了也。法眼圓明。各出隻手。只救
得一半。雪竇云。要識新羅僧麼。只是撞著露柱底
瞎漢。增他多少威光。還有為德山作主者麼。
舉雪峰一日普請。自負一束藤。路逢一僧。峯便拋下。
僧方擬取。峯便踏倒。歸舉似長生。乃云。我今日踏者
僧快。生云。和尚替者僧。入涅槃堂始得。峯便休去。雪
竇云。長生大似東家人死。西家助哀。也好與一踏。
師云。雪峯貪觀天上月。失却手中橈。長生借手行
拳。雪竇潑油救火。總是賊過後張弓。
舉百丈再參馬祖。侍立次。祖以目視禪牀角頭拂子。
丈云。即此用離此用。祖云。爾他後。開兩片皮。將何為
人。丈取拂子竪起。祖云。即此用離此用。丈挂拂子於
舊處。祖便喝。丈直得三日耳聾。雪竇云。奇恠諸禪德。
如今列其派者甚多。究其源者極少。總道百丈於喝
下大悟。還端的也無。然刁刀相似。魚魯參差。若是明
眼漢。瞞佗一點不得。只如馬祖道。爾佗後開兩片皮。
將何為人。百丈竪起拂子。為復如虫禦木。為復啐⿰口豕
同時。諸人要會三日耳聾麼。大冶精金。應無變色。
師云。獅子教兒迷子訣。馬祖有之。百丈直得三日
耳聾。美食不中飽人喫。雪竇云。大冶精金。應無變
色。好與一喝。
舉崇壽指凳子云。識得凳子。周帀有餘。雲門云。識得
凳子。天地懸殊。雪竇云。澤廣藏山。理能伏豹。
師云。雪竇與麼道。要且不識凳子。
舉永嘉大師。到六祖。遶禪牀三帀。振錫一下。卓然而
立。祖云。夫沙門。具三千威儀。八萬細行。大德從何方
而來。生大我慢。雪竇便喝云。當時若下得者一喝。免
見龍頭蛇尾。又再舉。遶禪牀三帀。振錫一下。卓然而
立。代祖師云。未到曹溪。與你三十棒了也。
師云。永嘉龍門上客。六祖東閤大開。千載一時。風
雲際會。雪竇代永嘉。下者一喝。又代祖師云。未到
曹溪。與爾三十棒了也。不妨奇特。且道。二大老。還
甘麼。
舉仰山。指雪師子云。還有過得此色者麼。雲門云。當
時便與推倒。雪竇云。只解推倒。不解扶起。
師云。雲門推倒。雪竇扶起。要見仰山。較三十里。
舉香嚴垂語云。如人上樹。口[口*(御-ㄗ+亍)]樹枝。手不扳枝。脚不
踏枝。樹下有人。問西來意。不對則違他所問。若對又
喪身失命。當恁麼時。作麼生即是。有虎頭上座云。上
樹即不問。未上樹。請和尚道。嚴呵呵大咲。雪竇云。樹
上道即易。樹下道即難。老僧上樹。也致將一問來。
師云。香嚴把定牢關。不通水泄。若非虎頭上座出
來。安得話行千古。育王敢問雪竇。和尚上樹也。只
恐下不得。
舉僧問魯祖。如何是不言言。祖云。爾口在什麼處。僧
云。某甲無口。祖云。將什麼喫飯。僧無語。雪竇云。好劈
脊便棒。者般漢。開口了合不得。合口了開不得。
師云。者僧。籠頭蛇尾。當時待佗道。將什麼喫飯。但
<pb n="144"/>
道。佗不飢。喫什麼飯。雪竇老人。到者裏。有棒。也無
施展處。
舉僧問雪峯。古㵎寒泉時如何。峯云。瞪目不見底。僧
云。飲者如何。峯云。不從口入。僧舉到趙州。州云。不可
從鼻孔裏入。僧却問趙州。古㵎寒泉時如何。州云。苦。
僧云。飲者如何。州云。死。雪峯聞舉云。趙州古佛。從此
不答話。雪竇云。眾中總道。雪峯不出者僧問頭。所以
趙州不肯。如斯話會。深屈古人。雪竇即不然。斬釘截
鐵。本分宗師。就下平高。難為作者。
師云。鑽龜打瓦。激濁揚清。坐斷天下人舌頭。不無
雪竇。要且不知古人相見處。還知雪峯趙州麼。得
人一牛。還人一馬。
舉僧問西堂和尚。有問有答。賓主歷然。無問無答時
如何。堂云。怕爛却去那。僧問長慶。有問有答。賓主歷
然。無問無答時如何。慶云。相逢盡道休官去。林下何
曾見一人。雪竇云。何不與本分草料。
師云。一人截斷眾流。一人隨波逐浪。一人函盖乾
坤。有問育王。有問有答。賓主歷然。無問無答時如
何。只向道。賓主歷然。免見者僧奔南走北。
舉臨濟示眾云。我於先師處。三度喫六十棒。如蒿枝
拂相似。如今思一頓棒喫。誰為下手。僧出眾云。某甲
下手。濟拈棒與僧。僧擬接。濟便打。雪竇云。臨濟放處
較危。收來太速。
師云。臨濟大似貧兒思舊債。可惜當時放過。待佗
拈棒。便與掀倒禪牀。臨濟必然向明窓下安排。雪
竇云。放去較危。收來太速。頭上著枷。脚下著杻。
舉欽山一日上堂。竪起拳。又開云。開即為掌。五指參
差。復握云。如今為拳。必無高下。還有商量也無。一僧
出眾竪起拳。山云。爾只是箇無開合漢。雪竇云。雪竇
即不然。乃竪拳云。握則為拳。有高有下。復開云。開則
成掌。無黨無偏。且道放開為人好。把定為人好。開也
造車。握也合轍。若謂閉門造車。出門合轍。我也知爾
向鬼窟裏作活計。
師云。欽山藕絲孔裏。開張世界。雪竇大虫舌上。慣
打鞦韆。點撿將來。總塞諸方口不得。山僧則不然。
乃竪起拳云。三世諸佛。歷代祖師。天下老和尚。盡
向者裏乞命。復開云。直得須彌岌嶪。海水騰波。十
方世界。風颯颯地。忽有箇漢。出來道。和尚恁麼。也
只是箇無開合漢。却許佗具一隻眼。
舉僧問睦州。高揖釋迦。不拜彌勒時如何。州云。昨日
有人問。趕出了也。僧云。和尚恐某甲不實。州云。拄杖
不在。苕帚柄聊與三十。雪竇云。睦州只有受璧之心。
且無割城之意。
師云。登山不到頂。不知宇宙之寬廣。入海不到底。
不知滄溟之淺深。者僧放出三分軟頑。睦州家私
一時揣盡。雪竇恁麼批判。正是兔子喫牛嬭。
舉棗樹問僧。近離甚處。僧云。漢國。樹云。漢國天子。還
重佛法也無。僧云。苦哉。賴值問著某甲。問著別人。即
禍生。樹云。作箇什麼。僧云。人尚不見。有何佛法可重。
樹云。闍黎受戒多少時。僧云。二十夏。樹云。大好不見
有人。便打。雪竇云。者僧棒即喫。要且去不再來。棗樹
令雖行。爭奈無風起浪。
師云。者僧不從漢國來。若真從漢國來。棗樹有棒
也打他未得在。只是箇無地頭漢。何以見得。不見
雪竇道。去不再來。
舉趙州問婆子。什麼處去。婆云。偷趙州笋去。州云。忽
遇趙州。又作麼生。婆子便掌。州便休去。雪竇云。好掌
更下兩掌。也無勘處。
師云。趙州休去。婆子勞而無功。更下兩掌。也是老
婆見解。
舉保壽開堂日。三聖推出一僧。壽便打。聖云。漝麼為
人。瞎却鎮州一城人眼去在。壽便歸方丈。雪竇云。保
壽三聖。雖發明臨濟正法眼藏。要且只解無佛處稱
<pb n="145"/>
尊。當時者僧。若是個漢。纔被推出。便掀倒禪牀。直饒
保壽全機。也較三千里。
師云。保壽見兔放鷹。三聖指鹿為馬。滅臨濟一宗。
是者兩箇老漢。雪竇雖有定乾坤眼。擒虎兕機。不
知箭過新羅。却向大唐等候。
舉僧問無業。如何是佛。業云。莫妄想。雪竇云。塞却鼻
孔。又僧問馬祖。如何是佛。祖云。即心是佛。雪竇云。拄
却舌頭。
師云。雪竇鼻孔無半邊。舌頭不出口。要與無業馬
祖二大老相見。三生六十劫。
舉僧問德山。從上諸聖。什麼處去。山云。作麼作麼。僧
云。勑點飛龍馬。跛鱉出頭來。山便休去。至來日。山浴
出。其僧過茶與山。山撫背一下。僧云。者老漢。方始瞥
地。雪竇云。然精金百煉。須安本分鉗鎚。德山既以己
妨人。者僧還同受屈。以拄杖。畫一畫云。適來公案且
致。從上諸聖。什麼處去。大眾擬議。一時打趂。
師云。德山逢強則弱。遇賤則貴。者僧虎穴深探。幾
乎喪身失命。雪竇也要入者保社。未免旁觀者哂。
有人問育王。從上諸聖。向什麼處去。只對他道。棚
八刺札。
舉保福簽瓜次。太原孚上座到來。福云。道得與爾瓜
喫。孚云。把將來。福度一片瓜。與孚。孚接得便去。雪竇
云。雖是死蛇。解弄也活。誰是好手者。試請辨看。
師云。孚上座。如虫禦木。偶爾成文。雪竇忍俊不禁。
徒誇好手。會麼。甜瓜徹蒂甜。苦瓠連根苦。
舉南泉示眾云。道非物外。物外非道。趙州出問。如何
是物外道。泉便打。州云。和尚莫打某甲。向後錯打人
去在。泉云。龍蛇易辨。衲子難瞞。雪竇云。趙州如龍無
角。似蛇有足。當時不管盡法無民。直須喫棒了。趂出。
師云。南泉前頭怕殺人。後頭笑殺人。雪竇道。不管
盡法無民。直須喫棒了趂出。救得一半。
舉洞山到雲門。問近離甚處。山云。查渡。門云。夏在甚
處。山云。湖南報慈。門云。甚時離。山云。去年八月。門云。
放爾三頓棒。山至來日。却上問訊。昨日蒙和尚。放三
頓棒。不知過在什麼處。門云。飯袋子。江西湖南。便漝
麼去。山於此大悟。雪竇云。雲門氣宇如王。拶著便冰
消瓦解。當時若據令而行。子孫也未到斷絕。
師云。雲門可謂還丹一粒。點鐵成金。至理一言。轉
凡成聖。雪竇道。若也據令而行。子孫也未到斷絕。
說得道理好。歸依佛法僧。
舉一僧。參馬大師。大師劃一圓相云。入也打。不入也
打。僧便入。大師便打。僧云。和尚打某甲不得。大師靠
却拄杖。休去。雪竇云。二俱不了。和尚打某甲不得。靠
却拄杖。擬議不來。劈脊便打。
師云。者僧已進不退。馬師已展不縮。者僧有嚙鏃
之機。馬師用欵兵之法。雪竇雖欲盡令而行。猶較
馬大師三十里在。
舉興化問克賓維那。汝不久為唱道之師。賓云。不入
者保社。化云。會了不入。不會不入。賓云。沒交涉。化便
打。乃云。剋賓維那。法戰不勝。罰錢五貫。充設鑽飯。至
來日齋時興化自白槌云。克賓維那。法戰不勝。不得
喫飯。即便趕出。雪竇云。克賓要承嗣興化。罰錢出院
且致。却須索取者一頓棒始得。且問諸人。棒既喫了。
作麼生索。雪竇要斷不平之事。今夜與克賓維那雪
屈。以拄杖。一時打散。
師云。者箇公案。古今批判者多。還佗雪竇。是作家
爐鞴。雖然至竟。不知興化舌頭落處。須知者一分
鑽飯。非維克賓維那不得喫。設使盡大地人到來。
不敢正眼覰著。
舉僧問長慶。眾手淘金。誰是得者。慶云。有伎倆者得。
僧云。學人還得也無。慶云。大遠在。雪竇代者僧。當時
便喝。復云。有伎倆者得。一手分付。有伎倆者不得。兩
手分付。學人還得也無。蒼天蒼天。
<pb n="146"/>
師云。育王則不然。眾手淘金。誰是得者。劈脊便棒。
非惟剿斷者僧命根。且免雪竇後來拖泥帶水。
舉大慈示眾云。山僧不解答話。只是識病。時有僧出。
大慈便歸方丈。雪竇云。大凡扶竪宗乘。須辨箇得失。
且大慈識病。不答話。時有僧出。便歸方丈。雪竇識病。
不答話。或有僧出。劈脊便打。諸方識病。不答話。有僧
出。必然別有長處。敢有一箇動著。大唐天子只三人。
師云。大慈識病不答話。時有僧出。便歸方丈。石火
電光鈍。雪竇識病不答話。或有僧出。劈脊便打。壁
立萬仞𡽗。育王識病不答話。若有僧出。即下禪牀
立。還有辨得失者麼。
舉趙州到黃蘗。蘗見來。便關却方丈。州云。救火救火。
黃蘗便出。擒住云。道道。州云。賊過後張弓。雪竇云。直
是好笑。笑須三十年。忽有箇衲僧。問雪竇。咲箇什麼。
笑賊過後張弓。
師云。三箇老賊。且道。那箇是正賊。具眼者辨取。
舉僧問鏡清。學人未達其源。乞師方便。清云。是什麼
源。僧云。其源。清云。若是其源。爭受方便。雪竇云。死水
裏浸却。有什麼用處。侍者問。適來成褫伊。清云無。侍
事云。不成褫伊。清云無。侍者云。和尚尊意如何。清云。
一點水墨。兩處成龍。雪竇云。猶較些子。雪竇不是減
鏡清威光。要與者僧相見。是什麼源。其源。三十年後。
與爾三十棒。
師云。將成九仞之山。不進一簣之土。者僧當時。待
鏡清道。若是其源。爭受方便。只消禮拜便出。豈不
光前絕後。鏡清既是勞而無功。却向侍者邊。重重
納敗。雪竇道。三十年後。與爾三十棒。正是掉棒打
月。
舉僧問香林。如何是衲衣下事。林云。臘月火燒山。雪
竇云。[藹-言+月]月燒山。萬種千般。翹松[鴳-女+隹]冷。踏雪人寒。達磨
不會。大難大難。
師云。臘月燒山。虎體元斑。含元殿上。休覓長安。
舉本仁和尚示眾云。尋常不欲向聲前句後。鼓弄人
家男女。何故。且聲不是聲。色不是色。時有僧問。如何
是聲不是聲。仁云。喚作色得麼。僧云。如何是色不是
色。仁云。喚作聲得麼。僧禮拜。仁云。且道為汝說。答汝
話。若人辨得。有箇入處。雪竇云。本仁也甚奇恠。要且
貪觀天上。既非聲前句後。且作麼生入。
師云。本仁道。聲不是聲。色不是色。豈不是鼓弄人
家男女。入之一字。也不消得。雪竇云。既非聲前句
後。且作麼生入。著甚死急。
舉雲門示眾云。世尊生下。一手指天。一手指地。周行
七步。目顧四方云。天上天下。唯我獨尊。當時若見。一
棒打殺。與狗子喫。貴圖天下太平。雪竇云。便與掀倒
禪牀。
師云。雲門雪竇。要與釋迦老子。把手共行。要且出
他綣繢不得。
舉國師三喚侍者。雪竇云。點即不到。侍者三應。雪竇
云。到即不點。將謂吾孤負汝。誰知汝孤負吾。雪竇云。
瞞雪竇不得。雲門云。作麼生是國師。孤負侍者處。會
得也是無端。雪竇云。元來不會。門云。作麼生是侍者。
孤負國師處。粉骨碎身未報得。雪竇云。無端無端。
師云。三喚負汝。三應負吾。蘇盧悉利。悉利蘇盧。雲
門粉骨碎身。雪竇赤心片片。總未報得國師在。作
麼生報得。遂喚侍者。者應喏。三十年後。不得孤負
老僧。
復舉。僧問投子。國師三呼侍者。意旨如何。投子云。抑
逼人作麼。雪竇云。垛根漢。師云。無㗖⿰口豕分。僧問興化。
化云。一盲引眾盲。雪竇云。端的瞎。師云。又添一箇。僧
問玄沙。沙云。侍者却會。雪竇云。停囚長智。師云。認奴
作郎。僧問趙州。州云。如人暗中書字。字雖不成。文彩
已章。雪竇便喝。師云。彩奔齪家。僧問雪竇。雪竇便打。
師云。孟八郎漢。雪竇復頌云。師資會遇意非輕。無事
<pb n="147"/>
相將草裏行。負汝負吾俱莫問。任從天下競頭爭。
師云。閑言語。有問育王。國師三呼侍者。意旨如何。
即向他道。枯骨裏覓什麼髓。
舉僧問智門和尚。如何是佛。門云。踏破草鞋赤脚走。
僧云。如何是佛向上事。門云。拄杖頭上挑日月。雪竇
云。千兵易得。一將難求。
師云。踏破草鞋。杖挑日月。一將難求。千車合轍。
舉師祖問南泉。摩尼珠人不識。如來藏裏親收得。如
何是如來藏。泉云。王老師與爾往來者是藏。雪竇云。
草裏漢。祖云。不往不來者。泉云。亦是藏。雪竇云。雪上
加霜。祖云。如何是珠。雪竇云。嶮。百尺竿頭作伎倆。不
是好手。者裏著得箇眼。賓主互換。便能深入虎穴。或
不漝麼。縱饒師祖悟去。也是龍頭蛇尾漢。
師云。南泉順水張帆。雪竇逆風把柂。師祖前不搆
村。後不迭店。有問育王。如何是如來藏。即向他道。
山斷疑無路。溪回別有村。如何是珠。向道看脚下。
舉僧禮拜雪峰。峰打五棒。僧云。某甲有什麼過。峰又
打五棒。雪竇云。雪竇不曾與人葛藤。前五棒。日照天
臨。後五棒。雲騰致雨。爾若辨得。好與五棒。
師云。前五棒。石牛欄古路。後五棒。一馬生三寅。雪
竇能區能別。有賞有罰。也好與五棒。
舉馬大師。令智藏馳書上徑山。山接書開見一圓相。
於中下一點。國師聞舉云。欽師猶被馬師惑。雪竇云。
徑山被惑且致。若將呈似國師。別作箇什麼伎倆。免
被惑去。有老宿云。當時坐却便休。亦有道。但與劃破。
若與麼。只是不識羞。敢謂天下老師。各具金剛眼睛。
廣作神通變化。還免得麼。雪竇見處。也要諸人共知。
只者馬師當時畫出。早自惑了也。
師云。一人居江西。一人居浙西。一人居南陽。風馬
牛之不相及。因甚發一言。惑亂天下人。雪竇汗馬
功高。名不虗得。育王敢問雪竇。當時馬師圓相。明
什麼邊事。
舉鏡清問僧。趙州喫茶去。爾作麼生會。僧便出去。清
云。邯鄲學唐步。雪竇云。者僧不是邯鄲人。為什麼學
唐步。若辨得出。與爾茶喫。
師云。者僧出去。是會不會。雪竇道。不是邯鄲人。為
什麼學唐步。殊不知。者僧親從趙州來。
舉僧問雲門。如何是法身向上事。門云。向上與爾道
即不難。作麼生會法身。僧云。請和尚鑑。門云。鑑即且
致。作麼生會法身。僧云。與麼與麼。門云。者箇是長連
牀上學得底。我且問你。法身還喫飯麼。僧無語。雪竇
云。將成九仞之山。不進一簣之土。過在什麼處。
師云。者僧。當時待他道。法身還喫飯麼。只對道。盡
大地是飯。和尚什麼處下口。管取雲門倒退三千。
雪竇云。將成九仞之山。不進一簣之土。在雲門分
上。在者僧分上。
舉趙州訪茱萸。纔上法堂。萸云看箭。州亦云。看箭。萸
云過。州云中。雪竇云。二俱作家。盖是茱萸趙州。二俱
不作家。箭鋒不相拄。直饒齊發齊中。也只是箇射垛
漢。
師云。擊石火閃電光。搆得搆不得。未免喪身失命。
雪竇只眨得眼。要識茱萸趙州麼。慣從五鳳樓前
過。手握金鞭賀太平。
舉臨濟與普化。去施主家齋。濟問。毛吞巨海。芥納須
彌。為復是神通妙用。為復是法爾如然。化踢倒飯牀。
濟云。太麤生。化云。者裏是什所在。說麤說細。濟休去。
至來日。又同赴一施主齋。濟復問。今日供養。何似昨
日。化又踢倒飯牀。濟云。大麤生。化云。佛法說什麼麤
細。濟吐舌。雪竇云。兩個老賊。喫飯也不了。好與二十
棒。棒雖行。且道那箇是正賊。
師云。普化用劒刃上事。臨濟只吐得舌。雪竇二十
棒。是賞是罰。
舉三角示眾云。若論此事。眨上眉毛。早是蹉過。麻谷
<pb n="148"/>
出云。蹉過即不問。如何是此事。角云。蹉過。谷便掀倒
禪牀。三角便打。雪竇云。兩箇有頭無尾漢。眉毛未曾
眨上。說什麼此事蹉過。有僧問。眉毛為什麼不眨上。
雪竇便打。
師云三角一渧之水。漲起際天之濤瀾。麻谷撥欲
一口吸乾。不知浸爛鼻孔。雪竇不惜眉毛。要明此
事。脚跟下浮逼逼地。
舉睦州喚僧大德。僧回首。州云。擔板漢。雪竇云。睦州
只具一隻眼。何故。者僧喚既回頭。因甚却成擔板。
師云。者一片板。睦州擔一邊。雪竇擔一邊。總不干
者僧事。
舉巖頭參德山。纔跨門便問。是凡是聖。德山便喝。巖
頭便禮拜。洞山聞舉云。若不是奯公。大難承當。巖頭
云。洞山老漢。不識好惡。我當時一手擡一手搦。雪竇
云。然則德山門下。草偃風行。要且不能塞斷人口。當
時纔禮拜。劈脊便打。非唯勦絕洞山。亦乃把定奯老。
還會麼。李將軍有嘉聲在。不得封侯也是閑。
師云。玉本無瑕雕文喪德。
舉巴陵示眾云。祖師道。不是風動。不是旛動。既不是
旛風。向什麼處著。有人與祖師作主。出來。與巴陵相
見。雪竇云。雪竇道。風動旛動。既是風旛。向甚處著。有
人與巴陵作主。亦出來。與雪竇相見。
師云。一對無孔鐵槌。
舉則川與龐居士摘茶次。士云。法界不容身。師還見
我麼。川云。若不是老師。洎與龐公答話。士云。有問有
答。盖是尋常。川不管。士云。適來莫恠相借問麼。川亦
不管。士喝云。者無禮儀漢。待我一一舉似明眼人去
在。川拈茶籃便歸。雪竇云。則川只解把定封疆。不能
同生同死。當時好與捋下幞頭。誰敢喚作龐居士。
師云。龐公得路便行。貪程太速。則川一言既出。駟
馬難追。當時待佗道。待我一一舉似明眼人去在。
只消道。來日不得普請。非惟坐斷龐公。亦免雪竇
生風起草。
舉僧問雲門。一言道盡時如何。門云。裂破。雪竇彈指
三下。
師云。好對春風唱鷓鴣。
舉僧問睦州。一言道盡時如何。州云。老僧在爾鉢囊
裏。雪竇呵呵大笑。
師云。牛頭南。馬頭北。
舉本生和尚。以拄杖。示眾云。我若拈起。爾便向未拈
起時作道理。我若不拈起。爾便向拈起時作主宰。且
道。老僧為人在甚處。時有僧出云。不敢妄生節目。生
云。也知闍梨不分外。僧云。低低處平之有餘。高高處
觀之不足。生云。節目上更生節目。僧無語。生云。掩鼻
偷香。空招罪犯。雪竇云。者僧也善能切磋。爭奈弓折
箭盡。然雖如此。且本生是作家宗師拈起也天回地
轉。應須拱手歸降。放下也莫偃風行。必合全身遠害
還見本生為人處也無。復拈拄杖云。太平本是將軍
致。不許將軍見太平。
師云。本生有擒有縱。有放有收。者僧擬透龍門。重
遭點頟。作麼生是弓折箭盡處。月似彎弓。少雨多
風。
舉僧問雪峯。聲聞人見性。如夜見月。菩薩人見性。如
晝見日。未審和尚。見性如何。峯打三下。其僧復問巖
頭。巖頭打三掌。雪竇云。應病設藥。且與三下。若據令
而行。合打多少。
師云。夜見月。是聲聞見處。晝見日。是菩薩見處。雪
峯打三下。是雪峯見處。巖頭打三掌。是巖頭見處。
者僧為什麼不會。雪竇據令而行。也是弄泥團漢。
舉太原孚上座。參雪峯。至法堂上。顧視雪峯。便下看
知事。雪竇云。一千五百人。作家宗師。被孚老一覰。便
高竪降旗。孚至來日。入方丈云。昨日觸忤和尚。峯云。
知是般事便休。雪竇云。果然。僧問雲門。作麼生是觸
<pb n="149"/>
忤處。門便打。雪竇云。打得百千萬箇。有什麼用處。直
須盡大地人喫棒。方可扶竪雪峯。且道。太原孚具什
麼眼。
師云。太原孚如龍得水。老雪峯似虎靠山。雲門截
鐵斬釘。雪竇拖泥帶水。山僧要問雪竇。作麼生是
雪峯高竪降旗處。平蕪盡處是青山。行人更在青
山外。
舉安國問僧。得之於心。伊蘭作旃檀之樹。失之於旨。
甘露乃蒺䔧之園。我要箇語。具得失兩意。僧竪起拳
云。不可喚作拳頭。國云。只為喚作拳頭。雪竇云。無繩
自縛漢。拳頭也不識。
師云。安國膠柱調紘。雪竇敲空取響。直饒得失兩
全。也是小兒伎倆。
<other>頌古</other>
舉梁武帝。問達磨大師。如何是聖諦第一義。達磨
云。廓然無聖。帝云。對朕者誰。達磨云。不識。帝不契。
遂渡江至魏。頌曰。
廓然無聖。應病與藥。再言不識。盡情拈却。提起白玉
槌。却是黃金鑿。十萬里西來。箇是當頭著。却留隻履
不將歸。至今挂在龍牀角。
舉趙州示眾云。至道無難。唯嫌揀擇。纔有語言。是
揀擇是明白。老僧不在明白裏。是汝還護惜也無。
時有僧問云。既不在明白裏。護惜箇什麼。州云。我
亦不知。僧云。和尚既不知。為什麼道。不在明白裏。
州云。問事即得。禮拜了退。頌曰。
至道無難。鐵壁銀山。未明三祖意。難透趙州關。揀擇
明白中。誰知黑似漆。却道我不知。重言不當吃。
舉馬大師不安。院主問。和尚近日尊候如何。大師
云。日面佛月面佛。頌曰。
日面佛月面佛。無位真人赤骨律。嘉州大像喫鹽多。
陝府鐵牛添得渴。阿剌剌。百川倒流閙聒聒。
舉德山到溈山。挾複子。於法堂上。從西過東邊。從
東過西邊。顧視云。無無。便出。德山至門首。却云。也
不得草草。便具威儀。再入相見。溈山坐次。德山提
起坐具云。和尚。溈山擬取拂子。德山便喝。拂袖而
出。德山背却法堂。著草鞋便行。溈山至晚。問首座。
適來新到。在什麼處。首座云。當時背却法堂。著草
鞋出去也。溈山云。此子已後。向孤峯頂上。盤結草
菴。呵佛罵祖去在。頌曰。
德嶠馬前求廝撲。溈山賊過後張弓。孤峯頂上相逢
著。兩箇無毛老大虫。
舉雪峯示眾云。盡大地撮來。如粟米粒大。拋向面
前。漆桶不會。打皷普請看。頌曰。
大地撮來如粟粒。雪峯老漢枉勞神。何如輥出三毬
去。接取釣魚船上人。
舉雲門大師。垂語云。十五日已前不問汝。十五日
已後。道將一句來。自代云。日日是好日。頌曰。
日日是好日。全身在帝鄉。花衢并柳陌。遊子踏青忙。
放牛桃林之野。歸馬華山之陽。不知何處是封疆。
舉僧問法眼。慧超咨和尚。如何是佛。法眼云。汝是
慧超。頌曰。
清溪直截指根源。潮打空城浪拍天。大小慧超猶寐
語。却言我是酒中仙。
舉翠巖夏末示眾云。一夏已來。為兄弟說話。看翠
巖眉毛在麼。保福云。作賊人心虗。長慶云。生也。雲
門云關。頌云。
翠巖長慶。雲門保福。舟中之人。自為敵國。眉毛落盡
又重生。鼻孔眼睛俱失却。
舉僧問趙州。如何是趙州。州云。東門南門。西門北
門。頌曰。
東門南門。西門北門。東風得意馬蹄疾。一日看盡長
安春。
舉睦州問僧。近離什麼處。僧便喝。州云。老僧被汝
<pb n="150"/>
一喝。僧又喝。州云。三喝四喝後作麼生。僧無語。州
便打云。這掠虗漢。頌曰。
金剛寶劒鋒鋩鈍。踞地狻猊也只寧。不是將軍誇好
手。幾乎打破睦州城。
舉黃蘗和尚示眾云。汝等諸人。盡是噇酒糟漢。與
麼行脚。何處有今日。還知大唐國裏。無禪師麼。時
有僧出云。只如諸方。匡徒領眾。又作麼生。蘗云。不
道無禪。只是無師。頌曰。
大唐國裏無禪師。噇酒糟漢河沙數。十二峯前老古
錐。參天荊棘無行路（咄）。
舉僧問洞山。如何是佛。山云。麻三斤。頌曰。
當頭一句沒商量。有藝從來壓當行。拈出雲門乾屎
橛。半斤八兩恰相當。
舉僧問巴陵。如何是提婆宗。巴陵云。銀椀裏盛雪。
頌曰。
銀椀裏盛雪。宗師見不差。西天多此種。東土數如麻。
擒虎兕辨龍蛇。眼裏何曾著得沙。
舉僧問雲門。如何是一代時教。門云。對一說。頌曰。
對一說。沒誵訛。寒山逢拾得。撫掌咲呵呵。却笑長汀
憨布袋。到頭不識蔣摩訶。
舉僧問雲門。不是目前機。亦非目前事。時如何。雲
門云。倒一說。頌曰。
倒一說。太分明。達者須知暗裏驚。黑白未分前一著。
五湖風月有誰爭。
舉僧問鏡清。學人啐請師⿰口豕。清云。還得活也無。僧
云。若不活遭人恠笑。清云。也是草裏漢。頌曰。
棒喝交馳猶是鈍。當機啐⿰口豕亦奚為。曾為浪子偏憐
客。自愛貪盃惜醉兒。
舉僧問香林。如何是祖師西來意。林云。坐久成勞。
頌曰。
坐久成勞趣味長。藥因經驗始傳方。分明指出西來
意。不比諸方孟八郎。
舉肅宗帝。問忠國師。百年後。所須何物。國師云。與
老僧。作箇無縫塔。帝曰。請師塔樣。國師良久云。會
麼。帝曰不會。國師云。吾有付法弟子耽源。却諳此
事。請詔問之。國師遷化後。肅宗帝詔耽源。問此事
如何。源云。湘之南潭之北。中有黃金充一國。無影
樹下合同船。瑠璃殿上無知識。頌曰。
團團無縫本天真突出當陽見未親。除却耽源有誰
會。大唐天子只三人。
舉俱胝和尚。凡有所問。只竪一指。頌曰。
俱胝一指頭。上下皆周帀。把住與放行。十方風颯颯。
藥因救病出金缾。劒為不平離寶匣。
舉龍牙問翠微。如何是祖師西來意。微云。與我過
禪板來。牙取禪板。與翠微。微接得便打。牙云。打即
任打。要且無祖師意。又問臨濟。如何是祖師西來
意。濟云。與我過蒲團來。牙取蒲團。與臨濟。濟接得
便打。牙云。打即任打。要且無祖師意。頌曰。
仁者見之謂之仁。智者見之謂之智。百尺竿頭坐底
人。鳳棲不在梧桐樹。
舉僧問智門。蓮花未出水時如何。智門云。蓮花。僧
云。出水後如何。智門云。荷葉。頌曰。
出水何如未出時。宗師直截為提持。幾多拾翠尋芳
者。問著依然總不知。
舉雪峰示眾云。南山有一條鱉鼻蛇。汝等諸人。切
須好看。長慶出云。今日堂中。大有人。喪身失命。僧
舉似玄沙。沙云。須是稜兄始得。然雖如此。我即不
與麼。僧云。和尚作麼生。沙云。用南山作麼。雲門以
拄杖。攛向雪峰面前。作怕勢。頌曰。
南山鱉鼻蛇。多年死葛怛。諸子竟出來。弄得活鱍鱍。
一人擊其頭。十方世界風颼颼。一人擊其尾。等閑平
地風濤起。一人擊其中。風從虎兮雲從龍。至今象骨
峯前路。寄語行人須照顧（咦）。
<pb n="151"/>
舉保福長慶遊山次。福以手指云。只者裏。便是玅
峯頂。慶云。是即是。可惜許。後舉似鏡清。清云。若不
是孫公。便見髑髏徧野。頌曰。
妙峯孤頂行人少。兩兩三三同入草。無端踢出百花
毬。驚得髑髏師子吼。
舉劉鐵磨。到溈山。山云。老牸牛。汝來也。磨云。來日
臺山大會齋。和尚還去麼。山放身臥。磨便出去。頌
曰。
牸牛雖老未摧頹。朝往臺山暮即回。我困欲眠卿且
去。明朝有意赴齋來。
舉蓮花峯菴主。拈拄杖。示眾云。古人到者裏。為什
麼不肯住。眾無語。自云。為佗途路不得力。復云。畢
竟如何。又自云。楖𣗖橫擔不顧人。却入千峰萬峰
去。頌曰。
宏機突出振綱宗。楖栗橫擔入亂峯。石裂崖崩路頭
絕。蓮花十丈照天紅。
舉僧問百丈。如何是奇特事。丈云。獨坐大雄峯。僧
禮拜。丈便打。頌曰。
扁舟汎五湖。鐵網拂珊瑚。不入驚人浪。難逢稱意魚。
舉僧問雲門。樹凋葉落時如何。門云。體露金風。頌
曰。
樹凋葉落。體露金風。[鴳-女+隹]歸華表。鴈過長空。回首妙高
何處是。巍巍屹立白雲中。
舉南泉參百丈涅槃和尚。丈問。從上諸聖。還有不
為人說底法麼。泉云有。丈云。作麼生是不為人說
底法。泉云。不是心。不是佛。不是物。丈云。說了也。泉
云。某甲只與麼。和尚作麼生。丈云。我又不是善知
識。爭知有說不說。泉云。某甲不會。丈云。我太煞為
汝說也。頌曰。
為人不說。說不為人。南泉少喜。百丈多嗔。箇箇皮下
有血。阿誰眼裏無筋。王老師太惺惺。掣斷金鎖天麒
麟。
舉僧問大隨。劫火洞然。大千俱壞。未審。者箇壞不
壞。隨云壞。僧云。與麼則隨他去也。隨云隨佗。頌曰。
大千一火洞然空。突出無牙老大虫。剔起衲僧三角
眼。重來無處覓行蹤。
舉僧問趙州。承聞和尚。親見南泉。是否。州云。鎮州
出大蘿蔔頭。頌曰。
鎮州蘿蔔。無根無蒂。塞斷咽喉。何處出氣。趙州親見
老南泉。釋迦不受然燈記。
舉麻谷持錫。到章敬。遶繩牀三帀。振錫一下。卓然
而立。章敬云。是是。麻谷又到南泉。繞繩牀三帀。振
錫一下。卓然而立。泉云。不是不是。谷云。章敬道是。
和尚為什麼道不是。泉云。章敬即是。是汝不是。此
是風力所轉。終成敗壞。頌曰。
是是。不是不是。兩處親曾著賊來。思量冷地空[竺-二+陡]氣。
笑倒東村李大哥。翻身便解瞞良遂。
舉定上座問臨濟。如何是佛法大意。濟下繩牀。擒
住與一掌。便托開。定竚立。傍僧云。定上座。何不禮
拜。定方禮。忽然大悟。頌曰。
黃蘗堂前遭痛棒。却來屋裏販揚州。累他多少旁觀
者。覰著通身冷汗流。定上座太風流。但得五湖明月
在。不愁無處下金鈎。
舉陳操尚書。看資福。福見來。便[書-曰+(且-二+人)]一圓相。陳操云。
弟子恁麼來。早是不著便。更[書-曰+(且-二+人)]圓相。資福便掩却
門。頌曰。
賊來須打客來看。何用重重緊著關。不是機先能辨
的。主賓雖好不相安。
舉仰山問僧。近離甚處。僧云廬山。仰山云。曾到五
老峯麼。僧云不曾到。仰山云。闍黎不曾遊山。雲門
云。此語皆為慈悲之故。有落草之談。頌曰。
不到廬山不是僧。元來五老不曾登。仰山盖為慈悲
故。帶累韶陽草裏行。
<pb n="152"/>
舉文殊問無著。近離甚處。著云南方。殊云。南方佛
法。如何住持。著云。末法比丘。少奉戒律。殊云。多少
眾。著云。或三百或五百。著問。此間如何住持。殊云。
凡聖同居。龍蛇混雜。著云。多少眾。殊云。前三三後
三三。頌曰。
前三三與後三三。數目分明不用參。回首夕陽歸路
遠。擘開千嶂出烟嵐。
舉長沙一日遊山。歸至門首。首座問。和尚什麼處
去來。沙云。遊山來。座云。到什麼處來。沙云。始隨芳
草去。又逐落花回。座云。大似春意。沙云。也勝秋露
渧芙蕖。頌曰。
狹路相逢著。家風盡展開。始隨芳草去。又逐落花回。
首座增光彩。長沙興未。芙蕖滴秋露。衲子莫相猜。
舉盤山垂語云。三界無法。何處求心。頌曰。
三界無法。何處求心。俗人沽三升酒。此地無二兩金。
少林冷坐成何事。山未為高海未深。
舉風穴在郢州衙內。上堂云。祖師心印。狀似鐵牛
之機。去即印住。住即印破。只如不去不住。印即是。
不印即是。時有盧陂長老。出問。某甲有鐵牛之機。
請師不搭印。風穴云。慣釣鯨鯢澄巨浸。却嗟蛙步
𩥇泥沙。陂竚思。穴喝云。長老何不進語。陂擬議。穴
打一拂子云。還記得話頭麼。試舉看。盧陂擬開口。
穴又打一拂子。牧主云。將知佛法與王法一般。穴
云。見箇什麼。牧主云。當斷不斷。返招其亂。穴便下
座。頌曰。
從來好語不消多。獨許盧陂是作家。慣釣鯨鯢澄巨
浸。却嗟蛙步𩥇泥沙。擒虎兕。辨龍蛇。誰在[書-曰+(且-二+人)]樓沽酒
處。相邀來喫趙州茶。
舉僧問雲門。如何是清淨法身。門云。花藥欄。僧云。
便與麼去時如何。門云。金毛獅子。頌曰。
花藥欄。金獅子。雲從龍。風從虎。雪老輥毬。禾山打皷。
甜者甜兮苦者苦。
舉陸亘大夫。與南泉語話次。夫云。肇法師道。天地
同根。萬物一體。也甚奇恠。南泉指庭前花。召大夫
云。時人見此一株花。如夢相似。頌曰。
天地同根。萬物一體。癩馬繫枯樁。黑牛臥死水。王老
師。太多觜。與渠拈却眼中花。無限風流出當家。
舉趙州問投子。大死底人。却活時如何。投子云。不
許夜行。投明須到。頌曰。
大死却活。是精識精。投明須到。不許夜行。不是與人
難共住。大都緇素要分明。
舉龐居士辭藥山。山命十人禪客。相送至門首。士
指空中雪云。好雪片片。不落別處。時有全禪客。云
落在什麼處。士打一掌。全云。居士也不得草草。士
云。汝恁麼。稱禪客。閻老子未放汝在。全云。居士作
麼生。又打一掌云。眼見如盲。口說如啞。頌曰。
送別連將兩掌施。得便宜是落便宜。朔風吹雪漫空
白。冷煖龐公只自知。
舉僧問洞山和尚。寒暑到來。如何回避。山云。何不
向無寒暑處。僧云。如何是無寒暑處。山云。寒時寒
殺闍黎。熱時熱殺闍黎。頌曰。
寒時寒殺。熱時熱殺。洞山老人。以鹽止渴。
舉禾山垂語云。習學謂之聞。絕學謂之隣。過此二
者。是為真過。僧出問。如何是真過。山云。解打皷。問
如何是真諦。山云。解打皷。問即心即佛。即不問。如
何是非心非佛。山云。解打皷。問向上人來。如何接。
山云。解打皷。頌曰。
堪咲禾山老。從來愛撒沙。只言解打皷。不會弄琵琶。
直下蒼龍窟。還經蠱毒家。祕魔巖上叟。隨例也擎杈。
舉僧問趙州。萬法歸一。一歸何處。州云。我在青州。
作一領布衫。重七斤。頌曰。
青州布衫重七斤。何似鎮州大蘿蔔。七百甲子老禪
和。斷絃誰把鸞膠續。
<pb n="153"/>
舉鏡清問僧。門外什麼聲。僧云。雨渧聲。清云。眾生
顛倒。迷己逐物。僧云。和尚作麼生。清云。洎不迷己。
僧云。洎不迷己。意旨如何。清云。出身猶可易。脫體
道應難。頌曰。
丫鬟女子語如癡。終日無心理織機。化作山頭望夫
石。不知郎去幾時歸。
舉僧問雲門。如何是法身。門云。六不收。頌曰。
白雲出沒太虗中。一片西兮一片東。昨夜擡頭看北
斗。扶桑那畔日輪紅。
舉王太傅。入招慶煎茶。時朗上座。與明招把銚。朗
飜却茶銚。太傅見問上座。茶爐下是什麼。朗云。捧
爐神。太傅云。既是捧爐神。為什麼。翻作茶。朗云。仕
官千日。失在一朝。太傅拂袖便去。明招云。朗上座
喫却招慶飯了。却江外打野榸。朗云。上座作麼生。
招云。非人得其便。頌曰。
舉不顧。即差互。打翻茶銚捧爐神。拂袖便行王太傅。
獨眼龍。朗上座。陽春白雪無人和。終日茫茫打野榸。
笑殺嵩山破竈墯。
舉三聖問雪峰。透網金鱗。未審以何為食。峯云。待
汝出網來。向汝道。聖云。一千五百人善知識。話頭
也不識。峯云。老僧住持事煩。頌曰。
雪老太風流。峯頭駕鐵舟。古帆曾未挂。重整釣鰲鈎。
橫海鯨方至。攔江網已收。有時乘好月。特地過滄洲。
舉僧問雲門。如何是塵塵三昧。門云。鉢裏飯桶裏
水。頌曰。
盋裏飯桶裏水。渴飲飢飡。東倒西起。行脚師僧幾箇
知。靈蹤不在猨啼處。
<other>告香普說</other>
□□　□□　編
鐘樓上念贊。牀脚下種菜。荊棘林中。是什麼人行履。
兩箇泥牛鬪入海。無位真人。因甚頟頭汗出。達磨不
來東土。二祖不往西天。祖師鼻孔長多少。山僧適來
垂此三轉語。若不是堂中第一座。具人天眼目。出來
證明。未免一場懡㦬。須知衲僧頂𩕳上一著子。如十
日竝照。輝天鑑地。耀古騰今。何曾有一絲毫許。障礙
得佗。所以大覺世尊。初生下來。便道。天上天下。唯吾
獨尊。已是明明白白地。說向諸人了也。一大藏教。一
千七百陳爛葛藤。總是為蛇[書-曰+(且-二+人)]足。後代兒孫。承虗接
響。不能一刀截斷。致使三百五百。閙浩浩地。者邊商
量。那邊卜度。莫不隨佗脚跟後轉。若是英靈上士。如
金翅擘海。直取龍吞。千人萬人。羅籠不住。做箇滅胡
種草。豈不快哉。何用山僧。向曲彔牀上。搖唇鼓舌。說
黃道黑。成得什麼事。今時兄弟出來。多是覓佛覓法。
覓禪覓道。覓菩提涅槃。真如解脫。不肯退步。向衣單
下。嘿嘿體究。何不放教身心。蕩蕩地閑閑地。胷中不
留一箇元字脚。久久自然相應。若是人我山高。是非
鋒起。為五欲八風之所搖撼。求其到大安樂大休歇
之地。不亦難乎。設有一箇半箇。向髑髏前。認得箇昭
昭靈靈底。便道。獼猴佩一面古鏡。狸奴有萬里神光。
有底逴得古人些子殘光剩影。便道。不離當處常湛
然。覓即知君不可見。似則也似。是則未是。有底但於
理性上。明將來。聲色中。透出去。謂之綿緜密密。不漏
絲毫。純是真空。更無別法。如斯見解。未出常情。勘證
將來。白雲萬里。所以道。向上一路。千聖不傳。學者勞
形。如猿捉影。只如靈山會上。世尊拈一枝花。是時百
萬之眾。智如鶖子。辯若滿慈。尚乃茫然。不知落處。直
饒金色頭陀。破顏微笑。也未夢見教外別傳底意旨
在。缺齒老胡。十萬里得得西來。面壁九年。二祖禮三
拜。起來依位而立。喚作汝得吾髓。且莫誑謼別人好。
自餘德山臨濟趙州雲門。天下老和尚。用盡自己查
梸。總是平地生堆。無風起浪。點撿將來。各人脚跟下。
好與爛椎一頓。免見教壞人家男女。兄弟若非真正
要了辦生死大事。𢬵得十年二十年工夫。全身放下。
<pb n="154"/>
靠一本色宗匠。與之決擇。如金在鑛中。入其爐韛。受
其鉗鎚。千鍛萬煉。去其鑛穢。則金之本體。自然現前。
又如清淨摩尼寶珠。處塵勞中。忽遇智人指出。去其
塵垢。則珠之本體光明。頓然發現。而此金珠。乃是當
人本有之體。非假外求。但經敏手煅煉。磨瑩出來。則
其本地風光。何曾欠少。不見靈雲和尚。三十年做工
夫。一日見桃花。豁然契悟。乃有頌云。三十年來尋劒
客。幾回葉落又抽枝。自從一見桃花後。直至于今更
不疑。且道。不疑箇什麼。舉似溈山懶安和尚。溈山云。
從緣入者。永無退失。冬瓜印子。又舉似玄沙。沙云。諦
當甚諦當。敢保老兄未徹在。一手不獨拍。兩手鳴摑
摑。東山五祖云。說甚未徹。更參三十年始得。利動君
子。雪竇頌云。本無迷悟數如麻。獨許靈雲是作家。借
問遍參諸祖客。不知何處見桃花。金屑雖貴。落眼成
翳。山僧亦曾有一頌。桃花開日好風光。引得遊人煞
著忙。劒客不知何處去。令人長憶謝三郎。靈雲住後。
長生問云。混沌未分時如何。雲云。露柱懷胎。生云。分
後如何。雲云。如片雲點太清。生云。未審太清。還受點
也無。雲不對。生云。恁麼則含生不來也。雲亦不對。生
云。直得純清絕點時如何。雲云。猶是真常流注。生云。
如何是真常流注。雲云。似鏡常明。生云。向上還有事
也無。雲云有。生云。如何是向上事。雲云。打破鏡來。與
汝相見。還識靈雲麼。金鏃慣調曾百戰。鐵鞭多力恨
無讐。又有香嚴和尚。在溈山會下。一日溈山問云。聞
子在百丈先師處。問一答十。問十答百。只今向父母
未生已前。道將一句來。香嚴茫然無對。將平生所閱
底文字撿尋。竝無一言。可以酬對。遂歎云。[書-曰+(且-二+人)]餅不可
充飢。屢請溈山。為說破。溈山云。我若向汝說。佗日眼
開。罵我去在。香嚴云。此生不學佛法也。且作個長行
粥飯僧。看他大力量人。只者一個。全身放下。千佛出
世。也不奈何。于今要討一箇長行粥飯僧。也無討處。
直抵南陽卓菴。一日芟除草木。瓦礫擊竹作聲。廓然
大悟。畢竟悟箇什麼。且道。與靈雲見桃花。相去多少。
一對無孔鐵槌。遽歸沐浴。焚香遙拜溈山曰。和尚大
悲。恩逾父母。當時若為我說破。豈有今日事耶。者漢
和骨頭。一時換了。仍述一偈云。一擊忘所知。更不假
修持。動容揚古路。不墯峭然機。處處無蹤跡。聲色外
威儀。諸方達道者。咸言上上機。將謂有多少奇特。徑
歸溈山。具陳所解。溈山云。今日方知。吾不汝欺也。何
不與本分草料。一日仰山問云。聞師弟有悟道頌。試
舉看。香嚴遂舉前偈。仰山云。此是閑時搆置底。未為
極則。太煞減人威光。香嚴再舉一偈云。去年貧未是
貧。今年貧始是貧。去年貧有卓錐之地。今年貧錐也
無。不因夜來鴈。爭見海門秋。仰山云。如來禪許你會。
祖師禪未夢見在。鐵蒺藜槌。轉弄轉危。香嚴又呈一
偈。吾有一機。瞬目視伊。若也不會。別喚沙彌。白雪陽
春不同調。仰山云。且喜師弟會祖師禪。孟八郎漢。又
恁麼去。香嚴住後示眾云。如人在千尺懸厓。口㗸樹
枝。手無所扳。脚無所踏。樹下有人。問西來意。不答則
違佗所問。若答佗則喪身失命。當恁麼時。如何即是。
香嚴旁若無人。發此一問。不妨奇特。時有虎頭上座
云。上樹即不問。未上樹。請和尚道。也好一拶。香嚴呵
呵大咲。若人知得此咲。咲須三十年。雪竇拈云。樹上
道即易。樹下道即難。老僧上樹也。置將一問來。懸羊
頭賣狗肉。殊不知。香嚴坐籌帷幄之中。決勝千里之
外。虎頭上坐。也賞佗大膽。向飢鷹爪下分飡。猛虎口
中奪肉。若不是作家宗匠。洎被打破蔡州。還識香嚴
麼。三千劒客今何在。獨許莊周致太平。你兄弟家。出
一藂林。入一保社。撥草瞻風。尋師訪道。還曾如靈雲
真到不疑之地一回麼。還如香嚴一擊忘所知麼。有
底道。聲色頭上坐。聲色頭上臥。有底道。聲不是聲。色
不是色。有底道。聞聲悟道。見色明心。有底道。青青翠
竹。總是真如。爛爛桃花。無非般若。如斯理論。閻羅老
<pb n="155"/>
子。未放你過在。巖頭和尚云。若欲播揚大教。一一從
自己[(曷-曰)/月]中。流出將來。與我盖天盖地去始得。山僧濫
尸此席。無補宗門。現前一眾。總是碩德耆年。諸方龍
象。挽回上古風規。舉行藂林盛典。非圖後來有所聞
見。亦使法道不致寂寥。諸人既具鐵眼銅睛。山僧安
敢妄通消息。適來所舉數則因緣。總是古人煎過藥
查。嚼了殘飯。有什麼滋味。可以咂啖。雖然忽於無滋
味中。蹉口嚥却。舌頭也難得。山僧更與汝。舉箇古話。
僧問馬大師云。和尚為什麼道即心即佛。大師云。只
為止兒啼。僧云。啼止後如何。大師云。非心非佛。僧云。
除此外。如何指示。大師云。不是心。不是佛。不是物。今
時兄弟。才見舉箇即心即佛。便把作尋常說話。才舉
個麻三斤。乾屎橛。杖林山下竹筋鞭。以至釣絲絞水
鋸解秤鎚。新婦騎驢阿家牽。三脚驢子弄蹄行。如此
之類。便作玄妙奇特商量。若作玄妙奇特商量。入地
獄如箭射。若作平常說話。入地獄如箭射。佛鑑懃和
尚頌云。美如西子離金閤。嬌似楊妃倚玉樓。猶把琵
琶半遮面。不令人見轉風流。者箇頌子。作平常說話
得麼。作玄妙奇特商量得麼。又北山隆和尚頌云。即
心即佛。有水有竹屋便好。非心非佛。不襪不冠身自
由。不是心不是佛不是物。閑倚闌干立清曉。紅芭蕉
引碧牽牛。者箇頌子。作平常說話得麼。作玄妙奇特
商量得麼。又霍山昭和尚云。即心即佛。嘉眉杲閬。懷
裏有狀。非心非佛。筠袁虔吉。頭上插筆。不是心。不是
佛。不是物。漳泉福建頭匾似扇。只可聞名。不可見面。
這箇頌子。作平常說話得麼。作玄妙奇特商量得麼。
具眼禪流。試定當看。諸人二六時中。忽然一拳打破
虗空。方知三世諸佛寐語。六代祖師寐語。天下老和
尚寐語。何山寐語。久立眾慈。伏惟珍重。
中夏普說。古人道。我若真正舉揚。直須法堂前。草深
一丈。始得。誠哉是言。豈不見。魯祖凡見僧來。便面壁。
南泉聞云。我尋常向師僧道。向佛未出世時會取。尚
不得一箇半箇。他與麼。驢年去。看他古人。恁麼說話。
盖是奈何不得。諸人既是按下雲頭。山僧與你通一
線路。諸兄弟。我不敢輕於汝等。汝等皆當作佛。我不
敢輕於汝等。汝等皆當作祖。祖佛與上座不別。為什
麼不別。只是見處不別。你擬心作佛作祖。喚作望上
心不息。正是生死根本。出家行脚。本為出離生死。生
死作麼生離。纔入門來便道。生死事大。無常迅速。是
你擬欲脫佗生死。日中還逃得影麼。二乘猒生死如
桎梏。菩薩於生死而不捨。永嘉初見曹溪。道箇生死
事大。無常迅速。六祖云。何不體取無生。了無速乎。永
嘉云。體即無生。了本無速。六祖云。子甚得無生之意。
永嘉云。無生豈有意耶。六祖云。無意誰當分別。永嘉
云。分別亦非意。看佗師資緣會。針芥相投。正去偏來。
明投暗合。著著有出身之路。此是天下第一箇。行脚
見人底標準。如今兄弟。也依樣道箇生死事大。無常
迅速。及乎問佗。喚什麼作生死。喚什麼作無常。便即
懡㦬。既不能如金翅擘海。香象渡河。直須晝三夜三。
密密體究。𢬵取一生兩生。以至多生。全體放下。如癡
如兀。忽然洗面摸著鼻孔。不為難事。你若一暴十寒。
者邊游州獵縣。那邊玩水觀山。愛名被名縛。愛利被
利縛。愛佛法被佛法縛。愛善知識。被善知識縳。愛超
佛越祖。被超佛越祖縳。你若總不愛。被總不愛縳。初
機兄弟。又不可無明師善友。相與䇿發。至于大達之
地。如雪峯三登投子。九上洞山。後於澧州鰲山店上。
打破漆桶。皆巖頭䇿發之功也。雪峯與巖頭。同到鰲
山阻雪。巖頭只是打睡。雪峯一向坐禪。一日喚巖頭
云。師兄師兄。且起來。巖頭喝云。噇眠去。每日牀上坐。
恰如七村裏土地。他時異日。魔魅人家男女去在。峯
點[(曷-曰)/月]云。某甲者裏。實未穩在。不敢自謾。巖頭云。我將
謂你佗後。向孤峯頂上。盤結草菴。播揚大教。猶作箇
語話。峯云。某甲實未穩在。巖頭云。若實如此。據你見
<pb n="156"/>
處。一一通來。是則與你證明。非則與你剗却。峯云。某
甲初到鹽官。聞舉色空義。得箇入處。頭云。此去三十
年。切忌舉著。峯云。因看洞山過水頌。有箇省處。頭云。
若恁麼。自救也不了。峯云。後因問德山。從上宗乘中
事。學人還有分也無。山打一棒云。道什麼。我當下如
桶底脫相似。巖頭震威一喝云。豈不聞道。從門入者
不是家珍。雪峯是箇沒量大人。他從前許多所得。不
自珍惜。堅謂未穩。誠知佛法。不是小事。及乎被巖頭
揣盡家私。拶向萬仞厓頭。伎倆已盡。途路已窮。時節
已至。曠劫未明之事。將及現前。却問他後如何。巖頭
向者裏。放開啐⿰口豕同時眼。施出啐⿰口豕同時用。輕輕與
佗一推向道。他後若欲播揚大教。須一一從自己胷
襟。流出將來。與我盖天盖地去。雪峯不覺全身落在
萬仞厓下。一點氣息也無。却甦醒起來。跳下禪牀云。
師兄今日。始是鰲山成道。今日始是鰲山成道。巖頭
若向者裏。更與本分草料。雪峯光明盛大。豈止於此。
佛眼和尚頌云。鰲山成道足人傳。莫是從來話未圓。
賴有玄沙知始末。遍身紅爛在魚船。若明得者一頌。
便識得巖頭雪峯。舌頭落處。還丹一粒。點鐵成金。至
理一言。轉凡成聖。此是天下第二箇。行脚。親近師友
底標準。雪峯住後。示眾云。南山有一條鱉鼻蛇。汝等
諸人。切須好看。又云。盡大地撮來。如粟米粒大。拋向
面前。漆桶不會。打皷普請看。又云。盡大地是箇解脫
門。把手拽不入。且道者些消息。從甚處得來。要且不
從三登九到處得來。不從德山棒下得來。不從巖頭
道一一從自己胷襟流出。盖天盖地處。得來。久參宿
衲。未舉先知。後學初機。卒難洞曉。灼然此一段奇特
大事。無非無量劫來。熏習般若種子純熟。豈可造次
便欲到他古人田地。大覺世尊。於三大阿僧祇劫修
行。然後萬德功圓。方成正覺。的非容易。又不可見與
麼道。便乃自生退怯。汝若具大信根。有大力量。發大
志願。於一念頃。頓入不思議。無功用廣大法門。如蛟
龍得一渧之水。便能興雲布雨。浹洽大地枯槁。此是
決定底事。誠不虗也。參玄上士。行脚高流。既來妙峯
山中度夏。不可道學禪學道。妙峯無禪道可學。不可
道問古問今。妙峯無今古可問。不可將古人言句。記
持以當本參。佗古人殘涎剩唾。[涴-(夗-夕)+匕]汝心田。臈月三十
日。總不得力。設有平生參得學得。講明得悟得。總是
癡狂外邊走。自己分上。有何干涉。眾中有久參兄弟。
聞山僧與麼說話。出來掀倒禪牀。喝散大眾。豈不有
些衲僧氣息。既無其人。山僧再舉一則古話。首山和
尚。一日侍風穴和尚次。風穴垂淚云。不幸。臨濟之道。
至吾將墜於地。首山云。覩此一眾。豈無人耶。風穴云。
聰敏者多。見性者少。首山云。如某者如何。風穴云。吾
雖望子之久。又恐耽著法華。不能放捨。首山云。此亦
可事。願聞其要。於是風穴上堂。舉世尊。以青蓮目。顧
視迦葉。正當與麼時。且道說箇什麼。若道不說而說。
又是埋沒先聖。且道說箇什麼。首山便下去。侍者云。
念法華。何不祗對和尚。風穴云。佗會也。次日。首山與
真園頭上來。穴問云。作麼生是世尊不說說。真云。鵓
鳩樹頭啼。意在麻畬裏。穴云。你作許多癡福作麼。何
不體究言句。穴却問首山。你作麼生。首山云。動容揚
古路。不墯悄然機。穴顧真園頭云。你何不看念法華
下語。大眾。風穴老人垂手處。直向靈山會上。與釋迦
老子。把手共行。若非首山直下承當。佛法豈到今日。
在今臨濟兒孫。遍滿天下。滅臨濟宗者。果何人耶。是
事且止。只如長夏已過太半。狗子無佛性話。還透得
也未。若也未明。且莫虗過時光。急著精彩始得。五祖
和尚道。老僧尋常只舉箇無字便休。若透得者無字。
天下人不奈你何。五祖又有頌云。趙州露刃劍。寒霜
光焰焰。更擬問如何。分身作兩段。密菴老祖頌云。狗
子無佛性。殺人便償命。苦痛百千般。因邪却打正。又
古德頌云。狗子佛性無。虎在三叉口。跳上驀腰騎。不
<pb n="157"/>
用東西走。若向五祖言下悟去。堪與佛祖為師。若向
密菴言下悟去。堪與人天為師。若向古德言下悟去。
堪與學者為師。諸人若透得者一箇無字。趙州老漢。
倒退三千。狗子還有佛性也無。但恁麼參。時熱珍重。
朝廷金山寺建水陸會普說。僧問。堯仁蕩蕩如天闊。
舜德淵淵似海深。法施門開無壅塞。三途八難盡超
升。朝宰臨筵。請師說法。師云。天無私盖。地無私載。進
云。梁武製文於曩日。我皇今日再敷揚。師云。聖人無
兩心。進云。昨日金鐙明碧落。今朝法鼓震玄音。師云。
見聞明歷歷。我法妙難思。進云。與麼則皇道與佛道
竝行也。師云。知恩方解報恩。師乃云。如來往昔為眾
生。脩治法海無邊行。有如沛澤清炎暑。普滌眾生煩
惱熱。所以乘大悲願力。示現世間。為三界大師。四生
慈父。如優曇華。時一現爾。或於一毫端。現寶王剎。坐
微塵裏。轉大法輪。或為轉輪聖王。王四天下。千子圍
繞。七寶莊嚴。壽八萬歲。飛行自在。所向無礙。其國豐
樂。人民熾盛。威德特尊。無有為比。是皆大悲願力中
之所發現。所以道。大悲願力。猶如大海。甚深無底。大
悲願力。如太虗空。廣大無際。大悲願力。如大日輪。升
于虗空。大悲願力。如須彌山。普雨眾寶。大悲願力。如
如意珠。滿眾生願。大悲願力。如世明鐙。普照一切。大
悲願力。猶如高盖。普蔭群生。我佛如來。以大悲心而
為體。因於眾生。而起大悲。因於大悲。生菩提心。因菩
提心。成等正覺。譬如曠野之中。有大樹王。根若得水。
枝葉花果。悉皆繁茂。菩提樹王。亦復如是。一切眾生。
而為樹根。諸佛菩薩。而為花果。若諸菩薩。以大悲水。
饒益眾生。則能成就諸佛智慧花果。若諸菩薩。以大
悲心。饒益眾生。則能成就阿耨菩提。是故。菩提屬於
眾生。若無眾生。一切菩薩。終不能成無上正覺。故我
大元佛心聖主。與釋迦如來。轉輪聖王。同一根本。同
一枝葉。亦乘大悲願力。示現世間。作大國王。為世界
主。允文允武。克哲克明。玉扆垂衣。視四海眾生。如赤
子。金輪統御。攝十方剎土。為一家。具十地菩薩之身
心。超四輪王之壽量。萬幾之暇。留心佛法。以正法治
民。故佛教倍前。光明熾盛。以大悲心。饒益眾生。開甘
露門。廣度群品。由是。於楊子江。建金山萬僧之海會。
脩水陸無礙之大齋。披閱五千四十八卷之尊經。講
演教禪。直指難思之妙法。以百億日月。而為燈燭。使
一切眾生。得證光明三昧門故。以百億須彌。而為香
饌。使一切眾生。悉皆飽滿。得證法喜禪悅樂故。以百
億香水海。而為醍醐酥酪。使一切眾生。頓息飢虗。得
入如來清淨法海故。以百億四天下七寶。而為布施。
使一切眾生。永離貧苦。皆得如意富樂故。以過現未
來。百千萬億。恒河沙。微塵數。諸佛菩薩。而為眷屬。使
一切眾生。得依怙善知識故。以三千大千世界。而為
經卷。使一切眾生。常轉如是經故。上窮有頂。下極空
輪。若幽若顯。咸脫於苦輪。曰天曰人。皆承其恩力。莫
不皆從
佛心聖主。清淨微妙。大悲願力中之所流出。上合諸
佛本覺妙心。下與一切眾生。同一悲仰。以此祝
聖壽。壽如妙高不動之山。以此延　聖福。福等華藏
甚深之海。以此治國家。則民康物阜。以此平天下。則
海晏河清。百億劫之罕逢。十方國之希有。何異釋迦
出世。彌勒降生。恒河沙界。盡入提封。九十六種。咸歸
正化。巍巍乎蕩蕩乎。不可得而稱量。不可得而思議。
只今君臣慶會。佛法光揚。知恩報恩。作麼生道。兩輪
日月無私照。一統乾坤樂太平　復舉。梁武帝夢神
僧。告曰。六道四生。幽囚者眾。何不建水陸大齋。而濟
拔之。帝既寤。詔十大高僧。披尋大藏。撰成儀文。始於
金山建此大會。於初夜分。悉停燈燭。帝親臨筵。禱曰。
若此儀文。理協聖凡。願我拜起。燈燭自明。如未符聖
意。燭暗如故。帝一拜。燈燭皆明。二拜宮殿震動。三拜
天雨寶花。當時靈異。不可勝數。至於歷代脩建。顯驗
<pb n="158"/>
猶多。當今
佛心天子。以梁武之心為心。特降　御香七寶綵段。
脩設齋供。建此大會。宰相百官。光臨法會。諸山碩德。
共闡玄音。凡聖混融。人天交接。直得娑竭羅龍王。從
海涌出。親獻寶珠。天帝釋空中雨花。殷勤贊嘆。上來
臣僧升于寶座。舉唱宗乘。所萃鴻因。端用祝延
天筭。復成一偈。堯眉八采輝寰宇。舜目重瞳照四方。
紫金山頭日卓午。大千沙界仰恩光。
<other>法語</other>
<other>示行侍者</other>
古來本色衲子。尋師訪道。決擇此事。須得明師善友。
切磋琢磨。日漸月漬。自然超群拔萃。千人萬人。羅籠
不住。方堪為種草。雪峰三登投子。九上洞山。於德山
棒下。如桶底脫。至鰲山店上。跳下禪牀云。今日始是
鰲山成道。雪峰如吞舟之魚。搖乾蕩坤。振[髟/(鼠-臼+(ㄇ@(企-止)))]擺尾。若
不得巖頭震燒尾之雷電。而欲過禹門。其可得乎。師
友琢磨之功。信不誣矣。後來建大道場。一千五百龍
象圍繞。光明盛大。若揭日月焉。雲夢之竹。天下之勁。
不矯揉羽筈。則不能以入堅。棠溪之金。天下之利。不
鎔範砥礪。則不能以擊強。其斯之謂。泉南行侍者。與
巖頭雪老。同一生緣。徧參閩浙諸大尊宿。既親近明
師友。何患乎所得不深。所見不廣。欲還故里省親。來
求警䇿。因謂之曰。父母非我親。誰是㝡親者。諸佛非
我道。誰是㝡親者。這裏下得轉語。不妨衣錦還鄉。其
或尚涉途程。直須如真覺祖師。跳下禪牀時。一回。方
為究竟。勉之勉之。
<other>示阜上人</other>
終日喫飯。未甞咬著一粒米。終日著衣。未甞挂著一
縷絲。我與麼道。早是龜毛長數丈了也。你若攀緣不
息。妄想馳求。覓佛覓法。覓禪覓道。大似緣木求魚。刻
舟求劍。直須二六時中。不依倚一物。則自然虗而靈。
寂而妙。喚作無依道人。又謂之金剛正體。又謂之頂
王三昧。隨處作主。遇緣即宗。朝往西天。暮還東土。有
什麼過。阜上人坐夏山中。來求警䇿。書此示之。
<other>示寶維那</other>
古人三登投子。九上洞山。為什麼事。玄沙不出嶺。保
壽不渡河。又作麼生。古今無異。達者同途。良驥追風。
何勞鞭影。不見。古靈和尚。告其師曰。靈光洞耀。逈脫
根塵。體露真常。不拘文字。心性無染。本自圓成。但離
妄緣。即如如佛。者箇是參方歸省。師資相契底。千古
龜鑑。豈似如今隨群逐隊。推磨行脚。增長無明。虗延
歲月者。又將何面目。以見其師耶。閩中寶維那歷徧
百城。一斑未露。明日還鄉省師。當如古靈。作大獅子
吼。不妨暢快平生。何山聞得。焚香為汝證明此事。終
不虗也。
<other>示成上人</other>
人人有箇生緣。如何是上座生緣。若道某甲是某州
某處人氏。與麼祗對。錯了也。你若識得生緣。一生參
學事畢。雲門大師道。生緣若在向北。北有趙州和尚。
五臺文殊。總在者裏。生緣若在向南。南有雪峰臥龍
西院鼓山。摠在者裏。你若會得雲門說話。不必南詢
諸友。重見文殊。樓閣門開。方參彌勒。

月江和尚語錄卷中

<sarticle>月江和尚語錄卷下</sarticle>

<other>佛祖讚</other>
<other>釋迦佛出山相</other>
六年如兀復如癡。麻麥如何療得飢。成道時當三十
歲。脩行知歷幾僧祇。乳糜奉供先牛女。御服輕將貿
獵師。示現凡夫世間相。故教金步混塵泥。
入山耐得雪霜寒。出得山來眼界寬。還了六年麻麥
<pb n="159"/>
債。黃金殿上草漫漫。
<other>旃檀佛</other>
寶階三道降人間。忉利宮中說法還。輪輻香敷金菡
萏。玉毫光耀紫旃檀。人天百萬獅音震。剎海三千象
武寬。歷劫何曾異今日。巍巍常在鷲頭山。
<other>文殊普賢</other>
不居五臺山。豈住清凉寺。手內執何經。經中談底事。
勘破維摩不二門。好箇翻身獅子子。
雲興二百問。缾瀉二千酬。有如香象王。截斷恒河流。
如意擊開銀世界。峨眉山色玉光浮。
<other>草衣文殊</other>
法王之子。七佛之師。入毗耶。問維摩之疾。秉慧劒。斷
二乘之疑。接善財長伸金臂。對無著擎起玻瓈。散三
千丈綠雲之𩬊。披八吉祥香草之衣。臺山六月雪花
飛。奮迅還他獅子兒。
<other>觀音菩薩</other>
得大自在正法王。三千界舒白毫光。玉盂拍滿甘露
漿。盤陀石上金剛幢。
稽首觀世音。深得大自在。三十二應身。變現周沙界。
是故善財童。被此堅固鎧。能於十指端。涌出祥光彩。
巍巍萬德尊。特立雲霞外。如日出扶桑。如月生滄海。
一瞻勝妙容。滅却曠劫罪。一稱大士名。功德獲萬倍。
向此光明中。身心自安泰。為語苦眾生。慎勿生懈怠。
悲願化行塵剎海。法身高出萬由旬。洗空魔界眾生
界。震動風輪與水輪。白菡萏舟遊鬼國。碧瑠璃殿駭
波神。大家證入三摩地。甘露瓶中柳正春。
八萬由旬。吉祥之法身。三十二應。慈悲之玅相。統十
方剎土。同一歸依。鼓百萬迅雷。作一回向。明月光分
眾水中。陽春錦綻千花上。
應以此身而說法。十方世界示童真。巖間人看水底
月。水底月看巖上人。
虗空為體。法界為量。示十四無畏之威。現四八慈悲
之相。髻珠明朗。開大千解脫之門。瓶柳搖春。掃眾生
無明之障。陽春密布百花叢。月明遍在千波上。
以眼聞聲。以身為舌。如說而行。如行而說。一葉蓮舟。
千尋濤雪。八萬四千。圓通法門。藕絲孔中。七穿八穴。
開甘露門。廓悲願海。宴坐盤陀。得大自在。以大悲水。
長正法芽。以方便風。開智慧花。三十二應。十四無畏。
剎剎圓通。塵塵三昧。
<other>魚籃觀音</other>
利物垂慈度有緣。綠雲欹擁玉嬋娟。時人貪看衣中
寶。三十六鱗飛上天。
千鈞隻手提。滯貨無人買。何處是龍門。籃中有滄海。
<other>啞子觀音</other>
出得漁家網。提來入閙籃。只圖論貴賤。無復避羞慚。
慈願猶春育。悲心似海寬。莫教輕漏泄。啞子口喃喃。
<other>重接續大悲菩薩三十二臂像</other>
稽首大士。濁世福田。首目與臂。八萬四千。惟此大悲。
三十二臂。如大樹王。眾枝所寄。究其所表。四八應身。
一身一臂。任運屈伸。頂戴彌陀。手擎日月。持杵振鈴。
群魔消滅。秉吹毛劒。提四楞蕳。楊柳風清。淨瓶水滿。
架精進箭。張智慧弓。天龍八部。風虎雲龍。月斧寶弓。
棒矛鎗戟。右印左條。慈威翼翼。或結四印。或握二蓮。
大機普應。大用現前。或合兩掌。或揑兩拳。或伸兩臂。
垂手入[厂@(邱-丘+墨)]。大士一身。具此三昧。八萬四千。亦復如是。
大周法界。細入微塵。千變萬化。歸乎一真。維朱祐之。
曲盡其妙。心手俱忘。成於談笑。昔本不墮。今亦不增。
曇華再現。枯木重榮。即一切法。離一切相。水月空花。
無去來想。我作是偈。功德難量。開甘露門。樹光明幢。
<other>吳興慈感天台教寺。蚌珠觀音</other>
稽首大士。千億應身。隨聲赴感。剎剎塵塵。一蚌[殼-一]中。
無邊世界。非實非虗。非寬非隘。惟此蚌珠。日月精華。
豈意大士。來生我家。行道白衣。端嚴妙相。頂佩圓珠。
<pb n="160"/>
光明無量。諸天擁護。二龍前行。善財恭敬。頻伽欲鳴。
潯溪蔣公。陰德所洽。應以此身。而為說法。爍迦羅首
以表法身。慈攝中道。如花藏春。清淨寶目。以表般若。
照了萬境。無可逃者。母陀羅臂。以表解脫。定以止散。
眾苦俱拔。我此蚌珠。三德俱備。即空假中。悉歸真諦。
偉哉岳祥。千鈞重寄。罔象無心。獲此如意。前佛後佛。
無二無同。法界海慧。平等圓通。昔日蚌珠。示現應真。
今此蚌珠。示現佛身。佛身無為。不墮諸數。如太虗空。
堂堂獨露。入此樓閣。彌勒同龕。萬花圍繞。間世優曇。
<other>馬郎婦</other>
頭不梳面不洗。除却馬郎。知音能幾。流水無情戀落
花。落花何事隨流水。
<other>子昂趙學士筆</other>
大士示現宰官身。宴坐玉堂而說法。一朝奉　詔登
寶陀。親覩如是慈悲相。誓圖千本散人間。普為群生
作依怙。玉堂仙去不記年。而此應身常住世。當時毛
頴與陶泓。有情無情同作佛。
<other>布袋和尚</other>
契此翁。少叢林。腹便便。咲吟吟。布袋中。拈出百二十
件兜率陀天底。樓閣前。拋出百二十箇菩提心。人間
天上。蹤跡難尋。七十二汀烟水深。
阿逸多。鐵奉化。破布囊。索高價。以八萬四千。而為色
身。以人間四百年。為一晝夜。只管東奔西馳。不肯從
空放下。金色頭陀。在雞足山中。夢覺幾回。等你當來
下生。三會龍華。說箇之乎者也。
拄杖拓開兜率院。布囊包褁苦娑婆。佗無惱亂眾生
意。自是眾生惱亂他。
三會龍華未廝當。長街短巷恣佯狂。布囊裏許乾坤
大。主丈頭邊日月長。兜率陀天乾屎橛。毗盧樓閣水
雲鄉。却言我是真彌勒。家醜無端向外揚。
<other>維摩</other>
詐疾欺人實自欺。散花玉女亦攢眉。若無香積盂中
飯。一嘿應難療眾飢。
毗耶老人無住著。獨坐匡牀頓銷鑠。一半虗頭一半
癡。通身是病通身藥。文殊領眾來對談。至極則處口
即緘。上方鉢飯香郁郁。法筵華雨紅毶毶。菴羅樹園
在何處。掌擎大眾同歸去。人天百萬世尊前。清風撼
動旃檀樹。
<other>耆婆大士</other>
稽首耆婆。出世醫王。有大願力。具大威光。人有四百
四脉眾生之病。師有八萬四千對治之方。兩箇胡盧。
是何妙藥。一根靈木。洞見膏肓。使一切人。瞻其尊像。
稱其名號。非惟愈多生之痼疾。直是消除業障。廓清
塵累。俾身心毛孔。皆得其清凉。
<other>穢跡金剛</other>
三首示以三觀法門。八臂示其八方禦侮。顯百千諸
佛之威權。救一切眾生之疾苦。即勝熱婆羅門火聚。
即無厭足王刀鋸。聞者魔外潛蹤。見者寒毛卓竪。行
此道持此法。現此形立此壇者。誰是同儔。釋迦覺雄。
觀音龍樹。
<other>寶公大士</other>
鏡容煌煌。金錫堂堂。剪刀尺拂。讖陳齊梁。言達磨傳
佛心印。追之不及。謂大士講經已竟。少借威光。終日
拈香擇火。不知身是道場。妙相僧繇難著筆。巍巍坐
斷獨龍岡。
<other>僧伽大士</other>
道運等慈。智能普照。以金錫鎮泗水之津。魔外由是
歸降。以淨巾盛傾湫之雨。涓渧了無滲漏。三十六應。
如圓通大士之現神通。一堅密身。與寶公肉身而同
不朽。夫是之謂大聖僧伽國師。長淮九州。民之父母
者也。
<other>羅漢</other>
阿羅漢即無煩惱。常住人間不涅槃。渡水脚跟浮逼
<pb n="161"/>
逼。穿雲頭上黑漫漫。不為自己邏齋供。只要眾生破
吝慳。日日遊行四天下。石橋方廣幾時還。
<other>朝陽對月</other>
寒暑一衲。補舊如新。東搭西搭。橫紉竪紉。金烏西沒
又東升。不把金針度與人。
者一卷經。談什麼事。不是唐言。亦非梵字。玉兔光中
轉法輪。生芽黑荳河沙數。
穴鼻鍼。無絲線。用盡工夫。補成一片。紅輪幾度見昇
沉。寒暑一裘金不換。
圓頓教。了義經。循行數墨。信受奉行。不是光明偏愛
月。山堂寂寞夜無燈。
<other>須菩提</other>
祗園會上。問法如流。居士門前。置鉢欲去。巖間宴坐。
惹動天花。倚杖思惟。無本可據。若將空寂證圓通。烏
龜稽首須彌柱。
<other>豐干寒拾</other>
三人行談甚事。不說峨眉五臺。便說西方淨土。國清
寺風月平分。寒巖下醜拙俱露。大人境界有誰知。幾
回來往松門路。
<other>寒山拾得</other>
六月臺山雪。人間沸似湯。芭蕉搖動處。遍界是清凉。
手內一卷經。字字無人識。赤脚下峨眉。九九八十一。
國清寺裏箇蓬頭。相喚相呼去看牛。禿帚生苕偏峭
措。襤襂破衲轉風流。拈來一片芭蕉葉。寫出百篇張
打油。尀耐豐干輕觸諱。至今落賺老閭丘。
是誰拾得便為名。却道寒山是我兄。不放一塵來實
際。盡將萬事付吟情。打他土地防鵶食。嚇倒溈山作
虎聲。拍手高歌脫身去。寒巖回首暮雲平。
<other>初祖</other>
九州之鐵。鑄不得西來一錯。萬兩黃金。博不得老蕭
一諾。五色麒麟飛上天。丹山鸞鳳巢阿閣。樹起東土
勝幢。撼動竺乾木鐸。熊耳峰前急轉身。無限清風動
寥廓。
梁江萬頃波濤立。魏嶺九年冰雪深。脫得渾身歸竺
國。至今隻履重千金。
<other>五祖</other>
巍巍坐斷白蓮峯。靜聽風吟萬壑松。七百高僧何處
去。碓坊有米沒人舂。
<other>百丈</other>
獨坐雄峯。無齒大虫。一回鼻痛。三日耳聾。遭黃蘗攔
腮一掌。怜兒不覺醜。對溈山夜深撥火。錯認橘皮紅。
立禪苑清規。如蕭何之制律。向馬師卷席。猶射羿之
逢蒙。面目森嚴難近傍。叢林千古凜威風。
<other>臨濟</other>
師之面目。如秋月之孤圓。師之道德。如杲日之麗天。
有吞過現未來。諸佛之口。宜拍四七二三。諸祖之肩。
當機不讓。揮黃蘗攔腮一掌。大用現前。築大愚肋下
三拳。四種料揀。猶虎之缺馬之馽。三玄三要。如坤之
斷乾之連。兒孫遍滿天下。皆謂得師正傳。殊不知正
法眼藏。滅向瞎驢邊。
<other>天台智者大師</other>
具大智慧。有大辯才。悟法華旋陀羅尼三昧。是真精
進。見靈山一會儼然未散。親覩如來。說摩訶止觀。揭
釋天之日月。談禪波羅蜜。鼓覺海之風雷。切柏代香。
金爐繚繞。卷簾進月。銀地裴回。千古仰之。猶大山北
斗。萬世尊之。惟南岳天台。手執玉如意。宴坐金剛臺。
圓伊三點摩醯眼。祕藏重重盡豁開。
<other>趙州</other>
口似含珠。頭如木勺。少年時道。是有主沙彌。八十歲
行。甚馬脚驢脚。三五斗。頭上青。一箇牙。下下咬著。
直饒使得十二時辰。也是秦時𨍏輅。咄。
<other>雪峰</other>
雪覆鰲山。月明象骨。項上鐵枷。至今未脫。
<pb n="162"/>
<other>李侍郎參藥山</other>
天上雲。瓶中水。見面聞名。賤目貴耳。一段風光畫不
成。樹頭瑟瑟寒濤起。
<other>斐相國參黃蘗</other>
手中佛。壁上僧。一呼某甲。即與安名。從此事師為弟
子。舉頭一十二峯青。
<other>靈照女</other>
年少龐家女。機鋒足可誇。笊籬撈白月。斂袂對丹霞。
共說無生話。休攤樹上麻。臨終看日色。誑殺老爺爺。
<other>政黃牛</other>
湖水湖山得趣多。無邊風月暗消磨。黃牛角上一吟
卷。半是樵歌半牧歌。
<other>郁山主</other>
來往茶陵歲月深。幾回春雨又春陰。不因驢上翻筋
斗。打失明珠沒處尋。
<other>懶瓚</other>
嶽頂雲深絕路行。臥藤蘿下過平生。十年宰相輕饒
舌。一箇高僧擅懶名。芝詔忽臨天咫尺。芋魁從此價
連城。如斯標致今誰是。更看黃河幾度清。
<other>天童淨和尚</other>
兩頭白牯眉毛竪。三面狸奴鼻孔凹。一隻皮靴能剔
脫。月明金鳳宿龍巢。
<other>雪峰圓覺演禪師</other>
宗說俱通。縱橫無碍。趯倒須彌盧。踏飜圓覺海。得元
豐密旨。了知迷是悟之鉗鎚。輥雪嶠木毬。要顯凡乃
聖之爐鞴。萬仞厓前獨足立。鼻孔摩觸家風。十字街
頭破瓦片。髑髏常干世界。耀古騰今。光明盛大。夫是
之謂天衣天鉢直下底兒孫。擬向望州亭烏石嶺見
渠。大似漆桶不快。咄。
<other>落髮先師月溪和尚（嗣癡絕）</other>
用翳睛法。施＆CI0001;機。面上刮得霜落。𦚾中全沒慈悲。
把斷螺江水。魚龍乞命。放出南山虎。獅子藏威。四坐
道場行正令。倒拈禿筆[書-曰+(且-二+人)]娥眉。
<other>紫籜古田和尚</other>
擔官樣板。破天然家。用斷貫索子。穿衲僧鼻孔。放無
毛鐵[鷂-缶+(工/山)]。驗四海龍蛇。不願成佛作祖。钁頭隨分生涯。
夫是之謂白雲關外。出嶺玄沙。
<other>育王橫川和尚</other>
西丘克家嗣。松源的骨孫。滅臨濟正法眼。碎中峰破
沙盆。失却劒於昆明池裏。撈得鋸於曲江江邊。騰今
耀古。搖乾蕩坤。黃河九曲兮水出昆侖。
<other>天瑞先師虎巖和尚</other>
驪珠可抉。虎鬚可捋。凜然其不可犯者。令行吳越。
<other>天童竺西和尚</other>
河目海口。錦心綉腸。汪汪吞太湖之器量。煌煌粲太
白之光芒。怒罵時海涵春育。慈悲處烈日秋霜。舉玄
沙未徹語。如真淨驗寂音黃金百煉之色。拈洞山三
頓棒。類慈明發積翠丹砂九轉之香。橫幾莫莫。有陣
堂堂。夫是之謂中峯五世。大樹之蔭凉者也。
<other>徑山晦機和尚　雪竇石室請</other>
面目肖大智之癯。機智具永明之辯。一國師奔雷震
霆。四藤條飛星閃電。握䪥室文筆。九⿱日折可扛。建大將
旗皷。三軍怯戰。石室是其克家。足以聯芳續𦦨。數樹
松華。千尋雪練。于今挂在乳峯前。來者一一看方便。
<other>天目中峯和尚</other>
佛祖楷模。人天榜樣。度量似海之深。語默如春之盎。
碎[狦-(狂-王)+王]瑚於鐵鞭。撒真珠於羅帳。視身如幻。住幻為身。
以相即真。全真非相。褒之美之。號為普應國師。瞻之
仰之。元是中峯和尚。
<other>大鑑澄禪師</other>
禪居叟。老瞎禿。行藏不貴巧遲。用舍只圖拙速。類老
胡脚踏鯨波。似飲光定回雞足。巨福山金寶山。稱性
住持。瑞鹿山瑞龍山。了無拘束。濯錦江頭看競渡。不
<pb n="163"/>
謬為南陽一國之師。天津橋上弄胡孫。好流通永元
一枝蠱毒。耿耿靈峰照夜燈。斷絃須是鸞膠續。
<other>華頂峯無見和尚</other>
道重如山。心明似月。眼著五須彌。口吞三世佛。黃沙
鉢敲作金聲。老菜根甜於厓蜜。羚羊挂角不留踪。千
古華峯高突兀。
<other>天衣斷江和尚</other>
八十禪翁。四海眼空。面帶匡廬古色。身同卓筆奇峯。
聞其提唱。浮佛應為點首。觀其出處。大梅夫豈同風。
鴈過長空。影沉寒水。繼乃祖烹金爐鞴之綱宗。秋天
之月。霜夜之鐘。吾將見此菴之道。光明盛大。綿亘於
無窮者也。
<talk>許道卿七贊并序</talk>
雲間玉清觀道士。靜寄法師許道琯。潛心吾大聖人
之道甚。力書雜花大經全部者三。法華全部者。四十
有六。楞嚴圓覺諸經。不以數計。又書法華經塔二。常
持准提。脩嚴清泰。及化。其門人稟治命闍維。得不壞
者六。曰指節。曰頂。曰齒。曰舌。曰數珠。曰右膝骨。靈瑞
二。曰設利羅。曰化佛像。其徒玄素法師曹士勤。以其
師甞從予遊。求予識之。以信後世。乃各為之贊曰。
<other>指節</other>
開則成掌。合則成拳。於一毫端。揑聚大千。破一微塵。
出大經卷。蘸乾滄溟。書之不倦。是故。十指常放寶光。
於烈焰中。粲然堅剛。上下稱尊。指天指地。我此法師。
亦復如是。
<other>頂</other>
頂戴寶冠。類傅大士。火後鏗然。舍利無數。頂門一著。
煒煒煌煌。貴同珠璧。粲若珪璋。由頂至踵。由踵至頂。
是精進幢。是大圓鏡。螺髮不燼。髻珠常明。故此髑髏。
敲作金聲。
<other>齒</other>
歌贊佛乘。皆出于口。是故齒牙。火餘不朽。世尊闍維。
帝釋雨花。遣二捷疾。盜其𤥖牙。豈謂法師。慈悲喜捨。
是其齒牙。無敢盜者。玄珠晶瑩。綴于枯齦。函以金玉。
以示世人。
<other>舌</other>
六受用根。驗其功德。惟舌之功。一千二百。法門微妙。
代佛宣揚。故此舌本。作蓮花香。如說而行。如行而說。
火冷寒。如初偃月。了知味性。非有非空。藥王藥上。
同證圓通。
<other>數珠</other>
憶佛念佛。晝夜不忘。百八摩尼。帝網交光。於其光中。
承事諸佛。如敲門瓦。如渡河筏。珠即是佛。佛即是珠。
薪盡火滅。珠體如如。樹堅固幢。被忍辱鎧。三灾彌綸。
此珠常在。
<other>右膝骨</other>
瞻禮聖容。一拜一跪。一一微塵。轉輪王位。屈伸俯仰。
左右逢原。是故此膝。入火不焚。由膝而倒。由膝而起。
折其慢幢。恭敬懺悔。谷神不死。玄牝長存。靈芝瑞應。
福彼後昆。
<other>舍利</other>
人之色身。終歸敗壞。於敗壞中。光明盛大。闍維之法。
始於竺乾。粲設利羅。八萬四千。戒能生定。定能生慧。
玉潤山輝。珠明川媚。後無彌勒。前無釋迦。惟此開士。
火中蓮花。
<other>化佛像</other>
仙家者流。寄身寂靜。有化如來。現之于頂。楞嚴圓覺。
妙蓮雜花。流通書寫。如恒河沙。多𤥖浮圖。筆端涌出。
分座談經。是為化佛。投身火聚。開勝熱門。萬物一體。
天地同根。
<other>自讚</other>
<other>真淨院清拙澄長老請</other>
吾於真淨。有大因緣。信孚檀度。金布祇園。擬老南之
<pb n="164"/>
積翠。仰妙喜之雲門。但以道不及古德。愧前賢。賴有
雞峯師弟。何妨𦦨續芳聯。從此曹溪家業盛。兒孫千
載好流傳。
<other>福州偃峯棠長老請</other>
如雲之碧。似澱之清。師曠不足比其聰。离婁安可竝
其明。萬煆爐中金色。百折灘上溪聲。吾所望子者。不
有沖天之飛。則有驚人之鳴。
<other>大雲滿長老請</other>
九九百百。有年無德。破砂盆價重連城。驪頷珠分文
不直。放行則大雲作霖。把住則虗室生白。雨從何來。
風作何色。桃花浪煖禹門開。白日青天轟霹[靂-秝+林]。
<other>布金機長老請</other>
打鳳羅龍。索鹽奉馬。劫石可消。松風無價。分付布金。
大行此話。
<other>城山心長老請</other>
耐雪松蒼。傲霜菊黃。定力如城山之固。拗性猶金石
之剛。用松源苕帚樁。七穿八穴。唱中峰脫空歌。換調
移腔。月布千江之影。燈分無盡之光。有箇心空如鏡
者。樹吾天瑞㝡高幢。
<other>道濟忠長老請</other>
老老大大。憨憨癡癡。須彌安鼻孔。禿帚[書-曰+(且-二+人)]娥眉。十劫
坐道場。嫌佛不做。一生擔片板。無地容錐。江月照松
風吹。行此道濟斯時。敵勝還他獅子兒。
<other>台州明因圭長老請</other>
咄者漆桶。全無鼻孔。拈起本色鉗鎚。解釘虗空一縫。
不是黃蘗大機。亦非雪峯大用。玉振金聲。風行雷動。
棒頭敲出玉麒麟。頂門放出丹山鳳。
<other>姪曇煥侍者請</other>
大江橫陳。老榕覆庭。南峯如障。北嶠如屏。生此無名
蒭草。且非人傑地靈。蒼松磐石。不足比其壽。磵水秋
月。無以喻其清。大其家世。如優曇鉢花者。煥乎東方
之明。
<other>徒弟元達菴主請</other>
微風吹幽松。凉月挂虗碧。心境兩俱忘。宴坐盤陀石。
也不向紫羅帳裏。暗撒真珠。也不向閙市門頭。閑拋
瓦礫。箇是無為達道人。一句了然超百億。
<other>觀藏主請</other>
觀身實相。觀佛亦然。彼觀幻者。歷劫常堅。瑤席堂中。
閑拈麈拂。清風樓上。鼓動猊絃。鉢囉娘東山正續。脫
空歌中峯的傳。鐘在簴而隨扣隨響。鏡臨臺而誰醜
誰妍。少林之鉢兮金聲玉振。曹溪之燈兮𦦨續芳聯。
<other>琳藏主請</other>
頭白齒黃。技無寸長。耻釋迦說頓說漸。笑達磨歷魏
遊梁。激揚中峯砂盆遺響。發揮天瑞奕世耿光。如戞
球琳。如考琮瑝。何處青山不道場。
<other>徒弟壽嵩院主請</other>
山行六七里。手把糲竭節。老去懶登高。十步九回歇。
凉吾襟者天之風。照吾心者松之月。守乎真。藏乎拙
立嵩山。臥少室。一花五葉好㳅芳。父子不傳真妙訣。
<other>天台資福德長老請</other>
質而不華。拙而自守。有時萬德莊嚴。有時佛面百醜。
孤峯頂上。嘯月眠雲。十字街頭。指槐罵柳。拋却臽千
吾百眾之木杓。開吞盡三世諸佛之口。祖翁一箇破
沙盆。喚作曹溪沒量斗。一時分付與孤雲。向天台山
中。作大獅子吼。
<other>如月維那請</other>
眸子眊。耳朵聾。離婁明。師嚝聰。石橋月。閩嶠松。松長
青。月行空。夫是之謂松月翁。
<other>得祿藏主請　住溫州九峰觀音禪寺</other>
木之有本。水之有源。孽芽至于錯節蟠根。濫觸至于
沃日滔天。曾何心於應世。豈有意乎持權。得其祿得
其壽。亦人天之小果。有其體有其用。非父子之可傳。
破沙盆零敲碎打。苕帚樁七穴八穿。誰知正法眼。滅
<pb n="165"/>
向瞎驢邊。
<other>湖州仁王橖長老請</other>
馬祖一喝。百丈耳聾。睦州一拶。雲門脚折。有際天之
雲濤。可以容吞舟之魚。有持世之風輪。可以駕摩霄
之翮。大用現前。不存軌則。金香爐下崑崙。甓社湖中
明月。盡情分付與仁王。打刀須是邠州鐵。
<other>平江太平簡長老請</other>
身心一如。身外無餘。百草頭邊。誰名彌勒。三家村裏。
無二文殊。有時指洞庭七十二峯。化為真金美玉。有
時攪太湖三萬六千頃。盡作醍醐。太平本來無象。何
須特地塗糊。酒美從來無僻巷。醋酸不在大葫蘆。
<other>鴈山慧日安長老請</other>
心如冷。言如枯柴。平如鏡面。嶮似懸崖。咬破東山
鐵酸饀。百味珍羞。一時具足。拈起雪峯木勺子。千五
百眾。盡舀將來。惠日重光。揮戈可駐。狂瀾既倒。砥柱
能回。鴈宕峯頭日卓午。棒如雨點喝如雷。
<other>宣州妙相宗長老請</other>
玉几雲橫。曹溪水清。心源湛寂。妙相圓明。用松源苕
帚樁。令行吳越。提中峯破沙盆。價重連城。有是父必
得是子。得其祿必得其名。如行而說。如說而行。使吾
天瑞不傳之宗旨。玉振而金聲。
<other>溫州法華闡長老請</other>
闡大機。彰大用。拋出臨濟三要三玄。把住汾陽七擒
七縱。如鐘在簴。大扣大鳴。似箭離絃。百發百中。永嘉
一宿向曹溪。全肩大法千鈞重。
<other>處州金仙釆長老請</other>
金仙現瑞。古佛放光。時節既至。文采全彰。提石頭鈯
斧。得大機而顯大用。焚黃檗禪板。定宗旨而建法幢。
但得棒頭明似日。可無臨濟解承當。
<other>福州偃峯演長老請</other>
眼生三角。頭峭五岳。一大藏教。演出演入。誰道無言。
大千沙界。擲去拋來。將錯就錯。一從聞得偃溪聲。麒
麟掣斷黃金索。放下西院木蛇。拈起曾郎木杓。夫是
之謂先覺而覺後覺者也。
<other>福州末山慧長老請</other>
智慧弓。精進箭。七縱八橫。萬化千變。如洪鐘在簴。大
扣大鳴。小扣小鳴。似明鏡當臺。胡來胡現。漢來漢現。
末山頂上放毫光。霹[靂-秝+林]聲中飛閃電。鑑地輝天。日面
月面。
<other>福城石泉嘉長老請</other>
石中有泉。乃覺之源。松間有月。照徹大千。嘉州大像。
脚跟不點地。陝府鐵牛。鼻孔却遼天。夢幻影子。始終
而成壞。清淨法身。歷劫而常堅。生涯都在钁頭邊。
<other>江陰禪薌真長老請</other>
傲雪松蒼。飽霜菊黃。據玉几寶華王座。樹天瑞光明
勝幢。履真如實際之地。樂禪悅法喜之薌。獅子哮吼。
丹鳳翱翔。大機大用。為瑞為祥。一朵優曇遍界香。
<other>饒州行侍者請</other>
人境一如。色空無碍。惟一堅密之身。不與諸塵作對。
登科任你登科。[托-七+友]萃從他拔萃。三千里外有知音。屋
角松風奏天籟。
<other>峯首座請</other>
佛祖冤家。叢林妖孽。正法眼向瞎驢邊滅。四十年簸
土揚塵。一句子斬釘截鐵。別別。妙峯孤頂雲。曹溪溪
上月。
<other>玄藏主請</other>
妙中之妙。玄中之玄。大洋海底走馬。須彌山上行船。
摩尼珠兩手分付。栗棘蓬一任橫吞。鐵鞭擊碎珊瑚
樹。月在扶桑枝上圓。
<other>快侍者請</other>
人根有利鈍。道無南北祖。俊快底衲僧。兩手親分付。
金圈七穴八穿。栗蓬東吞西吐。要人直下便承當。曹
溪佛法無多子。
<pb n="166"/>
<other>懋藏主請</other>
面目可憎。語言無味。拈却睦州擔板漢。只見一邊。提
起雲門乾屎橛。全無氣息。一氣轉一大藏教。未是作
家。三轉法輪於大千。不容擬議。厥功懋哉。吾道東矣。
樹起光明㝡勝幢。無限清風動天地。
<other>慶侍者請</other>
默爾忘言。寂而常照。如月暎於千江。似風號於萬竅。
心不用徵。辟慶喜之多聞。花未曾拈。發飲光之微笑。
逈脫根塵。靈光獨耀。百華叢裏現優曇。金毛窟中獅
子吼。
<other>真淨法標院主請</other>
松兮蒼蒼。月兮皎皎。提起真淨妙明。照破妄想顛倒。
有時拈一莖草。作丈六金身。有時將丈六金身。作一
莖草。取上方一鉢飯。接待方來。以曹溪半滴水。普滋
枯槁。兒孫千古仰清標。珊瑚樹林日杲杲。
<other>俗姪劉𩒮請</other>
五十餘年不在家。揑雙拳自作生涯。劉郎觀裏桃千
樹。春去春來幾度花。丹青寫出。是相非相。當陽挂起。
真耶假耶。如今唱箇還鄉曲。眼底無人識得他。向你
道。箇是勝江江上。古榕樹下。彭城氏之子。十三歲去
做和尚。喫了常住多少飯與茶。
<other>徒弟普覺首座請</other>
從無住本。立一切相。纔涉丹青。便成虗妄。大洋海底。
簸土揚塵。須彌山頭。興波皷浪。懷州牛喫禾。益州馬
腹脹。父子從來妙不傳。劒氣直衝牛斗上。
<other>徒弟嗣燈侍者請</other>
翻身劒刃。走馬冰稜。谷孤古東山正脉。林鴆砧真本
閩僧。法無可傳之法。燈續無盡之燈。父慈子孝。月白
江清。拏得電光為火把。却來日午打三更。
<other>道弘侍者請</other>
道遠乎哉。觸事而真。人能弘道。非道弘人。於一毫端。
現寶王剎。坐微塵裏。轉大法輪。獅子窟中無異獸。鐵
牛生得玉麒麟。
<other>偈頌</other>
門人　自成　編
<other>拜四祖大醫肉身</other>
巍巍坐斷破頭山。徧界難藏赤肉團。右虎左龍青未
了。一枝橫出太無端。
<other>拜五祖大滿肉身</other>
再出頭來早事多。姓非常□便如何。黃梅一席今猶
在。九竅百骸螻蟻窠。
<other>拜寶公塔</other>
飢鷹爪鈍鏡羞容。巢冷難禁木末風。一墯齊梁羅網
後。至今無計出樊籠。
<other>繼古林和尚擬汾陽十偈</other>
<other>辨正邪</other>
上門上戶數如麻。來者須教驗正邪。石火光中擒虎
兕。電光影裏辨龍蛇。
<other>恐瞞頇</other>
煩惱真如休儱侗。無明佛性恐瞞頇。巨靈擡手無多
子。分破千重大華山。
<other>巧辨不真</other>
八還辨見元非妄。七處徵心錯認真。惠我豈無三昧
力。阿難謾自說天倫。
<other>得用全</other>
西河獅子坐當門。擬議教伊喪膽魂。一陌紙錢并酒
肉。閑神墅鬼競頭奔。
<other>擬將來</other>
荊山所得非良玉。赤水求來不是珠。索性一槌俱擊
碎。西天胡子沒髭鬚。
<other>辨作家</other>
疾雷震地難回避。赫日當空照大千。劍客相逢無別
事。磨礲三尺古龍泉。
<pb n="167"/>
<other>識機鋒</other>
德山棒下全生殺。臨濟喝中分主賓。擬議白雲千萬
里。藍田疑殺李將軍。
<other>句內明真</other>
當陽突出渾侖句。按下雲頭子細參。無足仙人劈胷
踢。無言童子口喃喃。
<other>顯宗用</other>
宗說俱通體用全。拋來栗棘與金圈。看佗吞透不得
底。空作楊岐直下孫。
<other>贊師機</other>
白拈手段少人知。板齒生毛老古錐。臂膊幾曾從外
曲。倒拈禿帚[書-曰+(且-二+人)]蛾眉。
<other>總頌</other>
衲僧須透祖師機。大道堂堂達九衢。十聖三賢明此
旨。森羅萬象轉靈樞。奪將石像手中笏。抉取驪龍頷
下珠。捉敗汾陽與浮佛。禹門三級化龍魚。
<other>送僧禮五臺</other>
攝身光裏金橋現。獅子聲中玉臂伸。勘破臺山老婆
子。趙州之後更何人。
<other>寄禪友</other>
滄海無風浪拍天。眼中時復見桑田。脩羅採花釀成
酒。醉倒文殊與普賢。
<other>送成首座禮祖</other>
青山無數水無邊。月在湘雲缺處圓。喫攧不消重禮
拜。祖師鼻孔一齊穿。
<other>贈靈巖通知客</other>
硯沼泉香茶正熟。屧廊步響客相看。謾將庭栢供清
話。屏後今無大伯韓。
<other>次全僉憲韻。悼古林和尚</other>
鳳去臺空善類悲。法身獨露了無依。金剛幢下清風
起。一曲無生聽者稀。
古往今來一欠伸。茫茫劫海起蓬塵。虗空昨夜翻筋
斗。驚倒靈山會上人。
<other>贈寫真沈月巖</other>
一箇皮囊元是妄。更添一箇妄尤多。千江月與千巖
月。筆下神仙沒奈何。
<other>訪月波講師不遇</other>
南湖不住住東湖。一代宗工老不模。昨夜扁舟何處
泊。清波冷浸月輪孤。
<other>題畊隱堂</other>
長沮桀溺禾生隴。角里東園芝滿田。堂下一犂新雨
足。春風水牯懶加鞭。
<other>送泰維那。歸萬壽省師</other>
海國秋風生白蘋。卷衣歸去莫因循。阿師年老心孤
甚。揩背如今正要人。
<other>示瀌禪人</other>
江風凜凜雪瀌瀌。謝子登門問寂寥。只可聞名休見
面。老來無力舉藤條。
<other>明叟</other>
心鏡照開千世界。眼光爍破四神州。生平不作暗中
事。只為惺惺白了頭。
<other>山陰道中。寄雲門獨一翁</other>
去年九月江東別。宴坐千峯紫翠堆。昨夜嘯聲聞百
里。想應為我出山來。
<other>贈中竺榮侍者</other>
侍者參得禪了也。不須擇火更拈香。孤猿啼斷竺峯
頂。桂子聲聲打石牀。
<other>送聳藏主。歸能仁省師</other>
子懷聳壑昂霄志。師是再來支遁翁。圓相不須呈又
抹。一奩天鏡挂晴空。
<other>寄法藏劒南和尚</other>
騰騰劒氣上干雲。秋水神鋒湛不痕。猛獸已馴蛟已
化。太平誰識老將軍。
<pb n="168"/>
<other>瑞上人參保寧和尚</other>
東海烏蠈南山笋。拈來塞斷衲僧喉。上人要去明他
話。大似寒潮打石頭。
<other>疎山妙首座遊閩</other>
矮翁迢[逅-口+巾]入閩山。樹倒藤枯問懶安。今日布單無賣
處木蛇飛出紫雲關。
<other>忠維那歸鴈山。兼簡成山和尚</other>
臥薪甞膽恨填胸。法戰當年不樹功。今日思歸重拔
本。與他推倒展旗峯。
問訊巖西退牧翁。戒光如月照禪叢。一堆糞火煨黃
獨。只恐清香透九重。
<other>次清拙韻。送俊首座省親</other>
風月平分不宰功。曹溪正脉喜朝宗。蒲鞋高索連城
價。挂向扶桑萬仞東。
<other>玄上人禮無準塔</other>
是他圓照下兒孫。自遠趍風掃塔塵。昔日烹金文武
火。至今煖氣尚如春。
<other>賀友竹改牧石寮。作蒙堂</other>
幽居改作蒙堂住。湖海高人不用招。大覺斷絃今復
續。可無佛國與參寥。
<other>白牛</other>
露逈逈地趂不去。頭角四蹄銀色光。老倒北禪烹不
得。雪山春草自吹香。
<other>送喜禪人參方</other>
徧參歷盡百餘城。到得迦山似不曾。無猒足王并勝
熱。這般門戶要人登。
<other>送英禪人歸蜀</other>
心猿愁絕劒閣棧。意馬奔馳灔澦堆。參遍百城知識
了。南詢奪得錦標回。
<other>淵維那禮祖</other>
參他活底祖師意。不必扣之枯髑髏。三尺炊巾收又
展。千千萬萬土饅頭。
<other>贈省淨頭</other>
擬續當年雪隱絃。行菩薩行更加鞭。驀然自屎不覺
臭。插翅蒲鞋飛上天。
<other>堯上人參方</other>
古人只為驢馬事。來往玄沙與雪峯。蒲團未曾坐得
煖。又從鄮嶺過天童。
<other>遂上人遊方</other>
良遂纔稱自己名。便知經論悞平生。大牀據坐多麻
谷。不用敲門問老僧。
<other>贈亨上人</other>
趙州當日見南泉。膽大如天便發言。問子沙彌誰是
主。禪幽老祖下兒孫。
<other>東江</other>
真丹國有大乘器。十萬西來一葦航。直下早知波是
水。不須斫額望扶桑。
<other>贈書楞嚴經僧</other>
此經初到自神龍。常恨天台不得逢。惟佛宣揚多撫
諭。羨君書寫廣流通。莫隨演若狂迷鏡。須聽羅睺細
擊鐘。堅固願幢無怠墯。祇園樹樹正秋風。
<other>寄保寧茂和尚</other>
鳳凰臺上休居叟。三世如來一口吞。楓陛傳宣名已
重。栢臺敦請道彌尊。為人拋出金剛鑽。據令宏開甘
露門。千匕百人知識在。五湖龍象競趍奔。
<other>送泳藏主參逕山</other>
五髻峯頭老作家。坐籌帷幄布長蛇。老蛟囦底藏頭
角。睡虎關中露爪牙。佳衲子如玉杵臼。善知識似鉢
羅華。巖頭雪老絃誰續。千里神駒渥洼。
<other>贈西天道法師</other>
來自西天十萬程。雙眸烱烱照人青。只憑道力神通
力。深究三乘最上乘。雲淨凌空飛鐵錫。夜涼彈舌念
金經。要知直指單傳事。須向聲塵歇處聽。
<pb n="169"/>
<other>送習侍者</other>
侍者參得禪了也。明珠絕纇玉無瑕。電光石火誇機
變。爐鞴鉗鎚驗作家。千里江山歸實際。百城烟水足
生涯。臨行莫恠無言說。有願從來不撒沙。
<other>修慧不修福。修福不修慧</other>
狹路相逢話短長。只因昧却古靈光。千門應供阿羅
漢。百𤥖莊嚴白象王。福海截流狂浪息。慧林行道覺
華香。橫身異類中遊戲。蹴踏堂堂古佛場。
<other>幽上人遊天台</other>
幽州江口石人蹲。覿體寧容一法存。大總持門廓今
古。爍迦羅眼耀乾坤。石橋雨過觀厓瀑。華頂雲開見
曉暾。徹底冰壺無影像。好尋寒拾細評論。
<other>用禪人禮祖</other>
行藏用舍貴天真。逸格孤標與道隣。思大口吞三世
佛。馬駒踏殺天下人。雄峯歷歷清規在。仰嶠重重圓
相新。須透祖師關棙子。莫教容易展炊巾。
<other>送忠藏主回中竺</other>
藏裏摩尼逈不同。光芒直射斗牛宮。五天竺國無人
到。千歲巖前有路通。照徹腦門松頂月。熏開鼻觀桂
花風。靈踪只在猨啼處。莫向啼𤠔覓舊蹤。
<other>堅菴主求</other>
世間萬事不堅牢。惟有居山志趣高。糞火堆中煨紫
芋。黃沙鉢裏煑同蒿。緣溪野老偏栽竹。隔塢仙翁賸
種桃。但得菴中主長在。不妨隨處樂陶陶。
<other>追和宏智和尚。留國清偈</other>
玉殿簾垂向奉時。九苞祥鳳⿰口豕神芝。靈光爍破羣昏
曉。智刃閑將萬象披。日月雙明佛祖位。雷霆百世天
人師。全機大用何拘礙。方中矩兮圓中規。
虗空踏裂自成蹊。寸步何曾跨佛梯。玉兔懷胎當戶
入。金雞抱子向春啼。墨光烱烱寒巖上。道韻冷冷太
白西。轉位回機歸去也。崢嶸樓閣五雲低。
<other>送成侍者</other>
布毛吹動百花春。道遠乎哉觸事真。彌勒千身隨步
轉。文殊隻臂為誰伸。碧梧宜宿丹山鳳。金索難覊五
色麟。留得鼻端塵一點。諸方去驗運斤人。
<other>示廬陵鑑禪者</other>
佛法從來沒唯阿。正因行脚事如何。石頭玄旨參同
契。宿覺宗風證道歌。趙老布衫提者少。廬陵米價驗
人多。照天照地光明在。古鏡堂堂不用磨。
<other>送智上人</other>
智不到處道一句。覿面當機善應酬。但看先賢并後
聖。初無六臂與三頭。要明旛動心非動。須會橋流水
不流。參遍南方知識了。却來相伴老林丘。
<other>贈常菴主</other>
道人擬學大梅常。茅屋移將遠遁藏。荷葉為衣勝紈
綺。松花充食厭膏粮。猿猱虎豹同禪悅。雲月溪山是
道場。我欲投閑消晚景。尋盟來訪竹間房。
<other>示慧侍者</other>
祖師慧命續非難。角有麟兮羽有鸞。紙襖抄來香墨
重。布毛吹起雪巢寒。耽源不會南陽意。文遠深明趙
老關。莫道山翁無指示。妙峯孤頂月團團。
<other>送寧藏主歸天童</other>
清苕溪上偶相逢。古意高標足起宗。袖裏金槌曾𨁝
跳。胸中寶藏自玲瓏。沙盆玉振中峯祖。土餅酥甜太
白翁。心逐孤雲歸舊隱。月明二十里松風。
<other>寄石壁首座</other>
朝悠悠也暮悠悠。彼此相思盡白頭。隨分一猿兼一
[鴳-女+隹]。孰論全象與全牛。據他鉢位無黃蘗。推出師僧有
睦州。兄弟不妨添十字。月明烱烱澱湖秋。
<other>贈保寧先侍者</other>
身類孤雲卷復舒。朝遊百粤暮三吳。金剛幢對金剛
鑽。丹鳳臺生丹鳳雛。有智相如歸白璧。無心罔象得
玄珠。汝師黃蘗非吾事。慎勿瞋拳築大愚。
<pb n="170"/>
<other>送蒙侍者</other>
酷暑如焚坐甑中。略無餘暇話西東。翠巖留得眉毛
在。玉几惟增耳竅聾。大道可求宜日損。聖心須養合
泉蒙。諸方知識還知否。此是吾家大小空。
<other>贈運維那</other>
道在人弘要力為。蘗雖云遠尚堪希。庭前栢樹當成
佛。洞裏桃花有此枝。待得克賓心肯日。是他興化令
行時。鄮峯全沒鄉情在。擬把黃金鑄子期。
<other>寄保寧倫仲芳</other>
天風吹起佛巖雲。出自無心逈不群。龍窟騰翔三級
浪。鳳臺飛舞九苞文。梅洲春暖花如雪。䪥室年深肉
尚溫。伯仲塤箎時迭奏。人間何處不知聞。
<other>送句侍者之金陵</other>
樹倒藤枯笑不休。布單賣却沒來由。一毛頭上金獅
子。五百𦚾中活馬騮。白[鴳-女+隹]明邊珤公塔。青龍翔處帝
王州。秋風影裏飛禪錫。靜聽寒潮打石頭。
<other>贈祇園澤蘭州</other>
瑞世優曇粲異芬。潯溪一脉出曹源。平分風月雲峯
頂。仄布黃金祗樹園。佩肘後符欺佛祖。亞摩醯眼耀
乾坤。莫嫌地褊難容舞。風穴楊岐道自尊。
<other>謝玉山西堂䊋塑開山龕像</other>
道傳京兆翠微師。五百年來老古錐。目有重瞳光爍
爍。手垂過膝坐巍巍。石從空裏依何立。玉隱山中始
發輝。露出團團無縫墖。雲峯增重虎添威。
<other>寄金山即休和尚</other>
我認并州作故家。師兄塗毒不停撾。泥牛兩兩鬪入
海。幽鳥喃喃罵落花。積翠道高珠絕纇。寂音名重玉
無瑕。先師付囑休忘却。爛嚼虗空莫吐查。
<other>贈承天鑑藏主</other>
曹溪佛法絕廉纖。對蜜何須更說甜。拈出金剛圈子
看。何如𨍏輅鑽頭尖。衝開白浪千里眾。跳上青天三
足蟾。好向威音前一鑑。當陽捲起夜明簾。
<other>次韻。贈詗書記遊兩府</other>
坐斷慈明片舌頭。老婆勘破有來由。草菴未結孤峯
住。金錫先從兩府遊。萬仞崖前騎駿馬。千層水上掛
燈毬。上人智辯難詶對。只借毗耶一嘿詶。
<other>怡侍者歸天衣。兼簡斷江和尚。借竺源和尚
韻</other>
年開九十斷江翁。宴坐蓮峯古梵宮。莫謂烹金爐鞴
冷。直教冀北馬羣空。時聞鐘杵千峯月。靜聽松吟萬
壑風。為我殷勤問無恙。若耶溪北鑑湖東。
<other>贈見西堂。參春雨菴頭老和尚</other>
春雨菴中碧眼胡。烹金尚有昔時爐。龜毛兔角盈籌
室。蛇足鹽香滿道途。酒美豈拘深巷陌。醋酸不在大
胡蘆。吳中散席歸參禮。也著防他棒喝觕。
<other>送安懺首歸下竺。依玉岡法師</other>
慈雲法席喜重開。今代彌天老辨才。寶塔涌從金地
出。靈峯飛向竺天來。悟公焚體空留像。賢士繙經尚
有臺。此去開科據高座。平分風月振衡台。
<other>送祿藏主遊福州</other>
蜃海通潮若坦途。蠻艚不怕浪花觕。東西兩塔城中
有。皷角一樓天下無。彼土鄉音還用譯。上人道價不
須沾。茘枝橄欖羊萄橘。栗棘金圈不似渠。
<other>送毅上人參竺源和尚</other>
子去天台禮石橋。不逢知識不甘休。當知良遂參麻
谷。也學雲門見睦州。紫籜山高宜努力。仙源水急可
乘流。隨身竿木須牢把。路滑隄防是石頭。
<other>陳希顏過訪。次韻詶之</other>
𦚾中書傳富縱橫。咫尺蟾宮不肯登。高臥樓頭隱君
子。來看溪上閉門僧。春山消得幾䩫屐。夜雨難忘十
載燈。彼此暮年閑不徹。莫言林下見何曾。
<other>了心上人。之四明台鴈</other>
了得此心方穩坐。此心未了走西東。携過頭杖六七
<pb n="171"/>
尺。行未識山千萬重。明越台溫龍象窟。天香瑞雪旃
檀叢。參取永嘉老禪將。一輪江月照松風。
<other>贈承天遠藏主。遊淛東</other>
日出日入
王國土。溪東溪西王水草。深固幽遠無人到。須信平
常心是道。如來藏裏摩尼珠。光明赫赫照昏衢。平生
受用只者是。不妨推出司南車。
<other>和古林東州。為了菴頌墨迹</other>
宗師提唱立雄關。拈却門前大案山。爐炭鑊湯成正
覺。刀山劍樹只如閑。休居提起金剛鑽。本覺舒開鐵
面顏。甘露二門雖久杜。潮生合浦見珠還。
<other>贈靈隱濟藏主</other>
眼竪摩醯肘佩符。無星秤子定錙銖。剖開竺國山中
玉。收取如來藏裏珠。略露慈明橫水劍。不携麻谷入
園鋤。道人千里同風句。白紙無端黑字書。
<other>吳淞舟中</other>
此行乘興泛吳淞。誰是忘機海上翁。落日潮生千浦
浪。歸帆天送一江風。半鈎涼月蒼茫外。數點青山杳
靄中。遙想故山溪上路。秋風開徧玉芙蓉。
<other>寄西林椿長老</other>
道聲籍籍類玄沙。不出飛鳶見作家。據坐西林開虎
穴。親從法海拔鯨牙。木毬暖氣猶堪輥。石皷清聲足
可撾。老我江湖無可贈。三千里外摘楊花。
<other>贈諾藏主</other>
鷲峯[鴳-女+隹]立象龍斑。人物昂昂駭眾觀。雲夢𦚾吞無楚
澤。烟波眼濶小吳山。罰錢設供瑤鋪席。問字詶僧珠
走盤。潦倒不行船子令。棹歌聊當碧琅玕。
<other>悼明極俊禪師</other>
一生[(└@米)/大][(└@吉)/大]更槎枒。鈍置凌霄箇老爺。擘破華山撾鐵
鼓。耕開東海種瓊花。翻身獅子無蹤迹。戴角菸菟不
露牙。前輩凋零空歎惜。只今誰是指南車。
<other>謝懋藏主蒲鞋</other>
雲林袖出睦州蒲。奉母之餘又及吾。靈運登臨幾緉
屐。子喬來往一雙鳧。王門珠屐人間有。御榻麻鞋世
上無。軟他何妨長赤脚。老僧留得伴跏趺。
<other>承天震侍者禮祖</other>
祖庭虎踞與龍蟠。撥草瞻風子細看。少室千年無影
樹。黃梅七百爛泥團。鴨飛拽脫雄峰鼻。雞唱豁開圓
悟關。八十四人俱按過。西江一吸直須乾。
<other>仁王橖長老三到</other>
衲僧大用正當權。栗棘金圈任吐吞。日面佛同月面
佛。仁王尊即法王尊。昔年同飲小溪水。三度來敲真
淨門。賴有祖翁家業在。金香爐下䥫昆侖。
<other>和天泉別岸偈。贈華藏壽維那遊浙東</other>
江南江北浙西東。一錫飄然去興濃。傾出天泉三萬
斛。借他別岸一帆風。補陀海涌三更月。方廣時聞半
夜鐘。直到詎羅蹲坐處。千尋湫頂掛飛龍。
<other>贈雪峯仁靜菴歸閩</other>
同飲連川江上水。三千里外偶相逢。飛來雪嶠聖箭
子。何似楊岐栗棘蓬。出嶺時當梅子豆。到家恰是茘
枝紅。有人問及松和月。白雪蒙頭一老翁。
<other>寄安長老出世慧日</other>
芳名躍出盡歡呼。罔象無心自得珠。千丈靈湫作甘
澤。一輪慧日耀昏衢。巖西老子肉猶煖。春雨禪翁德
不孤。遙想爛撾塗毒鼓。聲聞百越與三吳。
<other>和仁王長老</other>
從教草滿法堂前。千里銀蟾共一天。未可磨磚期作
鏡。且先博飯學栽田。馬師一喝聲猶在。百丈重參話
始圓。魯祖見僧長面壁。知音惟有老南泉。
<other>贈答失蠻百川海大師</other>
佛法玄機深似海。百川日夜競奔流。魚龍蝦蟹知為
命。蚊蜹修羅飽即休。不必多求如意寶。只消掣動六
鰲頭。千波萬浪中游戲。收取珊瑚月一鈎。
<pb n="172"/>
<other>本覺順藏主。携了菴仲謀提唱。求䟦</other>
擕李單提鬼見愁。池陽拋出百花毬。阿爺誰似休居。
叟。生子當如老仲謀。石火電光中出沒。拳來踢去轉
風流。百川來往傳消息。萬里長江一葉舟。
<other>悼龍翔笑隱廣智全悟禪師</other>
四住名山暢本懷。龍河深處駐浮杯。廣開智海傾甘
露。全悟玄門震法雷。譚塵正橫俄墮地。勝幢高竪忽
驚摧。等閑一笑翻身去。潮撼空城喚不回。
<other>贈承天茂雜那。江西禮祖</other>
且喜大事已了畢。何須向外別馳求。翻身藥嶠真獅
子。露地溈山水牯牛。破布衲中藏至寶。銅砂羅裏滿
盛油。風前普請施三拜。八十四人俱點頭。
<other>贈萬壽通藏主。回維揚</other>
會得瞿曇那一通。四方八面自玲瓏。三千剎海光明
藏。二十四橋楊柳風。詩卷擲還禪月老。角聲喚醒太
原公。瓊花端的非凡種。收拾天香入袖中。
<other>送育王瓊藏主</other>
洞徹吾宗上上機。倒拈禿帚[書-曰+(且-二+人)]蛾眉。平生懷玉誰能
識。定力如山不可移。圓悟會中睡虎子。南陽門下鳳
凰兒。他年曲彔禪牀上。痛罵曹溪老古錐。
<other>贈育王琪藏主</other>
經歸藏與禪歸海。海有經兮藏有禪。掇轉南辰安北
斗。移將東土向西乾。真身設利垂千載。大覺遺風數
百年。今日因君過溪上。此心又到鄮峯前。
<other>贈靈隱敬藏主。瑞世奉化太清</other>
宰官明足察秋毫。藪鳳郊麟不可逃。未有長行而不
住。必須就下始升高。祖師自有真鈯斧。王庫初無如
是刀。七十二汀烟水碧。高提兔角與龜毛。
<other>贈東林□藏主。歸海東</other>
廬山面目也尋常。見後精神覺老蒼。十八高賢𨍏輅
鑽。五千餘卷鉢羅娘。幾年蝶夢家常到。萬里鯨波葦
可航。梵語唐言都會得。更無一法可商量。
<other>和元叟和尚。贈安藏主</other>
廿年說法坐凌霄。栗棘金圈恣意拋。木馬泥牛絕消
息。釋迦彌勒可論交。為人幾下蒼龍窟。信脚踢翻金
鳳巢。戴角鐵蛇鑽不入。看他火後一莖茅。
<other>平江幻住立菴主求</other>
幻住禪翁有幻孫。亭亭玉立振斯文。圓伊三點摩醯
眼。峭峻一方甘露門。[鬱-山+止]密檀林師子住。稜層石塔白
雲屯。乃翁餘烈遺風在。不吝慈悲接後昆。
<other>燈上人禮祖</other>
蒲鞋挂向睦州城。千載巖前續夜燈。馬祖駒兒才𨁝
跳。楊岐驢子弄蹄行。東林尚有栽蓮叟。南岳今無煨
芋僧。虎穴魔宮遊歷遍。歸來拗折一枝藤。
<other>徑山然書記歸溫州</other>
浩然英氣塞坤維。雪竇門中一足夔。蘇子墨池供草
聖。劉郎桃樹長孫枝。鴈峰列石增奇秀。驪頷明珠璨
陸離。積翠寂音絃可續。叢林草木亦華滋。
<other>送龜峯運維那</other>
當年癡絕在龜峰。接得曹源一脉通。海闊任教鰲轉
側。天高容得[鴳-女+隹]飛沖。於吾道愧雄峰祖。羨子名同斷
際翁。捷出橫翔宜勉勵。從來閩蜀本同風。
<other>梅嶺南作無盡燈</other>
燈中有鏡燈無盡。鏡外無燈鏡亦羞。十法界分千法
界。一神洲照四神洲。須彌常作光明炷。海水頻添智
慧油。縱使毗嵐吹不滅。禪翁心似月輪秋。
<other>道場意無極。裝觀音諸天</other>
大士分身二十天。互為主伴下塵寰。珠瓔危坐金剛
石。甲冑新排玉筍班。說法慈容如月現。摧魔寶杵迫
人寒。瑤池席上功無極。五色光芒照碧瀾。
<other>送空上人拜獨孤和尚塔</other>
鷲峰普覺老菴頭。夢逐錢塘江水流。福慧兩全千事
足。死生二字一時休。龍吟枯木瑤泉冷。猿嘯空山玉
<pb n="173"/>
樹秋。鍬子橫擔扣靈塔。刻舟何處覓吳鈎。
<other>何山鑄鐘</other>
聽得鯨音出小溪。重興禮樂在斯時。羅睺擊處驚群
聵。元亮聞時皺兩眉。殷殷地雷停苦趣。寥寥霜韻振
清規。竺乾青石今無恙。空想拘留調御師。
<other>寄德孤雲。獎鰲山。安雪心。三藏主</other>
菁峯蒼翠石房幽。鼎足分來互唱酬。汾水六人成大
器。東山三佛是同流。經歸藏也禪歸海。弓學箕兮冶
學裘。商略钁頭邊事了。同時踢出百花毬。
<other>送靈石和尚。歸天台</other>
彌天聲價似黃鍾。萬衲歸依擁象龍。大振玄綱超聵
祖。力行古道起中峯。永明的旨一湖水。天下宗師百
歲翁。白雪調高誰敢和。且仝寒拾撫孤松。
<other>謝斷江和尚遠送</other>
我來三拜大梅常。鼯鼠聲中夢一場。仙去難追梅少
府。虎亡常護鄭襄陽。竹輿伊軋羊膓路。布帽稜層[鴳-女+隹]
𩯭霜。舞袖不須嫌地褊。松花千載有餘香。
<other>贈仰山令藏主</other>
令名令聞見清標。佛法于今未寂寥。甘露室中百花
醴。集雲峯下四藤條。朅來吳越。尋知己。未跨船舷贈
痛橈。莫恠空疎無咂啖。春風春雨正蕭蕭。
<other>送僧禮祖</other>
江東西與湖南北。卵塔千丘與萬丘。鼓簸箕唇多馬
祖。弄撈波子少巖頭。西山走入滕王閣。黃[鴳-女+隹]踏翻鸚
鵡洲。打失眼睛拈得鼻。騎牛不必更尋牛。
<other>兔角杖</other>
長長兔角堪為杖。月裏姮娥手自栽。種出中山多狡
獪。根非下土可滋培。桂輪萬里推將去。太華千重卓
得開。老倒芭蕉提掇處。有無與奪驗方來。
<other>龜毛拂</other>
龜背刮毛宜作佛。談玄不較短和長。掛時魔佛俱藏
六。竪起人天聽舉揚。擊碎玄關明悔吝。敲成吉兆絕
承當。趙州受用應無盡。末後猶將寄趙王。
<other>贈中竺榮藏主</other>
千歲巖前瞌睡虎。金陵臺上鳳凰兒。騰身時展九苞
瑞。開眼光搖百步威。不墯諸方金網密。須防平地錦
機危。翱翔遠舉高千仞。管內全班未易窺。
<other>送郁侍者省師</other>
小玉頻呼處。欄雞為發機。只教迦葉會。不許老胡知。
唇水濤如雪。台山月似眉。途中得力句。歸問鹿城師。
<other>答源藏主（會住定水）</other>
識得祖師金矢法。角䭾卸却籠頭脫。截流自是香象
王。烈焰豈容蚊蚋泊。甬東開士能崛奇。芒繩要把虗
空縛。知是般事便合休。驢漢更待何時瞥。伽陀寄我
約秋來。劇談拌得禪牀折。石頭路滑知不知。牢著脚
跟防喫攧。
<other>送明禪人</other>
明明百草頭。明明祖師意。伶俐漢撩起便行。[矇-卄+((並-(前-刖))-一)]憧底
只管瞌睡。皓玉無瑕。明珠絕纇。草鞋乾晒待秋風。寸
草不生千萬里。
<other>送宗藏主歸里</other>
有句無句藤倚樹。放下泥盤咲不住。是真獅子便咬
人。肯倚他門傍他戶。道㳅器量古罍洗。杖頭敲出虗
空髓。不同矮子賣布單。虗走三千五千里。罷參收拾
歸去來。大溈笑口不敢開。閩中尊宿若具眼。為君高
築黃金臺。
<other>寒巖二隱</other>
清凉金色峩眉銀。兩枚漆桶徹骨貧。一人眼睛重八
兩。一人鼻孔恰半斤。五峯雙㵎松門路。兩枚漆桶熏
天富。一人長拖獅子衫。一人高繫象王袴。老柳梢頭
月半輪。一箇拍手一指陳。自家不省者箇意。却道修
行徒苦辛。查筒打失無尋處。苕帚拈來且相慰。饒舌
豐干去不來。萬古清風一紈素。
<pb n="174"/>
<other>送昱藏主。歸鴈山省師</other>
藏裏摩尼珠。古今人不識。永嘉真覺師。當陽曾指出。
白月即見白。黑月即見黑。智者不可求無心還自得。
晦初鴈山英。韜藏㝡綿密。一朝發現來。大千俱照徹。
持歸呈阿師。好事明明說。公不見藕絲。孔裏騎大鵬。
等閑挨落天邊月。
<other>伴雲室中贈玉侍者</other>
白雲本是無覊物。冷淡為身閑作骨。或舒或卷或去
留。伴之者誰有明月。道人心與明月同。白雲故故來
相從。巖間相對兩無語。慎勿隨逐東西風。只恐道人
出山去。石上無人伴雲住。道人若去雲亦忙。月明彼
此無尋處。
<other>送本真侍者</other>
黃金真人鐵面具。招不來兮推不去。布毛拈却未曾
吹。金烏飛上[狦-(狂-王)+王]瑚樹。宗門中事非等閑。翻身直上百
尺竿。十方世界風颯颯。炎天雪片飛漫漫。中峯破砂
盆。松源生笤帚。日午打三更。面南看北斗。剎剎塵塵
甘露門。物物頭頭獅子吼。
<other>送發上人歸茶陵</other>
茶陵蹇驢攧折角。千古清風動寥廓。明珠一顆價連
城。虗空撼動黃金鐸。上人家亦住茶陵。西山之子鐵
牛孫。華亭江上見船子。一橈之下波濤翻。于今又唱
還鄉曲。為吾寄語茶陵郁。滿目溪山古又今。白雲絃
斷何人續。
<other>贈三椽菴主</other>
大廈千間單七尺。平生受用人人得。三條椽下作生
涯。誰是三條椽下客。雪山六載無一椽。鵲巢冠頂蘆
穿膝。少林九年沒把茅。冷坐堆堆空面壁。趙州拽下
簾子去。到頭不識菴中主。兩箇泥牛闘不回。㗸花百
鳥來無處。掀翻三椽淨躶躶。下無卓錐上無瓦。百億
乾坤盖得周。三椽從此增高價。
<other>送蔣山果藏主禮寶陀</other>
大士法身等虗空。大士悲心如大海。世間欲以尺量
空。復欲持蠡測海水。虗空可量海可測。其人即與大
士等。一毛端上無邊身。一一身毛剎塵海。拈出誌公
古刀尺。處處盡是圓通門。收得摩尼藏裏珠。不屬中
流及彼岸。磐陀石上日輪紅。大士法身全體露。
<other>遊張公洞。用天師韻贈。陳景山</other>
谽谺古洞天風凉。錦屏玉節搖金光。千年靈官咲迎
客。銀髯丹臉脩眉蒼。扳危歷覧忘初步。仙翁飲我瓊
花露。一聲何處鳳凰鳴。玉童遙指烟霞路。
<other>應真過海圖</other>
海門萬丈洪濤舂。水府隱現漩渦中。綵旌羽葆搖空
濛。金釘朱戶光玲瓏。龍君海若俱肅雍。奉送十八出
世雄。不論殿後并先鋒。一踏玉麈誇神通。一擎寶塔
碧兩瞳。一揮羽扇揚清風。一軍持現樓閣重。一杖卓
立赤鯶公。一側風帽如張蓬。一老盤坐舁鬼工。一提
貝多乘青𩣭。一躡獅子頭髼鬆。一坐炊巾衣頂蒙。一
披禪衲立鮎衝。一弄寶珠翫蒼龍。一坦便腹抉二童。
一卓金錫象力克。一將到岸鱷如虹。一踞羊車行忩
忩。一跨斑斑老大虫。一焚熏陸香蒙茸。山靈出迎[虔-文+ㄆ]
且恭。武夫甲冑來憧憧。方廣聖寺鳴昏鐘。木杪高挂
金鐙紅。𤠔猱虎豹喧巖叢。隊伍直入天台峯。回顧阿
耨瑠璃宮。珍重娑竭厖眉翁。
<other>送仰山印首座歸蔣山</other>
正法眼藏瞎驢滅。祖師心印鐵牛機。𤥖公觀音十二
面。集雲峯下四藤枝。何如睦州擔片板。是亦剗兮非
亦剗。靠倒雲門一字禪。掃却臨濟四料揀。朝離𤥖席
暮鍾山。盤走珠兮珠走盤。一拳打透圓悟關。鷹巢飛
出黃金鸞。
<other>題牧松軒</other>
道人牧松不用鞭。抱甕灌以巖西泉。向來毫末今出
屋。倐忽偃蹉凌雲天。臨軒萬本青如黛。瑟瑟濤聲起
<pb n="175"/>
虗籟。婆娑遶樹時撫摩。人與松兮今老大。道人只怕
松化龍。松間結屋巢寒空。千紅萬紫隨春風。歲寒相
伴惟髯翁。
<other>送仰山性藏主回徑山</other>
雲。騰芬始膚寸。倐氤氳。來從獺徑。聚擁龍門。挂空如
有蒂。抱石本無根。靜則岫盈谷滿。動則電掣雷奔。何
當為雨為霖去。直得三千海岳昏。
<other>示應侍者</other>
善應無方。大功不宰。呼兮應兮。無在不在。類虗谷之
傳聲。廓大千而無碍。指月話月兮誰是傍觀。拈花咲
花兮十分光彩。
<other>禪石歌。贈江心安藏主</other>
少林一片安禪石。風吹不入雨不濕。祖師冷坐一九
年。猛省忽從空裏立。五百力士揭不動。䂭䂭磝磝沒
稜縫。藍田曾悞李將軍。一箭發機隨手中。一斑已露
呈牙爪。奮迅過如獅子吼。蜃江江上出頭來。驚得陝
府鐵牛顛倒走。
<other>松月菴歌</other>
吾有一菴曰松月。為愛歲寒拜皎潔。不拘南北與東
西。有月有松即休歇。撫松問松松不言。舉頭問月月
在天。拾枯煑瀑邀明月。我心與月同孤圓。冰輪常遶
須彌。走擎來不假修羅手。缺時圓處光不分。圓時缺
處光何有。永嘉證道曾有辭。江月照兮松風吹。寒山
靜聽聲愈好。馬師賞翫增光輝。有誰識得菴中主。無
去無來無所住。去來恰似月行空。住著猶如風過樹
此菴無壞亦無成。於中只麼老此生。松花採摘飢可
食。桂子飄洒香風清。分明一片清涼國。松自青青月
常白。傳家清白是此歌。堪與兒孫為軌則。
<other>無為軒銘</other>
佛身無為。不墮諸數。卓爾常存。迥然獨露。祖師西來。
兩手分付。淨智妙圓。真功德聚。八窓玲瓏。萬象行布。
二六時中。行住坐臥。不事面壁。亦不觀樹。迷未甞迷。
悟亦非悟。白雪匪歌。陽春寡和。如虎之缺。如馬之[馬-(烈-列)+廾]。
室內之牀。戶外之履。往者不追。來者不拒。兔角不拈。
龜毛不竪。大坐當軒。了無回互。作銘者何。一詞不措。
<other>養正室銘</other>
存吾真。養吾正。柔吾剛。折吾勁。履坦途。防機穽。任世
緣。懶奔競。持吾戒。守吾定。空吾心。見吾性。月之明。風
之靜。春之和。冬之凝。玉之溫。泉之瑩。竹之清。松之盛。
樂吾閑。適吾泳。慕前賢。仰諸聖。養者何。毗耶病。正者
何。摩竭令。安厥居。續慧命。摩尼珠。大圓鏡。
<other>漁家傲。拜遠法師</other>
大法千鈞承重寄。匡廬萬仞增蒼翠。黑白三千龍象
隊。真堪愛。過谿大咲無人會　佛運澆漓當像季。覩
師面目猶生氣。一勺聰明三昧水。深無底。甘涼滴滴
醍醐味。
<other>送藻侍者。鴈山省師</other>
巍巍鴈宕峯。舉手天一握。西菴老禪虎。據坐如山岳。
白日鼓雷霆。青天飛雪雹。佛手未易窺。先且伸驢脚。
衲子每登門。森嚴難湊泊。上人跨竈兒。應機猶啐⿰口豕。
問子何方來。拈出當頭著。棒喝縱交馳。頎然活卓卓。
獅子貴翻身。犀牛露頭角。一語忽相投。可解千生縛。
歸來舉似儂。萬象鳴嚗嚗。
<other>靈隱化藏主。送天瑞老和尚語錄。贈之</other>
上人來自靈鷲峰。手擎兩朵青芙蓉。佛慧老人五會
錄。夜光貫月如長虹。我本無心有希冀。今此寶藏何
方至。普覺師兄結集時。此特太山一毫耳。無端印板
上脫來。龜毛兔角空中栽。從前了無元字脚。平地忽
爾生崔嵬。焚香展拜從頭讀。緬想不曾編此錄。胡為
列在門弟行。天瑞家風遭屈辱。寄言鷲嶺老西菴。千
鈞重寄一擔擔。退藏於密袖老手。天生鼻孔誰司南。
上人乃是菴之嗣。豹隱一斑曾未露。祖禰不了及兒
孫。他日大方看獨步。
<pb n="176"/>
<other>振寮元持淨求警䇿</other>
執持糞器。著獘垢衣。入淨入穢。入水入泥。日用常行
三昧。發揮古德風規。趙州東司頭。不說佛法。狼籍不
少。湛堂指甲上。放光動地。誠不自欺。生苕帚破糞箕。
得便宜是落便宜。這般標致誰相似。靈鷲山中有隱
之。
<other>為恩維那。說義海偈</other>
普賢百萬毛孔中。一一毛孔香水海。於中演說三昧
門。各具無量微妙義。海水可知其滴數。微妙義理不
思議。阿修羅王立半身。其頂亦與須彌等。採花釀作
甘露漿。萬水千波同一味。一切鯤鯨及魚龍。沾其味
者皆充滿。一沾其味無異名。恒河沙義咸通達。稽首
普賢大願師。微塵義海同遊戲。
<other>道藏主遊五臺</other>
六月臺山飛雪片。白日深潭皷雷電。玻瓈琖裏素濤
翻。攝身光內金橋現。此行要見七佛師。袖裏自有摩
尼珠。清凉石上萬菩薩。不知那個真文殊。前三後三
是多少。切忌揮侖吞箇棗。問渠明白記將來。百萬人
前獅子吼。
<other>借楚石了菴韻。贈[(土/口)*(土/口)]藏主</other>
密說顯說。遮詮表詮。惟行中道。不墮二邊。不在坐禪
成佛。豈用作鏡磨磚。千七百則。且非祖師之語。一大
藏教。亦非如來之禪。胸吞雲夢八九。眇視十聖三賢。
蚯蚓驀過東海。蝦蟇跳上梵天。放出溈山水牯。耕翻
祖父田園。有縱有奪。無黨無偏。棒如雨點。喝似風旋。
檇李山中二禪將。了無一法與人傳。
<other>和元叟和尚擬寒山。三首</other>
我見世間人。利名日交接。二鼠每侵藤。四虵常在篋。
要得脫苦輪。三生六十劫。廣額放屠刀。滅却三途業。
參禪并看教。迷悟千萬般。常啼學般若。何須賣心肝。
賢愚同一揆。僧俗互相瞞。十步九喫攧。方知行路難。
菩薩不猒喧。二乘墯空寂。豐干騎虎來。拾得指羊跡。
題巖千偈多。照水雙瞳碧。不貴萬戶侯。豈羨二千石。
<other>和北磵曹溪見柳</other>
春工造化本無私。草木萠芽類小兒。今日曹溪看柳
眼。枝頭點綴似圓伊。
<other>峯藏主血書華嚴經</other>
塵說剎說熾然說。無邊香水血淋漓。雜華林內紅如
錦。五十三人醉似泥。
<other>血書金剛經</other>
四句偈勝七寶施。祗園會上百華春。須知大士書經
血。流出如來忍辱身。
<other>任子敏州判。二鼠圖</other>
朝三暮四。眾狚喜怒。蘿白茘丹。二鼠交勸。千鈞之弩。
藍田射虎。誰為此鼷。而輕發機。
<talk>北磵和尚。送栢庭法師序</talk>
台衡重寄栢庭老。黼黻宗門䪥室翁。二老風流無復
見。惟聞大呂與黃鍾。
<other>康上人血書華嚴經</other>
破一微塵出大經。血痕腥汗百餘城。善財南去無消
息。啼斷春山杜宇聲。
<other>聽松軒</other>
淨洗山林耳。微風起泬寥。舒徐動天籟。澎湃震春潮。
[鴳-女+隹]夢驚清響。龍吟奏古韶。聞中有真趣。愛此歲寒標。
<other>贈金山及藏主</other>
金烏玉兔如梭急。八駿如何追得及。滔滔楊子大江
流。夜半穿靴水上立。龍宮海藏盡豁開。赤手抉得摩
尼珠。萬仞龍門一躍過。不假霹[靂-秝+林]轟春雷。者回重入
德雲室。不用參尋經七日。金鼇背上掉臂行。盡得真
人好消息。
<other>題䟦</other>
<other>四祖。與栽松道者立談圖</other>
兩翁相對話無生。各要尋條活路行。千載流傳到今
<pb n="177"/>
日。有誰來此聽松聲。
<other>六祖墜腰石</other>
龍朔年深色愈蒼。墜腰踏碓意非良。賊身已脫黃梅
渡。千古空存舊賊贓。
<other>明教大師墨蹟</other>
明教禪師闍維。不壞者五。曰頂。曰耳。曰舌。曰童真。曰
數珠。非夙承悲願。弘法拯難。曷能爾耶。當其皇祐至
和間。群儒鋒起。力拒吾道。微禪師。火其書。廬其居。人
其人者。久矣。豐功碩德。與吾佛化九十六種外道。吾
祖破六宗邪見。無以異。今觀親書。送周感之入京詩
序。雖經數百年。老舌熾然。如無恙時。而墨妙嚴正。如
其人焉。奯藏主。得之於六花峯。烈焰之際。不翅如獲
輪王髻中之𤥖。愚謂縱使火之。當如百煉精金。光焰
萬丈。與五種不壞者同傳。
<other>大慧禪師衡陽示密首座帖</other>
妙喜謫居衡陽。草堂和尚。專書慰問。有道盛則魔旺。
城高則衛生之語。老師答曰。自到衡陽。一向謝絕賓
客。四方書問。一切闊略。獨於吾叔祖。未能忘懷。盖其
達人大觀。不以患難。二其心也。密首座久侍老師。即
編集正法眼藏。曰沖密者。因其回浙。囑其。須見何三
公夫婦二人。盖亦甞入師室。問道者。而老師未能忘
懷也。紹興至今。二百餘年。墨光爛然。銀鈎鐵畫。如渴
驥奔泉。怒猊抉石。老氣益壯。所謂機辨迅雷霆。語言
粲星斗。荷佛祖重任。[懨-猒+火]臨濟正宗。舍師其誰歟。
<talk>曾德符（棨）送佛照住徑山序</talk>
佛照禪師。移住徑山。以聖眷勉為此行。固辭不可。道
出山陰。訪故人曾德符侍郎。話及此意。曾作序。贊其
行。觀此豈似今時。以攙攘為本色。以鬪諍為正宗。水
潑不去。挺逐還來。略無廉耻。使法門同受斯辱。聞先
哲遺風餘烈。寧不愧死。德符云。惟大慧方可罵真歇。
拙菴方可來徑山。斯言旨哉。
<other>真歇和尚墨迹</other>
古人住院。不拘大小。貴在得時行道而已。今觀真歇
老人。勸請一尊宿。住護國之帖。為法道危急之憂。故
拳拳勉諭。見於真情也。或曰。所請者。乃是竹菴。恐傳
者之訛矣。考之。真歇住江心時。竹菴奉詔。開山鴈宕
能仁。真歇恐竹菴緣法未熟。特過江迎歸方丈。待以
師禮。由是緇白翕然歸敬。盖竹菴自鼓山。赴能仁之
招。請住護國者。非竹菴明矣。信藏主出示此卷。命題。
不容不辨。
<other>別峯塗毒墨迹</other>
別峯禪師。贈敏知藏偈。塗毒與勇維那帖。二墨寶。獲
披覧於二百年後。不特寶其語言三昧。實尊其道德
行解相應也。塗毒住逕山。別峯居海門菴。末後一著。
了然明白。而塗毒臨示寂。受七日生祭。二大老。皆十
地中人也。余晚生恨不及見。追想遺風餘烈。為之悚
然。
<other>癡絕和尚。赴法華請。示專使長偈</other>
王荊公。以半山。請真淨開山。范忠宣公。以天平。請浮
山圓鑑開山。趙京尹。以法華。請老癡絕開山。皆一時
盛事也。癡翁於毗陵舟中。為衍專使。書此長偈。衍之
一行。非惟不辱命。又且虗往實歸。所得多矣。靖思。癡
絕老人。高臥玉山。一旦以佛法大事。靖退小節。幡然
為法華而起。使法華增九鼎之重。吁古道顏色。今不
復見。稗沙門。不揣其本趣。媚權勢。盜竊名器。裨販如
來。欲求宗風之振。法運之興。其可得乎。破衲首座。寶
此。其有以也夫。
<other>又龕陰墨迹</other>
予早年入眾時。聞之老宿。癡絕禪師。見曹源和尚。有
所契悟。後曹源。令小師禮藏主。持法衣一頂。密而隨
之。不使其知。待他出世。若拈我香。將衣對眾付之。禮
一依所囑。二十年後。老癡出世嘉禾天寧。一香為曹
源拈出。禮捧衣具陳遺言。癡翁下座接衣。哭為之慟。
<pb n="178"/>
見者聞者。莫不感歎流涕。不惟弟子。求師之難。而師
求弟子。尤難也。今觀墨妙。敘平生。出峽見人。至于入
寂。從上所供。竝皆詣實。師示寂于宋淳祐庚戌。時年
八十有二。終于逕山。此段因緣。行狀中不收。予姑以
所聞。書于卷后。異時僧中。秉董狐筆者。有所取焉。
<other>應菴和尚與烏巨書</other>
應菴老祖示眾云。三十三州七十僧。驢腮馬頷得人
憎。諸方若具羅籠手。今日無因到淨明。當時會中龍
象。如資福詮。烏巨逵輩。亦不少。一書與資福。見於錄
中。一書與烏巨。即此書也。老婆心切。直是說得。血渧
滴地。使今時稱長老者。讀之。寧無尸素之愧。愚自雲
間來主斯席。徧禮山中。諸祖塔廟。至直菴祖師塔下。
瞻禮老應菴遺像於影堂。乃是為烏巨所贊者。有云。
一句掀翻。萬機罔措。更提拄杖。擊塗毒鼓。立禪持歸。
分付烏巨。即直菴出世之地。直菴遷國清。密菴師祖
繼席。後直菴再至。祖為上堂。舉芙蓉訪實性因緣。激
揚此事。力行應菴之道。謂二難也。直菴終于何麓。窣
堵波巋然。松竹森[鬱-山+止]。父子面目如生。惜乎應世機緣。
無所記載。豈非當時門庭高峻。不許記錄。抑弟子不
為流通。有此失耶。四明年藏主。出此書命題。不肖忝
中峯五世。辭不獲。三復感慨。焚香九拜。而為之書。
<other>山谷贊祐禪師墨蹟</other>
山谷老人。深得吾宗。佛祖禪髓。故其真贊。如電掣雷
奔。風起水湧。向髑髏中。豁開摩醯頂門三隻。豈止奔
魑魅。走狐狸而已。直得天下老和尚。倒退三舍也。
<talk>放翁法華顯應錄序</talk>
甞觀裴相國。圓覺經序。蘇翰林。楞伽經序。真輔教之
文也。今觀放翁陸先生。法華顯應錄序。有云。天地不
足以喻其大。海水不足以喻其深。可謂知言矣。回視
排佛毀法謗僧。至死不悟者。何如哉。

月江和尚語錄卷下（終）

<talk>No. 1409-C</talk>

古德提唱。直為激揚從上一著。發越學者。初無注意
造作。安排句語。其於言。有精深卓絕。渾然天成處。盖
出於自得真正。發為音聲者也。昧者不知。往往反是。
脫例如此。尚何有於單傳直指之道云哉。哉今觀
月江師兄語要。一出格外生機。洞徹
古德肺腑。殆不讓善於其間。但恨
天瑞老人。不見之耳。
丁巳夏四月六日東林辱弟紹義敬題

<talk>No. 1409-D</talk>

月江和尚語錄。盖中峯下四世孫。所說法也。然光明
盛大之傳。而至於此。善觀之者。則天瑞之門。大而無
外。不然則被黑豆法。淹殺眼矣。旹至治二年夏五。澹
湖（清茂）　題。

<talk>No. 1409-E</talk>

祖師直指單提。一心上乘之法。青天霹[靂-秝+林]。旱地風濤。
拂子頭上。突出百億金師子。彈指一下。驚倒百億須
彌盧。月江和尚。七出八沒。千變萬化。步驟林際宗風。
顯露楊岐眼目。具大知見。真藥現前者。鹽鹹姜辣。定
知開口不在舌頭上。至治壬戌夏首。淨慈（徑海）敬題。

<talk>No. 1409-F</talk>

月江。余法屬中。橫曉太白。久饜聞其四布薌名。至元
乙亥孟夏。南寓雙檜。得觀六會語。乃合十曰。⿱七夭天瑞
<pb n="179"/>
兄之。衝煙樓跨竈者。哀法道幾絕之念釋然。前淨慈。
屬末靈石如芝書。

<other>達磨</other>
板齒生毛危骨撾。却來石上種油麻。游梁歷魏成何
事。孤負寒蘆幾度花　（育王正印為張道善請贊）。

<article id="n1410">曇芳守忠禪師語錄</article>

<talk>No. 1410-A
 曇芳和尚語錄敘</talk>

至正二年。曇芳忠公。自鍾山上逕山。四方禪人趨而
從者甚眾。其有得於所聞者。口口相語。傳之四方。其
徒正茂至臨川山中。告余以入山諸佛事。余聞而嘆
曰。夫說法者。當如法說。徑山其有焉。因為題其端。已
後三年。奉　旨來住大龍翔。舉揚宗風。緇素敬仰。於
是其門人住善權繼祖等。更輯其崇因蔣山崇禧徑
山龍翔所說語。通為一書。名曰五會錄。其四在建康。
其一在杭。皆最高無上。如彼楞伽人。登其一已為希
有。師所至。說法沛然。孰能尚之。弟子師睿。來請為之
題辭。吾聞。昔賢如裴相國。述黃檗之心要。蘇黃門啟
真淨之高風。皆定其宗旨。不事虗言者也。余豈能言
之哉。甞觀達磨之來。臨濟一宗。端緒遠大。宋南渡時。
圓悟之子。有隆有杲。皆深荷於正宗。力求於繼法者
也。隆之尊嚴。囦寂無眹。杲之弘毅。若決江河。杲菴於
洋嶼。未及一夏。發其悟者。一十三人。近世所未有也。
而楊岐正脉。乃以歸諸隆之高弟應庵華焉。杲有無
我之公。隆有得人之實。是故自杲而出者。千枝萬葉。
一一光明。而應菴之成於二師者。宛然可憐也。華得
密菴傑。傑之將寂。沈吟久之。其侍者進曰。師豈有思
乎。曰非汝所知。進曰。某竊留嶽。在此久矣。驚喜召嶽。
一見付衣而寂。盖此宗之不苟於得人。有如此者。是
為松源一支。嶽得無得通。通得虗舟度。度得玉山珍。
今吾曇芳。則珍之弟子也。夫以心傳心。宗無別法。隨
法說法。法無定言。因言以觀法。因法以求宗。而心心
之傳。由語錄而泝之。則存乎其人矣。嗚呼不立文字
之宗。今如山海。不得有無之語。已在言前。聊伸鄙辭。
以為敘引。
至正六年歲丙戌冬十月既望
微笑居士蜀郡　虞集　敘

<other>曇芳和尚語錄目次</other>

卷上
敘
建康路崇因禪寺語錄
建康路蔣山太平興國禪寺語錄
集慶路蔣山大崇禧萬壽寺語錄
杭州路徑山興聖萬壽禪寺語錄
卷下
大龍翔集慶寺語錄
偈頌佛祖真讚自讚
附錄題䟦行業記
塔銘

No. 1410
<sarticle>曇芳和尚語錄卷上</sarticle>

<other>曇芳和尚建康路崇因禪寺語錄</other>
常州路善權禪寺住持嗣法　繼祖　等編
大德九年。歲乙巳。三月初一日。師於首座寮受請。指
法座云。盡大地是箇須彌寶座。有甚階級。喝一喝。
<pb n="180"/>
日青天轟霹[靂-秝+林]　遂登座拈香云。此香端為祝延
大元世主今上皇帝聖躬萬歲。萬歲萬萬歲。欽願統
聖明如日如月。祝睿筭同地同天。次拈香云。此一瓣
香。爇向爐中。供養前住杭州路景德靈院禪寺佛光
海印禪師本師玉山大和尚。用酬法乳之恩。遂趺座。
問答竟。乃云。過去已過去。未來猶未來。釋迦老子一
段大事因緣。即今委自新崇因。遂展兩手云。諸人若
信得及。　皇恩佛恩一時報畢。其或情塵未盡。法執
未忘。鳳縈金網趨霄漢。以無期蛇神護珠。蘊風雷而
自昧。良久。點石化為金玉易。勸人除却是非難　復
云。適來蔣山和尚白槌云。法筵龍象眾。當觀第一義。
且第一義如何舉唱。咄。不可總作野狐見解。
上堂。盡大地是箇解脫門。因甚入不得。盡大地是箇
寶華王座。因甚坐不得。青蘿夤緣。直上寒松之頂。白
雲澹泞。出沒太虗之中。
上堂。一雨普滋三草二木。正法眼藏絕塵沙。金色頭
陀下雞足。擊拂子。下座。
上堂。舉石頭垂語云。言語動用沒交涉。藥山出眾云。
直得非言語動用。亦沒交涉。石頭云。我者裏針劄不
入。藥山云。我者裏如石上㘽花。師云。罔象無心珠在
掌。離婁行處浪滔天。
遇五示眾。十二時中。不倚一物。黑牛臥死水。從天降
下。從地涌出。脚跟下好與三十。謹白參玄人。光陰莫
虗度。
佛誕上堂。舉雲門道。釋迦老子初生下時。周行七步。
目顧四方。指天指地云。天上天下。唯吾獨尊。我當時
若見。一棒打殺。與狗子喫。貴圖天下太平。師拈云。曾
經巴峽猿啼處。聽得驢鳴也斷腸。
結夏小參。顧視大眾云。你諸人千里萬里拋却師僧
父母。來者裏覓佛覓祖。你豈不知達磨是老臊胡。釋
迦老子是乾屎橛。文殊普賢是擔屎漢。等妙二覺是
破執凡夫。菩提涅槃是繫驢橛。十二分教是鬼神簿。
拭瘡疣紙。四果三賢。初心十地。是守古塚鬼。自救不
了。驀拈主丈云。德山來也。遂置主丈。處世界如虗空。
如蓮花不著水。心清淨超於彼。
上堂。諸佛出世。祖師西來。早是不著便。三百五百成
群作隊。說黃道黑。指東畫西。野狐見解。拈主丈云。觀
世音將錢買胡餅。放下手却是饅頭。靠主丈。下座。
上堂。舉僧問趙州。如何是毗盧頂相。州云。自小出家。
不曾眼華。忽有人問青山。如何是毗盧頂相。只對他
道。繅成白雪桑重綠。割盡黃雲稻正青。且道與趙州
是同是別。
仰山了堂首座至。上堂。摩訶衍法。離四句。絕百非。崇
因寺裏打鼓上堂。隊隊衲僧來。隊隊衲僧去。喝。
上堂。舉僧問投子。枯木裏還有龍吟也無。投子云。我
道汝髑髏裏獅子吼。師頌云。枯木老龍吟。髑髏師子
吼。九九八十一。面南看北斗。
解夏小參。諸方有為人句。青山無為人句。諸方有殺
人刀活人劒。青山無殺人刀活人劒。諸方有結有解。
青山無結無解。是汝諸人向者裏立地。皮下還有血
麼。若約山僧看來。三世諸佛不如你。六代祖師不如
你。天下老和尚不如你　復云。不用思量不用疑。目
前法法是全提。即今休去便休去。欲覓了時無了時。
久立珍重。
上堂。明暗有去來。虗空無動轉。萬象既歷然。一真自
忌鑑。竪拂。釋迦老子在拂子頭上。說大法要。放拂云。
見汝諸人不會。走人露柱裏去也。喝一喝。下座。
上堂。古德道。蕪湖蕪湖見。當塗當塗見。八月十五夜。
恰似沒柄扇。美則美矣。似則未似。青山則不然。開眼
開眼見。合眼合眼見。蕪湖與當塗。不出廣寒殿。喝一
喝。下座。
上堂。五祖道。祖師說不著。佛眼覰不見。四面老婆心。
為君通一線。青山道。開口便道著。開眼便[覤-儿+丘]見。青山
<pb n="181"/>
老婆心。何曾通一線。便下座。
上堂。教中道。一人發真歸源。十方虗空悉皆消殞。佛
殿𡎺著你鼻孔。鐘樓塞破你腦門。作麼生得相應去。
喝一喝。
上堂。欲識佛性義。當觀時節因緣。時節若至。其理自
彰。靜夜鐘聲。隨扣擊以無虧。澄潭月影。觸波瀾而不
散。恁麼也得。不恁麼也得。恁麼不恁麼總得。擊拂子。
師子不食鵰殘。俊鷹那打死兔。下座。
冬至小參。釋迦老子眼裏無筋。達磨大師皮下無血。
諸人只知從冬數九臘前三白。不知昨夜老梅向南
一枝凍折。以拂子擊禪床一下　復云。少室峰前金
鳳舞。曹溪路上玉雞啼。青山今夜打參鼓。留得閒僧
立片時。
請西洲首座上堂。卷舒立方外乾坤。縱橫挂域中日
月。首座打板坐禪。長老舉揚宗旨。寒山拾得掃地裝
香。彌勒釋迦搬柴運水。便下座。
元宵進退兩序上堂。諸佛放光明。助發實相義。東邊
是知事。西邊是頭首。法幢於斯建。紀綱於斯立。千燈
續焰。虎驟龍驤。一花五葉。地久天長。以拂子擊禪牀。
下座。
上堂。春風日夜扇。春雨及時滋。曹溪人不來。悠悠生
我思。拍禪床。下座。
上堂。清淨本然。云何忽生山河大地。諸禪德。山河大
地即是上座自己。上座自己即是山河大地。清淨本
然。周徧一切。拊繩床云。佛殿走出山門。僧堂穿過厨
庫。喝一喝。
上堂。即心即佛。非心非佛。不是心。不是佛。不是物。桃
李火中開。黃昏候日出。
上堂。古德道。你一念心疑被地礙。你一念心癡被水
溺。你一念心嗔被火燒。你一念心喜被風飄。乃竪拂
云。地水火風即今在拂子頭上。說法聽法。擊拂子云。
二由一有。一亦莫守。一心不生。萬法無咎。
上堂。舉雲門一日云。京華還有棟梁也無。自代云。家
家觀世音。拈云。雲門大師大似壓良為賤。且道。青山
還有棟梁也無。卓主丈云。院院燒燈如白晝。沈香火
底坐吹笙。
常竭陀繪佛像。師說偈示之。筆端幻出諸佛像。謂是
心耶是手耶。心手兩忘知落處。少林春色□天涯。
<other>曇芳和尚建康路蔣山太平興國禪寺語錄</other>
常州路善權禪寺住持嗣法　繼祖　等編
師於至治元年辛酉。正月十七日。受行宣政院疏請。
入寺據室。橫按主丈云。擬則垛生招箭。不擬則十萬
八千。靠主丈云。放過一著。遂出。陞座拈香。祝　聖罷。
就坐問答竟。乃云。法隨法行。法幢隨處建立。新蔣山
今日開堂。一問一答。一挨一拶。曲循時宜。助揚聖化。
若謂是建立法幢。入地獄如箭射。豈不見臨濟謂普
化云。我欲建立黃檗宗旨。汝切須與我成褫。普化珍
重便下去。克符後到。臨濟亦如是問。克符亦珍重下
去。三日後。普化上問訊云。和尚前日道甚麼。臨濟拈
主丈打下　符又三日上問訊云。和尚前日打普化。
有甚麼事。濟拈主丈亦打下。師喝一喝云。選佛若無
如是眼。宗風那得到如今　復舉。世尊一日陞座。迦
葉白槌云。世尊說法竟。世尊便下座。師云。龍袖拂開
全體現。象王行處絕狐蹤。
上堂。萬法是心光。諸緣唯性曉。本無迷悟人。只要今
日了。且道。了箇甚麼。欲得不招無間業。莫謗如來正
法輪。
進退兩班上堂。苦樂逆順境。諸佛從中生。曼殊普賢
師。逆行而順化。偉哉令德人。扶持折脚鐺。煑飯復煑
羮。二時無缺少。芥子突落地。虗空成粉碎。擊拂子。便
下座。
上堂。千峰列翠。萬壑爭妍。谷口鸎啼。梁間燕語。毗盧
心印廓爾無涯。正法眼藏流通不絕。拈主丈。觀音菩
<pb n="182"/>
薩將錢買胡餅。放下手却是饅頭。卓主丈。有意氣時
添竟氣。不風流處也風流。
結夏小參。三乘十二分教。橫說竪說。天下老和尚。直
說曲說。總是作死馬醫。現前眾等。踞菩薩乘。脩寂滅
行。以大圓覺。為我伽藍。身心安居。平等性智。三生六
十劫。畢竟如何。一天月色照無休。萬壑松風撼庭戶。
復舉。臨濟示眾云。赤肉團上。有一無位真人。常從汝
等諸人面門出入。未證據者看。有僧便出問。如何是
無位真人。濟下禪床擒住云。無位真人是甚麼乾屎
橛。師拈云。諸禪德。實未得者。切忌麤心。臨濟道。無位
真人是甚麼乾屎橛。會麼。魚躍已隨流水去。鸎啼猶
帶落花回。
朝廷看藏經滿散上堂。始從鹿野苑。終至䟦提河。於
是二中間。未甞談一字。有底便道。玉軸琅函。五千貝
葉。自何而來。實謂我所得智慧。微妙最第一。眾生諸
根鈍。著樂疑所盲。如斯之等類。云何而可度。拈主丈。
瞿曇來也。揭日月於覺天。布慈音於沙界。或現大神
通。或放大光明。撈摝有情。度諸苦海。巍巍乎。蕩蕩乎。
無為焉。無私焉。以此祝　聖壽。鳳曆長春。以此贊皇
圖。與天同久。雖然與麼。猶未是極則邊事。且道。如何
是極則邊事。卓主丈云。野老不知堯舜力。鼕鼕打鼓
祭江神　復舉。東印土國王。因眾僧看經。惟般若多
羅尊者嘿坐。王問云。眾僧看經。尊者為什麼不看經。
尊者云。出息不涉萬緣。入息不居陰界。常轉如是經
百千萬億卷。師拈云。東印土王。與尊者一問一答。只
知其一。不知其二。蔣山今日。　朝廷頒降御香。衲僧
家一百七十餘員。經律論五千四十八卷。於七日中。
從頭念過。直是上副天心。下資黎庶。堪報不報之恩。
共助無為之化。
上堂。歸源性無二。方便有多門。狸奴白牯趂起。陝府
鐵牛踏殺嘉州大像。擊拂。有功者賞。
謝首座秉拂都寺辨齋上堂。三世諸佛。六代祖師。天
下老和尚。說不到底句子。百味具足。日前被我首座
都寺。一齊拈出。直教見者聞者箇箇飽[(鼻-丌+(十-〡+儿))*勾][(鼻-丌+(十-〡+儿))*勾]地去。且
道。山僧還在裏許也無。卓主丈。薰風自南來。殿閣生
微涼。
上堂。是柱不見柱。非柱不見柱。是非已去了。是非裏
薦取。好諸禪德。釋迦老子向是非裏。轉大法輪。無有
間歇。微塵眾生。向是非裏。成等正覺。無有間歇。擊拂
子。下座。
上堂。圓同太虗。無欠無餘。炎炎酷暑。氷片交飛。遂拈
拂子云。釋迦老子。即今向山僧拂子頭上。東方入定
西方起。西方入定東方起。南方入定北方起。北方入
定南方起。上方入定下方起。下方入定上方起。擲拂
云。急著眼覰。
解夏小參。諸佛不出世。祖師不西來。人人分上。猶千
日並照。廓徹十虗。山僧一夏九十日。誰敢錯悞諸人
一絲毫許。藥山久不上堂。院主云。大眾久思和尚示
誨。山云。打鐘著。眾集。藥山便歸方丈。院主云。早間蒙
和尚許為眾說法。因甚一言不措。山云。經有經師。論
有論師。又爭怪得老僧。大眾還委悉麼。慣從五鳳樓
前過。手握金鞭賀太平　復舉。僧問南陽忠國師。如
何是盧舍那國。師云。與我過淨瓶來。僧度淨缾。國師
云。却安舊處著。其僧再理前問。國師云。古佛過去久
矣。師拈云。白雲他自散。明月落誰家。
上堂。十五日已前。猛虎生羽翼。十五日已後。蛟龍得
雲雨。正當十五日。古佛與露柱交參。佛殿共山門鬪
額。參。
上堂。森羅及萬象。一法之所印。拈主丈云。塵沙諸佛。
走入主丈裏。諸人還見麼。若也不見。為你念滅罪障
陀羅尼。卓主丈。下座。
逕山庭栢首座。同友人至。上堂。蒼蒼古庭柏。經冬色
不凋。喜有同人至。相看忘寂寥。
<pb n="183"/>
上堂。舉南泉西堂百丈隨侍馬祖翫月次。祖云。正與
麼時如何。丈云。正好脩行。西堂云。正好供養。南泉拂
袖便行。祖云。經歸藏。禪歸海。惟有普願。獨超物外。師
拈云。甜瓜徹蔕甜。苦瓠連根苦。
上堂。從上先聖。向鑊湯爐炭裏。成等正覺。刀山劒樹
上。成等正覺。拈主丈。主丈子只今向諸人眼睫裏。成
等正覺。卓主丈。下座。
臘月八日。玉山和尚忌拈。香奮無明三毒。白[仁-二+幻]到死。
百萬靈山不顧見你。天下叢林不顧見你。一炷兜樓
一椀茶。冤有家兮債有主。
晦機和尚遺書至。上堂。舉僧問古德。南泉遷化向什
麼處去。德云。石頭作沙彌時。參見六祖。僧云。不問石
頭作沙彌時參見六祖。南泉遷化向什麼處去。德云。
教伊尋思去。師云。古德與麼答話。雨洒不著。風吹不
入。忽有人問蔣山。晦機遷化向什麼處去。只向它道。
常住今日設齋。待云不問常住今日設齋。晦機遷化
向什麼處去。又向它道。供養佛法僧。且道。與古人是
同是別。一曲兩曲聞不聞。悲風流水多嗚咽。
上堂。有漏笊篱。無漏木杓。碧眼黃頭。取性卜度。
開爐上堂。教中道。居一切時。不起妄念。於諸妄心。亦
不息滅。住妄想境。不加了知。於無了知。不辨真實。師
頌云。地爐新種火。窻戶更重封。黃昏一覺睡。不覺五
更鐘。
上堂。實際理地。不受一塵。萬行門中。不捨一法。冬至
令辰。伏惟首座大眾。尊候納福。下座。
上堂。舉南陽忠國師問紫璘供奉。城南草作何色。紫
璘云黃色。又問童子。城南草作何色。童子云黃色。國
師云。者童子亦可簾前賜紫。對御談玄。師拈云。大小
紫璘。被國師熱瞞。何不道靈山授記也未到此。
遇五上堂。是日已過。命亦隨減。曹溪路上。初無俗談。
便下座。
上堂。舉涅槃會上廣額屠兒。放下屠刀便言。我是千
佛一數。世尊云。如是如是。善自護持。師頌云。優鉢羅
華最勝幢。屠刀放下恰相當。天生伎倆能奇特。千個
元來五百䨥。
除夜小參。智眼洞明。十方通暢。東勝身洲打鼓。西瞿
耶尼晚參。東海鯉魚吞却海。西河師子口門大。金剛
喚起足行神。還却趙州行脚債。擊拂子。惱亂春風卒
未休。來年更有新條在。
<other>曇芳和尚集慶路蔣山大崇禧萬壽寺語錄</other>
天曆元年戊辰。十月初一日。特奉
聖旨。頒降御香到寺。命師住持兩山。師出。陞上拈香。
祝　聖謝恩畢。就坐問答竟。乃云。斬新日月。特地乾
坤。三千年黃河澄清。五百載聖人出現。堯眉八采。舜
目重瞳。天中之天。聖中之聖。道齊皇覺。化洽無私。一
句當陽。大家薦取。乃厲聲云。天下名山。江南第一
　欽奉　聖旨。立大崇禧萬壽寺額。上堂。天開地闢古
皇基。虎踞龍蟠擁翠微。三𨔝金鉏新雨露。天華無數
襲龍衣。欽惟
聖天子。入正大統。旋降　璽書。揭示九重日月。拓開
掌上乾坤。堯日與佛日同輝。慈風並皇風溥扇。遂拈
主丈。畫一畫云。虗空可量風可繫。無能盡說聖功德。
宣封寶公大士。加普濟聖師。崇禧寺像成。開光明。師
執筆云。飢鷹窠裏出頭來。天上人間不可陪。擘破面
皮輕漏泄。大千沙界起風雷。應以菩薩身得度者。即
現菩薩身而為說法。應以國王身得度者。即現國王
身而為說法。欽奉　綸音。特加聖號。莊嚴慈像。永副
歸依。神光不昧。自古自今。一句無私。蓋天蓋地。以筆
作點眼勢云。莫言不是僧繇手。須信　皇恩似海深。
特授佛海普印大禪師號。轉藏經滿散上堂。始從鹿
野苑。終至䟦提河。於是二中間。未甞談一字。釋迦老
子豈欺人哉。於斯明得。便見未離兜率。已降王宮。未
出母胎。度人已畢。直得堯風蕩蕩。舜日昭昭。百草頭
<pb n="184"/>
邊。全彰海印。大士揮玉尺。春滿鳳凰池。趙州繞禪床。
一天新雨露。到者裏。流通句內足可觀光。若約衲僧
門下。直是未在。旦道。衲僧門下有甚長處。卓主丈云。
擘開華嶽連天秀。放出黃河到海清。
達磨忌拈香。廓然無聖。麗天杲日。分髓分皮。徧地荊
棘。千古萬古成狼藉。
上堂。諸佛大圓鑑。內外無瑕翳。兩人同得見。心眼皆
相似。拈主丈。者個是主丈子。那個是大圓鑑。若也明
得。內外無瑕翳。若也不明得。却被主丈子穿却鼻孔
去也。下座。
上堂。舉雲門問僧甚處來。僧云江西。門云。江西一隊
老漢。寐語住也未。僧無語。師召大眾云。者僧無語。且
置。雲門老漢。面皮厚多少。
上堂。舉洛浦為臨濟侍者。侍立次。濟問云。從上一人
行棒。一人行喝。未審那個親。浦云。總不親。濟云。親底
事作麼生。浦便喝。濟便打。師拈云。諸方盡謂。箭鋒相
拄。啐⿰口豕同時。爭柰蹉過二大老。會麼。鸖有九臯難翥
翼。馬無千里謾追風。
上堂。拈主丈云。拄杖子有時象王回顧。有時獅子嚬
呻。卓主丈。且道。是象王回顧。是師子嚬呻。靠主丈云。
龍蛇易辨。衲子難瞞。
朝京回上堂。心隨萬境轉。轉處實能幽。隨流認得性。
無喜亦無憂。山僧三月十七日。黃金殿上親奉
龍顏。捧　丹詔出九重。恩逾滄海。衣金襴主一剎。光
賁叢林。今日歸來。撾鼓陞堂。以慰眾望。正與麼時。且
知恩報恩一句。作麼生道。卓主丈。蒲團靜倚無餘事。
永日寥寥賀太平　復舉。宋太宗因僧朝見。問云。卿
是甚處僧。僧對云。廬山臥雲菴。太宗云。臥雲深處不
朝天。因甚到者裏。僧無對。師頌云。臥雲深處不朝天。
虎嘯龍吟豈偶然。撼動杖頭古刀尺。少林春滿
九重天。
至順二年辛未三月。特奉
聖旨。復還馬司寨羅漢梅山等莊田。師出。陞座拈香。
祝　聖謝恩畢。復舉。東山云。山前一片閒田地。叉手
叮嚀問祖翁。幾度賣來還自買。為憐松竹引清風。師
云。東山老人[懨-猒+火]張祖業。不妨好手。崇禧者裏。有條攀
條。無條攀例。且貴不墜[冗-几+豕]聲。亦成一頌。山前一片閑
田地。風月何曾屬別人。二百年來到今日。
九天雨露一番新。
特為新命靈隱竺田和尚上堂。茫茫普熱。紛紛下雪。
百川倒流。聖凡路絕。人從幽州來。接得杭州信。報道
西天小朵峰。走入衲僧鼻孔裏。奮獅子爪牙。哮吼一
聲。野干狐狼。一時屏跡。雖然亦未是全提時節。且如
何是全提時節。良久云。樓觀滄海日。門對浙江潮。
開爐上堂。舉百丈令溈山看爐中有火也無。溈撥云。
無。丈親自撥得少火。夾起云。汝道無。者個聻。溈山忽
契悟作禮。百丈云。欲識佛性義。當觀時節因緣。時節
若至。其理自彰。師頌云。喚醒溈山水牯牛。因緣時節
謾相酬。爐中火種星兒子。閙熱叢林卒未休。
上堂。舉古德云。乘時盖却屋。趂晴刈却禾。輸納王租
了。鼓腹唱謳歌。古德此語。正抓著山僧癢處。諸仁者。
莫是山門屋未蓋。諸莊稻未收麼。若與麼。非獨蹉過
古人。要且不知今日之事。所以道。若無智眼。非常之
旨。幾無聞矣。
上堂。良久。顧視大眾云。便與麼去。如天普盖。似地普
擎。淨倮倮絕承當。赤洒洒沒窠臼。擬涉思惟。白雲萬
里。下座。
上堂。舉梁武帝請傅大士講經。大士以尺揮按一下。
武帝愕然。寶公云會麼。帝云不會。寶公云。大士講經
竟。師頌云。大士講經竟。山深水亦深。豐干騎猛虎。拾
得咲吟吟。
上堂。天得一似清。地得一以寧。聖人得一。永鎮乾坤。
卓主丈。南山起雲。北山下雨。
<pb n="185"/>
上堂。召眾云。日前卒風暴雨。飛沙折木。還有來處也
無。若有來處。即今在甚麼處。若無來處。許多境界如
何銷融。以主丈畫一畫。下座。
冬至小參。諸法空無相。佛種從緣起。拈主丈云。主丈
子化作摩醯首羅。向三十三天。說秘密王三昧。卓主
丈云。冬前冬後。沙飛石走　復舉。楊岐和尚示眾云。
楊岐乍住屋壁疎。滿床盡撒雪珍珠。縮却項暗嗟吁。
翻憶古人樹下居。師拈云。楊岐和尚。大似家無儋石
之儲。要與陶朱公鬦富。若也會得。方可稱其兒孫。其
或未然。有寒暑兮促君壽。有鬼神兮妬君福。
西源達首座住移忠上堂。鷲嶺拈花。迦葉微咲。世尊
云。我以正法眼藏微妙法門。付囑摩訶大迦葉。少林
九年面壁。二祖立雪安心。洎乎禮三拜依位而立。達
磨云。汝得吾髓。自此喚作以燈傳燈。以心印心。一人
傳虗。萬人傳實。後來臨濟辭黃檗。檗問。甚麼處去。濟
云。不是河南。便是河北。黃檗便打。濟接住。遂與一掌。
黃檗呵呵大笑云。侍者將先師禪板拂子來。濟云。侍
者將火來。黃檗云。子但將去。已後坐却天下人舌頭。
啞子喫苦瓜。大家廝淈突。新命移忠西源長老。久居
板首。表率人天。已具向上爪牙。作家手段。茲以時節
既至。大丞相符命自來。驩動叢林。聲播海內。古德道。
未有長行而不住。未有長住而不行。欲益無所益。欲
為無所為。宜作舟航。廣度群品。雖然且山僧末後一
句。如何舉似。莫負　王臣外護恩。好與佛祖作頭抵。
上堂。難難。世事由來無兩般。易易。日面月面超言義。
也不難。也不易。文殊普賢觀音勢至。
元宵上堂。山河無隔礙。光明處處通。佛殿上燒香。三
門頭合掌。寒山拾得大咲掀天。一對金剛兩脚踏地。
拍禪床。下座。
上堂。身心清淨。諸境清淨。諸境清淨。身心清淨。崇禧
者裏。波波挈挈。百醜千拙。且與麼過。
謝嘉議大夫尚劉二總管。奉　旨到寺。塑佛及諸聖
像。上堂拈主丈。具足無量勝妙智。拓開浮幢王剎海。
或現諸佛相好身。或現菩薩眾妙相。或現金剛天王
神。地水火風男女像。種種變化極無盡。各轉微塵妙
法輪。歡動上下及四維。聲撼九重天帝闕。聞見咸發
歡喜心。皇恩佛恩無窮盡。普願天地諸有情。同證無
上玅菩提。卓主丈一下。
上堂。坐深井者。不知太虗之寬廣。忘偏見者。方明至
理之圓融。臨濟掌黃檗。黃檗掌百丈。國清才子貴。家
富小兒嬌。
玉泉天雲長老通書上堂。撲滅鷲峰燈。⿰翟支瞎摩醯眼。
偉哉擔板漢。是吾堂中簡。少室峯前九天雨露。曹溪
路上三佛場開。茲者玉泉堂頭天雲禪師。不外老拙。
遠發先馳。敘陳法乳。有光先宗。是長老不忘吾之道
義也。揮怒枕擲雲峰大慈明之道於天下。是長老吾
之積翠也。指臨濟喫痛棒。作陰凉大樹。覆蔭天下人。
是長老吾之睦州也。既無心而出岫。乃飲水以知源。
遂拈主丈。且道。北山主丈子。有分付耶。無分付耶。若
道有分付。辜負宗乘。若道無分付。埋沒自己。擲主丈
云。龍蛇易辨。衲子難瞞。
上堂。老僧衰病。不能與諸人說得。拈主丈云。主丈子
與諸人說去也。靠拄杖。下座。
上堂。目前無法。意在目前。寒雲籠華嶽。不是目前法。
非耳目之所到。紅日上搏桑。與麼也不得。不與麼也
不得。與麼不與麼總不得。青山只解磨今古。流水何
曾洗是非。
上堂。舉五祖和尚道。數日已來。連綿大水。所到之處。
皆有損傷。曹溪一滴。瀰滿人間。衲僧一吸。鼻孔遼天。
既是名字相同。因甚損益有異。誰知遠烟浪。別有好
商量。師頌云。曹溪一滴深。衲僧鼻孔長。薰風自南來。
殿閣生微涼。
結制小參。莫行心處路。休挂本來衣。何須便與麼。切
<pb n="186"/>
忌未生時。釋迦老子在汝舌尖上。轉大法輪。達磨大
師在汝脚跟下。轉大法輪。無迷底法。無悟底法。無不
迷不悟底法。鍾山寺裏打鼓。四大部洲同參。拈拄杖。
却煩主丈子。與諸人說安居偈。十方同聚會。箇箇學
無為。此是選佛場。心空及第歸。卓主丈　復舉。麻谷
到章敬處。繞床三匝。振錫一下。卓然而立。章敬云是
是。又到南泉處亦然。泉云。不是不是。麻谷云。章敬道
是。和尚為甚麼道不是。泉云。章敬是是汝不是。此是
風力所轉。終成敗壞。師拈云。龍象蹵踏非驢所堪。
上堂。教中道。大通智勝佛。十劫坐道場。佛法不現前。
不得成佛道。拈主丈。者個是現前底佛法。卓主丈。者
箇是所成底佛道。還見大通智勝佛麼。良久云。寒鴈
一聲至。砧杵萬家秋。
西印祖首座出世興教。上堂。向上一路。千聖不傳。未
曾親近。早隔大千。只貴一一從自己胷襟流出。葢天
蓋地。三世諸佛。六代祖師。天下老和尚。只為你作箇
證明底人。新命興教西印禪師。趙州之文遠也。靈樹
之雲門也。時節既至。其理自彰。發大機。顯大用。西天
東土。一印印定。卓主丈云。天香雲外飄。風雷撼靈徑。
上堂。祖師道。至道無難。唯嫌揀擇。但莫憎愛。洞然明
白。三祖大師。道則太煞道了也。且獨龍岡。吞却講臺。
是第幾機。喝一喝。下座。
特　旨馳驛平江。交割撥賜田把歸寺。上堂。動若行
雲。止猶谷神。既無心於彼此。豈有象於去來。山僧欽
奉　聖旨。特往平江。交割撥賜田土。一去一來。四十
餘日。諸禪德且道。是有去來耶。無去來耶。若道有去
來。未具衲僧眼在。若道無去來。未具衲僧眼在。畢竟
如何。客路如天遠。皇恩似海深。
上堂。今朝五月初一。萬法本來空寂。山前二麥已熟。
監收莫教狼籍。街坊善巧化人。軄務荷擔竭力。長老
住持事繁。討甚衲僧氣息。一隊古佛參堂去。
上堂。掃除佛祖玄關。拈却衲僧巴鼻。今朝初一。明朝
初二。便下座。
上堂。事無礙。理無礙。理事無礙。事事無礙。師子咬人。
狂狗逐塊。
八月十二日。文宗皇帝聖忌。滿散藏經。上堂。一念普
觀無量劫。無去無來亦無住。如是了知三世事。超諸
方便成十力。故我　文宗皇帝。道高一代。功蓋百王。
無滅無生。歷千劫而不古。若隱若顯。連百福而長今。
茲焉諱日斯臨。現前眾等。披閱一大教。用資
聖駕。住持臣僧（某）陞宇此座。舉唱宗乘。一句全提。分
明舉似。卓主丈。三十三天撲帝鍾。大元國裏日卓午。
江心北隱和尚。華藏西洲和尚至。上堂。祖庭寂寞甚。
弟兄能幾人。彈指十年別。唯喜道彌尊。遂拈主丈云。
我本無心有所希求。今此法王大寶。自然而至。諸禪
德。法王大寶既至。諸人還見麼。卓主丈。華藏海中不
動搖。吞爍乾坤迥然照。
端長老住宜興保安。上堂。舉趙州示眾云。我者裏有
出窟師子。□有在窟師子。只是難得師子兒。時有僧
彈指。州云。是什麼。僧云。師子兒。州云。我喚作師子。早
已罪過。你更趯踏在。師拈云。趙州老老大大。作者個
語話。山僧者裏。也有出窟師子。也有在窟師子。也有
師子兒。卓主丈。懸崖返擲真堪畏。直得清風𨔝四維。
上堂。開眼不要尿床。合眼不要瞌睡。放出雲門趙州。
把住德山臨濟。七十三八十四。衲僧鼻孔大頭垂。業
識茫茫無本據。喝一喝。
上堂。久晴不雨。一雨便晴。曠大劫事。廓爾分明。擎叉
打地搖鈴輥毬。總落第二。
結夏小參。挂搭不必謝茶。坐不必講。人我山至高而
自摧。是非海至深而自竭。況我三佛覺場。大人境界。
釋迦彌勒提缾換水。文殊普賢掃地添香。山邊水邊
一聲幽鳥千峰外。巖間松下。數片白雲相共閒。法法
全彰。頭頭曾現。一夏九十日。一日十二時。敢問諸人
<pb n="187"/>
如何保任。咄。黃檗樹頭。討甚蜜菓。
上堂。孟冬薄寒。仲夏漸熱。少室老臊胡。何曾有妙訣。
黃龍道。說玄說妙。乃太平之姦賊。行棒行喝。乃亂世
之英雄。諸禪德。不貪香餌味。可謂碧潭龍。
上堂。舉南泉示眾云。王老師賣身去也。還有人買麼。
時有僧出云。某甲買。泉云。不作貴。不作賤。你作麼生
買。僧無語。師拈云。者僧膽大心麤。龍頭蛇尾。待它道。
不作貴。不作賤。你作麼生買。何不向它道。寒時與你
衣著。飢時與你飯喫。
靈隱竺田和尚遺書至。上堂。一切佛涅槃。無有涅槃
佛。無有佛涅槃。遠離覺所覺。去年臘月十四日。小朵
峰忽然背翻筋斗。𡎺碎無生國鼻孔。舜若多神。忍痛
不禁。直得淚灑千峯。雲愁大野。今年臈月十四日。痛
定方甦。小朵峰依舊乾坤獨露。無生國處處流輝。舜
若多神歡喜不徹。驀拈主丈云。諸行無常。是生滅法。
生滅滅已。寂滅為樂。
除夜小參。頭陀石被莓苔褁。是大神呪。擲筆峯遭薜
茘纏。是大明呪。羅漢院裏一年度三個行者。是無上
呪。歸宗寺裏參退喫茶。是無等等呪。拈主丈。三世諸
佛。歸宗鼻孔。總被蔣山主丈子。一串穿却。卓拄杖。來
年更有新條在。惱亂春風卒未休。
至正辛巳。三月旦。退院上堂。動若行雲。止猶谷神。既
無心於彼此。寧有象於去來。古人與麼。未出常情。東
家作驢。西家作馬。要騎便騎。要下便下。却較些子。
復云。二十餘年住此山。住時容易退時難。今朝難易
都拋却。一箇閒人天地間。

<talk>曇芳和尚逕山語錄敘</talk>
至正壬午四月。蔣山曇芳大禪師。受請上徑山。道德
譽望。大愜輿情。　臺省胥慶。禪衲奔湊。咸頌得人。東
南叢林。為之改觀。而江外僻左。越再歲之七月。因其
門人正茂之來臨川。始得其入院上堂小參入室等
語而讀之。為之嘆曰。去佛二千年。有此大善知識。出
現於世。大施法雨。廣濟羣品。沛然莫之能禦。如優曇
花時一現耳。昔大慧前住徑山。從之學者。幾二千人。
今師到山。支危補漏。百廢具興。四方來者。計千數百。
有大慧過半之盛。官府清約。連歲豐稔。無⿱少隹角鼠牙
之害。安食以居。今其僧堂。亦五六十年于茲矣。師為
木棧。以隔山霧土溽之濕。居者安然。則亦近時之所
絕無。而僅有者也。向者大慧作千僧閣。以廣連床齋
粥之所。李漢老參政。為之記曰。非成閣之難。致其眾
之難。非致其眾之難。道行而不能使其眾不至之難
也。一閣之成。在公不足道。而所以記之者。獨喜其道
行而眾從之。今師之視大慧。可謂兼二難矣。而學徒
以垂手發藥。望于師者。豈不在是編乎。然佛無二法。
而為之師者。其進退緩急。則有時節因緣者焉。當大
慧時。其徒譏毀以相勝。其來者或自謂親證。或自謂
罷參。安得不高峻以折其我慢。行正令以絕其邪原。
是如選鋒破陣。不以雷電震驚為嫌也。今曇芳之時。
請益懷疑之士。倀倀然。莫之所歸。從求一盂一席之
安。以從事其學。得其所者。或寡矣。雙逕險絕。不憚高
遠。雲從川涌而至者。豈有它哉。非汪洋充弘。而無以
容其來。非明白直截。而無以順其入。故師之立言。所
謂因時而制宜。據病而對治者歟。是以淵博。如滄溟
慈航之發無礙。平實。如陸地大車之載易從。此則與
大慧同條。而共貫者乎。師之始入院也。盖曰。自國一
大慧以來。諸大尊宿。羅龍網鳳於茲焉。師之所以擔
荷大事者。可知矣。噫方便接人。師各有道。直心妙悟。
則在學人。是故昔之有得者。風聲竹色。皆足感發。悠
悠之徒。雖以大慧之猛厲。猶或失之。師之從容開廣。
以待其自得。其意豈不深遠乎。吾聞此山有神龍焉。
助其行化。師昔遊茲山。與十人者。俱至祠下。其年長
自負者。持杯珓擲之曰。我當後住此山。則得吉卜。九
<pb n="188"/>
人者皆不得。師勉從眾意。一擲得吉卜。今師果來住
此山。道行而眾集。神明固默相其前定者乎。今師年
已七十。耳聰目明。視在蔣山時。尤為清徤。說法無虗
日。繼此而編錄者。當不止此傳錄之語。尚得而觀之。
從茂之請。書此以為徑山語錄敘。
至正三年歲癸未秋。前　奎章閣學士　翰林侍
　講學士通奉大夫知　制誥同脩　國史雍郡虞集
拜題。
<other>曇芳和尚杭州路徑山興聖萬壽禪寺語錄</other>
常州路善權禪寺住持嗣法　繼祖　等編
師於至正二年歲壬午。四月二十四日。入院。
據室云。天下老和尚。盡向者裏。布縵天網。打鳳羅龍。
新逕山合作麼生。拈主丈。畫一畫。師子窟中無異獸。
象王行處絕狐蹤。
拈省臺院三疏。拈起示眾云。二千年前金口付囑。二
千年後直為流通。風從虎兮雲從龍。
指法座云。向上一路。千聖不傳。今日新徑山放憨去
也。須彌燈王且過那邊。
遂陞。拈香云。此一瓣香。爇向寶爐。端為祝延
大元聖主今上皇帝聖躬萬歲。萬歲萬萬歲。欽願
陛下。聖明如日月。睿筭等乾坤。八方歌有道之君。四
海樂無為之化。次拈香云。此香爇向爐中。供養
皇天之下。一人之上。西天佛子。大元帝師大和尚
殿下。恭願。長為佛法之棟梁。永作
皇朝之師範。次拈香云。此香爇向爐中。奉為
江浙等處行中書省官。　江南諸道行御史臺官。
　行宣政院官。　浙西道肅政兼訪司官。杭州路達魯
花赤總管府官。洎文武官班等。資陪台筭。伏願。曰福
曰壽。乃武乃文。柱石
皇元。金湯佛法。次懷中拈出香云。此一瓣香。爇向爐
中。供養　虎丘正傳第七世佛光海印大禪師前住
景德靈隱禪寺本師玉山大和尚。非唯報德酬恩。也
要遞相鈍置。遂斂衣趺坐。垂語。（問答不錄）　師乃拈
起袈裟角。示眾云。三世諸佛也與麼。六代祖師也與
麼。天下老和尚也與麼。新逕山也與麼。現前僧俗也
與麼。於己無事。勿得妄求。妄求而得。得亦非得。毫𣯛
繫念。三塗業因。瞥爾情生。萬劫羈鎻。喝一喝。
復舉。馬大師附書。與國一祖師。師開緘。見一圜相。遂
於中著一點。就封回。南陽忠國師聞云。欽師猶被馬
師惑。師拈云。二大老弄者一點子。直與日月爭明。只
如國師道。欽師猶被馬師惑。又作麼生。臥龍纔奮迅。
丹鳳亦翱翔。
當晚小參。心隨萬境轉。轉處實能幽。趂起子胡狗。輥
𨔝雪峰毬。直得釋迦老子。一手指天。一手指地。芭蕉
和尚呵呵大笑云。你有主丈子。我與你主丈子。你無
主丈子。我奪却你主丈子。大小芭蕉。巧盡拙出。徑山
則不然。你有拄杖子。我也與你拄杖子。你無主丈子。
我也與你主丈子。只是不得孤負老僧。
復舉。先徑山有五百眾。少人參請。每日繞佛殿前大
樹行道。念觀音菩薩接人。與黃檗是同參。寄書與檗。
具言是事。檗令臨濟去曰。你到彼作麼生。濟云。某甲
自有方便。濟到逕山。裝腰包。直上法堂。徑山纔舉頭。
濟便喝。山擬開口。濟拂袖便行。尋有僧問云。適來者
僧。因甚便喝和尚。山云。者僧從黃檗來。你要知。自去
問取。是時五百眾大半分散。師拈云。臨濟大師。具生
殺之權。未免落它逕山圈繢。莫道當時五百眾大半
分散。直饒五百眾一時分散。未稱徑山全提在。良久
去。只見波濤涌。不見海龍宮。
上堂。舉盤山和尚道。心月孤圓。光吞萬象。光非照境。
境亦非存。光境俱忘。復是何物。師云。追風木馬嘶長
夜。吼月泥牛海底行。
上堂。古德道。我立地待汝搆取。我坐地待汝搆取。德
山入門便棒。臨濟入門便喝。如將梵位直授凡庸。更
<pb n="189"/>
若躊躇。醍醐毒藥。下座。
上堂。舉僧問趙州如何是祖師西來意。州云。庭前栢
樹子。僧云。和尚莫將境示人。州云。我不將境示人。僧
云。如何是祖師西來意。州云。庭前栢樹子。師頌云。庭
前柏樹勢參天。話落叢林已有年。江北江南杜禪客。
問來問去口皮穿。
進退兩序上堂。一進一退。有禮有樂。發大機。顯大用。
據虎頭。收虎尾。德山先鋒。臨濟殿後。逕山老聻。行到
水窮山盡處。坐看雲起太虗空。
上堂。舉芭蕉和尚示眾云。你有主丈子。我與你主丈
子。你無主丈子。我奪却你拄杖子。師拈云。芭蕉主丈
子。固是與奪分明。爭似逕山者裏。一切置之不問。何
故。霧豹澤毛未甞暇食。靈禽養勇終待驚人。
上堂。信手拓開妙喜世界。一千七百自己叢林。井底
蓬塵飛上天。山上鯉魚鑽入海。
上堂。舉南泉和尚道。我十八上便解作活計。趙州和
尚道。我十八上便解破家散宅。師云。諸禪德。解作活
計底。便解破家散宅。解破家散宅底。便解作活計。若
到徑山門下。總與明窻下安排。三十年後。却不得道
見逕山來。
解夏小參。海晏河清。時康道泰。法隨法行。法幢隨處
建立。四月十五日。徑山比丘守忠。謹遵佛勅。三月安
居。百億四天下。若凡若聖。情與無情。盡向凌霄峰頂。
結却布袋頭。無一法從外入。無一法從內出。各各識
自本心。見自本性。悟自本法。今當七月十五日。解却
布袋頭。個個如師子游行。個個如象王回顧。不疑佛
不疑祖。卓主丈。甜瓜徹蒂甜。苦瓠連根苦。
上堂。俱胝竪指。秘魔擎叉。道吾舞笏。歸宗斬蛇。是真
精進。是名真法供養如來。下座。
上堂。舉僧問長沙。如何是陀羅尼。沙指禪床左邊云。
這箇師僧却誦得。僧云。別有人誦得否。沙指禪床右
邊云。這箇師僧亦誦得。僧云。某甲為甚不聞。沙云。豈
不見道。真誦無響。真聽無聞。僧云。恁麼則音聲不入
法界性也。沙云。離色求觀非正見。離聲求聞是邪聞。
師云。大小長沙費力不少。
上堂。進一步懸崖千尺。退一步荊棘萬里。進退兩途
俱瞥脫。德雲不在妙高峰。
佛成道上堂。釋迦老子於正覺山前。打失眼睛鼻孔。
却向鹿野苑中。拾得口喫飯。你輩諸和尚子。那裏知
得。下座。
上堂。舉脩山主參地藏。藏問近離甚處。脩云南方。藏
云。南方佛法近日何如。脩云。商量閙浩浩。地藏云。爭
似我者裏栽田博飯喫。師頌云。栽田博飯喫。日用無
偏頗。輸納王租了。鼓腹唱謳歌。
除夜小參。一年三百六十日。今夜正是結交頭。釋迦
老子達磨大師。天下老和尚。情與無情。盡向者裏。挨
肩並足。側聆處分。擊拂。今歲今宵盡。明年明日來。
復舉北禪示眾云。年窮歲盡。無可與諸人分歲。烹個
露地白牛。燒榾柮火。唱村田樂。免得倚它門戶傍它
墻。剛被時人喚作郎。師拈云。北禪固是別甑炊香。未
免破耗常住。逕山者裏應時納祐。只貴隨家豐儉。召
大眾云。千門萬戶曈曈日。何必新桃換舊符。
客至并謝監收上堂。主中賓。賓中主。賓主交參。雲龍
風虎。昨朝莊上解發齋粮。今日諸方名勝俱至。阿呵
呵。觀世音菩薩將錢買胡餅。放下手。却是達磨大師
遺下一隻履。喝一喝。
上堂。春山疊亂青。春水漾虗碧。少室無門戶。曹溪絕
消息。拈主丈。東風一陣來。滿地花狼藉。
上堂。舉溈山問仰山甚處來。仰山云。田中來。溈山云。
田中多少人。仰山插鍬叉手而立。溈山云。南山大有
人刈茆。仰山拽鍬而去。師頌云。插鍬叉手立。拽鍬即
便行。無繩自縛漢。日午打三更。
佛涅槃上堂。百千法門同歸方寸。河沙妙德總在心
<pb n="190"/>
源。釋迦老子道。若謂吾滅度非吾弟子。若謂吾不滅
度。亦非吾弟子。擊拂子云。珊瑚枕上兩行淚。半是思
君半恨君。
䨥林友雲和尚至。上堂。今朝三月十有五。五峯擊動
鹽官鼓。雙林大士講經竟。雲從龍兮風從虎。趙州茶
雲門普。明眼衲僧莫莽鹵。擊拂子。下座。
結制小參。十方同聚會。你面前無我。我面前無你。個
個學無為。頭崢崢。尾挈挈。此是選佛場。澄潭不許蒼
龍蟠。心空及第歸。徒遭點額。龐居士得力句子。逕山
今夜盡情。與它勦絕了也。五臺山上雲蒸飯。佛殿階
前狗尿天。剎竿頭上煎鎚子。三箇猢猻夜簸錢。喝一
喝。下座。
上堂。四月已過復五月。蠟人成氷鵝護雪。黃梅石女
咲呵呵。少室鐵牛驚吐舌。床頭主丈忽𨁝跳。歡喜讚
嘆無量阿僧祇劫。諸禪德。且道讚歎個甚麼。良久云。
一夜雨滂澎。百川閙聒聒。
上堂。舉古德道。結夏已半月了也。寒山子作麼生。又
道。結夏已半月了也。水牯牛作麼生。師拈云。逕山結
夏恰半月。寒山子水牯牛。嘯月眠雲。飢飡渴飲。似地
擎山。不知山之孤峻。如石含玉。不知玉之無瑕。
上堂。舉天親菩薩從內宮下。無著菩薩問云。人間四
百年。彼天為一晝夜。彌勒於一時中。成就五百億天
子。證無生法忍。未審說甚麼法。天親云。說者箇法。只
是梵音清雅。令人樂聞。師拈云。無著善問。天親善答。
累它補處慈尊。至今坐在𡏖𡒁堆頭。逕山亦於一時
中。成就五百個衲子。證自在神通。且道。說甚麼法。良
久云。適逢中夏。叢林暑假。
上堂。舉僧問雲門。秋初夏末。前程忽有人問。將何祗
對。門云。大眾退後。僧云。有甚麼過。門云。還我九十日
飯錢來。師頌云。飯錢還未了。世路又忩忩。萬里八九
月。一身西北風。
冬至上堂。魯史書雲。漢宮添線。五湖龍象交參。第一
義諦作麼舉。履茲佳旦。恭惟首座大眾。各各尊侯動
止多福。
上堂。向上一路。何處尋討。飢來喫飯。寒來著襖。金粟
通身是病。文殊一見便好。大眾天寒。不宜久立。各自
歸堂向火。
上堂。舉僧問歸宗。如何是佛。宗云。我與汝說。汝還信
得及麼。僧云。和尚誠言。焉敢不信。宗云。只汝便是。僧
云。如何保任。宗云。一翳在眼。空華亂墜。師拈云。藕絲
竅裏跨鵾鵬。蟭螟眼中放夜市。
上堂。舉溈山問雲巖云。如何是藥山大人相。雲巖云。
涅槃後有。溈山云。如何是涅槃後有。巖云。水洒不著。
巖却問溈山云。如何是百丈大人相。溈山云。巍巍堂
堂。煒煒煌煌。聲前非聲。色後非色。蚊子上鐵牛。無你
下觜處。師頌云。三十二相。八十種好。水灑不著。切忌
落草。蚊子上鐵牛。未免成懊惱。休懊惱。天上人間何
處討。
遇五示眾。鉏畬種粟。㘽田博飯。衲僧家本分上事。考
鐘伐鼓。普請上堂。視堂戶不啻牢禁。又何如哉。諸禪
德。未明心地印。滴水也難消。
上堂。一夏九十日。龍門無宿客。三處度夏七佛師。愁
殺摩訶老迦葉。以拂子擊禪床一下。野色更無山隔
斷。天光直與水相通。
解制小參。翠巖一夏。與兄弟東語西話。落盡眉毛。不
覺精神十倍。臨濟遭黃檗打趂。中途疑著此事。再回
終夏。換却多少鶻眼鷹睛。雲門道。和尚子莫妄想。天
是天地是地。山是山水是水。僧是僧俗是俗。良久云。
與我拈按山來。木人拍板雲中立。石女吹笙水上行。
僧便問。學人見山是山。見水是水時如何。門云。三門
為什麼騎佛殿。從者裏過。西風一陣來。落葉兩三片。
僧云。與麼則不妄想也。門云。還我話頭來。山頭石虎
吼聲乾。海底驪龍拗角折。遂以主丈。畫一畫。喝一喝。
<pb n="191"/>
除夜小參。無邊剎境。自它不隔於毫端。十世古今。始
終不離於當念。山僧與諸人。共汎一隻無底鐵舡。釋
迦千百億化身坐舡頭。文殊堂裏萬菩薩坐舡尾。打
鹽官鼓。唱德山歌。然後穿過東弗于逮也住千百億
劫。北[鬱-山+止]單越也住千百億劫。西瞿耶尼也住千百億
劫。南贍部洲也住千百億劫。却回轉逕山寺裏法堂
上。坐底依然自坐。立底依然自立。是汝諸人還信得
及麼。良久云。今夜今宵盡。明年明日迴。寒隨一夜去。
春逐五更來。
月講主火。日出連山。月圓當戶。大士講經竟。覿面無
回互。擲火把云。火中鱉鼻蛇。蛟殺人無數。
靈都寺火。無種靈苗火裏㘽。江南江北盡花開。栗蓬
突出三千顆。曠劫無明當下。
月上座火。通身是病。通身是藥。病去藥除。千峰月落。
火裏鐵蛇橫。頭戴黃金角。

曇芳和尚語錄卷上

<sarticle>曇芳和尚語錄卷下</sarticle>

<other>曇芳和尚大龍翔集慶寺語錄</other>
常州路善權禪寺住持嗣法繼祖等編
師於至正五年乙酉正月。在逕山寺。特奉
聖旨。取二十九日入院。
據室。拈主丈云。天下老和尚來也。以主丈畫一畫。釋
迦老子。達磨大師。退後退後　遂出陞座。拈香祝
聖云。此一瓣香。爇向寶爐。端為祝延
大元聖主當今皇帝聖躬萬歲萬歲萬萬歲。
陛下恭願。道合兩儀。明逾二曜。本支百世。壽考萬年。
遂斂衣敷坐。問答竟。乃云。吾本來茲土。傳法救迷情。
一花開五葉。結果自然成。大眾還見麼。古釋迦不先。
新彌勒不後。五風十雨。共樂昇平。樵唱漁歌。均陶至
化。摩竭掩室。淨名杜詞。咲殺傍觀。德山入門便棒。臨
濟入門便喝。總是祭鬼神茶飯。新龍翔到來。合作麼
生。卓主丈一下。是處是彌勒。無門無善財。
行臺御史大夫也滅怯台。率僚屬祈雨。請師陞座。師
云。欲識佛性義。當觀時節因緣。時節若至。其理自彰。
竪拂子云。看看。娑竭羅龍王。即今在龍翔拂子頭上。
現大自在身。油然作雲。沛然下雨。三世諸佛沒觜。六
代祖師沒觜。天下老和尚沒觜。擊拂子。下座。
上堂。不思議解脫力。妙用恒沙也無極。四大部洲。森
羅萬象。佛殿山門。燈籠露柱。𡎺著𡏖著。釋迦彌勒。狸
奴白牯。晝夜交參。汝等諸人。更覓甚第二椀。
上堂。舉僧問趙州。如何是道。州云。墻外底。僧云。我不
問者個道。州云。你問甚麼道。僧云大道。州云。大道透
長安。師頌云。堂堂大道透長安。一片皇恩似海寬。六
月龍河翻白浪。江南江北普天寒。
上堂。有佛處不得住。好與三十。無佛處急走過。好與
三十。便下座。
上堂。舉雲門道。世尊初生下時。周行七步。目顧四方。
指天指地云。天上天下。惟吾獨尊。我當時若見。一棒
打殺。與狗子喫。貴圖天下太平。師拈云。真師子兒。善
師子吼。
元旦上堂。大哉乾元。至哉坤元。拈主丈云。添一絲毫
不得。減一絲毫不得。卓主丈云。雲淨日月正。雪晴天
地春。
元宵上堂。觀色即空。成大智故。不住生死。觀空即色。
成大悲故。不證涅槃。過去須彌燈王。在你諸人頂𩕳
上。放光動地。熾然說法。林木池沼。皆演法音。交光相
羅。如寶絲網。諸人還信得及麼。良久云。君子可八。
上堂。拈主丈。三脚驢子弄蹄行。金毛獅子大哮吼。今
朝突出主丈頭。一一面南看北斗。卓主丈。下座。
上堂。無上法王。有大陀羅尼。名為圓覺。流出一切清
<pb n="192"/>
淨真如菩提涅槃。拈拄杖云。拄杖子化作忿怒那吒。
涌身空中。現十八變。作師子吼。是汝諸人。還見麼。若
也不見。向汝諸人眼睫裏。說黃道黑去也。卓主丈。喝
一喝。下座。
上堂。請新仲銘充書記。并謝璉真大師。人從大都來。
接得海南信。報道番陽湖。吞却峨眉峰。直得文殊菩
薩。向龍河拂子頭上。轉大法輪。擊拂云。鍾王字畫入
木三分。李杜文章光燄萬丈。便下座。
上堂。舉雪峰示眾云。南山有一條鱉鼻蛇。汝等諸人
切須好看。長慶出云。今日堂中。大有人喪身失命。雲
門以主丈。攛向雪峰面前。作怕勢。玄沙云。用南山作
麼。師頌云。南山鼈鼻蛇。傷人毒無藥。清風數百年。夜
來生兩角。擬議即喪身。不擬議也著。
結制上堂。十方同聚會。白雲萬里。箇箇學無為。白雲
萬里。此是選佛場白雲萬里。心空及第歸。白雲萬里。
一句子猛虎生羽翼。一句子蛟龍得雲雨。一句子全
無巴鼻。一句子分文不直。一一辯得出。許你罷參。若
也總道白雲萬里。莫謗山僧好。下座。
上堂。旃檀叢林。旃檀圍繞。荊棘叢林。荊棘圍遶。有時
旃檀叢林。荊棘圍繞。有時荊棘叢林。旃檀圍繞。諸人
出入其中。還有自在分麼。以主丈畫一畫云。水落石
頭出。林深草木香。
上堂。裩無襠。袴無口。頭上青三五斗。說甚三十二
相八十種好。便下座。
解夏小參。我觀如來。前際不去。後際不來。今亦無住。
諸禪德。九十日向甚處安身立命。若也知得。曼殊大
士三處度夏。杲日麗天。仰山鉏一片畬。下一籮粟。斬
丁截鐵。若也不知。坐底是鐵床。吞底是熱鐵。莫言不
道。
解制上堂。禁足九旬。聖制斯滿。東弗于代。依舊東弗
于代。西瞿耶尼。依舊西瞿耶尼。南瞻部洲。依舊南贍
部洲。北[鬱-山+止]單越。依舊北[鬱-山+止]單越。以拂子擊禪床云。晝
夜舒光照有無。癡人喚作波羅蜜。
中秋上堂。舉馬祖大師與南泉西堂百丈翫月次。祖
云。正與麼時如何。丈云。正好脩行。堂云。正好供養。南
泉拂袖便行。祖云。經歸藏。禪歸海。惟有普願。獨超物
外。師頌云。父子相從步廣寒。弄他光影太無端。何如
只似尋常見。銀漢無聲轉玉盤。
請移忠達西源翠微性天之二長老。充前後堂首座。
上堂。拈起住山鈯斧子。龍河風月屬平分。一千五百
隨高步。肘後靈光耀頂門　復舉。僧問翠微。如何是
佛法大意。微云。與我過禪板來。僧度禪板。微接得便
打。又問臨濟。如何是佛法大意。濟云。與我過蒲團來。
僧度蒲團。濟接得便打。師拈云。大眾。者僧與麼問。翠
微臨濟二大老與麼答。為復照用同時。為復別有長
處。驀拈主丈。卓二下。選佛若無如是眼。宗風那得到
如今。
上堂。舉僧問雲門。樹彫葉落時如何。門云。體露金風。
師頌云。樹凋葉落問雲門。咲裏旋乾復轉坤。朱夏火
雲歸碧洞。清秋玉露滴金盆。
上堂。舉豐干游五臺。問寒山拾得云。你共我去遊五
臺。便是我同流。若不共我去遊五臺。不是我同流。山
云。你去作甚麼。豐干云。禮文殊。山云。你不是我同流。
師拈云。寒山拾得與豐干。雖不是同流。於中有些相
似處。諸禪德。會麼。落霞與孤鶩齊飛。秋水共長天一
色。下座。
上堂。朔風吹沙。枯梢號寒。少林面壁。九年凍餓。累及
長慶。坐破七個蒲團。却道向捲簾處悟入。吽吽。
上堂。教中道。凡所有相。皆是虗妄。若見諸相非相。即
見如來。現前僧俗是虗妄。山河大地是虗妄。日月星
辰是虗妄。諸相非相是虗妄。釋迦老子。在甚麼處。以
拂子擊繩床。下座。
退院上堂。今日記得去年來。去年定著今朝去。拈主
<pb n="193"/>
丈。楖𣗖橫肩不顧人。直入千峰萬峰住。
師於至正丙戌三月旦。退歸龍蟠庵。伺。
朝命。七月十三日寺災。行臺大夫納璘高公。率僚屬
起師再住。取十五日入院署事。明年春。寺成。上堂。金
剎龍翔天上去。夜摩兜率駕雲來。斧斤不動渾如舊。
樓閣重重次第開。
上堂。舉僧問雲門。不起一念。還有過也無。門云。須彌
山。師頌云。堪咲雲門老古錐。口頭突出五須彌。十方
世界清平了。更把綱宗說向誰。
大殿塑三世佛。開光明佛事。
皇元開創法王宮。三世如來顯大功。瞬息已歸兜率
去。擡眸宮殿又重重。大眾。大覺世尊聖像。今日開光
明。且道。有光明可開耶。無光明可開耶。若道有。佛身
無為。不墮諸數。若道無。爪甲畫佛像。無量勝功德。於
斯明得。真佛現前。倘或未然。更須點出。遂以筆作點
眼勢云。九十七種大人相。一道神光萬境閒。
太子梁王潛邸時。甞到蔣山。與師語次。問云。所謂蔣
薄粥者何也。對云。將謂太子忘却。又問云。所謂衲僧
家三隻襪者何也。對云。國內山川都踏徧。今朝親到
梵王家。泰定乙丑。蔣山回祿。一日問師曰。寺既火矣。
佛依何住。師對云。古佛過去。今佛再來。又問云。興復
如何。師對云。賴有大檀越在。王頷之。及登。
寶位。召師面見賜坐。復理前問。命史官虞集等書之。
<other>偈頌</other>
<other>文宗皇帝潛邸時。登鍾山。親自舉鉏。開山崇
禧。命師說偈。師恭對偈云</other>
金鉏三舉　帝基寬。百億山河掌上觀。千古鍾山增
瑞氣。恩光雨露滿龍蟠。
<other>賀東林盛藏主</other>
撥轉如來正法輪。還他本色社中人。爐峰跳出藕絲
竅。咲倒憨癡老鴈門。
<other>謝平險崖惠衣</other>
森羅萬象體融通。今古難施盖覆功。突兀一座何處
起。雨餘清曉白雲封。
<other>寄城中道友馮松山</other>
空諸所有有非有。實諸所無無本無。十字街頭石幢
子。熾然說法度三塗。
<other>送僧之江西</other>
江上青山來疊疊。脚頭官路去迢迢。馬駒踏殺人無
數。少室宗風未寂寥。
<other>示蟾光二禪人參方</other>
空裏蟾光撮得麼。目前機境絕誵訛。曹溪少室渾崘
句。雨洗秋林落葉多。
鍾阜不行摩竭令。電光石火早三千。肩橫一錫出門
去。它日諸方莫妄傳。
<other>贈侍儀司舍人張仲德</other>
有子出家宜向善。無心為祿盍歸畊。目前萬法皆虗
妄。莫把閑情汙道情。
<other>送慶禪人之浙</other>
慶快平生事若何。泥牛哮吼木人謌。二三四七無玄
旨。百越三吳秋意多。
<other>贈魯國公趙迂軒子清遠太守</other>
海肅波澄玉宇寬。光風霽月屬誰看。父翁勳業無今
古。九曲溪頭竹萬竿。
<other>示徒弟蕙監寺</other>
三脚驢兒解弄蹄。叢林千古見風規。等閒一咲鍾山
頂。尺二眉毛頷下垂。
<other>奉　詔入京。舟次徐州。和廣智韻</other>
金錫重擕入　帝京。無窮秋色助行程。黃河岸上西
風急。擂鼓船頭發五更。
<other>示聰淨頭</other>
履真踐實空王子。見色明心了事人。壁角落頭生柄
箒。花開爛熳却前春。
<pb n="194"/>
<other>陳同知奉　勑製納失失法衣。說偈為贈</other>
莫只量人須自量。一針鋒下一封疆。老僧不動古刀
尺。百億乾坤雨露香。
<other>贈奉訓大夫趙安道奉　旨鍾山繪佛像</other>
筆底功超造化先。縱橫妙用是心傳。一新鍾阜龍蟠
寺。雨露恩光億萬年。
<other>示頴侍者遊方</other>
當陽炟赫無文印。百鍊精金小艶詩。意句一時俱不
到。脚尖踢出五須彌。
<other>贈清真居士</other>
純清絕點到真常。白藕花開徧界香。曲几團蒲消永
日。無窮風月滿軒窻。
<other>送傳侍者歸蜀省師</other>
金雞鼓翅玉闌干。紛碎虗空鐵一團。伸出古靈揩背
手。錦江無地著波瀾。
<other>送心侍者之　京</other>
國師三喚便三酬。一片恩光觸處周。萬里中原平似
掌。好擕金錫　御街遊。
<other>贈嶽禪人書華嚴經畢遊浙</other>
主丈頭波騰嶽立。毫端上香水浮空。楚天木落千峰
外。樓閣重重夕照中。
<other>贈地僊</other>
老僧造個無縫塔。突兀無陰陽地中。南北東西都是
向。瑠璃殿上日堂空。
<other>送[懨-猒+火]首座歸鄉</other>
衲卷寒雲出定林。萬峰秋色壯歸心。摩訶衍法離言
說。吞爍乾伸自古今。
<other>送天之性長老首座軄滿回翠微</other>
天宮內院提綱要。照用䨥行小釋迦。吳水越山秋色
裏。微塵佛剎法王家。
<other>示潤知客</other>
雖是門頭戶底事。應用還它過量人。眼裏有筋皮有
血。一甌春茗便通神。
<other>示脩禪人</other>
勤脩戒定出家兒。七尺單前佛祖機。鐵鑄脊梁三十
載。德山臨濟浪頭低。
<other>送華藏性維那</other>
金槌擊開華藏海。波心七十二峰青。可憐童子貪程
速。烟水茫茫百十城。
<other>子威御史北上賦雪林以贈</other>
殘臈欣逢驄馬回。祥光瑞氣滿空來。玉階千樹銀花
合。好獻豐年萬壽杯。
<other>謝事蔣山。咲隱和尚以偈見賀。次韻奉答</other>
五湖龍象絕咨參。我亦何曾解指南。主丈一條獰似
虎。且隨老倒臥東菴。
<other>笑隱和尚賀偈附錄</other>
靈源謝事歸昭默。積翠高風繼老南。今日鍾山龍
象眾。忍聞撾鼓送歸庵。
<other>贈深講主</other>
自己深深大寶藏。性空便是法王家。茫茫更覓祖師
意。白玉無瑕却有瑕。
<other>送何山俊侍者兼東月江和尚</other>
小谿深處是何山。中有高人為法檀。吹起布毛些子
力。山河大地骨毛寒。
<other>送睿侍者</other>
達磨不曾來東土。二祖亦不往西天。南陽三度喚侍
者。虎驟龍驤幾百年。
<other>送玉藏主</other>
玉露灢灢鍾阜月。秋風颯颯楚江雲。道人去住渾無
礙。一片清光遠共分。
<other>次靈石和尚韻。送嘉興天寧嵩維那</other>
九十之翁送子遊。龍蟠虎踞豈堪酬。高峰盤結草菴
去。佛祖如何敢出頭。
<pb n="195"/>
<other>寄江心無言和尚</other>
四七二三水底月。江上一翁誰與儔。老我此生成拙
計。三回撥火覓浮漚。
<other>謝逕山行中仁書記寄手書華嚴經至蔣
山</other>
無邊剎境一毫端。字字如珠轉玉盤。五十三人休寐
語。龍華師主莫相瞞。
<other>辱示　妙偈。捧玩無已。謹柝為四首。錄呈
　座下。以報盛德。　寓廬山東林比丘至仁再
拜</other>
無邊剎境一毫端。童子當年被熱瞞。廬阜臘殘梅
蕋白。鍾山雲盡月光寒。
字字如珠轉玉盤。黃金殿上見　龍顏。曇花香徧
三千界。坐鎮江南第一山。
五十三人休寐語。大地撮來無寸土。金聲玉振破
砂盆。夜半日輪正卓午。
龍華師主莫相瞞。教海波瀾徹底乾。帳裏真珠三
百顆。明明撒出與人看。
<other>佛祖真讚</other>
<other>出山相</other>
午夜明星。換却眼睛。摩竭掩室。法出姧生。
<other>布袋和尚</other>
守個破布袋。下生是幾時。手面弄光影。街頭嚇小兒。
<other>水月觀音</other>
天上月水底月。或暗或明。或圓或缺。白華巖上初無
說。淨缾楊柳偏饒舌。
<other>維摩居士</other>
臥病毗耶離。幾乎成滯貨。七佛祖師來。一時俱領過。
四顧丈室何寥寥。容盡三萬二千師子座。
<other>文殊問疾圖</other>
傍人看你兩個。語默俱成話墮。病痛若也無人知。毗
耶離城且孤坐。
<other>趙州和尚</other>
天下趙州。法王中尊。超今邁古。吞爍乾坤。東門西門。
南門北門。
<other>郁山主</other>
堪咲茶陵老。騎驢入荒草。一趺起來時。千峰日杲杲。
<other>虗谷和尚</other>
卍字堂前。斬釘截鐵。凌霄峰頂。電掣雷轟。下。
九重之丹詔。滅靈鷲之真燈。夫是之謂圜鑑禪師。海
內一僧。
<other>晦機和尚</other>
大雄白頟虎。南山鱉鼻蛇。慈悲勝菩薩。忿怒逾那吒。
謂是佛智捏目生花。謂非佛智特地隨邪。一千七百
隨高步。靠倒西天小釋迦。
<other>無外和尚</other>
甌峰之頂。幕阜之中。興雲居雲。現黃龍龍。夫是之謂
佛日直下無外禪師。滅却濟北一宗。
<other>咲隱和尚</other>
拗折妙喜黑漆竹篦。引得衲僧。都不喜見。換斗移星。
日面月面。三奉　詔旨。聲撼九重。坐斷千差。聊通一
線。
<other>一溪和尚</other>
道德行解。　天子褒稱。千歲寶掌一笑起迎。居頂之
道。炳如日星。我作是說。萬象側聆。
<other>先師玉山和尚</other>
眼裏有珠。舌頭無骨。用祖翁黑豆法。驗天下衲僧。握
臨濟金剛王。顯宗門標格。有時獨龍崗上鐵壁銀山。
有時靈鷲山中銀山鐵壁。忽然石女懷胎。生下三箇
五逆。且道是誰。守忠志賢良弼。
<other>祭三塔性古禪文</other>
維至治三年。歲癸亥。十月初二日。嘉興路三搭景德
禪寺住持古禪法兄大和尚。訃音遠至。蔣山禪寺住
<pb n="196"/>
持法弟比丘守忠。謹以清羞香茗之奠。致祭于靈几
之前曰。嗚呼先師之道。譬若泰山北斗。人皆仰而望
之。昔居冷泉。登其門者。不可數計。而真能得其道者。
鮮矣。惟兄參侍日久。操守端潔。徹證明白。真能得先
師之道者乎。吾昔備員崇因。雖不能行先師之道。而
競競業業。未甞少怠。兄時閣錫冷泉。不憚千里。遠來
相訪。青鐙夜雨。劇談先師之道。兄弟之誼。藹如也。厥
後兄亦應景德之命。私心有所賴焉。而能張先師之
門。行先師之道者。非兄其誰歟。自吾來北山。日以應
酬多故。書問嚝缺。恃兄之在焉。必有後會之期。豈料
得疾。俄頃竟成訣別。而今而後。張先師之門。行先師
之道者。果何人哉。兄其有知。必以吾言之悲也。訃音
遠至。有膓如割。山空月冷。[鴳-女+隹]怨猨驚。酌明水以設祭。
叱中情以矢辭。靈其不昧。斯焉告之。
<other>自讚</other>
<other>祖首座請</other>
人天眼目。獨角祥麟。倒用西祖印。白日怒雷犇。瓦礫
場中瓊樓玉殿。大洋海裏簸土揚塵。親把一枝無孔
笛。玉階吹起少林春。
<other>徒弟茂宗請</other>
萬派朝宗。千峰到嶽。咄哉僧繇。如何描貌。北山松下
威音前。父子雖親妙不傳。
<other>智昱都寺請</other>
踞猊床。揮麈尾。萬象聽說禪。虗空還共舉。楊岐栗棘
蓬。東山暗號子。莫怪不相當。對面隔千里。
<other>楊雲巖居士請</other>
是真非真。是相非相。如太虗空。具含萬象。識得渠儂
面目。不出毗耶方丈。
<other>成都昭覺堅長老請</other>
惟一堅密身。一切塵中見。水洒不著處。北山曳杖步。
松陰和泥合水時。頂門突出十二面。是它克家兒。決
定不喜見。
<other>福州西禪成長老請</other>
手裏輪珠百單八。[(曷-曰)/月]中三毒無時發。有時向瓦礫堆
上現瓊樓。有時把衲僧頂門眼⿰翟支瞎。若人知得渠落
處。許你分身徧塵剎。
<other>婺州上巖明長老請</other>
胷中空洞洞。身外意閑閑。不知有甚麼長處。　九重
城裏動　龍顏。
<other>一藏主請</other>
握黑蛇踞猊座。未開口先話墮。三世諸佛。六代祖師。
天下老和尚。俱成滯貨。萬峰春曉顯全提。匝地清風
更有誰。
<other>聖監寺請</other>
三脚驢子弄蹄行。踢出聖諦第一義。咄哉僧繇畫不
成。叢林千古為祥瑞。
<other>聖泉別峰異長老請</other>
三佛場中。無非過量。倒握龜毛。佛魔俱喪。謂是曇芳
分明是謗。謂非曇芳又却成誑。與麼不與麼。佛手驢
脚。不與麼却與麼。頭土面。眨得眼來。別峯相見。
<other>灌溪崟長老</other>
龍門萬仞高。灌溪劈箭急。巨闢兩重關。掉臂徑直入。
木馬嘶曹谿。鐵牛眠少室。一時分付別峯長老。碧眼
黃頭仰望不及。更有一著銀山鐵壁。
<other>定林持長老請</other>
定林古寺勢參天。橫界東南一道泉。不涉纖毫相見
了。人間天上錯流傳。
<other>祖山復古[懨-猒+火]長老請</other>
一生擔板。如何復古。坐斷龍蟠雨露新。凌霄峰頂日
卓午。倒握龜毛。橫拈鈯斧。等閒放山草裏大虫。幾乎
嚇殺雙峰老祖。
<other>幻住月千江。畫中峯和尚與師同幀。請讚</other>
獨龍崗上。幻住菴中。鏡容古佛。天目幻翁。如春行萬
<pb n="197"/>
國。似月照當空。有時獨踞師子巖。有時坐斷凌霄峯。
用黑豆法。名揚四海。敲破砂盆。聲動　九重。千江有
水千江月。摧邪顯正定綱宗。

曇芳和尚語錄卷下（終）

<talk>No. 1410-B
 時賢讚師真附錄</talk>

<other>中書平章魯國公趙世延　字子敬</other>
日乘玉象。優曇始芳。天飛龍淵。鍾山增重。際風雲於
尺五。沛雨露於十行。茲固奇遇。莫非宿植德本。若夫
大圓鏡裏尋無迹。一月千江悉現前。定林竹樹老參
天。
<other>翰林承　旨張起巖　字夢臣</other>
山形磊嵬。雷音洪暢。禪林楩柟。法門龍象。續寶梵二
千載之祖燈。現人間百二十之壽相。休休其心。汪汪
其量。[鬱-山+止]攸扇虐。不撓性天。金界鼎新。咸出意匠。
王臣歸依。緇素敬仰。何魁梧碩大之體而見之若此。
豈滿而不盈。抑謙之是上也。
<other>翰林承　旨歐陽玄　字原功</other>
金輪王佛一出世。優鉢曇芳一度開。師子座中相識
舊。鳳凰池上等閒來。
<other>林學士虞集　字伯生</other>
當龍蟠虎踞之間。作鳳翥鸞停之勢。巾鉢　九重之
前席。刀尺千年之後身。如優曇花。芬芳匝地。擬尋水
月澄空影。萬仞匡廬只麼青。
北山雲起南山雨。曾護神龍出古潭。宴坐道林三十
載。大千世界識優曇。
龍蟠虎踞青山古。雪竹霜筠宴坐深。欲識此山真面
目。優曇花發妙明心。
㘽松得松。種玉得玉。千歲之苓。萬金之璞。起而為人。
宗風歷然。不動不依。神變現前。說法如雲。慈風愛日。
江海中間。具足第一。我聞。菩提住世久如龍。吟海底
鳳舞　天衢。
<other>翰林學士揭奚斯　安曼碩</other>
當中國　今聖人之時。行西方古聖人之教。在山則
真龍下臨。出山則猛虎長嘯。所以感風雲之際會。豈
在聲音與咲貌。說與半山明月。千載與師相照。
<other>翰林學士黃縉　字晉卿</other>
稽首優曇發現時。百千萬劫至於斯。談玄落落超今
古。天曆年間　帝者師。
<other>奎章閣監書博士柯九思　字敬仲</other>
寂然趺坐。大振宗風。於定慧中。真空不空。彼優曇花。
芳性香潔。花隨相幻。其芳不歇。故於圖畫。現此金光。
由無人我。云無亦忘。至若持願力興大剎。而無所住
著。豈人天之小果也。被　寵光承異數。又如白月之
在雲。每□無所不可也。
<other>監　御史察仞　字士安</other>
花發優曇。海藏法演。兜率天宮。金襴賜　先皇之寵
命。玉麈闡大士之圓通。色空萬象。光炯䨥瞳。是所謂
人中之鳳。僧中之龍。大善知識者也。
<other>大龍翔住山大訢</other>
河漢流天。非舟楫之能濟。麟鳳在野。豈網羅之可羈。
故山林可傲於鍾鼎。以道德為之蓍龜。錫號既同。即
圓悟際中興之主。嘉名適合。如南陽稱一國之師。大
江以南鍾山之陲。涌五天之樓觀。陶萬化於鉗鎚。功
成不居。委之若遺。維茲凌霄之獨步。盖有吾祖之遺
規。亦將風動群公。求駿骨於月窟。雲屯萬衲。期鵾化
於天地也。
<other>徑山住山行端</other>
屹濟北一枝之秀。浚松源五派之清。黃金殿上謁
天子。高擁方袍出鳳城。
<pb n="198"/>
<other>靈隱住山悟心</other>
鷲峯一燈。聵翁五世。話行江國。如三佛全盛之時。道
叶天人。實千古明良之會。彈指頃現寶王剎。為叔世
建大寶幢。萬古叢林有耿光。
<other>□□住山如砥</other>
巍巍堂堂。□□煌煌。僧中之寶。法中之王。玉振金聲。
續破沙盆六傳之逸響。霜饕雪虐。粲優鉢羅五葉之
奇芳。言法華曾昇　御榻。光佛照七宿觀堂。視名聞
利養。如垢衣糞土。以慈悲喜捨。為河筏津梁。氣吞萬
衲。眼盖諸方。讚嘆莫能及。描貌未相當。父子不傳真
秘訣。凌霄峰頂發天香。
<other>育王住山正印</other>
廣大慈悲。妙圓超悟。芳綻優曇。門開甘露。願力弘深。
實鏡容大士之載來。道德穹窿。感
聖主賢臣之外護。名高國一。凌霄峯頂。大坐當軒。爵
重南陽。濯錦江頭看人競渡。安而不危。深而且固。作
大法之棟梁。為天香之嫡嗣。夫是之謂天下逕山。千
僧門中之宗主者也。
赫赫龍翔。深深龍淵。優曇鉢花。香聞于　天。一筇入
覲。對　御談玄。雲龍風虎。開大法筵。天命之性。焰續
芳聯。瑞世翠微。坐法王氈。行師之道。握佛祖權。繪師
壽相。面目凜然。登南陽爵。同趙州年。

<talk>No. 1410-C
 舍利讚附錄</talk>

<other>前阿育王住山正印</other>
大哉廣慈。妙圓超悟。福慧兩全。道風四播。末後一著。
烜赫光輝。飛烟滅。玉轉珠迴。如隆慶閑。如老真淨。
設利粲然。五色晶瑩。偉哉曇芳。不讓古賢。烟所至處。
八萬四千。天然之孫。天香之嗣。跨竈衝樓。超佛越祖。
黃金一國。潭北湘南。藏無縫塔。萬古優曇。
<other>平江路靈巖住山清欲</other>
噫廣慈。迺如是。體無生。具真智。證寂滅。益昌熾。當茶
毗。香為𧂐。烟所及。成舍利。燦五色。絕精粹。求而獲。競
悲喜。後來者哀莫既。躃而踊。歔以欷。抉燼泥。忽流灑。
在古人鮮克爾。今何時有如此。痛法門日彌顇。使吾
徒籍光憤。讚以辭。貽厥嗣。

<talk>No. 1410-D
 題䟦</talk>

廣慈圓悟大禪師五會禪錄。如師子一滴乳。迸散十
斛驢乳。又如龍王一滴雨。普潤三千大千。所以道重
王臣。名喧寰宇。天香老伯衝樓跨竈者。唯師一人而
已。臨濟德山也須讓他出一頭地始得。
慶元路育王禪寺住持法弟比丘　正印　拜題

先師和尚。實無此語。切忌向印板上流傳。讀者了知。
開口不在舌頭上。先師之道行矣。
常州路善權禪寺住持嗣法比丘　繼祖　九拜

前侍儀司舍人張惟新。同妻邵氏妙真。助淨財繡梓。
嘉興路天寧萬壽禪寺藏司比丘　覺慧　拜書
嘉興路天寧萬壽禪寺住持　萬金　緣

<talk>No. 1410-E
 有元大中大夫佛海普印廣慈圓悟大
禪師忠公行業記</talk>

師諱守忠。字曇芳。以至元乙亥十月一日。生南康都
昌黃氏。九歲志求出家。母弗許。親族勸母。遂其志。於
是從玉山珍禪師于雲居。十二祝髮。既受具。出游方。
<pb n="199"/>
至蔣山。留二夏。過天禧官講。聽法華。聞輒解了。主講
佛光法師。服其頴悟。稱曰再來人也。時䥫山瓊公。道
震吳中。往咨叩。就見蒙山異公。公問鄉里。師云都昌。
曰舡來陸來。曰二俱不涉。公展兩手。師瞠目視之。遂
同居休休庵。久之拜虎巖伏公于徑山。軄其綱維一
年。往育王見東巖日公。命典藏。不就。乃省玉山于靈
隱。玉山舉庭前栢樹子話。師言下盡釋所疑。辭歸見
海印如公于臨江。惠力甚驩。復至金陵崇因。遠峰宏
公。迎居第一座。峰遷保寧。眾推師繼席。開堂為玉山
之嗣。至治辛酉春。江浙行中書省丞相脫歡公。領行
宣政院事。遷師蔣山。泰定乙丑正月。寺[(燬-臼+白)-土+工]。而　太子
梁王適至金陵。翌日登山。問師云。寺既火矣。佛依何
住。對曰。古佛過去。今佛再來。又問。興復如何。對曰。賴
有大檀越在。　王頷之。明年。冶銅為大鐘。　王解指
碧珠。□□既成。而珠宛在鐘。欵　皇帝萬歲上。色加
明瑩。　王與師登寶珠峰。見後麓平衍林木深蔚。可
建精藍。命累石識其地。它日躬舉钁開基。出金幣作
殿宇。手書崇禧為頟。未幾　王有江陵之行不樂。師
為禱寶公得吉。　王指天日。誓有以報靈貺。已而歸。
登　大寶。是為　文宗皇帝。天曆元年秋。遣使至山。
加寶公號曰道林真覺慈應惠感普濟聖師。暨珠伽
黎。授師號曰佛海普印大禪師。改崇禧為崇禧萬壽。
賜經一藏。白金器五百兩。黃金五十兩。納失失旛二
首。是時改潛邸。為　大龍翔集慶寺。勅行御史臺擇
開山者。以師應選。師力辭。舉中天竺訢公以代。二年
春。加師大中大夫廣慈圓悟大禪師。住持崇禧蔣山。
商議營繕都司事。至順元年秋。御史中丞趙世安。傳
旨召師。與龍朔訢公赴　京。九月九日。國師妙總統
吏部尚書王士弘。引見于　奎章閣。賜坐勞問。命大
禧宗禋院供日廩膳。錫金縷衣貂裘。從行以教等賜
有差。次見　皇后　大子。禮遇隆洽。謁　帝師。貺以
土番貢米。尋奉　旨頒香五臺。至日祥光現。還　奏。
賜納失失袈裟。二年元旦。朝　大明殿。賜金襴衣。
　帝在金陵。甞問師。薄蔣粥及三隻襪者。至是復問。師
如前□。　帝顧史官虞集書之。復勑集撰蔣山寺[石*((白-日+田)/廾)]。
三月□□日。　奏復馬司莊之淪於豪民者。就乞還
山。　帝堅留。辭至再四。乃命留守張金家奴。設燕於
聖安寺。大司徒撒迪監視。給內器皿。極其陳設。明日
賜鈔百定。白金百兩。　帝師贐毳衣罽帽等。四月八
日。遣中丞趙世安。再賜鈔五百定。給驛馬十疋。傳車
二兩。仍勑所經官府衛送。既還山。以所賜。大興營構。
穹樓偉殿。殆若天降。未幾遣宣政院使韓家奴。賜鈔
五千定。割平江上田五十頃。蠲兩寺田賦。勑素士尚
劉二總管。繪者趙院判。造佛菩薩神像。三人者皆國
手。非奉　旨不能致也。　帝上僊。師建水陸七晝夜。
以報。散之夕。師升座宣法要。有甘露之祥。
今上龍飛之初。屢降褒護之旨。及金幣之錫。　太后
又賜黃白金各百兩。雲南金二十兩。鈔二百定。織文
二十疋。至正元年春。退處龍蟠庵。明年高公納璘。為
行院使。首以徑山聘師。命三返乃起。寺積廢宿逋山
崇。浙右臣族。聞師至。爭饋糧贍。學者眾逾二千。五年
乙酉春。行臺奉　旨。移師住龍翔。江浙丞相朵而只
公。親為敦請。即日乘傳。至金陵。眾隨至。無所容。明年
告老于　朝。居廣慈菴。俟　命。七月寺火。時高公為
行臺大夫。勉師曰。此　先皇潛邸。江南寺。茲第一。今
[(燬-臼+白)-土+工]。非師孰能復。師曰。吾責其可□。乃大市材鳩工。眾
宇一時皆作。不再期而落成。八年戊子。十月二十八
日。感微疾。召門弟子曰。汝等宜力吾道。以無負　國
家崇奉之意。勉之。吾逝矣。先一日書偈云。遮個臭皮
袋。觸目無滯礙。一死便燒埋。不要和人賽。臺府諸司
各致奠。士庶率財作大會七日。至然頂臂香為供者。
輿龕出東門。傾城伎樂皆至。送者數萬人。闍維火五
色。大夫星吉公。命萬戶以兵環視。薪盡。而頂骨牙齒
<pb n="200"/>
目睛數珠皆不壞。舍利無筭。烟所至。林木皆纍纍如
綴。樵牧連枝。取鬻諸市。弟子大琛等。奉藏龍蟠不動
塔。大機等又分塔於徑山凌霄峯下。師身長七尺五
寸。偉然魁特。吐音如鐘。平居寡言。出語無非指示。王
公貴人。一見聆其緒論。不自知其膝之屈也。每出城
府。士民爭迎拜。恐後。稱為活寶公。開示學者。不假辭
色。號鐵面。然人人親服。應酬偈語。未嘗起草。引紙疾
書。而文理嚴正雄渾。五會錄可見也。師初游方。與竺
源盛公偕行。源後山居淮西。道大鳴于時。師常欲強
度江。而不能。則屢分賜物以奉。復舉於蔣山。以代己。
師居崇因十五年。蔣山二十年。凡寺錢粟。壹不經意。
聽令軄司出內。而贏羨狼戾。師去。繼者稍加撙束。而
帑庾日益耗矣。一日寶街有牽羊就屠者。師見倍償
其直。而縱諸山。屠尋改業。自是官貴多以羊鹿鴈雉。
於師所縱焉。曰放生云。徑山華嚴閣火。延燎數百間。
隨復舊。加雄麗。龍翔之再造也。傾己槖。得鈔五百定
為倡。蔣山之役亦然。此施者之所以信。而成之所以
易歟。師勤於為眾。四事之奉務為豐美。己則壞衣糲
食。澹如也。初　文宗意。師服御必華侈。一日微行。直
造臥內。則破幔紙衾而已。加嘆以去。師於世典。雖不
留意。然一經目。則終身不忘。至於史記。亦能倍誦。對
人輒成篇。舉不差一字。都昌於吾鄱為隣境。師之族
居境上。與吾家甚邇。師居龍翔。予廁參徒之列三年。
於師道德言行之懿。盖所謂親聞而見之者也。近世
大尊宿紀錄。往往出於貴公顯人。貴公顯人任其好
惡。筆削失實。今因其門人毗陵翠微住持仁性之請。
乃以所聞見之大者。而直書之。不敢一字褒貶焉。庶
幾後世有所據信。師生之時。與臨終之日。多有靈瑞。
嫌涉異不書。
至正九年己丑春二月八日參學比丘克新撰
中順大夫江南諸道行御史臺都事劉貞書

<talk>No. 1410-F
 元故大中大夫佛海普印廣慈圓悟大
禪師大龍翔集慶寺長老忠公塔銘</talk>

至正八年。歲戊子。十月廿又八日。廣慈圓悟大禪師。
示寂於大龍翔集慶寺之方丈。先一日。召諸弟子。留
偈云。這個臭皮帒。觸目無滯碍。一死便燒埋。莫要和
人賽。詰旦復告之曰。汝等繼自今。宜勇猛精進。紹隆
先聖之道。庶毋負　國朝崇重吾教之心。言已翛然
而逝。有頃容貌神采燁然。如黃金色。停龕七日。江南
行臺御史大夫星吉公。率文武諸司致奠。諸好善者。
相率出貲。作齋會七晝夜。有然身以燈炷香頂臂。盡
其誠敬。而作供養。十一月五日。龕出城東。有司具儀
從伎樂。送者數萬人。有衣麻扶杖。哀號懊惱。𨓏返若
有所失焉者。闍維將既。回風凝烟。至寶公塔頂。為五
色蓋。宛然空中。薪盡火滅。五色舍利無筭。烟所著林
木。舍利綴葉上如珠。大者如菽。顱骨齒牙目睛。乃生
前所持念珠。俱不壞。弟子大琛等。奉藏於龍蟠菴之
不動塔。逕山大機等。又分塔於凌霄峯下。僧臘五十
又六。世壽七十又四。門人玉泉住持福祐等。奉書及
行實。來瀏。請余銘其塔。辭不獲。乃序而為之銘。禪師
名守忠。字曇芳。江西南康都昌之黃金黃氏子也。誕
時多靈異。九齡恪慕舍俗。母弗許。輒連日不食。親族
屢請于其母。乃從其志。禮雲居玉山珍禪師為師。年
十一祝髮。受具足戒。姿兒魁偉。氣宇超然。徧游諸方。
至蔣山。留二年。至天禧官講。聽講法華諸經。悉了其
義。住山佛光法師識之。謂眾曰。斯人真再來人也。入
吳。禮覺菴真公于承天。見鐵山瓊公。蒙山異公于休
休。異公問師鄉里。師曰。江西都昌。曰船來陸來。曰二
途不涉。公展兩手。師瞠目視之。遂同居焉。久之𨓹逕
山。見虎巖伏公。公一見器異。命掌綱維一年。又往育
<pb n="201"/>
王。見東巖日公。公留典藏教。不就。遇竺源盛公。偕行
過雪竇。見野翁同公度夏。秋還靈隱。省師玉山。山一
日入室次。舉僧問趙州如何是祖師西來意。州云。庭
前柏樹子。師一歷耳根。豁然大悟。山為印可。久之至
臨江惠力。見海印如公。往來諸禪師間。機語投合。所
至尊敬。復還建康。至崇因分座訓徒。適遠峯宏公。遷
保寧。眾推禪師。補其席。開堂說法。乃嗣玉山。盖本諸
源委也。由是道價日重。至治辛酉春。江浙行省左丞
相脫歡公。領行宣政院事。素聞禪師高行。移住蔣山。
泰定乙丑。正月廿四日。　太子梁王。至建康。是夕寺
菑。明日　王詣寺。問師曰。興復若何。師對曰。賴有大
檀越在。　王頷之。明年範銅作大鐘　王以寶珠施。
入冶爐既成。而寶珠瑩然在鐘欵萬歲　上。又問師
曰。寺既[(燬-臼+白)-土+工]矣。佛依何住。師對云。古佛過去。今佛再來。
　王大喜　王一日與師。登寶珠峯。見峰後雲霧滃
起。降即其地。四顧林麓深秀。謂師曰。是可為精舍。
　命從者疊石表識之。它日　王再至。躬自舉鉏。　命
師說偈。　王遂以鋤刾地。開基施財。囑師建梵宇。名
曰崇禧。大書崇禧二字⿱田廾師。令留寺。自是每至。必留
連問辯。多舉宗門語為問。　王一日問師云。衲子所
謂蔣薄粥者何也。師對曰。將謂　殿下忘却。問又曰。
所謂衲僧家三隻襪者何也。師對曰。國內山川俱踏
遍。今朝親到梵王家。　王為之嗒然。相視致和。元年
戊辰秋。　王入登　大寶。改元天曆。　上遣使。函香
至蔣山。謝寶公兼勞師。師先一夕夢。神人惠以一印。
早作。而使者至。賜金綺袈裟。　授師佛海普印大禪
師。改崇禧為　大崇禧萬壽寺。賜經一藏。白銀器五
百兩。黃金五十兩。納失失旛二首。有　旨。以金陵潛
邸。造　大龍朔集慶寺。　上命禪師開山。師舉中天
竺長老大訢代之。回　奏。稱　上意。二年春。　上遣
使。特授師大中大夫廣慈圓悟大禪師。住持　大崇
禧萬壽。兼領蔣山太平興國禪寺。商議集慶萬壽營
繕都司事。至順元年。御史中丞趙世安。傳　旨召師
與大龍翔訢公。乘驛入　京。既至。　國師妙總統吏
部尚書王士弘引見。　上于奎章閣。賜坐溫問。　命
大禧宗禋院給日膳資用。及諸從行。各有差。有　旨。
見皇后　大子。申命大夫撤迪平章趙世延。留守張
金家奴。具珍饌供祁寒。　上以貂裘衣師。從行皆賜
衣綿。謁見　帝師。禮遇隆至。饋以土蕃所貢御米。尋
奉　旨見西天指空和尚。偕訢公乘傳。之五臺。禮文
殊大士。覩祥光而歸。敷奏稱　旨。賜納失失袈裟。二
年辛未正旦。朝　大明殿。賜金襴袈裟。勑學士虞集。
撰重興蔣山寺記。及大書廣慈菴。洎諸殿堂扁。三月
十八日　奏辭乞歸。　上固留。辭不已。　上乃允所
請。呼師之字而勞之。　上命留守。設盛燕祖餞於聖
恩寺。給內府器皿樂伎。復命大司徒撒迪押燕。明日
賜中統鈔百定。白金百兩。勑通政院給驛馬十疋。傳
車二輛。　帝師饋茜帽禪衣段疋表裏各一所。請江
南諸寺。護持　法旨。四月五日。奉　特旨。蠲免蔣山
田地租粮。八日　上遣中丞趙世安。再賜中統鈔五
百定。命師函香。還山。繼遣宣政院使韓家奴。賜鈔五
千定。遣趙院判尚劉二總管。塐繪諸佛菩薩神像。皆
當世絕藝也。四年癸酉秋。　上賓天。　太后述　先
朝之志。兩遣使。賜黃白金各百兩。雲南葉金二十兩。
鈔二百定。織文二十疋。元統初。
今上皇帝登極。賜　璽書。侑以　御香金幣。至正元
年辛巳。三月旦。禪師升堂。鳴鼓集眾。說偈辭蔣山。歸
龍蟠庵。為終老計。二年三月。菴前夫容忽一樹盛開。
眾皆驚訝。四月江浙行省左丞相別怯兒普化公。行
宣政院使納璘高公。差宣使持省院䟽文。起禪師住
逕山。禪師辭甚堅。請者不絕。故勉為之行。留三年。有
成績。復辭。省院督有司。以禮登山。固留之。五年正月。
　今上皇帝。特　旨命禪師。陞住　大龍翔集慶寺。
<pb n="202"/>
遣使函香禮請。中臺大夫亦憐真班。及省院諸司。具
疏咸至。以官舟護送至建康。六年三月。禪師退居廣
慈庵。俟　朝命。臺官率有司。請數四。益勤。禪師力辭
如初。七月。寺菑。南臺大夫納璘。率僚屬。詣廣慈菴。謂
師曰。　國朝江南建寺。惟此一寺為盛。今遇菑變。非
有道行願力者。孰能興復之。禪師惻然。念　先皇厚
恩。即起主寺事。首傾衣鉢。市木鳩工。重為興造。七年
寺成。八年戊子。九月二十八日。禪師登蔣山寶公塔。
辭寶公。謂其𨓹來金陵。四十餘年。與大士若有夙世
緣契。庇賴盖終身焉。過龍蟠菴。以菴事付囑其徒弟
奇偉等。復還龍翔。距其逝期。恰先一日也。禪師智圓
而行滿。識朗而學純。言簡而要。機靜而應。作為偈頌。
無禪流夸大張磔之言。有祖師平易坦實之旨。其往
崇因。除積弊而新之。法席鼎盛。埒於名藍。其住蔣山。
歲月最久。寺遭[鬱-山+止]攸。願力所成。殿堂樓閣。門廡及它
屋。以間計者數千。輪奐具美。其住逕山。宿逋累萬。曾
未期月。倉庫充羨。土木皆作。堂單滿千七百。說法行
道。有光前聞。其住　大龍翔。復罹[鬱-山+止]攸。前規壯麗。費
出有□。實假民力。禪師興造。費出常住。力從僦傭。而
舊觀悉復。眾稱其難。它如寶公大士。如　諡普濟聖
師。賜珍珠僧伽衣。寶器二十事。復羅漢莊淪於司馬
寨者。皆禪師所　奏。梅山華嚴福壽大義等田。累歲
質當於富民者。禪師悉經營。以復常住。　大崇禧
　賜平江田五十頃。及蠲蘆蕩之稅。亦自禪師開陳。生
平所成事功。與　天朝恩賜光寵。它人莫不企慕。在
禪師無秋毫自衒之意。所得賜物。悉以歸公。齋施餘
資。遇人空乏。輒以濟急。示寂之日。所存惟三衣巾鉢。
古玩圖籍數事而已。禪師遡于玉山。而上為松原嶽
禪師五世法孫。所度弟子。傳法住山。若干人。諸方辦
事若干人。門人編集其遺文。名曰五會錄。行于世。禪
師生前遭遇。不留于心末後光明。能豫知之。而恐其
徒有尚人之志。故臨終四句之偈。前兩句斥其幻軀。
後兩句囑其莫賽。賽何事乎。師旨深矣。銘曰。
匯澤湯湯。孕秀鍾瑞。鍾阜峨峨。蘊祥儲異。扶輿千載。
惟師致焉。或賜以金。或命以官。命不敢拒。賜不敢辭。
富貴在天。豈我所知。不賤為貴。不貧為富。不自賤自
貧。則我所固有。五會弘願。聲雄諸方。曰我佛之力。天
子之光。嗟彼月矣。泝日有輝。日魄主死。天則不違。不
違者天。不昧者性。現月本體。圓滿端正。我銘古人。證
以古月。諸佛現前。不作斷滅。龍蟠凌霄。有窣堵波。師
志無競。我銘已多。
至正九年己丑四月八日前　翰林學士承　旨榮
祿大夫知　制誥兼脩　國史冀郡歐陽　玄　撰
奉議大夫前淮安路海寧州知州古汴趙　雍　書
中大夫婺州路總管兼管內勸農事中山趙儼篆頟
光祿大夫江南諸道行御史臺御史大夫星吉立石

<article id="n1411">橫川行珙禪師語錄</article>

言無展事。語不投機。承言者喪。滯句者迷。總不與麼。
有甚交涉。昆明池裏失却劒。曲江江裏撈得鋸。齶齶
齶。且過時莽莽鹵鹵。河沙數禪人。集余語。因書此示
之　戊子冬。

<other>橫川和尚語錄目次</other>

上卷
自序靈巖錄能仁錄育王錄
下卷
室中舉古拈古頌古讚
偈頌

目次（終）
<pb n="203"/>

No. 1411
<sarticle>橫川和尚語錄上</sarticle>

門人住持鴈蕩山羅漢禪寺本光　等集
師於咸淳四年九月十五日。臨安府淨慈禪寺。首座
寮。受瑞安府鴈蕩山靈巖禪寺請。二十八日。入寺。
據室云。此室深廣。不可思議。譬如虗空。具含眾象。於
諸境界。無所分別。
拈堂劄云。平章國公。昔在靈山。親受付囑。諸上座。徹
底會取。令法久住。
指法座云。須彌頂上。白浪輥紅塵。三世聖人。六代開
士。天下老和尚。沒觜。
陞座。拈香云。此一瓣香。爇向寶爐。恭為祝延
今上皇帝。聖躳萬歲。萬歲萬萬歲。　陛下　恭願。山
嶽為壽。日月齊明。
次拈香云。昔年行脚。到太白山中。撞著督黃牙老和
尚。舉南山筀笋。東海烏賊。擬開口。便遭其打。今日思
量。痛入骨髓。不似臨濟道。我在先師處。喫六十拄杖。
猶蒿枝拂相似。爇向寶爐。供養　前住慶元府太白
名山天童景德禪寺。楊岐第九世。天目大和尚。用酬
法乳之恩。
就座　僧出問。欲行千里。一步為初。如何是最初一
步。師云。蹉過了也。僧云。三十年後。有人舉此話在。師
云。莫亂統。僧云。且喜楊岐正脉通。師云。向你道。莫亂
統。僧禮拜。師便喝。
乃云。問話且止。古者道。問之與答。俱是贏得邊事。諸
禪德。今日國王之恩。如何報答。但識我心。從甚處生。
識得生處。便識得十二時中用處。識得十二時中用
處。便識得無量劫來用處。所以諸佛出來。只要悟明
本心。以為究竟。若能如是。自然一時報畢。不必他為。
若去他為。即是有為邊事。焉足以報無為之恩。劫石
有消日。　君恩無盡時。
上堂。僧問。如何是教外別傳底句。師云。不落玄玅。問
恁麼則直入如來地。師云。且緩緩。問如何是學人行
履處。師云。你適間。從甚處上來。問如何報得四恩三
有去。師云。但從適間路下去。問虎逼臨崖時如何。師
云。命若懸絲。進云。相救相救。師拈拄杖。擲與之。
乃云。諸和尚子。親明自性。莫得認寒則向火。熱則乘
凉底是。莫得認地水火風散時。一念不動底是。莫得
認老僧開口動舌底是。古人云。此性本來清淨。具足
萬德。但以隨染淨二緣。而有差別。故諸聖悟之。一向
淨用。而成覺道。眾生迷之。一向染用。沒溺輪迴。其體
不二。卓拄杖一下。喝一喝。
夜參云。少室無門戶。如何便得通。夜寒寧耐立。聽我
話西東。
上堂。智慧刀。裂破有漏愛網。金剛槌。擊碎無明窠窟。
無位真人乾屎橛。正法眼藏破沙盆。明眼衲僧。辨別
不出。
上堂。各各分上。誰不當機。禪客問來。老僧答去。一舉
四十九。
上堂。古佛與露柱交參。猫兒咬殺猛虎。驀拈拄杖云。
出門撞著須菩提。拶破虗空全體露。一片虗凝絕謂
情。萬里清光飛玉兔。
上堂。般若如大火聚。著得一絲毫麼。一拳拳倒黃[鴳-女+隹]
樓。一踢踢翻鸚鵡洲。有意氣時添意氣。不風流處也
風流。
上堂。翠竹亭亭。香嚴一擊忘所知。紅桃灼灼。靈雲一
見絕疑惑。鐘樓上念讚。床脚下種菜。勝首座道。猛虎
當路坐。喝一喝云。若無舉鼎拔山力。千里烏騅不易
騎。
上堂。百千明鏡。光影相照。塵塵剎剎。各不相借。黃檗
打臨濟六十拄杖。臨濟築大愚肋三下拳。天高地厚。
<pb n="204"/>
水闊山長。諸人向父母未生前。道取一句來。
上堂。聰明靈利。意識想解。生死根本。溈山問仰山。法
法向上。道取一句。作麼生道。仰山擬開口。溈山便喝。
凡三問。三擬答。總被喝。仰山低頭垂淚云。百丈道。教
我更遇人始得。今日便是遇人也。喝一喝云。生死根
本。
上堂。僧問。中觀論云。正覺無名相。隨緣即道場。如何
是正覺無名相。師默然。問如何是隨緣即道場。師垂
下一足。問。如何是祖師西來意。師云。多此一問。進云。
如何多此一問。師云。古人問如牛毛。
乃云。諸佛時常出世。說法度人。不曾間歇。何得眾生
無一箇發真歸源。謂其貪愛難斷。非也。謂其業重難
消。非也。若諸佛不出世。不說法度人。則眾生自然發
真歸源。此是對治法門。切須究取。
上堂。踏破天關。逈然廓落。老僧與你。把手共行。忽有
人問。如何是佛。踏破天關者是。
上堂。一毛吞海。海性無虧。纖芥投鋒。鋒利不動。龍潭
吹滅紙燈。德山倒地禮拜。今年桃李貴。一顆直千金。
佛忌上堂。三界心盡。即是涅槃。山花紅似錦。㵎水湛
如藍。
上堂。云大隋燒畬。見一蛇。以杖挑向火中。咄云。這箇
形骸。猶自不放捨。你向這裡死。如暗得燈。處世界如
虗空。如蓮花不著水。心清淨超於彼。
上堂。世界未成。無佛名。無眾生名。世界纔立。便有許
多名目。雖有許多名目。只是假名。初無實義。莫得認
著。無事珍重。
除夜小參。僧出眾云。達磨不來東土。二祖不往西天。
師云。張公草鞋賣與誰。僧休去。
師乃云。初祖云。心心如木石。二祖云。兀爾忘緣。曹溪
云。善惡都莫思量。他是尋常語話。多少人。坐在他語
脈裡。他無如何。只要你究心。此心從本不生。亦不會
滅。不生不滅。猶如木石。自然忘緣。善惡何有。文殊道。
心如虗空。虗空無朕跡。日月却循環。又云。即今是臘
月三十日夜。
上堂。相見不揚眉。君東我亦西。相逢欲相喚。脈脈不
能語。總是粥飯氣。貼貼底無縫罅。能有幾箇。溫州城
裡何限數。
上堂。盡大地冷啾啾。遍十方閙浩浩。拈拄杖云。放過
布袋和尚。穿却解空鼻孔。
佛誕日上堂。華陰山前百尺井。中有寒泉徹骨冷。誰
家女子來照影。不照其餘照斜領。悉達太子生也。
為亨監寺入塔。三脚驢子弄蹄行。踏破大涅槃城。髑
骸裏生青草。
上堂。德山見僧入門。拽拄杖便打。睦州見僧入門。便
云。見成公案。放你三十棒。不是要他平地成佛。只要
他放捨得盡。如今叢林淡薄無人。葢緣箇箇不肯放
捨。大眾。面前所見底。放捨著在甚處。胷中所藏底。放
捨著在甚處。
為徹殿主下火。你為殿主來。知得麼。殿裏佛。是了事
底人。眉間放出白毫光。爍破大地眾生髑髏。火把子
亦無著處。
天目和尚忌。拈香云。巴陵。不為雲門設齋報答。祗憑
三轉語。靈巖今日。先師天童和尚忌。不設齋。亦無三
轉語。諸人還委悉麼。先師在日。向他面前。一切伎倆
使不著。生既如是。死後亦然。
為行者下火。顧眾云。他是盧行者。火後収取墜腰石。
上堂。地大水大。火大風大。若一念無疑。地不能礙。若
一念無愛。水不能溺。若一念無瞋。火不能燒。若一念
無喜。風不能飄。如此。即是無依道人。佛從無依生。若
悟無依。佛亦無得。
上堂。諸法無相。觸目皆形。般若無知。對緣而照。驀直
示汝。汝若不會。直處成迂。
開爐上堂云。雪峰道。三世諸佛。在火𦦨裏。轉大法輪。
<pb n="205"/>
雲門道。火𦦨為三世諸佛說法。三世諸佛立地聽。大
眾。諸佛轉底親。火𦦨說底親。欲得不招無間業。莫謗
如來正法輪。
上堂。掇轉虗空。一塵不立。驀拈拄杖云。汝諸人。還見
靈巖拄杖麼。良久云。將謂猴白。更有猴黑。
上堂。僧問。如何是祖師西來意。師云。海水不生冰。
乃云。惟一堅密身。一切塵中現。驀拈拄杖。橫按云。韓
信臨朝底。十方世界空索索。三千剎海冷沈沈。
上堂。山河大地。都盧是箇金剛眼睛。亦是自己。通方
作者。共相證明。大道無向背。至理絕言詮。迥出三乘。
高超十地。下座。
上堂。巖中宴坐。天雨寶華。也是臭肉來蠅。少林面壁。
斷臂安心。頗類燒錢引鬼。直饒脫去古人窠臼。朝打
三千。暮打八百。
上堂。德山道。無生死可怖。無涅槃可得。無菩提可證。
只是尋常一箇無事人。與麼說。事生也。事生爭不怖
生死。既怖生死。便有涅槃可得。菩提可證。兄弟。一切
語言。不可採集。
上堂。拈拄杖云。性海無垠。山河大地是浪。日月星辰
是浪。三世諸佛。浸爛鼻孔。你諸人。要得出頭。且緩緩。
上堂。僧問。有問趙州。狗子還有佛性也無。州云無。此
意如何。師大笑一聲。問和尚一笑。某甲莫曉。師云。笑
你漆桶不快。問又問。一切眾生。皆有佛性。為甚狗子
無佛性。州云。為伊有業識在。還端的不。師云。有甚不
端的。問。又有問。狗子還有佛性也無。州云有。趙州年
七百甲子。為甚有兩箇舌頭。師云。老人家。偏是如此。
問。又問因甚入這皮袋。州云。知而故犯。請和尚明示。
師云。我暗了多少。
乃云。鳥窠吹布毛。侍者悟去。拈拄杖云。天外雲斷。草
裏蛇驚。
示眾。此事。只要當人自悟。三世諸佛。無傳受法。六代
祖師。無傳受法。天下老和尚。無傳受法。僧問臨濟。師
唱誰家曲。宗風嗣阿誰。臨濟云。我在黃檗處。三度發
問。三度被打。僧擬議。臨濟便喝。隨後打云。不可向虗
空裏。釘橛去也。虗空裡。如何釘橛。又有座主問。三乘
十二分教。豈不是明佛性。臨濟云。荒草不曾鋤。座主
云。佛豈賺人也。臨濟云。佛在什麼處。座主無語。臨濟
云。對常侍前。擬瞞老僧。速退速退。看他恁麼。有甚傳
受。悟底亦無。從無量劫來。到今日。如是。以諸人分上
比論。各各無絲毫欠缺。喫粥了也。洗鉢盂去。有時或
自道一句。或對人一句。總無虗實。老僧即今道一句
去。碎須彌山為微塵。攝四大海水。入一毛孔。於一義
作無量義。於無量義作一義。薰風自南來。殿閣生微
凉。眾生顛倒。迷己逐物。若能轉物。即同如來。如來者
無所從來。亦無所去。故名如來。這箇說話。不用搜尋。
但觀五蘊皆空。四大無我。直下頓了。無位真人赤骨
律。却向北斗裏藏身。眾裏。往往作禪會。却且問你。如
何是禪。一念虗明底不是。寂寂底不是。參底不是。悟
底不是。太末蟲處處能泊。唯不能泊於火𦦨之上。眾
生能緣。唯不能緣於般若之上。一筆勾下。石室行者
蹈碓。忘却移脚。向什麼處去。
上堂。色身是相。法身是性。一切善惡。盡由法身。不由
色身。法身若作惡。色身不生善處。法身作善。色身不
墮惡處。凡夫惟見色身。不見法身。不能行無住相布
施。不能於一切處。行平等行。不能普敬一切眾生。見
法身者。即能行無住相布施。即能普敬一切眾生。即
能修般若波羅蜜行。此是真實相。為汝等諸人。離却
四大五蘊。出來。與老僧相見。
為益上座下火。我此法印。為欲利益世間故說。八萬
四千毛竅。悉皆出火。燒盡菩提之種。凋殘功德之林。
上堂云。王老師教向異類中行。以手捻拳。安頭上云。
是驢是馬。明日將一束草來。
為正上座下火。玄沙云。亡僧面前。正是觸目菩提。舉
<pb n="206"/>
火把云。劫火洞然。大千俱壞。惟菩提不壞。
上堂。僧出問。某甲半年。在和尚座下。看柏樹子話。無
入頭處。今日望和尚慈悲。方便開示。師喝云。你要來
裨販我那。僧禮拜。師云。阿誰信你。
乃云。大眾。直饒掀翻大海。踢倒須彌。喝散白雲。打破
虗空。也未做得半箇衲僧。我此門風廣大。威德自在。
是故靈山會上。廣額屠兒。放下屠刀云。我是千佛一
數。大集會中。大力魔王。待一切眾生成佛了。眾生界
空。然後發菩提心。真獅子兒。善獅子吼。
上堂。召大眾云。色聲。為無生之鴆毒。受想。是至人之
坑穽。便下座。
上堂。舉百丈侍馬祖行次。忽見野鴨飛過。祖云。是什
麼。丈云。野鴨子。祖云。甚處去也。丈云。飛過去也。馬祖
搊丈鼻頭。丈負痛失聲云。阿㖿阿㖿。祖云。又道飛去
也。元來只在這裏。丈直得浹背汗流。因茲有省。却歸
侍者寮。哀哀大哭。同事問。汝父母喪耶。丈云無。同事
云。被人罵耶。丈云無。同事云。汝哭作什麼。丈云。我鼻。
被大師搊得痛。同事云。有甚機緣不契。丈云。汝自問
取和尚。同事乃問馬祖。祖云。是伊會也。汝自問他。同
事回寮。丈乃呵呵大笑。同事云。汝適來哭。如今為甚
却笑。丈云。適來哭。如今笑。次日馬祖陞堂。眾纔集。丈
乃出。捲却拜席。祖便下座。歸方丈。却喚丈問。我適來
上堂。未曾說法。你為什麼。便捲却席子。丈云。某甲昨
日。被和尚搊得鼻頭痛。祖云。你昨日。向什麼處留心。
丈云。今日鼻頭。又不痛也。祖云。你深知今日事。丈乃
禮拜而退。丈再參馬祖。侍立次。祖以目視禪床角拂
子。丈云。即此用。離此用。祖云。汝向後開兩片皮。將何
為人。丈取拂子竪起。祖云。即此用。離此用。丈掛拂子
於舊處。祖振威一喝。丈云直得三日耳聾。
師云。鼻頭被搊。負痛失聲。與野鴨飛過去。有甚干涉。
哭一上。笑一上。狂性所發。馬祖道。是伊會也。何不用
本分草料。陞堂捲席。謂昨日被和尚。搊得鼻頭痛。轉
沒交涉。馬祖云。你昨日。向什麼處留心。答云。今日鼻
頭又不痛也。馬祖云。你深知今日事。此是一問一答。
再參馬祖。頭上安頭。喝一喝。便下座。
結夏小參。十方同聚會。啾啾唧唧。箇箇學無為。勞勞
摝摝。此是選佛場。咄。心空及第歸。既是心空。有何所
歸。龐居士是夢言。老僧亦是夢言。此夢若破。一法無
留。一法無留。萬法樅然。薰風自南來。殿閣生微凉。鐵
船水上浮。喝一喝。盲龜跛鼈空流浪。枉使漁翁把釣
竿。
為總副寺下火。橫千豎百。總由上座。敲冰取火。得問
老僧。擲下火把云。燒你眼睛。
達磨祖師忌。拈香云。度流沙十萬里。半雨半風。坐少
林八九年。花開花落。琅瑘云。師心兮戴。
上堂。上座。生死事大。諸佛只要體取無生無死底道
理。如何是無死。無死即是死。如何是無生。無生即是
生。僧問鼓山。生死沈淪。如何出得。山云。你在裏許多
少時。漝麼說話。且道。他出得生死。出不得生死。
咸淳八年。十月二十四日。堂劄。改差。住持本府能仁
禪寺。受請畢。辭眾上堂。舊觀復還。方為慶愜。豈料朝
文荐至。改住能仁。無門廻避。姑且隨緣。道伴高流。切
希珍重。
<other>鴈山能仁禪寺語錄</other>
當日入寺。陞座拈香。祝
聖罷。就座。僧問。如何是佛法大意。師云。臨濟三度問
黃檗。黃檗三度。打六十拄杖。
乃云。大眾。去來不以象。動靜不以心。豈謂。茲山虗席。
京畿諸寺。宿德名員。請于廊廟。抑俾來此開堂。且今
日。說箇什麼即得。九山突兀。四水縈廻。道是為諸人
舉話。必謂實諸所有。盡十方世界。無一微塵許法。與
諸人。作見聞覺知。必謂空諸所無。大迦葉。聆箏起舞。
目犍連。雙足越坑。理應如是。干戈纔偃息。四海樂昇
<pb n="207"/>
平。
當晚小參。只箇住山寧有意。向來成佛亦無心。山僧
來此。出於諸人。諸人為佛法之故。佛法不屬山僧。山
僧證明而已。然證明亦非易事。即今道是得麼。道非
得麼。非之與是。一時截斷得麼。此是真實相為。直得
上無攀仰。下絕己躳。常光現前。壁立萬仞。卓拄杖一
下。喝一喝。
上堂。娑娑世界。以音聲為佛事。香積世界。以香飯為
佛事。執之失度。必入邪路。能仁這裡。以一切處。為佛
事。過去未來。塵沙諸佛。在你諸人脚跟下。還知麼。
上堂。僧問。如何是一塵入正受。師云。達磨面壁。問如
何是諸塵三昧起。師云。雲門扇子。
乃舉。教中道。身心清淨。諸境清淨。楊岐道。諸境清淨。
身心清淨。喝一喝云。你道這一喝。落在那邊。乃云。一
喝分賓主。照用一時行。會得箇中意。日午打三更。
上堂。無佛處云是佛。無法處云是法。無僧處云是僧。
是名轉法輪。不是轉法輪。盞子撲落地。楪子成七片。
天清地寧。君王長壽。萬民安樂。
上堂。從人至佛。是聖情執。從人至地獄。是凡情執。凡
聖淨盡。人即是佛。佛即是人。有情無佛性。無情有佛
性。總是妄見。
上堂。鷺池鷲嶺。海甸菴園。不異這裏。你道。即今說什
麼法。若意根尚滯。直須向前決擇。保福有言。擊石火
閃電光。搆得搆不得。未免喪身失命。
上堂。舉僧問百丈。如何是佛。丈云。阿誰。僧云某甲。丈
云。汝還識某甲否。僧云。分明箇。丈舉拂子云。汝還見
麼。僧云。見。丈良久。乃云。靈光獨耀。迥脫根塵。體露真
常。不拘文字。心性無染。本自圓成。但離妄緣。即如如
佛。師云。某甲便是某甲。何用還識某甲否未。舉拂子。
靈光獨耀。迥脫根塵。舉起拂子。靈光獨耀。迥脫根塵。
體露真常。不拘文字。心性無染。本目圓成。但離妄緣。
即如如佛。須彌山塞你咽喉。大海水浸你鼻孔。
上堂。歷劫來來無盡燈。不曾挑剔鎮長明。夜行摸壁
人無數。試問如何恁麼生。
上堂。大丈夫漢。別有生涯。靈不在己。聖不慕他。二三
四七。水月空花。
上堂。識心達本源。故號為沙門。喚什麼作心。喚什麼
作識。喚什麼作本源。作麼生達。答不得。老僧你不是
沙門。今日帝釋天與釋迦。在中庭相爭佛法甚閙。
聖節上堂。河清海晏皇基壯。雨順風調百姓安。三世
如來同祝讚。龍樓曲奏萬年歡。
上堂。今日生來日死。千年田八百主。郎當屋舍沒人
修。還會麼。火官頭上風車子。
上堂。離四句絕百非。老僧愛瞋不愛喜。箭過西天十
萬里。向大唐國裡等候。
上堂。雪峯道。望州亭。與你相見了也。烏石嶺。與你相
見了也。僧堂前。與你相見了也。有甚麼事。鵝湖無端
驟步歸方丈。保福入僧堂。豈不是累他雪峯。好與二
十棒。拈拄杖云。什麼處去也。
結夏小參。諸上座。一秋一冬一春。東西南北。撥草瞻
風。踏破施主幾緉草鞋。一夏三箇月。赫日炎炎。全身
放下。便是清凉國。以大圓覺。為我伽藍。身心安居。平
等性智。黑牛臥死水。出身句。作麼生道。
上堂。猪肉案頭有悟底。菩提路上無歇人。便下座。
達磨忌。拈香云。古者道。達磨不來東土。又有道。攜隻
履西歸。走作多少兄弟。今日為你見前一眾。燒香供
養他。看他。香煙起處。戒香。定香。慧香。解脫香。歸依佛。
歸依法。歸依僧。
中秋上堂。馬祖百丈。智藏南泉。翫月。各呈自己見解。
於月有甚交涉。月輪有圓有缺。孤光透徹。謂之月光
菩薩。照破山河大地昏暗。開一切眾生。心地昏暗。老
僧出母胎時。正當今夜。拈却門前大安山。放你諸人。
東去西去。
<pb n="208"/>
至日上堂。萬靈同轍。千聖共行底路子。撥開了也。陰
去陽來。烏飛兔走。明眼衲僧。一場莽鹵。
除夜小參。業識茫茫。無本可據。逗到臘月三十日夜。
一似落湯螃蠏。五更鐘動。曙色平分。交慶新年。六六
依然三十六。塵沙劫來。流浪生死。如汲井輪。無有停
息。
上堂。三衣覆體。四事供需。若也知慚知愧。是真釋子。
莫道曩劫修來。非從今日。
上堂。心外無法。法外無心。南嶽磨甎作鏡。馬師坐禪
成佛。日面佛月面佛。五帝三皇是何物。須彌山上走
馬。大洋海底藏身。
為石直歲下火。似地擎山。不知山之孤峻。如石含玉。
不知玉之無瑕。松直棘曲。直底為材用。曲底作柴燒。
上堂。六國未寧。雲擎雨色。六國已寧。日放山光。石牛
攔古路。一馬生三寅。便下座。
上堂。僧問。汾陽和尚示眾。夫說法者。須具十智同真。
若不具十智同真。邪正不辨。緇素不分。不可為人天
眼目。如何是十智同真。師云。我不辭向你說。只恐你
不信。問如何是一同一質。師云。山河大地。問如何是
二同大事。師云。百草頭邊薦取。問如何是三總同參。
師云。文殊普賢。泥猪疥狗。問如何是四同真智。師云。
對面不相識。問如何是五同徧普。師云。西天此土。問
如何是六同具足。師云。一聲徧在諸人耳。問如何是
七同得失。師云。頭土面。問如何是八同生殺。師云
你問我答。問如何是九同音吼。師云。丙丁童子念摩
訶。問如何是十同得入。師云。金毛獅子。問與什麼人
同得入。師云。善財拄杖子。問與誰同音吼。師豎起拂
子。問作麼生同生殺。師云。你喫得棒也未。問何物同
得失。師云。據虎頭收虎尾。問那箇同具足。師云。步步
踏著。問何物同遍普。師云。上座因什麼。只得一半。問
何人同真智。師云。金屑雖貴。落眼成翳。問孰能總同
參。師云。破草鞋。問那箇同大事。師云。寒山拊掌。拾得
呵呵。問何物同一質。師云。藕絲牽大象。
乃云。不用舉古。只論如今。諸人在這裏聽法。將什麼
聽。將耳聽。耳有根如何聽。將眼聽。眼有根如何聽。將
心聽。心有根如何聽。我法無相。你聽無形。臨濟大師
道。若欲生死去住。脫著自由。即今識取聽法底人。無
形無相。無根無本。無住處。
為滋上座下火。聽吾火把子。為汝說妙偈。滋蔓不可
圖。縛住生與死。千劫萬劫中。箇箇皆如此。
上堂。百丈陞堂。黃檗出問。從上宗乘。如何指示。丈良
久。檗云。不可教後人。斷絕去也。丈云。將謂汝是箇人。
乃歸方丈。檗隨後入云。某甲特來。丈云。若爾。則他後
不得辜負吾　師云。百丈坐得斷。不歸方丈去。黃檗
有箇悟處。
上堂。僧出問。丹霞燒木佛。院主因甚眉鬚墮落。師云。
正是我疑處。問和尚是善知識。為什麼。也有疑處。師
云。盡大地人不疑。我則無疑。問清淨行者。因甚不入
涅槃。師云。從來與麼。問破戒比丘。因甚不入地獄。師
云。汝自應知。問文殊出女子定不得。罔明為甚出得。
師云。罔明却能彈指。問百丈不落因果。為甚麼墮野
狐身。不昧因果。為甚麼脫野狐身。師云。差之毫釐。失
之千里。問牛頭未見四祖時如何。師云。百鳥銜花。問
見四祖後如何。師云。百鳥不銜花。
乃云。心清淨是佛。心光明是法。阿那箇不清淨光明。
至於山河大地。日月星辰。悉皆清淨光明。是故佛法
遍一切處。大唐國裏。打鐘魚鼓板。師僧隊隊入僧堂。
新羅國裏。打鐘魚鼓板。師僧隊隊入僧堂。
上堂。多學何益。直須退步。孤明自照。省悟諸塵。纖毫
不立。猶是過患。
上堂。天普葢地普擎。日月普照。達磨西來。䟦涉流沙。
後代兒孫。弄巧成拙。
新到相看。師問甚處來。僧云雪峯來。師云。鼈鼻蛇咬
<pb n="209"/>
人。無藥可醫。是否。僧云。某甲親遭一口。師云。如何得
命到這裡。僧擬開口。師便打。
上堂。各各有箇世界。大地載不起。虗空包不盡。山僧
底拈來。拋向諸人面前。諸人底拈來。拋向山僧面前
得麼。
上堂。仁者。不教你取一法。如微塵大。不教你捨一法。
如微塵許。不教你便恁麼休去。下座。
上堂。諸上座。莫只管如韓獹逐塊。當念無常。凡世間
有形相者。皆被無常吞却。無常又被無常吞却。若能
省悟無常之無常。即是上座自己。
除夜小參。靈山拈花。迦葉微笑。少林面壁。二祖安心。
老僧。從年頭到年尾。語默動靜。更無一箇釆著。任你
人人本具。箇箇圓成。至於鐘聲鵲噪。可契真源。作麼
生道將一句來。
上堂。雲門大師道。幻泡等無礙。一切處不是幻泡。一
切處不見無礙。師云。雲在嶺頭閒不徹。水流㵎下太
忙生。又拈拄杖云。總是幻泡。總不是幻泡。總是無礙。
總不是無礙。
上堂。舉百丈普請鋤地次。忽見一僧。聞鼓鳴。舉起鋤
頭大笑。便歸。丈云。俊哉。此是觀音入理之門。丈歸。乃
喚其僧問。適來汝見什麼道理。便恁麼。僧云。某甲聞
鼓聲。歸喫飯去來。丈乃笑而已　師云。此便是觀音
入理之門。
師一日。見兄弟舉古舉今。問他。於你自己分上。有甚
交涉。僧無語。師打一棒云。舉古舉今。是你。開口不得。
是你。
端午上堂。龍牙云。學道先須有悟由。還如曾鬬快龍
舟。雖然舊閣閒田地。一度贏來方始休。拈拄杖。擲下。
便歸方丈。
上堂。僧問。如何是聞復翳根除。師云。一不成二不是。
如何是塵消覺圓淨。師云。漏木杓破笊籬。
乃云。木女穿針山色秀。石人牽線海雲生。高茅座主
赤雙脚直向毗盧頂上行。
上堂。目前無法。法法摐然。心外無機。機機相副。日面
佛月面佛。五帝三皇是何物。星河秋一鴈。砧杵夜千
家。
謝秉拂齋上堂。食輪轉法輪轉。老僧合掌頂戴。經云。
其施汝者。不名福田。供養汝者。墮三惡道。
為聰副寺下火。汝一生。聰明利智。千計萬筭。到這裏。
總用不著。便好死却身心。莫待火𦦨上添草。
上堂。壯士展臂。不借他力。善舞太阿。不傷其手。拈拄
杖云。橫身當宇宙。一句定綱宗。
上堂。一法若有。毗盧墮在凡夫。永劫不復。萬法若無。
普賢失其境界。沒處去。
施主上堂。處處壁立千仞。歷歷常光現前。教中道。初
日分。中日分。後日分。皆以恆河沙等身。布施。
上堂。舉百丈陞堂。雲巖晟出問云。和尚每日。區區為
阿誰。丈云。有一人要。晟云。因甚不教伊自作。丈云。他
無家活　師云。要底人。在甚處。雖無家活。教伊自作
始得。
上堂。無三界可出。是眾生也。無菩提可求。是諸佛也。
諸佛眾生。非一非二。所以道。性相平等。菩提解脫。業
障煩惱。
上堂。寒暑荒却心田草。智慧刀。無用底物。便下座。
上堂。夜來地動葭起。百草頭邊一寸春。抖擻精神
急薦取。生老病死不饒人。
月旦上堂。雲門大師道。盡乾坤大地。無纖毫過患。猶
是轉句。不見一色。始是半提。須知更有全提時節。
師拈拄杖云。拄杖子。在你諸人頭上。轉大法輪。三世
諸佛。在你諸人脚下。轉大法輪。一切眾生。成等正覺。
延慶和尚下火。成住壞空。成者。四大假合。一箇己身。
是也。住者。據曲木床底。是也。壞者。四大分離。己身無
有。是也。空者。明暗色空。無絲毫隔礙。是也。舉火云。火
<pb n="210"/>
性元空。成住壞空。不相棄離。一切如是。見徹根源。石
上栽花。
上堂。拈槌豎拂。好肉剜瘡。舉今舉古。開眼尿床。設使
別有生機。也是露布。總不與麼。無孔鐵鎚。
上堂。惡是罪業。善亦是罪業。罪業消除。青天白日。西
河弄獅子。豐干騎猛虎。老玄沙卓牌。鄧師伯打瓦鼓。
結夏上堂。十五日已前。即不問。十五日已後。不暇問
著。正當十五日。道將一句來。道得來。只是半句。護生
禁足。西天令嚴。佛入涅槃。已二千二百二十載。無有
不遵守者。以拄杖。劃一劃。便下座。
上堂。入凡入聖。入穢入淨。入真入俗。何以如此。蓮花
生淤泥。復頌云。蓮花生淤泥。標格天然別。出水未出
時。餧魚并餧鼈。
為疑副寺下火。莊下監造僧眾米。滿頭滿面是埃塵。
歸來跳入火中浴。超出毗盧清淨身。
上堂。僧問。有問趙州。如何是西來意。云庭前柏樹子。
有問慶雲。云庭前無柏樹。一等是問西來意。為甚答
不同。師云。不是闍梨問。老僧也不知。
乃云。大洋海底。不宿死屍。如來藏裏。不停一法。楖𣗖
橫擔不顧人。直入千峯萬峯去。
為玉首座下火。玉將火試。若是和璞懸黎。垂棘結綠。
千鍛萬練。其質愈潤。其色愈潔。猶雲門被睦州拶折
隻脚。去死十分。擲下火把云。果然。
上堂。五千四十八卷。是黃葉止啼。若是箇漢。撥著便
轉。
為總首座下火。平地上死人無數。透過荊棘林者是
好手。今日不可總道堂中上座。有長處也。舉火云。㗭
唎㗭唎。
謝秉拂齋上堂。食供養。一飽忘百飢。法供養。心花發
現。照十方剎。可謂功不浪施。拈拄杖云。趁得老鼠。打
破油甕。
為僧行普請下火。汝諸人。各各具一點妙明真性。劫
火洞然。世界俱壞。此性不壞。看經坐禪。開單展鉢。行
益普請。出生入死。動轉施為。全是此性。只為一念迷
妄。背覺合塵。不知落處。吾為汝。點破了也。退後退後。
火蛇來穿你髑髏。擲下火把。
上堂。舉臨濟禪師到龍光。光上堂。臨濟出問。不展鋒
鋩。如何得勝。龍光據坐。臨濟云。大善知識。豈無方便。
龍光瞪目。臨濟以手指云。這老漢。今日敗闕也　師
云。今日眾裏。總道臨濟問。不展鋒鋩。如何得勝。龍光
據坐。屈哉作家相見。豈在形言。三千里外知得他。也
是鈍漢。
示眾。堂中諸兄弟。到方丈上。請告香普說。仰見作成
叢林盛心。但此事不在語言。秘魔一生只是擎杈。俱
胝一生只是豎指。打地和尚。一生只是打地。分開太
華。裂破黃河。尚接不得一箇半箇。我若說得。天花亂
墜。更用不著。你一眾。箇箇是大丈夫漢。十二時中。無
絲毫滲漏。紅塵堆裏。波波挈挈。青山影中。飄飄颻颻。
便是屠兒放下屠刀。立地成佛底時節。只不得與麼
會。若與麼會。落在知解之數。被知解束縛。胡亂轉動。
一步不得。明被明礙。暗被暗礙。色被色礙。空被空礙。
語言被語言礙。所以沈墜生死苦海中。無出頭分。古
人脚跟下穩實。自然八面玲瓏。拈條死蛇。便解活弄。
豈不見。僧問馬祖。如何是祖師西來意。馬祖喚近前
來。僧近前來。祖便打云。六耳不同謀。黃龍南和尚云。
古人尚道。六耳不同謀。何況三百五百。浩浩地商量。
禍事禍事。知解底。如何摶量。摶量到彌勒下生。無你
討頭處。除非知解忘。伎倆盡。猶明鏡中看萬象。纖毫
無隱。一切處既無隔礙。指鹿為馬。將南作北。放去收
來。著著自由。方可以出來垂手。不瞎學者之眼。松源
師翁。臨終垂語。久參。正路行者有。只不能用黑荳法。
難以荷負正宗。臨濟佛法。到此平沈。痛哉痛哉師翁
之言。切有深旨。討正路行者。如星中揀月。况用黑荳
<pb n="211"/>
法者耶。兄弟。你若是箇一刀兩段底漢。黑荳法。有甚
難用。智門和尚道。黑荳好合醬。只這便是。年來叢林
荒凉。看不上眼。蓋緣據曲木床。盡是知解之徒。道這
一箇公案。是為人處。那箇公案。不是為人處。喜人單
提獨弄。謂之向上巴鼻。怕人說心說性。謂之佛法道
理。又有一等。專造新奇語句。謂之出格。引誘新入眾
者。若如此。吾宗豈到今日。看他德山臨濟。趙睦二州。
雲門諸老。是何標格。有頭面。到你見麼。有你湊泊處
麼。千古之下。炳焉如懸諸日月。六祖示眾云。吾有一
物。無頭無尾。無名無字。無背無面。諸人還識麼。時有
荷澤神會。出云。是諸佛之本源。乃神會之佛性。六祖
打一棒云。這饒舌沙彌。我喚作一物。尚不中。豈况本
源佛性。此子向後。設有把茅蓋頭。也只成箇知解宗
徒。法眼云。古人授記。終不錯。如今立知解為宗。即荷
澤是也。參禪不具這般眼腦。空住黃面老子屋。喫黃
面老子飯。反不如三家村裏。種田公子。兄弟就己退
步。向脚跟下。默默提撕。具得這般眼腦。生老病死苦。
總被你照破。只是能仁。未放過在。我此門中。如大海
水。愈入愈深。直須到底。始得。且如何得到底去。但辨
肯心。必不相賺。珍重。
謝秉拂齋上堂。以食供養諸人者。是好心。以法供養
諸人者。是好心。三文錢。娶箇黑老婆。頭不梳。面不洗。
知他是凡是聖。喝一喝。
上堂。有一句。舉似諸人。各各斂念聽取。這一句。即是
父母未生前底句。古人不喚作一句。喚作一句。成死
句。所以不參死句。只參活句。路逢死蛇休打殺。無底
籃子盛將歸。
上堂。小屎坑大屎坑。浸不殺底出來。我有一句。向你
道。如何是佛。乾屎橛。
結夏上堂。老僧與諸人。諸佛及眾生。情與無情。皆是
布袋裏物。教誰結却布袋口。
上堂。舉百丈因奯上座來參。喫茶了。丈云。有事。相借
問得麼。奯云。幸自非言。何須劄窒。丈云。與麼則許借
問也。奯云。更請一甌茶。丈云。收得安南。又憂塞北。奯
撥開胷云。與麼與麼。丈云。要且難搆。要且難搆。奯云。
知即得。知即得　師云。一等相見。就中要妙。奯上座
撥開胸云。與麼與麼。百丈道。要且難搆。要且難搆。老
僧只擡得他。搦不得他。
上堂。諸法從本來。常自寂滅相。春草青青。夏木森森。
秋風浙浙。冬冰片片。拈拄杖云。你諸人。從朝至暮。走
上走下。
<other>明州阿育王山廣利禪寺語錄</other>
至元二十年。三月念六日。
都總攝。自燕京。遣僧使。持劄至。溫州鴈蕩山放牧寮。
請師。住持明州阿育王山廣利禪寺。前住持東湖霞
嶼道貫。製江湖請疏云。
鄮嶺東震之鷲峯。鷲峯西天之鄮嶺。真身塔涌即佛
現前。彈壓山川。貴得人物相稱。
能仁東堂。橫川禪師。宗旨續臨濟楊岐應菴之脈。說
法無雕琢藻繪。入時之辭。真摧邪魔山之。金剛王寶
杵也。燕京鴈蕩。相距數千里之遙。
總攝除檄。專僧敦請。尊其道也如此。雖則閒居宜老。
應物非時。當念祖道靡委淪胥。來作中流砥柱。
師。於八月初二日入寺。
佛殿。燒香云。三十二相天人仰。八十種好鬼神驚。
陞座。拈香云。此一瓣香。祝延
今上皇帝。聖躬。萬歲萬歲。萬萬歲　次拈香云。奉為
皇太子。壽筭千秋。闔朝官屬。增崇祿位。
次拈香云。奉為
國師大師。總攝大師。增崇法筭。
就座。僧出眾來。擬問。師以手約退。上座且住。聽老僧
處分。
乃云。十方世界。佛法顯然。其中有昧根塵之故。所以
<pb n="212"/>
達磨大師道。吾本來茲土。說法救迷情。一花開五葉。
結果自然成。茲者稱提便合頓悟。眼見色。不被色礙。
耳聞聲。不被聲礙。至於諸根。俱無所礙。皇風成一片。
慧日鎮長明。
上堂。諸上座。達自心了自心。居淨土無喜。住惡世無
嫌。且作麼生達。作麼生了。有底道。大盡三十日。小盡
二十九。恁麼則種種法生。有生即有滅。生滅不停。爭
得了達。直須子細。
上堂。說甚麼諸佛出世不出世。祖師西來不西來。單
提是大過患。演說是大過患。總不與麼。是大過患。
上堂。目視雲霄。壁立萬仞。頭土面。拖泥帶水。野犴
鳴獅子吼。獅子吼野豻鳴。三十年後。有人悟去。
結夏小參。一堂龍象。古來無。道貌冰霜照四圍。選佛
場開無可選。心空及第亦無歸。老僧不用敲床豎拂。
亦不用東語西話。西家杓柄短。東家杓柄長。亦不要
大家論量。今日喫甚菜。二年同一春。接手句。作麼生
道。
至元二十一年。四月十二日。恭奉
聖旨。俾住持本寺。領眾焚香。望
闕謝恩罷。
陞座。乃云。黃河三千年一度清。聖人五百世一度出。
皇皇上帝。統御金輪。東盡嵎夷。西及昧谷。南放交趾。
北屬幽都。六軍萬姓。悉稟威靈。亦猶釋迦如來。舍利
寶光。照四天下。慶元府路。古鄮山中。兩蒙
聖旨。恩寵尤多。化瓦礫場。為夜摩兜率之宮。致貧道
入於休歇解脫之域。皇風永扇。寶曆彌新。[鴳-女+隹]禁迎祥。
鴛行詠德。卓拄杖云。虗空可量風可繫。無能盡說佛
功德。
結夏小參。立三期限。逼蛇化龍。蠟人為驗。西天使得。
護生殺生。事涉兩頭。兩錯商量。空簁氣力。鋤一片畬。
種一籮粟。辛勤不少。日中一飡。夜後一寢。未出常情。
育王寺裡僧。箇箇得人憎。你有拄杖子。我與你拄杖
子。你無拄杖子。我奪却你拄杖子。
上堂。凡夫與聖人有異。其性無異。天熱凡夫道熱。聖
人不可道不熱。天寒凡夫道寒。聖人不可道不寒。匝
地普天如此。只要見性。見性成佛。佛即凡夫。凡夫即
佛。
上堂。僧問。清淨本然。云何忽生山河大地。師云。你因
甚有此一問。
乃云。擊開大解脫門。識取無面目底。全放全收。全殺
全活。十方世界一團鐵。虗空背上白毛生。
示眾。我宗無一法與人。達磨西來。作證而已。箇箇本
自具足。無量劫來到今日。折旋俯仰。應機接物。屙屎
送尿。出生入死。不欠一絲毫。不剩一絲毫。可大師只
禮三拜。依位而立。紹續祖位。如今人道。是有禪有道。
𢹂囊挈鉢。東西南北馳求。情生智隔。想變體殊。更撞
著一等邪師。指東劃西。愈增顛倒。但馳求之心歇去。
本來境界。自然發現。如何得歇。要歇不能得歇。十二
時中。行住坐臥。都是你歇處。演若達多失却頭。求心
歇處即無事。佛是無事人。昔年老僧。初行脚時。亦信
有禪。晝三夜三。提箇無字。橫看豎看。看不透。胸中開
開地。如熱鐵團。無理會處。及到先師會下。一日入室。
舉南山筀笋。東海烏賊。擬開口。便被打。當下廓然。一
箇無字百雜碎。諸佛何有。自己何有。萬法何有。即是
本來境界。無事安樂田地。郁山主。因有遊山僧。到其
所住之處。問他。禪如何參。僧向道。你但看百尺竿頭。
如何進步。郁山主信得及。只管提起看。騎驢過橋。忽
遭攧。起來便道。我有明珠一顆。久被塵勞羈鎖。如今
塵盡光生。照見山河萬朵。是他胸中流出。蓋天蓋地。
非從人得。後來楊岐問白雲。你本師有悟道頌。舉看。
本師即是郁山主。白雲舉了。楊岐一笑。白雲問有什。
麼不得處。和尚發一笑。楊岐道。你見打驅儺麼。他要
人笑。你怕人笑。白雲於是有省。楊岐一笑。即不論。白
<pb n="213"/>
雲省去。得箇什麼道理。兄弟脚跟下。踏著實地。佛法
玄妙淨盡。信手拈來。信手便用。鑊湯爐炭。刀山劒樹。
轉大法輪。一切眾生。成等正覺。若絲毫見地不脫。面
前都是礙膺之物。豈不見真點胸自謂百了千當。勘
辨諸方。善侍者尀耐。他拈一塊石。安地上問。此是什
麼義。真點胷云。無雲生嶺上。有月落波心。善侍者叱
云。這般見解。敢說勘辨諸方。且道。善侍者具什麼眼
目。真點[(曷-曰)/月]。却問慈明。慈明向他道。你問我。真點胸叉
手云。是什麼義。慈明云。無雲生嶺上。有月落波心。真
點胷。方始瞥地。誵訛在甚處。這些子透不過。對面何
啻千里萬里。善侍者乃云。這回勘辨得諸方。三頭兩
面。真點胷云。却勘辨不得諸方。便有逆水之波。信之。
此事不在語言。無絲毫授受。無你摶量處。無你湊泊
處。直須發勇猛志。將平日所保重底。盡底掀翻。自然
著著。有出身之路。
上堂。說底也多。參底也多。只是無悟底。若要悟。須待
須彌粉碎。時有僧問。幾時粉碎。師云。悟時粉碎。
上堂。本無纖塵法。礙你眼睛。何得自昧。東西不辨。南
北不分。千聖不傳底事。只在你面前。不可蹉過。
上堂。先佛有頂𩕳一機。祖師有末後一句。總向諸人
面前拈出。破知解窠窟。截生死根株。正體獨露。妙用
全真。一塵中現寶王剎。毛端上轉大法輪。
謝秉拂齋上堂。咬破鐵酸饀。百味具足。拶透父母未
生前底句。一法無留。與我拈佛殿來。
上堂。龍門無宿客。不是點額人。孤峯無宿客。不是守
株人。紅日繞須彌。清風遍寰宇。
上堂。形影一生。苦樂隨至。形影一滅。苦樂何有。當觀
生滅。是諸佛之本源。是眾生之幻化。拈拄杖云。明暗
色空。皆是幻化。
恩鑒義請上堂。崇安院比丘尼慧恩。到阿育王山。一
覩如來真身舍利寶光。頓悟無上妙道。思念故秘閣
奉議元吾府君王公。癸亥命。十月二十五日。子時生
享年七十四歲。丙子年。九月二十九日。辰時。卒于正
寢。深恐遊魂凝滯。請老僧。陞堂開示。達者先知。賢明
早悟。不待花開葉落。即今納須彌於芥子。擲大千於
方外。[鴳-女+隹]有九臯難翥翼。馬無千里謾追風。
上堂。如何轉得山河國土。歸自己去。如何轉得自己。
成山河國土去。昨夜山前。虎咬大蟲。
上堂。汝諸人。曾得箇入頭處也未。睦州道。若未得箇
入頭。須得箇入頭。若得箇入頭。不得辜負老僧。乃云。
[鷂-缶+(工/山)]子過新羅。
上堂。驢前馬後。不何著脚。諸佛地上。不可著脚。老僧
今日。有大過患。
上堂。一塵飛而翳天。一芥墮而覆地。一花開而見佛。
一葉落而知秋。雪峯輥三箇木毬。德山卓牌於閙市。
上堂。搆不得底。死在搆不得下。搆得底。死在搆得下。
臨濟喫黃檗六十棒。向大愚肋下。築三拳。總是依草
附木。
上堂。一千里路。二千里路。橫擔拄杖。長連床上。三條
椽下。高掛鉢囊。似刺蝟子。有甚用處。驀拈拄杖云。西
風吹渭水。落葉滿長安。
上堂。天得一以清。地得一以寧。金剛神合掌。歸依佛
法僧。
除夜小參。芻狗吠時天地合。木雞啼後祖燈輝。一年
光景今宵盡。萬里更無人未歸。
謝秉拂齋上堂。食輪法輪俱轉。四百箇衲僧。鼻孔遼
天。拈拄杖云。陳如尊者為首。參新僧堂去。
上堂。鼓聲咬破七條。只著偏衫去也。老鼠滿地走。拖
取猫兒來。
張朝奉設齋請上堂。盡十方世界。是釋迦佛舍利寶
光。盡十方世界。是阿育王檀越。我朝奉張公。具大智。
具大見。未舉先知。未言先領。故入山來。以香花燈燭。
茶果珍羞。供養佛。供養法。供養僧。目前底是僧。何者
<pb n="214"/>
是法。五千四十八卷。何者是佛。清淨無為。此一段奇
特大事。不可思議。所獲利益。亦非小小。福如滄溟之
水。壽若太華之山。子孫顯揚。寶藏充滿。卓拄杖云。但
願春風齊著力。年年吹入我門來。復說偈。施供養者。
受供養者。俱無住著。獲波羅蜜。
上堂。目前無法。意在目前。不是目前法。非耳目之所
到。青蘿夤緣。直上寒松之頂。白雲淡泞。出沒太虗之
中。
昌國廣福和尚至。上堂。大洋海底火發。鯉魚跳出龍
門。南山起雲。北上下雨。
為熙菴主下火。穿破衲。凍日熙熙。了殘經。白月團團。
生老病死。了無干涉。更明婆子燒菴話。始是親曾見
育王。
上堂。當處解脫。得大安穩。展鉢喫飯。開單打眠。孤峯
頂上。十字街頭。十字街頭。孤峯頂上。卓拄杖云。寒山
拾得。
天童止泓和尚至。上堂。天童和尚垂訪。陞堂陳謝。因
舉一則古話。非惟供養和尚。且要諸兄弟。知得從上
尊宿相見。無絲毫相見底道理。韶國師云。心外無法。
滿目青山。
上堂。抖擻眼中塵。共照無私鏡。胡來胡現。漢來漢現。
胡漢不來時如何。湛湛也。
為禮上座下火。大眾。火把子。空却世界去也。昨日燒
化淳維那。今日燒化禮上座。
解夏小參。一夏九十日。不依倚一物。解開布袋口。得
見本來人。本來人只是舊時人。三文錢。娶箇黑老婆。
頭不梳面不洗。千年桃核破。覓甚舊時仁。江南兩浙
春寒秋熱。喝一喝云。耶舍塔中敲鐵磬。天台鴈蕩絕
人行。
上堂。當下超凡入聖。不被眾魔惑亂。喚作大事已辨。
假使鐵輪頂上旋。定慧圓明終不失。卓拄杖。下座。
上堂。妙明心印。印佛。則一手指天。一手指地。印法。則
狗銜赦書。諸侯避道。印僧。則箇箇鉢盂口向天。還有
自印者麼。自印。則行住坐臥。一一明了。靈山會上。傳
此心印。少室峯前。傳此心印。
永藏主赴定水請。上堂。如來藏中。不留一法。將甚麼
流通。拈却破沙盆。活却衲僧眼。拈拄杖云。黃河三千
年一度清。
上堂。閙市裏天子。百草頭上祖師。總為你諸人舉了
也。若也不會。不可向蝦蟆窟裡。作活計。拈拄杖。畫一
畫云。一句該通。五千餘首。蘇盧娑訶。
上堂。問一句來。答一句去。佛法不是這箇道理。五臺
山上雲蒸飯。佛殿堦前狗尿天。剎竿頭上煎䭔子。三
箇猢猻夜簸錢。
除夜小參。年窮歲盡時。家家燒紙錢。滴滴落地。千神
俱醉。不可作佛法商量。不可作世諦流布。若作世諦
流布。瞎却眼睛。若作佛法商量。爛却舌頭。即心即佛
非心非佛。不是心。不是佛。不是物。東海鯉魚打𨁝跳。
新羅國裏無寸土。
達磨祖師忌。拈香云。亦不覩惡而生嫌。亦不觀善而
勤措。亦不捨智而近愚。亦不拋迷而就悟。達大道兮
過量。通佛心兮出度。不與凡聖同躔。超然名之曰祖
師。舉了。以香扣爐三下。復問眾云。會麼。淨智妙圓。體
自空寂。
上堂。無一法從內出。無一法從外入。不斷生死。而絕
生死。不求涅槃而至涅槃。
授典座下火。古今無傳授底法。將五味。換却眾人舌
頭。是你自家。本有底法。舉火把云。燒却十方世界去
也。
開爐上堂。僧出云。丙丁童子來求火。師云。歸去生柴
帶葉燒。
乃云。古鏡闊一丈。火爐闊一丈。火𦦨。為三世諸佛說
法。三世諸佛立地聽。你諸人。長連床上坐地聽。
<pb n="215"/>
上堂。大智非明。真空絕跡。曲木床上老和尚。有甚共
語處。
上堂。參禪學道。古德喚作妄。上心不息。古廟香爐去。
一條白練去。一念萬年去。燈籠露柱。笑殺你去。
上堂。臨濟云。佛者。心清淨是。法者。心光明是。道者。處
處無礙淨光是。師云。急水上打毬子。
上堂。闍黎眼皮。蓋須彌山。老僧拄杖。穿過乾坤。如來
說。一合相。即非一合相。
上堂。大無外。小無內。一即三。三即一。驀拈拄杖云。路
逢道伴交肩過。一生參學事畢。
上堂。萬法從甚處起。雲門道糞堆頭。萬法從甚處滅。
育王道。糞堆頭。復頌云。糞堆頭上。無人覰著。萬法紛
紜。自起自滅。
為受藏主下火。你為生苦。你為老苦。你為病苦。你為
死苦。此四種苦。無有脫。時破屋不堪住。從教野火燒。
施主寄庫上堂。堅牢庫藏。各各有珍寶。且非金與銀。
今日婆婆須認取。將來免得問他人。
上堂。世界因地水火風建立。然地水火風之性。各不
相知。自相攝入。及至分散。世界何有。空劫已前事則
不論。拄杖子吞却拄杖子。如何。
上堂。百千法門。同歸方寸。河沙妙德。總在心源。大眾
喫粥了也未。喫粥了也。洗鉢盂去。無悟底法。無迷底
法。亦無不迷不悟底法。各自究取。珍重。
上堂。不歷僧祗劫。超出法王前。還有這般底麼。燈籠
與露柱相交。是第二機。
為先副寺下火。機先一著搆不著。將筭子筒踢倒著。
五蘊山頭。火光爍爍。
為行者下火。放出自己三昧火光。照破歷劫生死昏
衢。菩提本無樹。明鏡亦非臺。
除夜小參。今夜是年窮歲盡時節。大家聚集。小時相
暖熱。俗諺謂之守歲。初非老僧。要施設佛法。況佛法
無可得施設。投子云。諸人變現千般。總是自擔帶將
來。僧問他。如何是佛法。答云佛法。又問。如何是法中
法。答云法中法。良久云。來年更有新條在。惱亂春風
卒未休。
上堂。古人道。一切境界。本自空寂。山嶽崢嶸。江河流
注。萬象森然。如何得空寂去。為物所礙者不少。為空
所礙者。亦不少。空與物。無二無一。要你自了。了無所
了。是名真了。
為謙上座下火。墮一切疑網。被有無等縛。是謙上座
破一切疑網。出有無縛等。是謙上座。譬如火光。明滅
無有二性。
上堂。春夏秋冬。是物不遷義。生死去來。是諸人不遷
義。黃河因甚向北流。
為純維那下火。一攧便扶不起。平生所做。純熟底工
夫。打失無留。十尊古佛。即今在火𦦨上。與你說法。好
生聽取。
為智掌財下火。髑髏打破。智慧泯絕三十六莖筭子。
撒在火裏。燒作堆去也。
為行者下火。不著佛求。不著法求。不著僧求。十方薄
伽梵。一路涅槃門。顧左右云。夜來何處火。燒出古人
墳。
佛涅槃上堂。日暖風和二月春。桃紅李白遍山林。涅
槃路上絕來往。一箇無為清淨身。
東臯友山和尚至。上堂。發古佛心。行菩薩行。建梵剎
於十字街頭。南來者。休去歇去。北來者。休去歇去。三
十年後。破草鞋向甚處著。
為默維那下火。打破生死關。見徹動靜語默本源。即
是桶篐[焊-干+恭]底時節。雖然。學道如鑽火。逢煙未肯休。直
待金星現。燒脚又燒頭。
元正上堂。一塵入正受。諸塵三昧起。元正啟祚。萬物
咸新。東海鯉魚打一棒。雨似盆傾。
為聖僧侍者下火。汝名仁洽。仁德無形。沾洽萬有。汝
<pb n="216"/>
還知麼。丹霞為甚騎聖僧。汝道得麼。石火電光休擬
議。坐斷毗盧法報化。
上堂。通身是飯。通身是水。浸殺底。有甚數。飽殺底。有
甚數。拈拄杖云。歸堂去。
上堂。僧問。不作佛見。不作眾生見。還得否。師云。二鐵
圍山萬仞高。
乃云。直下無一絲毫頭。遍界全彰奇特事。山花開似
錦。㵎水湛如藍。傅大士騎牛。入你眼睛鼻孔裏去。
結夏小參。安居法門說了也。只要奉行。舉足下足。自
然不傷物命。護生須是殺。殺盡始安居。這箇法門。亦
不可不奉行。鐵船浮水上。久已傳諸方。今日青海頭。
木船浮水面。
為行者下火。你不知生處死處。是心未了。鬚髮不曾
得除。是身未了。我一把火。都與你了却。祖師道。了得
身心本性空。斯人與佛何殊別。
元宵清凉西堂至。請新知事。上堂。然燈佛。與清凉山
萬菩薩。共說無生法忍。育王寺。新請職事。箇箇是了
事底人。舉手云。蘇嚕蘇嚕。
上堂。薪火相交。識性不停。上至諸佛。下至眾生。拈拄
杖云。扶過斷橋水。伴歸明月村。
解夏小參。世尊慈悲故。出現於世。立長期短期。今夏
是短期。九十日。已過八十九日。尚有一日在。你諸人。
有所證無所證。不可辜負世尊。不可辜負自己。自己
非泡幻者是。亦非昭昭靈靈者是。南天台北五臺。走
得遍。還自知。
開爐上堂。三世如來說妙義。炎炎火𦦨雪火飛。面前
總是聽法底。識取當頭底。是誰。
冬夜小參。國無定亂之劒。四海晏清。諸人脚跟下蕩
蕩地。更無一塊泥𡋯。礙著你。歸堂去。明日起來。慶賀
新陽。二十四氣。七十二候。分布四時八節。雲門扇子。
𨁝跳上三十三天。築著帝釋鼻孔。東海鯉魚打一棒。
雨似盆傾。
佛誕日上堂。哇地一聲諸境現。周行七步更多能。老
僧不是多饒舌。要與諸人絕謂情。
歲旦上堂。元正啟祚。萬物咸新。是第二句。還我第一
句來。
天童月坡和尚遺書至。上堂。從上來。死衲子心。能有
幾人。活衲子眼。能有幾人。昨夜玲瓏巖。吞却太白峯。
月坡和尚遷化去也。
上堂。百千三昧門。百千神通門。百千妙用門。你總入
不得。你為三昧礙。神通礙。妙用礙。直饒不礙。也入不
得。
月舟西堂至上堂。千丈巖前。看瀑布。即是西來祖意。
鄮嶺山中。把手言語。即是西來祖意。拈拄杖云。庭前
柏樹子。一夜風吹落。
冬至小參。群陰欲去。未去之際。一陽欲來。未來之時。
樓上鐘鳴。堂前鼓響。凡聖交參。一期事畢。開口不在
舌頭上。不在舌頭上。在甚麼上。瞎却天下人眼。現前
一眾。滴水冰生。
上堂。百草頭上泄天機。閙市頭邊露真智。釋迦老子
無藏身處。即且置。你諸人。衲衣下一句。作麼生道。
歸新僧堂上堂。古人道。居此堂者。有利有害。老僧道。
居此堂者。無利無害。將頭不猛。累及三軍。陳如尊者。
一坐坐斷四百箇衲僧。上無攀仰。下絕己躬。常光現
前。壁立萬仞。拈拄杖云。有利無利。不離行市。今年桃
李貴。一顆直千金。
上堂。無邊身菩薩。不見如來頂相。才說無邊。便有限
量。爭見如來頂相。如來頂相。只在諸人面前。巍巍堂
堂。離一切見。
解夏上堂。長期百二十日。短期九十日。無繩自縛底。
有甚數。十字縱橫底。有甚數。
上堂。諸佛不著便。諸祖不著便。今日老僧不著便。你
諸人上來。也不著便。
<pb n="217"/>
顯掌財下火。要與你。顯露本有靈光。你三度為掌財
來。情塵濃厚。紅爐𦦨上雪花飛。
上堂。真人面前。一點伎倆用不得。九烏射盡。一翳猶
存。一箭墮地。天下不黑。
上堂。諸上座。體取佛意。無事安樂底。便是。一得永得。
不同善財暫時斂念。樓閣門開。
上堂。性非垢淨。湛然圓滿。諸佛菩提。眾生煩惱。驀拈
拄杖。擊香臺云。針眼魚。吞却嘉州大像。
上堂。明暗色空。不曾礙人。一念周沙界。日用萬般通。
湛然常寂寂。常轉自家風。
園頭下火。園中種作不違時。是汝為頭都得知。莫謂
荼毗沒分付。老僧不見一莖眉。
上堂。明上座悟去。六祖與他。道什麼。不思善不思惡。
正當恁麼時。那箇是明上座本來面目。若因此。老僧
今日亦恁麼舉。諸人何不悟去。明上座禮拜。問曰。上
來密語密意外。還更別有意否。祖曰。我與汝說者。即
非密也。汝若返照自己面目。密却在汝邊。頭上著枷。
脚下著鎖。
上堂。舉百丈因一僧哭。上法堂來。丈云。作麼。僧云。父
母俱喪。請師擇日。丈云。明日來。一時埋却。師云。百丈
只能埋却。不能擇日。
上堂。諸上座。本無恁事。你自起疑。此疑從甚處起。識
得起處。當下廓然。三世諸佛是你。六代祖師是你。你
是阿誰。
上堂。魯祖三昧最省力。纔見僧來。便面壁。育王三昧
又省力。纔見僧來。便合掌。南山北山。如牛拽磨。脚瘦
草鞋寬。地肥茄子大。
上堂。拈拄杖云。是風動。是旛動。不是風動。不是旛動。
二僧與祖師。從你諸人脚跟下。過去了也。
覺菴和尚遺書至。上堂。四大合成。一箇幻身。以幻身
出學者之幻。四大分離。幻身何有。正當與麼時。還有
與覺菴和尚。相見者麼。
解夏小參。雲門道。你諸人。忽然今夜悟去。早起將刀
截却我頭。我說了也。他是壓良為賤。現前一眾。箇箇
是大丈夫漢。自然超越。不用老僧。纖毫氣力。解夏之
後。或往諸方去。誰勘辨得你。鉢盂草屨。拄杖針筒。隨
身道具。不可不將帶。
解夏上堂。三期罷了不施功。萬里秋天西北風。無孔
鐵鎚成隊走。苦哉滅却少林宗。
佛忌上堂。教中道。一切無涅槃。無有涅槃佛。無有佛
涅槃。遠離覺所覺。今朝是二月十五。鳥啼花笑。水綠
山青。
歲旦上堂。舊年說話。新年說話。一法從萬法生。萬法
無一法。實月影有若干。真月無若干。諸源水有若干。
水性無若干。森羅萬象有若干。虗空無若干。
結夏小參。護生須是殺。恁麼那。殺盡始安居。老僧有
分。會得箇中意。箇中意會不得。鐵船水上浮。有時乘
好月。特地過滄洲。文殊普賢。起佛見法見。貶向二鐵
圍山。東山五祖道。今後更敢也無。又道一度被蛇傷。
怕見斷貫索。以拄杖。劃一劃云。你諸人。總在鐵圍山
裏。
上堂金陵報慈遂禪師。問僧。從什麼處來。僧云。撫州
曹山來。師云。幾程到此。僧云。七程。問云。行却許多山
林溪㵎。何者是你自己。僧云。總是。師云。眾生顛倒。認
物為己。僧云。如何是學人自己。答云。總是。師云。一等
道箇總是。有認物為己。有不認物為己。
退院上堂。各各未出母胎。夙緣已是無差。老僧來住
此山。首尾六年。仰荷諸耆舊作成。四海五湖兄弟。同
聚。擊碎今時窠窟。喚回二三百年前舊話。俾知有。臨
濟一宗。未曾斷絕。況瓦礫堆中。復成梵宇。此日辭退。
深慰卑懷。大眾珍重。

橫川和尚語錄上
<pb n="218"/>

<sarticle>橫川和尚語錄下</sarticle>

<other>室中舉古三十四則</other>
舉。毗婆尸佛云。身從無相中受生。猶如幻出諸形象。
幻人心識本來無。罪福皆空無所住。
師拈拄杖云。拄杖子。亦從無相中受生。
舉。尸棄佛云。起諸善法本是幻。造諸惡業亦是幻。身
如聚沫心如風。幻出無根無實性。
師云。此幻。即是實性。善惡。皆從實性中出。
舉。毗舍浮佛云。假借四大以為身。心本無生因境有。
前境若無心亦無。罪福如幻起亦滅。
師云。四大分離。何者是身。境與心。有甚交涉。
舉拘留孫佛云。見身無實是佛身。了心如幻是佛幻。
了得身心本性空。斯人與佛何殊別。
師云。佛身。無實亦無虗。佛幻非幻。
舉拘那含牟尼佛云。佛不見身知是佛。若實有知別
無佛。智者能知罪性空。坦然不怖於生死。
師云。罪性本空。生死循環。
舉迦葉佛云。一切眾生性清淨。從本無生無可滅。即
此身心是幻生。幻化之中無罪福。
師云。破戒比丘。不入地獄。
舉釋迦牟尼佛云。法本法無法。無法法亦法。今付無
法時。法法何曾法。
師云。稽首禮無上尊。
舉須菩提說法。帝釋雨華。尊者問曰。此華從天得耶。
帝曰。弗也。從地得耶。帝曰。弗也。從人得耶。帝曰。弗也。
從何得耶。帝釋舉手。尊者曰。如是如是。
師云。總去帝釋舉手處會。未舉手時。作麼生會。
舉。教中道。居一切時。不起妄念。於諸妄心。亦不息滅。
住妄想境。不加了知。於無了知。不辨真實。
師云。天是天。地是地。日月星辰。草木叢林。有什麼
過。
舉楞嚴經云。眾生顛倒。迷己逐物。若能轉物。即同如
來。
師云。是你。早晨喫粥了。洗鉢盂去。乃拈拄杖云。趙
州古佛。
舉。教中道。凡夫實謂之有。二乘析謂之無。圓覺謂之
幻有。菩薩當體即空。
師云。眾色歸皁。皁歸何處。虗空無月夜。獨自坐凄
然。
舉。教中道。惟一堅密身。一切塵中現。
師云。是你。從朝至暮。走上走下。拈拄杖云。臭皮袋。
舉。古德道。柏樹子成佛。虗空落地。
師云。磕碎你諸人髑髏。
舉雲門云。你諸人。擔鉢囊行脚。不知有佛法。佛殿上
鴟吻。却知有佛法。
師云。常州草蟲。宣州花木瓜。
舉。疎山問僧。什麼處來。僧云。嶺中來。山云。曾到雪峯
麼。僧云曾到。山云。我到時。是事不足。如今作麼生。僧
云。如今足也。山云。粥足飯足。僧無語。雲門云。粥足飯
足。
師云。雲門是代這僧語。是出這僧語。時有僧。擬開
口。師便打。
舉。夾山云。百草頭上。薦取老僧。閙市裡。識取天子。
師云。拄杖頭邊。見取古佛。
舉雲。門云。頭上霹[靂-秝+林]。即不問你。脚下龍過。道將一句
來。自代云。朝起雲。夜降雨。
師召眾云。老僧與他重舉。你頭上雨淋淋。脚下水
漫漫。
舉。僧問大隋。如何是學人自己。隋云。是我自己。僧云
為什麼。却是和尚自己。隋云。是汝自己。
師云。張公喫酒李公醉。李公喫酒張公醉。
<pb n="219"/>
舉。雲門大師道。天帝釋。與釋迦老子。在中庭裏。相爭
佛法甚閙。
師拈拄杖云。拄杖子。穿過你諸人眼睛鼻孔。山河
大地疼痛。
舉雲門云。真空不壞有。真空不異色。
師云。青青翠竹。盡是真如。[鬱-山+止][鬱-山+止]黃花。無非般若。
舉。一切聲是佛聲。一切色是佛色。
師云眾生。無染。
舉。馬祖上堂。僧出問。作麼生。祖云。自從胡亂後。三十
年。不曾少鹽醬。
師云。是恁麼。
舉。夾山云。百草頭上。薦取老僧。閙市裏。識取天子。
師云。十方薄伽梵。一路涅槃門。
舉。僧問雲門。如何是佛。雲門云。乾屎橛。
師云。是什麼語話。大慧云。超出法報化。也是抑而
為之。拈拄杖云。三千里外。逢人不得錯舉。
舉僧問雪峯。乞師指示。峯云。是什麼。其僧便於言下
有省。雲門云。雪峯向伊道什麼。
師云。諸人合向雲門言下。悟去　　　舉古（終）。
師有時云。鐘聲喚你。喫粥喫飯去。鼓聲喚你。喫粥喫
飯去。
一日云。山門頭點燈。佛殿後燒香。新婦騎驢阿家牽。
師有時云。從苗辨地。因語識人。昨日有人。從南嶽來。
却往天台去。
師一日云。一念不生。是文殊境界。一念生時。是普賢
境界。五九四十五。還我第一句來。
師有時云。兀兀無趣向。又云。蟻子不食鐵。
師一日云。闍梨無問。老僧無答。闍梨有問。老僧有答。
風不來樹不動。無事珍重。
師一日。拈拄杖。劃一劃云。不落第二。伏惟尚饗。
師一日云。昨朝栽茄子。今日種冬瓜。放汝三十棒。自
領出去。
師有時云。向鬼窟裏作活計。有甚數。不向鬼窟裏作
活計。有甚數。自代云。長安城裏。
<other>拈古四十八則</other>
舉。世尊臨入涅槃。文殊請再轉法輪。世尊咄云。文殊。
吾四十九年住世。未曾說一字。汝請再轉法輪。是吾
曾轉法輪耶。
師云山僧若作文殊。只云。再轉法輪已竟。
舉臨濟道。赤肉團上。有一無位真人。常從汝諸人面
門出入。未證據者。看看。時有僧。出問。如何是無位真
人濟下禪床。把住云。道道。僧擬議。濟托開云。無位真
人。是甚麼乾屎橛。便歸方丈。
師云。汝諸人。拈得鼻孔。失却口。
舉台州瑞巖彥禪師。問夾山云。與麼則易。不與麼則
難。與麼與麼。則惺惺。不與麼不與麼。則居空界。與麼
不與麼。請師速道。山云。老僧瞞闍梨去也。彥喝云。這
老和尚。如今是什麼時節。便出去。後僧舉似巖頭。頭
云。苦哉。將我一枝佛法。與麼流將去。
師云。那裏是瞞闍梨處。彥禪師便出去。是受他瞞。
是不受他瞞。巖頭道。將我一枝佛法。與麼流將去。
此語遍天下。
舉。溈山問仰山。什麼處去來。仰山曰。田中來。溈云。田
中多少人。仰插鍬而立。溈云。今日南山。大有人刈茅。
仰拔鍬而去　師云。田中來。問田中多少人。插鍬而
立。可謂數目分明。問今日南山。大有人刈茅。意在於
何。拔鍬而去。即可不以數目論　　玄沙云。我若見。
即踏倒鍬子　師云。不在鍬子上　　後有僧。問鏡
清。仰山插鍬。意旨如何。清云。狗銜赦書。諸侯避道
　師云見得太過　　又問。只如玄沙。踏倒鍬。意旨如
何。清云。不奈船何。打破戽斗　師云。這一句恰是
　　又問。南山刈茅。其意如何。清云。李靖三兄。久經行
陣　師拈拄杖。卓一下云。利劍不斬敗將。便下座。
<pb n="220"/>
舉。昔有老宿。一夏已來。竝不與師僧說話。有僧。自歎
云。我只恁麼。空過一夏。不敢望和尚說佛法。得聞正
因兩字。也得。老宿聞乃云。闍梨莫𧬊速。若論正因。一
字也無。與麼道了。扣齒云。適來無端不合與麼道。隣
壁有老宿。聞乃云。好一釜羮。被兩顆鼠糞污却。雪竇
云。誰家鍋釜。無一兩顆。
師云。老宿不是不與人說話。古者道。言多。去道轉
遠。其僧自歎空過一夏。可謂是末法比丘。少知慚
愧。鼠糞汙却一釜羮。只因不能始終閉口藏舌。雪
竇云。誰家鍋釜。無一兩顆。你諸人。還知麼。
舉。維摩。因須菩提。持鉢到。乃取鉢。滿盛香飯。謂尊者
曰。若能於法等者。於食亦等。乃至入諸邪見。不到彼
岸。住於八難。不得無難。同於煩惱。離清淨法。汝得無
諍三昧。一切眾生。亦得是定。其施汝者。不名福田。供
養汝者。墮三惡道。為與眾魔同一手。作諸勞侶。汝與
眾魔。及諸塵勞。等無有異。於一切眾生。而有怨心。謗
於佛。毀於法。不入眾數。終不滅度。汝若如是。乃可取
食。須菩提聞此茫然。不知以何答。置鉢欲去。
師云。維摩只要入泥入水。無一毫奇特之相。須菩
提當時見他開口。便好。捧鉢飯而行。
舉。清平山遵和尚。在眾時。請益一老宿。名曰惠勤。勤
曰。吾久侍丹霞。今既垂老。倦於提誨。汝可往謁翠微
即吾同參也。遵至翠微。問如何是西來的的意。微云。
待無人。即向汝道。
師云。勤老宿指。謁翠微。作死馬醫。翠微道。待無人。
即向汝道。埋向大屎坑裏。卓拄杖。下座。
舉。灌溪見臨濟。扭住。良久放之。溪云領。溪住後。謂眾
曰。我見臨濟。無言語。直至如今。飽不休。
師云。腦後猶欠一椎在。放過也好。免見兒孫斷絕。
舉。興化謂克賓維那云。汝不久。為唱導之師。克賓云。
我不入這保社。化云。會了不入。不會了不入。克賓云。
沒交涉。乃打之。白眾曰。克賓維那。法戰不勝。令捨衣
鉢錢伍貫文。設飯一堂。趁出院。
師云。那裏是法戰不勝處。莫是我不入這保社麼。
莫是沒交涉麼。克賓出院。你諸人作麼生。
舉佛奧和尚。拈拄杖示眾。過去也恁麼。見在也恁麼。
未來也恁麼　師云。齊人歸齊。歸宗誠和尚道。
過去也不恁麼。見在也不恁麼。未來也不恁麼　師
云。楚人歸楚　拍禪床云。春色漸隨人意好。秋風行
逐馬蹄輕。
舉。僧問大梅。持齋護戒。意為生靈。今既居山種田。豈
不是損於物命。而招惡業。大梅云。我教汝斸地。種穀
種麥。不教汝斸蟲。汝死自死。怪我不得。
師云。本色住山人。且無刀斧痕。
舉。僧問趙州和尚。二龍爭珠。誰是得者。州云。老僧只
管看。
師云。莫是看者。得之。深山大澤。有天地之寶。無意
於寶者。得之。操舟於河。舟之逆順。與水之曲折。忘
於水者。見之。
舉。鏡清問僧。門外是什麼聲。僧云。蛇咬蝦蟆聲。清云。
將謂眾生苦。更有苦眾生。
師云。調達入地獄。
舉。安國球禪師示眾云。我此間。粥飯因緣。然與兄弟
舉唱。終是不常。如今欲得省要。却是山河大地舉。明
其事却常。亦能究竟。又云。若從文殊門入者。一切有
為土木瓦礫。悉皆助汝發機。若從觀音門入者。一切
善惡音響。乃至蝦蟆蚯蚓。為汝舉揚。若從普賢門入
者。不動步而到。我今以此三門。助汝方便。如將一隻
折筯。攪大海水。使彼魚龍。要知水為命。離水一分。魚
龍不全性命。還會麼。若無智眼而審之。任你百般善
巧。不為究竟。
師云。德山棒。臨濟喝。到這裏。總無用處。
舉。溈山示眾云。老僧百年後。於山下。作一頭水牯牛。
<pb n="221"/>
左肋下。書溈山僧某甲。正當恁麼時。喚作溈山僧。又
是水牯牛。喚作水牯牛。又是溈山僧。且作麼生商量。
師云。道是兩頭只一頭。鼻孔無繩夜不収。
舉。臨濟示眾云。夫為法者。不避喪身失命。我二十年。
在黃檗先師處。三度問佛法的的大意。三度蒙他賜
棒。如蒿枝拂著相似。如今更思得一頓棒喫。誰人為
我行。時有僧出眾云。某甲行得。濟拈棒與他。其僧擬
議。濟便打。
師云。臨濟喫黃檗棒。未曾暢快。更思得一頓喫。老
僧行棒去也。
舉。首山示眾云。咄哉巧女兒。穿梭不解織。貪看鬬雞
兒。水牛也不識。咄哉拙郎君。巧妙無人識。打破鳳林
關。穿靴水上立。
師云。總有來處。拈拄杖云。上大人丘乙己。化三千
七十士。
舉。肅宗皇帝。問國師。百年後。所須何物。云與老僧。造
箇無縫塔。帝云。就師請塔㨾。國師良久云。會麼。帝云
不會。國師云。吾有付法弟子耽源。却諳此事。請問之。
後詔問耽源。源乃有頌云。湘之南潭之北。中有黃金
充一國。無影樹下合同船。瑠璃殿上無知識。
師云。無縫塔。實難會。若去國師良久處會。瞎却自
己眼。若去國師道。吾有付法弟子耽源。却諳此事。
請問之處會。瞎却自己眼。若去肅宗皇帝道。就師
請塔㨾處會。瞎却自己眼。若去耽源四句偈裏會。
瞎却自己眼。
舉。首山示眾云。老僧擬欲歸鄉。什麼人隨得去。時有
僧問。未審和尚什麼時去。山云。待有伴。即向你道。僧
云。無伴底事。作麼生。山云。盡日不逢人。明明不知處。
僧云。忽遇一人。又作麼生。山云。迷子不歸家。失却來
時路。僧云。請師指箇歸鄉路。山云。枯木藏龍。不存依
倚。僧云。和尚什麼時節却回。山云。一去不知音。六國
無消息。僧云。正當歸鄉底事。又作麼生。山云。獨唱胡
笳曲。無人和得齊。僧云。忽遇知音在時如何。山云。山
上石人齊拍掌。溪邊野老笑呵呵。僧云。歸鄉回來底
事。又作麼生。山云。八國奉朝衣。四相無遷改。僧云。未
審居何位次。山云。文殊不坐金臺殿。自有逍遙竹拂
枝。
師云。這僧問。得子細。首山答。亦不草草。以拄杖。畫
一畫云。老僧擬欲歸鄉。什麼人隨得去。
舉。僧問趙州。學人乍入叢林。乞師指示。州云。喫粥了
也未。僧云。喫粥了。州云。洗鉢盂去。其僧有省。雲門云。
且道。趙州有指示。無指示。若有指示。向伊道什麼。若
無指示。這僧為甚悟去。
師云。雲門見得趙州親切。無許多話。
舉。風穴一日見念法華立次。乃垂涕。告之曰。不幸臨
濟之道。至吾將墜於地矣　師云。好肉剜瘡。念
法華云。觀此一眾。豈無人耶　師云。不妨具眼。
風穴云。雖敏者多。見性者少　師云深。念法華
云。如某者如何　師云密。風穴云。吾雖望子之
久。猶恐耽著此經。不能放下　師云。路入桃源。
念法華云。此亦可事。願聞其要　師云。有什麼要。
風穴上堂。舉世尊。以青蓮目。觀視大眾迦葉。正當
與麼時。且道說箇什麼。若道不說而說。又是埋沒先
聖。且道說箇什麼　師云。無說而說。念法華拂
袖而退　師云。雲從龍。風穴擲下拄杖。便歸方
丈　師云。風從虎。侍者隨後。入室請益。念法華
為甚麼。不祗對和尚　師云。侍者眼熱。風穴云。
念法華會也　師云。穿却天下人鼻孔。
舉。臨濟問黃檗。如何是祖師西來的的意。檗便打。如
是三轉問。三轉被打。濟不會。辭黃檗去。檗指往大愚。
濟到大愚。愚問。什麼處來。濟云。黃檗來。愚云。黃檗有
何言教。濟云。問西來的的意。如是三問。三度被打。不
知過在什麼處。愚云。黃檗恁麼老婆。為汝得徹困。猶
<pb n="222"/>
覓過在。濟於是大悟云。元來佛法無多子。愚乃扭濟
衣領云。適來道我不會。而今又道無多子。是多少。濟
向愚肋下。築三拳。愚托開云。汝師黃檗。非干我事。
師云。臨濟喫黃檗六十棒。昧却西來的的意。
舉。長生問靈雲。混沌未分時如何。雲云。如露柱懷胎。
生云。分後如何。雲云。如片雲點太清裏。生云。未審太
清。還受點也無。雲不答。生云。恁麼則含生不來也。雲
又不答。生云。直得純清絕點時如何。雲云。猶是真常
流注。生云。如何是真常流注。雲云。如鏡長明。生云。向
上更有事不。雲云有。生云。如何是向上事。雲云。打破
鏡來。與汝相見。
師云。問來答去。無有是處。無有不是處。兩處不答。
多少人。上他絲線。打破鏡來相見。是第二機。
舉。風穴初見南院。不禮拜。問云。入門須辨主。端的請
師分。院以左手拊膝。穴喝。院以右手拊膝。穴又喝。院
舉左手云。這箇即從闍梨。又舉右手云。這箇作麼生。
穴云瞎。院擬拈拄杖。穴云。作什麼。奪拄杖。打著和尚。
莫言不道。院云。三十年住持。今日被黃面浙子。上門
羅織。穴云。和尚大似持鉢不得。詐道不饑。院云。闍梨
幾時曾到南院。穴云。是何言歟。院云。老僧端的問汝。
穴云。也不得放過。院云。且坐喫茶。
師云。南院當時見他來。不禮拜。問云。入門須辨主。
端的請師分。便歸方丈。教他伎倆無用處。超然迥
出威音外。一道神光照世間。
舉。首山謂眾云。佛法付與國王大臣。有力檀越。令燈
燈相照。相續不斷。至于今日。大眾且道。相續箇什麼。
良久又云。今日須是迦葉師兄始得。
師云。明明道。佛法付國王大臣。有力檀越。令燈燈
相照。相續不斷。又道。相續箇什麼。又道。須是迦葉
師兄始得。可謂是頭上安頭。佛法二字道不得。已
立箇名目。萬里神光都一照。誰人敢竝日輪齊。
舉。僧從[漪-大+(立-一)]到西院旬日。乃云。莫道會佛法人。覓箇舉
話底人也無。院聞而默之。[漪-大+(立-一)]一日上法堂次。院召從
[漪-大+(立-一)]。[漪-大+(立-一)]舉首。院云錯。[漪-大+(立-一)]進三兩步。院又云錯。從[漪-大+(立-一)]復近
前。院云。適來兩錯。是上座錯。西院錯。云是從[漪-大+(立-一)]錯。西
院云錯。又云。上座且在這裡過夏。共商量兩錯。[漪-大+(立-一)]打
肯。便去。後住天平。舉前話云。我行脚時。被惡風吹。到
汝州。有西院長老。勘我連下三箇錯。更留我。過夏商
量。我不疑恁麼時錯。我當時發足。向南方去。便知道
錯了也。
師云。天平大似無佛處稱尊。西院下兩錯。不是華
嶽連天秀。黃河輥底渾。天平後恁麼道。瞎却天下
人眼睛。
舉。香嚴垂語云。如人上樹。口銜樹枝。手不攀枝。脚不
踏樹。樹下有人。問西來意。不對則違他所問。若對。又
喪身失命。當恁麼時。作麼生即是。
師云。香嚴只要人無棲泊處。
舉。三聖道。我逢人則出。出則不為人。興化道。我逢人
則不出。出則便為人。
師云。二大老。若踏著臨濟正脈。自然不涉兩途。
舉。石頭。因藥山問。三乘十二分教。某甲粗知。嘗聞南
方直指人心。見性成佛。實未明了。伏望和尚慈悲指
示。石頭云。與麼也不得。不與麼也不得。與麼不與麼。
總不得。汝作麼生。山佇思。頭云。子因緣。不在此。江西
馬大師。子往彼去。應與汝說。山至彼。準前問。大師云。
我有時。教伊揚眉瞬目。有時。不教伊揚眉瞬目。有時。
教伊揚眉瞬目者是。有時。教伊揚眉瞬目者不是。山
於是有省。便作禮。大師云。子見箇什麼道理。山云。某
甲在石頭時。如蚊子上鐵牛。大師云。汝既如是。宜善
護持。
師云。此語契得馬大師。未契得石頭。何故。石頭見
青原。馬師見南嶽。
舉。僧問六祖。黃梅意旨。什麼人得祖云。會佛法人得。
<pb n="223"/>
僧云。和尚還得不。祖云。我不得。僧云。和尚為甚麼不
得。祖云。我不會佛法。
師云。噫黃梅意旨。祖師尚不得。今之妄相㳂襲。其
可得乎。
舉。雪峯因僧來。問云。見說大德。曾為天使來。是不。僧
云不敢。峯云。爭解與麼來。僧云。仰慕道德。豈憚關山。
峯云。汝猶醉在。出去。僧便去。峯乃召云。大德。僧回首。
峯云。是什麼。僧亦云。是什麼。峯云。這漆桶。僧無語。峯
却顧鏡清云。好箇師僧。向漆桶裏著到。清云。和尚豈
不是據欵結案。峯云。也是我尋常用底。忽若喚回。是
什麼。被他道這漆桶。又作麼生。清云。成何道理。峯云。
一等是恁麼時節。其間。有得。有不得。清云。不見道。醍
醐上味。為世所珍。遇此等人。翻成毒藥。
師云。窮到源底。還他雪峯。相頭買帽。須是鏡清。雖
然。也只是兩枚漆桶。
舉。洞山和尚道。貪瞋癡太無知。賴我今朝識得伊。行
便打坐便槌。分付心王子細推。無量劫來不解脫。問
汝三人知不知。神鼎和尚道。貪瞋癡實無知。十二時
中任從伊。行即往坐即隨。分付心王擬何為。無量劫
來元解脫。何須更問知不知。
師云。洞山猶欠勦絕。神鼎老而無籍。諸禪者。貪瞋
癡知不知。入死出生全是伊。
舉。僧問保福。雪峯有何言句。得似羚羊挂角時。福云。
我不可作雪峯弟子不得。
師云。誰敢道。你不是雪峯弟子。
舉龍牙和尚。問翠微。如何是祖師西來意。微云。與我
過禪板來。牙取禪板。與翠微。微接得便打。牙云。打即
任打。要且無祖師意。又問臨濟。濟云。與我過蒲團來。
牙取蒲團。度與臨濟。濟接得便打。牙云。打即任打。要
且無祖師意。
師云。龍牙道。無祖師意。莫是臨濟翠微。索短不搆
深泉麼。
舉。僧問百丈。如何是奇特事。丈云。獨坐大雄峯。僧禮
拜。丈便打。
師云。百丈。放去収來。失利不少。這僧雖則於石火
電光中。能存機變。腦門著地。
舉僧問巴陵。如何是提婆宗。陵云。銀椀裏盛雪。
師云。這老漢。返披袈裟去也。
舉。唐朝因禪師。微時。常運槌擊土塊次。見一大塊。戲
槌。猛擊之應碎。忽然大悟。後有老宿。聞云。盡山河大
地。被因禪師。一擊百雜碎。
師云。老宿錯下註脚了也。因禪師擊破大塊時。一
箇自己。不知落處。
舉。徑山有五百眾。少人參禪。黃檗令臨濟。到徑山。乃
曰。汝到彼。作麼生。云某甲到彼。自有方便。濟趣裝。到
徑山。上法堂。見徑山。山方舉頭。濟便喝。山擬開口。濟
拂袖便行。尋有僧問徑山。這僧適來。有什麼言句。便
喝和尚。徑山云。這僧。從黃檗會裏來。你要知。自去問
他。徑山五百眾。太半分散。
師云。臨濟一喝。起得五百眾疑。徑山云。這僧從黃
檗會裏來。你要知。自去問他。是成褫伊。不是成褫
伊。
舉。睦州謂眾曰。汝等諸人。未得箇入頭。若得箇入頭。
已後不得孤負老僧。時有僧。出禮拜曰。某甲終不敢
孤負和尚。州云。早是孤負我了也。
師云。動絃別曲。葉落知秋。現前一眾。未得箇入頭。
若得箇入頭。已後不得孤負老僧。
舉。京兆利禪師。問石頭。如何是學人本分事。頭云。汝
何從吾覓。利云。不從師覓。如何即得。頭云。汝還曾失
却麼。
師云。利禪師。從實而問。石頭從實而答。本分事。屬
自己。不屬他人。
舉。僧問石頭。如何是解脫。頭云。誰縛汝。又問。如何是
<pb n="224"/>
淨土。頭云。誰垢汝。又問。如何是涅槃。頭云。誰將生死
與汝。
師云。石頭只要他自解脫。自淨土。自涅槃。水月鏡
像。豈有生滅。
舉。佛陀和尚。常持一串數珠。念三種名號。一釋迦二
元和三佛陀。自餘是什麼。椀躂丘一箇。
師云。念三種號。有三種報應。一消災。二集福。三安
樂。自餘是什麼。椀躂丘一箇。出三界去也。
舉。僧問藥山。學人擬歸鄉時如何。山云。汝父母。徧身
紅爛。臥在荊棘林中。汝歸何所。僧云。恁麼即不歸去
也。山云。却須歸去。汝若歸鄉。我示汝箇休粮方。僧便
請。山云。二時上堂。不得咬破一粒米。
師云。父母遍身紅爛。臥在荊棘林中。須用歸去。二
時上堂。不得咬破一粒米。好箇休粮方。
舉。仰山示眾。汝等諸人。各自回光返顧。莫記吾言。汝
無始劫來。背明投暗。妄想根深。卒難頓拔。所以假設
方便。奪汝麤識。如將黃葉止啼。有什麼是處。
師云。老僧見諸上座。記憶言句。舉這話子。除去宿
習。然宿習不易除。所謂一法立一弊生。諸上座。須
是將說底舉底。盡底掀翻。顯靈一段。本有光明。照
十方剎。仰山有什麼過。老僧有什麼過。上座有什
麼過。
舉。仰山在溈山牧牛。時第一座曰。百億毛頭。百億獅
子現。山不答。歸侍立。第一座上問訊。山舉前話。問云。
適來道。百億毛頭。百億獅子現。豈不是上座。座云。是。
山云。正當現時。毛前現。毛後現。第一座云。現時不說
前後。山乃出。溈山云。獅子腰折了也。
師云。溈山此語。坐斷兩邊。百億毛頭。百億獅子現。
諸人作麼生會。
舉梵志詩云。梵志死去來。魂魄見閻老。讀盡百王書。
不免被捶拷。風穴云。一稱南無佛。皆已成佛道。
師云。獅子一滴乳。迸散六斛驢乳。
舉。僧問西堂和尚。有問有答。賓主歷然。無問無答時
如何。堂云。怕爛却那。僧問長慶。有問有答。賓主歷然。
無問無答時如何。慶云。相逢盡道休官去。林下何曾
見一人。
師云。總向語脈裏轉却。有問有答。賓主歷然。無問
無答時如何。一年春已老。臺榭綠陰多。
舉。[鴳-女+隹]林素禪師。一日有屠者禮謁。願就所居辨供。素
欣然而往。眾皆訝之。素曰。佛性平等。賢愚一致。但可
度者。吾即度之。復何差別之有。
師云。屠者禮謁。願就所居辨供。佛性也。素禪師欣
然而往。佛性也。眾人訝之。佛性也。所謂佛性平等。
賢愚一致。
<other>頌古四十四則</other>
世尊。在靈山會上。拈花示眾。是時眾皆罔措。唯迦
葉尊者。破顏微笑。世尊云。吾有正法眼藏。涅槃妙
心。付摩訶大迦葉。
世尊拈花。迦葉微笑。正法眼藏。涅槃妙心。
世尊在靈山會上。有一女人。近佛而坐。入於三昧。
文殊白佛。云何此女人。得近佛坐。而我不得。佛云。
汝但覺此女。令從三昧起。汝自問之。文殊遶女人
三匝。鳴指一下。乃托至梵天。盡其神力。而不能出。
世尊云。假使百千文殊。亦出此女人定不得。下方
過四十二恒河沙國土。有罔明菩薩。能出此女人
定。須臾罔明。從地湧出。作禮世尊。世尊敕罔明。出
此女人定。罔明却至女人前。鳴指一下。女人於是
從定而出。後有老宿。問僧。文殊是七佛之師。為什
麼出女人定不得。罔明為甚却出得。
是定出得不得。關捩初無多子。文殊神通太過。罔明
輕輕彈指。
二祖問達磨。請師安心。磨云。將心來。與汝安。祖云。
覓心。了不可得。磨云。與汝安心竟。
<pb n="225"/>
覓心不得疑情息。與汝安心萬事休。十萬里沙來又
去。杖挑隻履在肩頭。
殃崛摩羅尊者。於一長者家。持鉢。適值其家。一婦
人產難。長者遂白尊者曰。尊者。是佛弟子。如何救
得我家產難。尊者曰。我乍入道。未能相救。當去問
佛。尊者遂往見佛。具陳斯事。佛言。汝但去說。我自
從賢聖法來。未曾殺生。尊者。依佛所說。往告長者。
婦人聞之。當時分免。
我瞿曇佛。具正徧知。子母分解。只在當時。
僧問地藏。以字不成。八字不是。未審是甚麼字。藏
云。看取下頭註脚。
問你地藏知不知。下頭註脚萬千千。筭沙入海徒疲
倦。不若教他了目前。
耽源辭忠國師。問某甲到南方。人問極則事。向他
道什麼。國師云。幸自可憐生。剛要箇護身符子。作
麼。
真正道流行脚去。護身符子不須擔。國師實為耽源
切。不是臨岐作對談。
閩王封柑橘各一顆。令使送上雪峯。問。既是一般
顏色。為甚名字不同。雪峯遂封回。閩王。復馳問玄
沙。沙將一張紙。蓋却。
一般顏色兩般名。紙蓋難瞞眾眼睛。雪嶺當時便封
轉。閩王猶未息疑情。
朗州刺史李翱。仰慕藥山道風。久矣。屢請不赴。乃
特入山致敬。肅裝客禮。直造座前。山端然看經。殊
不顧視。刺史乃云。見面不如聞名。拂袖便出。山却
召刺史。史回首。山云。何得貴耳而賤目。刺史遂頂
禮。起問。如何是道。山以手指天指瓶。刺史云。不會。
山云。雲在青天水在瓶。刺史拜謝。乃呈詩云。鍊得
身形似[鴳-女+隹]形。千株松下兩函經。我來問道無餘事。
雲在青天水在瓶。
相公問道古來有。指水指天只藥山。總是祗園聽法
者。如今分布在人間。
玄沙示眾。諸方盡道。接物利生。忽遇三種病人。且
作麼生接。患盲者。拈槌豎拂。他又不見。患聾者。語
言三昧。他又不聞。患啞者。教伊說。又說不得。若接
不得。佛法無靈驗。
曲設多方驗作家。有誰親見老玄沙。耳聾口啞眼睛
瞎。五濁眾生數似麻。
溈山與仰山。摘茶次。溈云。終日只聞子聲。不見子
形。仰山撼茶樹。溈云。子只得其用。不得其體。仰云。
某甲只恁麼。和尚作麼生。溈良久。仰云。和尚只得
其體。不得其用。溈云。放子三十棒。
聞聲不見形。撼樹却惺惺。體用何須論。歸家落日明。
丹霞到一荒院。遇夜取木佛。燒火向。院主。乃呵責
曰。何得燒我木佛。霞以拄杖。撥火云。燒取舍利。院
主云。木佛何得有舍利。霞云。若無舍利。更取兩尊
來。燒。院主嗣後。眉鬚墮落。
荒院天寒燒木佛。一堆紅燄對枯床。渾身終夜烘烘
暖。罪過難教院主當。
達磨見梁武帝。問如何是聖諦第一義。達磨云。廓
然無聖。帝云。對朕者誰。達磨云不識。
廓然無聖真實語。對朕者誰心未息。本光燦爛照十
方。無量劫來到今日。
雲門大師云。聞聲悟道。見色明心。作麼生是聞聲
悟道。見色明心。乃云。觀世音菩薩。將錢買胡餅。放
下手。却是饅頭。
補陀巖上。白衣觀音。聞聲悟道。見色明心。
僧問趙州。學人乍入叢林。乞師指示。州云。喫粥了
也未。僧云。喫粥了也。州云。洗鉢盂去。
只將乍入來伸請。一到叢林志便高。喫粥了也洗鉢
去。宗師不用更忉忉。
僧問洞山。如何是祖師西來意。山云。待洞水逆流。
<pb n="226"/>
即向你道。
洞水無緣會逆流。見他苦切故相酬。西來祖意實無
意。妄想狂心歇便休。
臨濟訪平田。路見一嫂使牛。乃問。嫂嫂。平田路向
什麼處去。嫂將牛。打一棒云。這畜生。諸處走。到這
裏不知路。濟云。我問你。平田路。甚麼處去。嫂云。這
畜生。養來五載。尚使不得。濟云。欲觀前人。先觀所
使。便有抽釘拔楔之意。
白水田邊問路頭。雪眉婆子打耕牛。草鞋泥滑青山
遠。不是愁人也著愁。
黃龍室中垂語。我手何似佛手。我脚何似驢脚。人
人有箇生緣。那箇上座生緣。
佛手驢脚容易見。最難道處是生緣。黃梅不是周家
子。七歲傳衣便會禪。
大隋菴邊。有一龜。僧問。一切眾生皮褁骨。這箇眾
生。為甚骨褁皮。大隋以草鞋。蓋於背上。
千載靈龜菴下出。團團骨上卦重重。草鞋蓋却無頭
尾。且聽傍人定吉凶。
龍潭在俗時。常供餅十枚。上天皇。皇食已。每留一
餅。與之曰。惠汝。以蔭子孫。潭問之曰。餅是某甲將
來。何返云惠汝。皇云。是汝將來。復汝。何咎。潭因有
悟。遂投出家。
受惠當思報。將他一餅回。出家緣法到。當下得心。
僧問趙州。牛頭未見四祖時如何。州云。飽柴飽水。
見後如何。云飽柴飽水。
學者疑心尚未休。飽柴飽水坐牛頭。子期不用黃金
鑄。末世知音有趙州。
馬祖。與百丈行次。見野鴨飛過。祖曰。是甚麼。丈曰。
野鴨子。祖曰。甚麼處去。丈曰。飛過去也。祖遂搊百
丈鼻頭。丈作忍痛聲。祖曰。何曾飛去。
心燈不可付。祖印亦難傳。野鴨飛過去。搊得鼻頭穿。
南泉。因兩堂首座。爭猫兒。泉乃提起云。大眾。道得
即救取。道不得。即斬却。眾無對。泉遂斬之。至晚趙
州。自外歸。泉舉似趙州。州脫草履。安頭上而去。泉
云。汝若在。即救得猫兒。
一刀成兩段。釋得二僧爭。草鞋頭戴出。猫兒無再生。
昌黎韓侍郎。問大顛。和尚春秋多少。顛提起數珠
云。會麼。侍郎云。不會。顛云。晝夜一百八。明日復來。
門首見首座。遂問。和尚道。晝夜一百八。意旨如何。
首座叩齒三下。侍郎至方丈。復問。晝夜一百八。意
旨如何。大顛叩齒三下。侍郎云。元來佛法不別。顛
云。侍郎見何道理。侍郎云。適來問首座。首座亦恁
麼祗對。顛請首座問。適來恁麼祗對侍郎。是否。座
云是。顛乃打。趁出院。
牙齒脣皮包不過。吾家密事俗人知。首座出院未為
過。長老罰油方合宜。
魯祖。凡見僧來。便面壁。
人來面壁成多事。爭得心開見本源。空劫已前諸佛
子。話頭不舉自然圓。
藥山久不陞堂。院主一日白云。大眾久思和尚示
誨。山云。教打鐘著。時大眾方集。山便下座。歸方丈。
院主續問。和尚既許為眾說法。為甚一言不施。山
云。經有經師。論有論師。爭怪得老僧。
鐘鳴眾集歸方丈。苦殺堂頭請法人。法法本來無一
法。若言無法法纏身。
德山一日飯遲。先托鉢下堂。雪峯時作飯頭。纔見
便問。這老漢。鐘未鳴。鼓未響。托鉢向什麼處去。德
山便歸方丈。雪峯舉似巖頭。頭云。大小德山。不會
末後句。德山聞舉。令侍者喚巖頭來。問。你不肯老
僧那。頭密啟其意。德山來日上堂。言語異常。頭於
僧堂前。撫掌大笑云。且喜得堂頭老漢。會末後句。
向後天下人。不奈他何。雖然如是。只得三年。三年
後。果遷化。
<pb n="227"/>
托鉢回身去。鐘鼓未鳴時。不會末後句。只有奯心知。
密啟深深意。禪和不用疑。恰得三年活。言中果有期。
秘魔巖和尚。凡見僧來。提起木杈云。什麼魔魅。教
你出家。什麼魔魅。教你行脚。道得也杈下死。道不
得。也杈下死。速道速道。
秘魔提杈起。驗你本來人。得在杈下死。不負此生身。
僧問趙州。狗子還有佛性也無。州云。無僧云。上從
諸佛。下及螻蟻。皆有佛性。狗子為什麼却無。州云。
為伊有業識在。
螻蟻皆有佛性。為甚狗子却無。趙州觀音院裡。壁上
掛箇胡蘆。
趙州問僧。甚麼處來。僧云。雪峯來。州云。雪峯近日
有何言句。雪峯道。盡大地是沙門一隻眼。汝等諸
人。向甚麼處屙。州云。上座若去。為我寄箇鍬子。與
雪峰。
大地一隻眼。誰敢屙其中。鍬子寄將去。那知到雪峰。
有一古德。一日不赴堂。侍者來。請赴堂。德云。我今
日。在莊裏。喫油糍飽。侍者云。和尚不曾出入。德云。
你但去。問取莊主。侍者纔出門。忽見莊主。歸謝和
尚到莊。喫油糍。
不曾出門去。莊上喫油糍。莊主歸相謝。侍者不得知。
僧問巖頭。浩浩塵中。如何辨主。頭云。銅砂鑼裏滿
盛油。
塵中辨主問巖頭。心識如何曾得休。鼻孔眼睛都要
見。銅砂鑼裏滿盛油。
睦州喚僧。大德。僧回首。州云。擔板漢。
擔一片板在肩頭。如何得到空王地。睦州古佛多垂
慈。要你自家放捨去。
藥山看經次。僧問。和尚尋常。不許人看經。為什麼
却自看。山云。我只要遮眼。某甲學和尚得麼。山云。
你若看。牛皮也須穿。
你若學他看。牛皮真箇穿。長年橫案上。字義自然圓。
馬祖住菴時。常坐禪。讓和尚。將甎。於菴前磨。祖云。
磨甎作什麼。讓云。作鏡。祖云。磨甎。豈得成鏡。讓云。
磨甎。既不成鏡。坐禪豈得成佛。祖云。如何即是。讓
云譬如牛駕車。車若不行。打車即是。打牛即是。
坐禪成佛生妄見。磨甎作鏡妄尤多。打車打牛俱是
妄。攪得心腸沒奈何。
藥山謂雲巖云。與我喚沙彌來。巖曰。喚他作什麼。
山云。我有箇折脚鐺子。要伊提上提下。巖曰。恁麼
則共和尚。出一隻手。
豈要共出一隻手。只教喚著沙彌來。鐵鐺無脚又無
耳。墻下春深薺葉開。
南泉麻谷歸宗。同去。禮拜忠國師。泉於地上。畫一
圓相云。道得即去。歸宗於圓相中坐。麻谷便作女
人拜。泉云。恁麼則不去也。宗云。是什麼心行。
圓相中間坐底誰。便施女拜各呈機。國師道大徧天
下。未許尋常人得知。
玄沙。令僧馳書上雪峯。峯開見。是白紙。遂呈示大
眾云。會麼。眾無語。峰云。不見道。君子千里同風。僧
回舉似玄沙。沙云。山頭老漢。蹉過也不知。
千里同風見不差。僧持此語報玄沙。不知蹉過如何
也。莫是玄沙蹉過他。
賓頭盧尊者。因阿育王問。承聞。尊者親見佛來。是
否。尊者以手䇿起眉毛。良久云。會麼。王云不會。尊
者云。阿耨達池龍王。請佛齋。吾是時亦預其數。
尊者䇿眉王不會。十方剎土古風清。佛齋勝會親曾
預。不是尋常粥飯僧。
昔有一婆。供養一菴主。經二十餘年。令一二八女。
送飯給侍。一日令女子。抱定云。正當與麼時如何。
主云。枯木倚寒巖。三春無暖氣。女子歸來。舉似婆。
婆云。我二十年來。祇供養得箇俗漢。遂趁出。放火
燒却菴。
<pb n="228"/>
二十年來不具眼。茅菴燒却是徒為。三春暖氣無多
子。真實之言亦可師。
廓侍者問德山。從上諸聖。向什麼處去。山云。作麼
作麼。廓云。敕點飛龍馬。跛鼈出頭來。山休去。明日
浴次。山將木杓。打廓一下云。昨日公案作麼生。廓
云。這老漢。今日方始瞥地。
只一箇休去。伎倆自然消。諸聖在甚處。脚下路條條。
歸宗鋤草。見一條蛇。便斬却。僧云。久嚮歸宗。到來
只見箇麤行沙門。宗云。是你麤。我麤。
斬蛇却非小小事。直是教他脫苦輪。座主高茅心未
泯。如何胡亂妄通言。
僧問雲門。如何是透法身句。門云。北斗裏藏身。
北斗裏藏身。虗空中出沒。道得一句來。日頭東畔出。
甘贄行者。往南泉設粥。云請和尚念誦。泉自打槌
云。請大眾。為狸奴白牯。念摩訶般若波羅蜜。贄禮
拜。便出去。泉後問典座。行者在麼。云去也。泉遂打
破粥鍋。
設粥殷勤請念誦。白槌各為念摩訶。上來功德要圓
滿。復去廚頭打破鍋。
藥山。手中書佛字。問道吾。是什麼字。吾云。佛字。山
云。這多口阿師。
藥山手中書佛字。問他端爾要心開。只將佛字為酬
對。元是曾持五戒來。
<other>讚</other>
<other>彌陀懸鼓相</other>
彩雲縹緲懸紅日。瞻彼慈容大導師。四十八願丘山
重。眾生雜念亂如絲。
<other>寒山</other>
做詩無題目。只要寫心源。心源雖難搆。淺深在目前。
白雲抱幽石。藤花樹上紆。豐干不識你。道你是文殊。
<other>拾得</other>
是誰拾得你。便名為拾得。手把麤糲䔧。要打天邊月。
埽地却有功。眼界得淨潔。閭丘太守來。也解生欣悅。
<other>豐干</other>
人心既無。虎心亦無。騎來騎去。是汝是吾。松門杳杳。
朗月輪孤。
<other>禪月大師。畫羅漢像</other>
禪月羅漢應身。畫出羅漢形像。絲毫無得滲漏。虗空
揑作一團。拈來掛虗空中。咄咄咄咄咄咄。
<other>達磨大師</other>
破六宗己見固是。折莖蘆渡江還非。大道等虗空。非
虗空之量。大道同日月。踰日月之明。一華開五葉。結
果自然成。
<other>六祖大師</other>
曹溪本無波浪。是他來者激起。日月星辰萬象。總被
陸沈。出頭不得。
<other>臨濟大師</other>
得馬祖百丈黃檗之旨。發自己胸中。本有底光明。見
僧入門便喝。謂之臨濟一宗。三世諸佛搆不著。狸奴
白牯搆不著。
<other>德山和尚</other>
吹滅紙燈。眼前黑暗。拈得白棒。胡揮亂揮。黃河放出。
太華裂開。大千沙界絕塵埃。
<other>雲門大師</other>
睦州拶折脚。如何嗣雪峯。一句內三句外。星飛電捲。
搆得著搆不著。總是死漢。
<other>趙州和尚</other>
有底道。趙州說禪。近在口皮邊。遠過河沙國。總描邈
不著。鎮州出大蘿蔔頭。是他親見南泉。觀音院壁上。
掛箇葫蘆。風吹不落。
<other>慈明和尚</other>
得人怕得人憎。嚇得神鼎。頭縮面青。燒火未著。晚參
鼓鳴。
<pb n="229"/>
<other>楊岐和尚</other>
屋老四壁疎。雪珠床上跳。猶有閑情懷。對白雲發笑。
<other>虎丘隆和尚</other>
睡虎一嘯。虗空掇轉。南辰居北。北辰居南。驢作驢鳴。
犬作犬吠。外道消滅。正宗亦無。
<other>天目和尚</other>
不道先師具大眼目。只道先師無肯路。還有知得者
麼。楊岐之衣。到松源師祖不傳。臨終謂。兄弟久聚。正
路行者有。只不能用黑豆法。難以荷負正宗。臨濟佛
法到此平沈。痛哉痛哉。以此見先師。深得師祖之旨
矣。
<other>天目和尚。讚松源和尚像。永長老請讚</other>
我祖之真。是真非真。我父之讚。是讚非讚。非真是真。
非讚是讚。塞破虗空。斷楊岐旨。滅臨濟宗。分付定水。
打鳳羅龍。
<other>禪人畫師像。請讚</other>
不破古人玄關。而玄關自破。不碎今時窠臼。而窠臼
自碎。鷲峰之衣爛却。西丘之話無傳。
尺璧千丈石。寸金萬里沙。揀辨俱不得。達磨返流沙。
黃檗不是臨濟。爭打六十拄杖。較之七佛已前。都無
許多勞攘。既是吾真種草。何須特地寫像。
持刀殺人。人心不死。赤手殺人。人心不死。伎倆俱盡。
人心自死。
一喝從馬師起。臨濟承虗接響。病叟本無氣力。不能
學這般承。
栽菜根向上。種荳要収糓。不必生疑訝。今年六十六。
不是心。不是佛。不是物。新羅國裏打鼓。大唐殿上作
舞。天上天下人癡癡。七佛傳來到六祖。
道遠乎哉。觸事而真。羅公照鏡。李婆映水。鼻孔各別。
娘生一般。會與不會。福州使鐵錢。
孚維那。命畫師。寫吾幻影請讚。有一問。答得即讚。克
賓法戰不勝。興化罰錢出院。那裏是法戰不勝處。孚
答曰。今日某甲。合罰錢合出院。真獅子兒。只書此。以
記歲月。
甲申夏五。明州李世珍。畫妙勝殿眾菩薩像。因寫吾
幻影。惟介請讚。讚曰。離四句絕百非。
<other>偈頌</other>
日影每從窓外過。知他奔逐幾時休。虗空落地須彌
碎。三世如來不出頭。
月在水中撈不上。徒勞𣤩碎水中天。夜深山寺開門
睡。月自飛來到面前。
人心到老不知休。心若休時萬事休。水上葫蘆捺得
住。始信橋流水不流。
貪瞋癡眾生根本。眾生根本佛根本。佛無眾生不成
佛。是故眾生佛根本。
樓上五更鐘未動。人間萬事已營營。明朝一飯先書
籍。那取工夫細度量。
諸佛面前求早悟。眾生界上幾曾迷。本源自性天真
佛。日用中間無少虧。
清淨世界清淨人。濁惡世界濁惡人。隨性所轉移不
得。總是娘生一箇身。
觸目盡是清淨地。清淨地上無佛住。趙州教人急走
過。狸奴倒上菩提樹。
老已無心走市𢌅。莎羅樹下展身眠。餘生一了一切
了。不去燒香向佛前。
萬事成空皆已悉。一身無實亦深知。絲毫名利放不
過。得出輪迴是幾時。
曉來雲過闌干濕。手把圓珠獨自立。聲聲稱念南無
佛。佛道現前不成佛。
魚浮水面性地平。鳥入林中機路密。秋到石床楓葉
落。夢幻伴子六十七。
水邊林下道人行。念念無非是道情。盡去西方尋淨
土。青蓮華在淤泥生。
<pb n="230"/>
稱心稱意可長保。上苑名園春日花。一箇尖頭茅屋
下。長年無事道人家。
大道在目前。本來無妙理。陽地生為人。陰空死作鬼。
月照嶺上松。風吹原下水。髼頭寒拾翁。拍手笑不已。
人有黃金宅。棄之徒自忙。北風連地起。吹雪上眉梁。
杳杳黃泉路。難逢日月光。吾儂如此說。且去審思量。
山中滋味別。往往少人知。野菜合黃獨。能充白日饑。
風輕翻草葉。猿重墜藤枝。餘生只寄此。閒讀古人詩。
老農隴上耕。終日手不住。白骨誰家塚。群鴉噪高樹。
一條淺溪水。滔滔自流去。
迷時從他迷。悟時聽他悟。九牛雖有力。拽之不可住。
日落又黃昏。風吹白楊樹。
吾家不甚遙。看取脚下路。紅日上山頭。石羊草裏臥。
人間一百年。彈指聲中過。柴門無鎖鑰。白雲自來去。
寒山做詩。無題目。發本有天真。予獨處山寮。眼見
耳聞底。皆清淨性中流出。不覺形言。凡二十首。戊
子夏午。
<other>過竹田西堂無相菴房</other>
懶舉話頭嫌鼻祖。燒香那肯禮西方。空房消盡閑心
識。日往月來不見長。
<other>清藏主歸鄉省親</other>
入我門來先割愛。胡為舊路又重行。娑婆世界多寒
暑。一箇皮囊幾度生。
<other>送契首座。住鴈山靈峯</other>
曷送住持芝下寺。祖翁一箇破砂盆。寒酸固是難開
眼。煑飯猶堪煑菜根。
<other>示椿藏主</other>
一夏工夫打不徹。百千億劫不消磨。金烏玉兔長相
逐。鴈蕩峯頭見也麼。
<other>到中山寶首座房</other>
巖房終日冷沈沈。經案塵埃一寸深。五十餘年如此
過。道人行世太無心。
<other>永藏主。到鴈蕩山放牧寮。請益</other>
老來自病救不了。佛病祖病孰能排。壁上葫蘆風打
落。床頭拄杖被塵埋。
<other>寄予藏主</other>
要成大樹作陰凉。放教片心如泥去。雲門一舉四十
九。臨濟大師無本據。
<other>示莫侍者</other>
參禪只要見得盡。見得盡時無障礙。六箇門頭長日
開。聲香味觸常三昧。
<other>寄明藏主</other>
一顆如來藏裡珠。靈光爍破眾人疑。大千沙界無塵
土。即是塵勞未脫時。
<other>寄息首座</other>
黃檗三度打臨濟。睦州合喫棒三千。乾坤儱侗無今
古。猛將不來邊上眠。
<other>示然侍者</other>
以法傳法獅子吼。以心傳心鐵牛機。十方世界無行
路。圓覺空中有路歸。
<other>送權侍者遊洞庭</other>
七十二峯波面出。盧公去後石屏存。高歌數曲遊三
日。圖畫又添僧一尊。
<other>寄梓巖西堂和尚</other>
每問往來興寢事。惟言閉戶自安禪。西丘壽到八十
四。住院都盧無十年。
<other>寄寶藏主</other>
識塵消落盡。本性自圓明。動靜無差異。語言只似常。
後到不過此。先來亦只寧。坐禪一片石。松樹長青青。
<other>送明藏主</other>
門內天地闊。門外山水長。一句未脫口。遍界是冰霜。
寒光奪夜月。鬼神不敢當。本來清淨性。胸中無留藏。
拾得是我弟。寒山是我兄。明朝相隨去。一錫兼一瓶。
<pb n="231"/>
<other>示收侍者</other>
人言不是面通紅。此病流來自劫空。拈出洞山三頓
棒。慈明老漢得黃龍。
<other>送靈石齊物長老</other>
方丈守職莫輕忽。自然久久見全功。楊岐只是會監
寺。踢出驢兒振祖風。
<other>寄端書記</other>
青猿長短聲。獨自倚廊柱。三際俱不來。一片冷泉水。
非唯無眾生。無佛亦無己。短句與長吟。遣與適意耳。
半夜落霜華。日輪正卓午。寥寥天地間。只有寒山子。
<other>送茂侍者</other>
一鶚度秋空。秋空無影跡。千人萬人海。聚頭空唧唧。
點黑楊岐衣。鷲峯藏得密。寒暑知幾年。分付當有日。
談玄說妙者。脫去情塵執。
<other>示明侍者</other>
布毛吹起便悟去。未吹布毛何不悟。三三九九八十
一。雲門大師有抽顧。
<other>寄灌頂長老</other>
半夜[鴳-女+隹]鳴山月吟。山翁獨坐破柴床。幾番劫石成
去。一點靈光照世明。
<other>示至侍者</other>
我宗無語亦無法。獼猴各佩古菱花。昏衢燭破無今
古。大地眾生盡到家。
<other>送一維那</other>
扣我山寮門。乃是我法姪。來情不用推。一一皆著實。
生柴帶葉燒。新水敲冰汲。難得再相逢。今年六十七。
歸去望東溟。天岸一團日。
<other>送琦上人</other>
萬里無寸草。出門便是草。十年歸不得。忘却來時道。
今歲秋事早。凉風生木杪。拄杖挑鉢囊。銳志不小小。
孰顧他洞山。瀏陽寒拾老。衲僧家行履。不可得尋討。
<other>寄雪竇千峯琬西堂</other>
千丈崖根芋火香。天上日輪正卓午。東土西乾無祖
師。白頭老僧七十五。
<other>道藏主號物外。因作此偈</other>
何處是物外。徒然勞指註。物物皆唯我。我實無比喻。
去却我一字。動靜隨所寓。靈光遍寰宇。今古絕來去。
<other>寄海藏主</other>
佛佛授手無多子。祖祖相傳似海深。昨夜西風撼門
扇。天明無跡可追尋。
<other>送徹上人遊台鴈</other>
多人乞語過台鴈。上人亦向那邊遊。寒拾不能登妙
覺。只為貪著山水幽。巨羅長年抱膝坐。癡癡更是不
知休。春花正開香滿路。日輪卓午山氣收。乘興去時
宜速速。乘興回來莫悠悠。
<other>送真藏主</other>
達磨不曾來東土。二祖亦不往西天。一條古路生荊
棘。更無佛法可流傳。
<other>示霞上人</other>
一大藏教言外薦。十方剎土目前看。老僧住世無多
日。只要闍梨心地安。
<other>寄靈仲通姪</other>
一樓山色好。山是飛來山。座上方外友。身心俱閒閒。
秋來幾夜夢。踏月到其間。更轉語方定。瓦爐香未殘。
一偈聊相寄。山寮長日關。
<other>拄杖歌</other>
老龍蛻骨空山。樵人惠我作杖。靠在繩床角頭。團團
圍繞萬象。打狗打雨敲風。總是顛倒妄想。有人拗作
兩橛。伏惟尚饗。
<other>歸山</other>
衰老歸山寮。山寮無雜事。柴床石枕頭。長伸兩脚睡。
寒拾約不來。豐干騎虎至。虎性本不馴。蒼苔都踏碎。
春風補得完。八八六十四。
<pb n="232"/>
<other>此菴歌</other>
吾結此菴寄殘影。有問此菴壞不壞。一語發出甚奇
怪。隨他口下答不壞。凡屬形相皆是壞。為甚此菴却
不壞。六窻俱透無一物。常光無內亦無外。劫火洞然
大千壞。吾結此菴實不壞。行住坐臥於其中。只是尋
常箇境界。有時松風閒舉話。萬象森羅齊爽快。
<other>示恩藏主</other>
道在目前無變易。只緣體悉有親疎。黃梅夜半傳衣
鉢。七百人中一老盧。
<other>寄琢間和尚</other>
聞得去年交院事。世間誰識老師心。青山綠水門前
有。淨土西方不去尋。
<other>塔偈</other>
午夜髑髏吟。山空片月明。西方無淨土。只有彌陀經。
<other>塔銘</other>
病叟今年六十六。死日將至。火化好。土化好。西堂唯
菴貫和尚云。古鄮山中。有片荒地。因疊石為塔。為銘
曰。
天生一穴。藏吾枯骨。骨朽成土。土能生物。結箇葫蘆。
掛趙州壁。永脫輪迴。超三世佛。

橫川和尚語錄下（終）

<article id="n1412">古林清茂禪師語錄</article>

<talk>No. 1412-A
 古林和尚語錄序</talk>

前集賢待　制承事郎馮子振　述
希音徐疾要假谷傳。觸影悟迷。須憑鏡了。鏡尋頭而
谷接響。谷有口而鏡無心。聲不可以屐而追。影不可
以迹而躡。若夫以意捉摸。而邈然形似之覩。以境酧
酢。而冥然去住之非。驟呼而立應。西倡而東和。夫非
谷之傳耶。愛不加貌之妍。憎不加貌之不妍。夫非鏡
之了耶。
金陵保寧古林禪師。四坐道場。饒益一切。五方英衲
頴笠均膝行側足。而交屨四馳。出則有語。語則有錄。
音之赴也如谷。影之徹也如鏡。竅啟籟發。萬壑齊撼。
垢盡明復。纖埃弗棲。譬之雪山藥樹根。欲齅而鼻觀
春迴。天竺酥陀鉢。擬盛而頂門香溢。捷鋒掣電。晴漢
霹[靂-秝+林]。神鍤裂瀑。平逵淵潭。北白嵓上花開。焉用別峰
之相見。大庾嶺南梅熟。咸觀彼岸之競登。竇古重拈。
後箭頓驚嚙鏃。統宗再續。前驂少待速鞭。漚滄海而
粟粒全潮。塊須彌而藕絲億劫。是以簪紳改腐爛之
觀。裓錫服澡袚之膺。雪松自青。霜草亦碧。黃檗心要。
裴休盍序其肺肝。丹霞願遙。老我欠鋤於鬚髮。姑述
鳳臺之見在。尚覘鹿苑之緒聞。江吸龐衡陽。未害甞
親馬祖。石供元長老。鈍機失笑蘇公。粗引其端。作如
是禮。旹泰定乙丑冬至日。

<other>古林和尚語錄目次</other>

卷第一
馮子振序
平江府天平山白雲禪寺語錄
平江府開元禪寺語錄
再住開元禪寺語錄
卷第二
饒州永福寺語錄
卷第三
承宣集序
重拈雪竇舉古一百則
自䟦
<pb n="233"/>
卷第四
法語小參普說
卷第五
真讚自讚偈頌
䟦
卷第六
梵僊序
拾遺偈頌
卷第七
拾遺偈頌行實[石*((白-日+田)/廾)]
友梅撰拾遺偈頌上梓募緣疏

No. 1412
<sarticle>古林和尚語錄卷第一</sarticle>

<other>初住平江府天平山白雲禪寺語錄</other>
平江路永壽禪寺住持小師　元浩　編
師於大德二年。二月初三日。就承天能仁禪寺前堂
首座寮。受請。入寺。指山門云。豁開戶牖。當軒者誰。紅
霞穿碧落。白日繞須彌。
據室云。一槌便就。塞壑填溝。不假一槌。撐天拄地。無
鼻孔底。不要聞香。有咽喉底。教他出氣。离婁行處浪
滔天。大洋海底無滴水。喝一喝。
指法座云。此座若謂高廣。不過七尺八尺。自是諸人
用力太過。不能陞得。于它須彌燈王甚麼事。遂陞座。
拈香云。此一瓣香。爇向爐中。端為祝延
今上皇帝聖躬萬歲萬歲萬萬歲。陛下。恭願。堯仁廣
被。湯德彌新。齊壽筭于芥子之城。樹丕圖於拂石之
劫。次拈香云。諸佛出世。以心傳心。祖師西來。將法付
法。心法無二。通貫十方。後來叢林凋弊。佛法澆漓。諸
方長老出世。各各以香為信。香何信之有。當知信不
在香。而在法也。天平今日。此香爇向爐中。奉為
先住阿育王山廣利禪寺楊岐第十世橫川大和尚。
但陳供養。夫復何言。　遂就座。上首白槌罷。僧問。大
通智勝佛。十劫坐道場。佛法不現前。不得成佛道時
如何。師云。更與十劫始得。進云。有意氣時添意氣。不
風流處也風流。師云。切忌從它覓。迢迢與我疎。進云。
只如昔日世尊出世。釋梵引隨。和尚今日開堂。畢竟
有何祥瑞。師云。須彌山在你脚下。進云。與麼則
皇恩佛恩一時報畢。師云。且喜天下大平　僧問。保
壽開堂。三聖推出一僧。保壽便打。意旨如何。師云。蛇
無頭不行。進云。三聖云。與麼為人。非但瞎却者僧眼。
瞎却鎮州一城人眼去在。保壽擲下主丈便歸方丈。
又作麼生。師云。七棒對十三。進云。和尚未離雙峨。早
聞有此機要。師云。到者裏因甚却無。進云。退己讓人。
萬中無一。師云。明日來與你棒喫。僧禮拜　師乃云。
問話且住。須知未入門來。
皇恩佛恩一時報畢。擊拂子云。是法非思量分別之
所能解。天之南地之北。日月星辰。墻壁瓦礫。離四句
絕百非。是時人知有。始從鹿野苑。終至䟦踶河。畢竟
明甚麼邊事。所謂佛佛授手。祖祖相傳。一句當陽。十
方坐斷。正恁麼時如何。千峰朝華嶽。萬派肅滄浪。
復舉達磨大師云。吾本來茲土。傳法救迷情。一花開
五葉。結果自然成。卓主丈云。雲行雨施。三草二木。
上堂。萬法本閑。惟人自閙。放過臨濟德山。打殺雲門
雪嶠。盡大地是金剛眼睛即不問。拈却糞箕苕帚。寒
山子為甚麼拍手大咲。澤廣藏山。理能伏豹。
上堂。舉雪竇和尚云。春山疊亂青。春水漾虗碧。寥寥
天地間。獨立望何極。師云。好大眾。文殊普賢起佛見
法見。貶向二鐵圍山。誠不虗也。有底道。雪竇和麩粜
麫。貴在一時。殊不知。眼觀東南。意在西北。流泉兮涓
涓。白石兮鑿鑿。雲片片兮朝出而暮歸。日暉暉兮東
上而西落。擊拂子一下。
<pb n="234"/>
佛誕上堂。驀拈主丈云。從生至死。只是者箇。釋迦老
子。是甚麼乾屎橛。下座。
上堂。僧問。一不成。二不是。三級浪高魚化龍。痴人猶
戽夜塘水。學人上來。乞師指示。師云。無人知此意。令
我憶南泉。進云。花須連夜發。莫待曉風吹。師云。緊峭
草鞋。僧禮拜　師乃云。古者道。若論此事。直須揮劍。
若不揮劒。漁父棲巢。是故從上若佛若祖。拈一機示
一境。莫不洞微淵奧。所謂抽釘拔楔。解粘去縛。知之
者。直是恩大難酬。不知者。何異鏤氷琢雪。山僧者裏。
盡力道不得底句。不在師子峯。定在太湖裏。是汝諸
人脚跟下。七穿八穴。甚處得來。喝一喝。
上堂。烹却露地牛。日輪正卓午。無為實性門。開却通
天路。通天路既開。普請諸人從者裏入。所以道。我若
向刀山。刀山自摧折。我若向鑊湯。鑊湯自枯竭。咄咄
咄。無物堪比倫。教我如何說。
上堂。舉鹽官問僧。甚處來。僧云道場。官云。者裏是甚
麼所在。僧云。賊不打貧兒家。汾陽代云。但和聲便打。
師云。賊不打貧兒家。因甚却打。者裏著得隻眼。方知
古人箭不虗發。
上堂。聞鍾聲披起七條。見日出曬㫰皮草。日用事尋
常。何須別尋討。世尊三昧迦葉不知。迦葉三昧阿難
不知。阿難三昧商那和脩不知。拈起主丈云。主丈子
三昧。諸人不知。卓主丈云。龍得水時添意氣。虎逢山
色長威獰。
上堂。舉金牛和尚。凡自做飯。供養眾僧。每至齋時。舁
飯桶到堂前。作舞云。菩薩子喫飯來。乃撫掌大咲。雪
竇拈云。雖然如是。金牛不是好心。師云。雪竇錯下名
言。當時金牛豈不是義出豐年。
上堂。道遠乎哉。觸事而真。聖遠乎哉。體之即神。[鬱-山+止][鬱-山+止]
黃花。不可不喚作般若。青青翠竹。不可不喚作法身。
所以實際理地。不受一塵。萬行門中。不捨一法。是汝
諸人。信也好。不信也好。三十年後。遇著本色道流。莫
道。白雲門風峭峻。卒摸索不著。下座。
上堂。僧問。古人道。拈起也天迴地轉。放下也草偃風
行。去此二途。如何是和尚為人處。師云。草裏無三日
藏。進云。只見白雲飛散盡。不知明月落誰家。師云。𡎺
著你鼻孔　又僧問。如何是奪人不奪境。師云。早朝
有粥。齋時有飯。進云。如何是奪境不奪人。師云。喫則
從它喫。不喫任東西。進云。如何是人境兩俱奪。師云。
灯籠吞却露柱。進云。如何是人境俱不奪。師云。厨庫
恰對僧堂。僧禮拜　師乃云。雞啼白晝。海水騰波。犬
吠黃昏。須彌岌嶪。拽取占波國。共新羅額額。即不問。
山禽聚集。牛動尾巴。釋迦老子。三百法會之中。那一
會中。曾說此法。到者裏。若非智眼洞明。便見失之千
里。雖然。山僧與麼道。也是抑而為之。
上堂。舉盤山和尚云。譬如擲劒揮空。莫論及之不及。
斯乃空輪無迹。劒刃非虧。若能如是。心心無知。師云。
東頭賣貴。西頭賣賤。阿耨達池龍王請佛齋。賓頭盧
尊者亦預其數。下座。
上堂。下坡不走。快便難逢。東頭來東頭打。西頭來西
頭打。四方八面來連架打。且道。古人還有為人處也
無。瞎漢莫妄想。我昔聞是法。未甞妄宣說。德山斫牌
於閙市。誰家竈裏無烟。赤土畫簸箕。事因叮囑起。下
座。
上堂。舉雲門云。法身喫飯。幻化空身即法身。乾坤大
地何處有也。物物不可得。以空噇空。若約檢點將來。
將謂合有與麼說話。師云。是即是。要且無佛法道理。
幻化空身即法身。乾坤大地豈不是法身。物物不可
得。以空噇空。空亦不可得。檢點將來。自救不了。
上堂。一切障礙。即究竟覺。得念失念。無非解脫。竪起
拂子云。人人盡有者箇。因甚麼用不著。是以諸佛出
世。祖師西來。無非要人向生佛未具已前。識取是箇
非箇。麻三斤。乾屎橛。杖林山下竹筋鞭。開口不在舌
<pb n="235"/>
頭上。喝一喝云。如我按指。海印發光。汝蹔舉心。塵勞
先起。若向者裏識得。釋迦老子。乘本願力。示現閻浮。
提拔四生。梯航九有。人人契證本地風光。作箇人天
眼目。良久。又喝一喝云。放兩拋三。坐一走七。渾家送
上渡頭船。九九依然八十一。下座。
上堂。一切障礙。即究竟覺。卓主丈云。不得春風花不
開。花開又被風吹落。下座。
上堂。舉船子和尚云。千尺絲輪直下垂。一波纔動萬
波隨。夜靜水寒魚不食。滿船空載月明歸。師云。好大
眾。如今商量盡道。古人勞而無功。殊不知烟波萬頃。
意在鯤鯨。片甲纖鱗。徒勞上釣。白雲與麼告報。是汝
諸人還知落處麼。舉古舉今。阿誰不會。動絃別曲。罕
遇知音。擊拂子下座。
上堂。祖師云。心地含諸種。普雨悉皆萌。頓悟花情已。
當生即不生。三十三天。二十八宿。五千四十八卷。教
理行果。還有者箇道理也無。灯籠起舞。露柱掀眉。兩
箇金剛神發咲。一雙紅杏換消梨。
上堂。大智洞明。如珠在盤。不撥自轉。通人分上。一點
也用不著。所以道。有時先照後用。有時先用後照。有
時照用同時。有時照用不同時。臨濟小廝兒。却具一
隻眼。古人與麼道。雖則托上梵天。點檢將來。大似以
鰕為目。驀拈主丈云。明不見暗。暗不見明。明暗雙忘。
是箇甚麼。喝一喝云。須彌山上𨁝跳。拍手呵呵大咲。
人人鼻孔遼天。只為目前不了。卓主丈一下。
上堂。好大眾。薰風自南來。殿閣生微凉。老妙喜向者
裏𡎺著磕著。豈為分外。白雲道。薰風自南來。殿閣生
微凉。短者自短。長者自長。本無迷悟。豈涉思量。無限
扁舟何處去。夜深元不在瀟湘。
為蹔到生侍者秉炬云。生如著衫。死如脫袴。侍者參
得禪。何曾有分付。在途路不離家舍。在家舍不離途
路。火熱風動搖。水濕地堅固。
上堂。僧問。不著佛求。不著法求。不著僧求時如何。師
云。除却面前𡏖𡒁著。進云。恁麼則西天此土。任性優
游去也。師云。還我草鞋錢來。僧禮拜　師乃云。三日
前五日後。若不揮劒。漁父棲巢。與麼說話。大似擔水
河頭賣。光非照境。境亦非存。光境俱亡。復是何物。大
慧和尚云。千年常住一朝僧。卓主丈云。竹影掃階塵
不動。月穿潭底水無痕。
上堂。一切法即是佛法。燈籠自灯籠。露柱自露柱。一
切法不是佛法。蝦蟇吞却大象。蚯蚓咬殺麒麟。辨龍
蛇擒虎兕。穿却天下衲僧鼻孔。即不問。三千里外。逢
人不得錯舉一句。作麼生道。以主丈畫一畫云。星河
秋一鴈。砧杵夜千家。
上堂。金風扇野。玉露垂珠。葉墮林間。蛩吟砌畔。解脫
門宏開八字。真實義綿亘十方。諸人眼見耳聞。一一
超今邁古。向上一路。別有誵訛。槌折你腰。第一莫將
來。將來不相似。禿却你舌。壁立萬仞沒商量。打刀須
是邠州鐵。
謝道舊上堂。敲空作響。罕遇知音。擊木無聲。難為作
者。興化見同參。打下法堂。高亭訪德山。見剎竿便去。
是皆金砂不辨。玉石俱焚。邪正不分。過由鞭影。是汝
諸人。還知白雲落處麼。拍禪床下座。
上堂。迦葉糞掃衣。價直百千萬。輪王髻中寶。不直半
文錢。大眾。古人與麼道。可謂恩大難酬。下座。
中秋上堂。今朝八月十五。正是中秋時節。天上月圓。
人間月缺。吞却三箇四箇。眼裏無筋。吐却七箇八箇。
口裏無舌。如今諸方商量。總道。靈山話月。曹溪指月。
馬祖百丈南泉翫月。殊不知正是第二月。忽有箇漢。
出來道。如何是第一月。只向它道。誠知你向鬼窟裏
作活計。
上堂。舉洞山和尚云。語中有語。名為死句。語中無語。
名為活句。諸禪德。作麼生是活句。到者裏實難得人。
又有道。參禪須參活句。莫參死句。活句下薦得。堪與
<pb n="236"/>
人天為師。死句下薦得。自救不了。臨濟大師云。我者
裏是活祖師意。所以三度問佛法的的大意。三度被
打。如蒿枝拂相似。若不參活句。焉能如此。古人與麼。
如今即不然。死句即是活句。活句即是死句。其活也。
羅籠不肯住。呼喚不迴頭。古聖不安排。至今無處所。
其死也。不是目前法。非耳目之所到。百草頭上薦取。
老僧閙市裏。識取自己。靈源明皎潔。枝派暗流注。喝
一喝云。明眼衲僧會不得。
上堂。竪四橫三。拈一放七。掣電奔雷。崩崖裂石。稽首
金剛神。盡力道不出。因甚如此。識法者懼。
達磨祖師忌。拈香云。來不本分來。去不本分去。兩手
揑空拳。開口落第二。咄咄咄。力圍希。熊耳峰頭。花開
鐵樹。
上堂。如來禪祖師禪。會則紅塵堆裏。七出八沒。不會
則黑山鬼窟下。且待驢年。是法住法位。世間相常住。
釋迦老子因甚麼打失鼻孔。達磨大師從西竺國來。
為傳上乘心印。諸人還識上乘人麼。擲下主丈云。上
乘菩薩信無疑。中下聞之必生怪。
冬至上堂。僧問。不逐陰陽消長。不隨四序推遷。是甚
麼人。師云。老僧在你脚下。進云。與麼則學人罪過。師
云。也是我尋常用底。僧禮拜　師乃云。群陰剝盡。罷
三玄戈甲於百草頭邊。一氣潛回。列五位君臣於千
聖那畔。有佛處不得住。無佛處急走過。一舉四十九。
上堂。開口即錯。擬心即差。瑯瑘覺和尚云。蘇武不受
單于拜。大眾會麼。瑯瑘與麼道。也是口是心非。下座。
上堂。舉五祖和尚云。世有一物。不屬凡。不屬聖。不屬
邪。不屬正。萬事臨時。自然號令。師云。一度被蛇傷。怕
見斷井索。
上堂。古者道。我不敢輕於汝等。汝等皆當作佛。白雲
道。我不敢輕於汝等。汝等各自修行。若教汝念佛。是
謗佛。若教汝念法。是謗法。若教汝念僧。是謗僧。謗佛
謗法謗僧。合入無間地獄。雖然。白雲與麼道。也是久
日樺來唇。
上堂。舉雲門云。有解問話者。置將一問來。僧出禮拜
云。請師鑑。門云。拋鉤釣鯤鯨。釣得箇蝦蟇。師云。雲門
雖則見兔放鷹。撿點將來。失利不少。山僧即不然。有
解問話者。置將一問來。若有僧出。即向它道。三生六
十劫。
上堂。好日多同。一彩兩賽。雲門扇子𨁝跳上三十三
天。築著帝釋鼻孔。趙州狗子無佛性話。拈却了也。喫
粥了洗鉢盂去。諸人作麼生會。若也不會。孤負趙州。
歲旦上堂。一切賢聖。皆以無為法。而有差別。拈起主
丈云。者箇是主丈子。作麼生是無為法。良久云。鏡清
道有。明教道無。空中石臼。水上葫蘆。
上堂。雲門道。我有一句語。不敢望汝會。作麼生舉。白
雲道。我有一句語。不敢望汝舉。作麼生會。坐一走七。
拈向一邊。竪四橫三。置之一處。東去西去。似井[覤-儿+丘]驢。
南山北山。如牛拽磨。喝一喝。
上堂。僧問。文殊是七佛之師。未審文殊師甚麼佛。師
云。一槌兩當。進云。今古應無墜。分明在目前。師云。放
你三十棒　乃云。道遠乎哉。觸事而真。聖遠乎哉。體
之則神。除却左眼八兩。拈却右眼半斤。無擡巨靈之
手。難以擘太華之蒼翠。有竭滄溟之力。方可扶驪龍
頷下之珍。良久云。罕逢穿耳客。多見刻舟人。
佛誕上堂。佛以一大事因緣故。出現於世。山河大地
作大獅子吼。演說摩訶大般若。拈主丈云。看看。又入
鹿野苑中去也。
上堂。舉雲門云。古佛與露柱交參。是第幾機。自代云。
南山起雲。北山下雨。五祖和尚拈云。大小雲門。元來
小膽。四面即不然。古佛與露柱交參。是第四機。師云。
將長補短。不無雲門。買帽相頭。還它五祖。白雲即不
然。古佛與露柱交參。是第幾機。一二三四五。又云。一
二三四五。打動震天鼓。達磨老臊胡。剛然不是祖。喝
<pb n="237"/>
一喝下座。
先育王法衣至。上堂。正法眼。破砂盆。一言該萬象。一
句定乾坤。行佛祖不傳之令。廓人天未證之門。黃檗
棒頭。豈足以發明。臨濟大事。巴陵三句。焉能報雲門
莫大之恩。豈不見。僧問大梅和尚。見馬大師。得个甚
麼。便住此山。大梅云。我見它向我道。即心即佛。便向
者裏住。僧云。近日大師。佛法又別了也。梅云。道甚麼。
僧云。非心非佛。梅云。者老漢惑亂人家男女。未有了
日。在它非心非佛。我只即心即佛。老大梅如龍得水。
似虎靠山。若非深辨來風。未免遭它惑亂。白雲者裏。
幸是先育王過去了也。直是羚羊挂角。蹤跡全無。是
汝諸人三十年後。且莫惑亂人好。
上堂。不與一法作對。便是無諍三昧萬。象不能覆藏。
何妨獨步大方。據虎頭収虎尾。沒回互絕承當。良久
云。果然今夜月。無處不清光。
解夏上堂。四月十五日。七月十五日。屈指數將來。恰
恰九十日。驀拈主丈云。穿過釋迦老子鼻孔。過去諸
如來。斯門已成就。現在諸菩薩。今各入圓明。未來修
學人。當依如是法。如是之法。本自現成。東西南北。四
維上下。七縱八橫。無往不可。好大眾。結也如是。解也
如是。如是之法。善自護持。上士一決一切了。中下多
聞多不信。卓主丈一下。
朝廷看藏經滿散上堂。以字不成。八字不是。一大藏
教。盡在目前。未離兜率。已降王宮。諸佛法身。常時顯
現。便乃以虗空無邊之體。為正體。以金剛不壞之山。
為壽山。巍巍乎。彰舜德於九疇。蕩蕩乎。播皇風於八
極。林下無為之士。均承雨露之恩。老幼孤弱之民。悉
稟隆平之治。典章大備。文物一新。堯日與佛日並明。
金輪與法輪常轉。卓主丈云。虗空可量風可繫。無能
盡說佛功德　復舉僧問睦州。一氣轉一大藏教時
如何。州云。有甚饆羅䭔子。快下將來。師云。者僧有奔
流度刃之機。睦州雖則窮急計生。要且無佛法道理。
白雲者裏。二十日為頭看念藏經。二十六日滿散。一
百七十衲僧。人人具足。五千四十八卷。字字周圓。翻
性海之波瀾。揭義天之日月。且道。與睦州是同是別。
良久云。向下文長。付在來日。下座。
上堂。心眼既相同。一見即便見。舉古復舉今。由來少
方便。獨掌不浪鳴。單絲不成線。拈起一毛頭。獅子全
身現。下座。
施主請上堂。僧問。向上一路。千聖不傳。今日檀信臨
筵。請師提唱。師云。春無三日晴。進云。可謂今古應無
墜。分明在目前。師云。火裏蝍蟟三隻眼。進云。此事且
止。只如僧問趙州。如何是道。州云墻外底。意旨如何。
師云。仰面見天。低頭見地。進云。僧云。我不問者箇道。
州云。你問甚麼道。僧云大道。州云。大道透長安。又作
麼生。師云。海裏使風山上船。進云。只如學人今日問
和尚。如何是道。未審將何祗對。師云。直下[覤-儿+丘]。進云。昔
日趙州。今日和尚。師云。且莫詐明頭。僧禮拜　師乃
云。佛佛授手。無邊剎境。自它不隔於豪端。祖祖相傳。
十世古今。始終不離於當念。向上一路。千聖不傳。直
饒坐斷報化佛頭。未免墮在聲色堆裏。更向威音那
畔。獨振玄風。空劫已前。單明自己。大似隔[革*(華-(十*〡*十)+(人*〡*人))]用拳頭
抓痒。有甚快活處。所以道。羣靈一源。假名為佛。體竭
形銷而不滅。金流朴散而常存。百姓日用而不知。諸
佛常知而獨用。以獨用無私之旨。常居乎有象之先。
以日用不知之心。逈出乎真諦之表。無前無後。無古
無今。彼我混同。聖凡不異。正與麼時如何。青山不鎖
長飛勢。滄海合知來處高。擊拂子下座。
上堂。僧問。孟夏漸熱。仲夏酷熱。學人上來。願聞法要。
師云。孟夏漸熱。仲夏酷熱。僧禮拜　師乃云。孟夏漸
熱。仲夏酷熱。巖房夜冷如氷。雨做黃梅時節。雪峰項
上百二十斤鐵枷。何不脫却。秤尾無星。南泉自小養
一頭水牯牛。道我純熟了也。針頭覓鐵。下座。
<pb n="238"/>
結夏上堂。時臨首夏。三月安居。西天此土。慶無不宜。
拈主丈云。釋迦老子。只今在白雲主丈頭上。放大光
明。演說摩訶大般若。其間若有一字一句不與諸人
抽釘拔楔解粘去縛。我誓不成正覺。然雖如是。也祇
道得一半。如何是那一半。卓主丈云。天闊地闊。
謝供萬佛化主上堂。三界無法。何處求心。四大本空。
佛依何住。桑樹上著箭。柳樹上出汁。鮎魚上竹竿。俊
鶻趂不及。竪起拂子云。看看。有世界以香飯為佛事。
有世界以音聲為佛事。有世界以一切處為佛事。以
香飯為佛事。則諸人決定不得食。以音聲為佛事。則
諸人決定不得聞。以一切處為佛事。帶累白雲眉鬚
墮落。畢竟如何。秤不如尺。
供萬佛施主請陞座。佛不遠人。即心而證。甚處得者
消息。法無所著。仗境方生。切忌坐在者裏。伶俐漢。纔
聞舉著。如金翅擘海直取龍吞。獅子遊行不求伴侶。
塵塵爾。念念爾。全體與麼來。全體如是住。豈不見。昔
日波斯匿王問佛云。勝義諦中。還有世俗諦否。若言
其有。智不應一。若言其無。智不應二。一二之義。其義
云何。佛云。汝於過去龍光佛時。曾問此義。我今無說。
汝今無聞。無說無聞。是名一義二義。釋迦老子。於微
塵數劫。成就此無上法王陀羅尼門。被波斯匿王一
擊百雜碎。至今二千餘年。直是收拾不上。今日悲濟
場開。檀信會集。雖無如是問答。其勝義諦。廓爾現前。
事無不周。理無不備。所謂無量殊勝併集。解脫知見
普薰。雖然如是。明眼人前放過即不可。如是即易。不
如是即難。如是即難。不如是即易。明明百草頭。明明
祖師意。盡大地是王老師檀越。即不瞞汝諸人。龐居
士未見馬祖時。鼻孔索頭落在甚處。良久擊拂子云。
三級浪高魚化龍。癡人猶戽夜塘水。
供萬佛會上堂。出中近時以來。荷諸兄弟營建供萬
佛道場。無非顯揚佛事利益有情。盡十方虗空徧法
界。三世一切諸佛。悉皆應供而去。唯有釋迦老子。作
是念言。不易不易。寧可洋銅灌口。不受信心人食。寧
可熱鐵纏身。不受信心人衣。大眾。既是釋迦老子。因
甚作者般見解。者箇說話。如閙市裏踢毬相似。須是
眼親手辨。未舉先知。迅速如風。捷疾如電。若擬議思
量。即沒交涉也。古人云。聲前一路。從汝洞明。句後不
來。猶虧一半。纖塵不透。如隔鐵圍。奇特相逢。將何詰
對。拍禪床云。閃電爍開千聖眼。好山多在最高層。
上堂。今朝五月十五。打起南泉破鼓。人人眼見耳聞。
露柱灯籠起舞。只如南泉道。王老師不打者破鼓。汝
諸人作麼生商量。如今人聞得往往道。為甚麼不打。
者般漢喚作劫粥飯禿兵。有甚用處。白雲若也放過。
不免諸方檢責。以主丈一時打散。
解夏上堂。昨日也與麼。今日也與麼。一夏九十日。是
甚麼熱大。敗壁虫始鳴。秋林葉方墮。拈上死柴頭。且
向無烟火。擊拂子下座。
上堂。拈主丈云。盡大地撮來如粟粒大。古人到者裏。
著甚死急。是法住法位。世間相常住。火向西流。水朝
東去。卓主丈云。萬般施設不如常。如常恰似秋風至。
下座。
天壽節上堂。一言用祝無疆壽。大地山河為舉揚。昨
夜祝融峯頂望。老松枝上又添長。
上堂。舉中邑因仰山謝戒。邑於禪床上。以手拍口云。
和和。山從西過東。邑又拍口云。和和。山從東過西。却
於中間而立。然後謝戒。邑云。甚處得此三昧。山云。曹
溪脫印子舉來。邑云。汝道曹溪用此三昧接甚麼人。
山云。接一宿覺。山却問。和尚甚處得此三昧。邑云。我
於馬大師處。得此三昧。師云。中邑拍口和和。且不是
馬大師處得此三昧。仰山從西過東。從東過西。且不
是曹溪處得此三昧。既然不是。且道。從什麼處得此
三昧。古人決定言不虗發。諸人也須自悟始得。
開爐上堂。時節若至。其理自彰。日不待火而熱。月不
<pb n="239"/>
待風而凉。世界闊一丈。古鏡闊一丈。火爐闊一丈。佛
大泥多。舡高水漲。下座。
上堂。僧問。七十三八十四時如何。師云。釋迦老子入
你鼻孔裏去也。僧禮拜　師乃云。七十三八十四即
不問。釋迦老子無端入你鼻孔裏一句。作麼生道。良
久云。海水不生氷。下座。
上堂。舉興化在三聖處。常謂人曰。我在南方行脚一
遭。主丈頭不曾撥著箇會佛法底。你在者裏作甚麼。
聖聞得乃問化云。你具甚麼眼。化便喝。聖云。須是你
始得。化便休去。大覺聞云。作歷生得業風吹入大覺
門來。化後到大覺充院主。覺一日喚云。院主。我聞你
道在南方行脚一遭。主丈頭不曾撥著一箇會佛法
底。你具甚麼眼。化便喝。覺拈棒。化擬議。覺便打。化又
喝。覺又打。次日化從法堂前過。覺喚云。院主。我直下
疑你昨日兩喝。你試說看。化云。某甲在三聖處學得
箇賓主句。總被師兄折倒了也。與某甲箇安樂法門。
覺云。者瞎漢來者裏納敗闕。卸下衲衣痛打一頓。化
於棒下。徹見臨濟在黃檗處喫棒底道理。師云。興化
氣宇如王。因甚麼向大覺棒頭。方見臨濟在黃檗喫
棒底道理。山僧主丈子。走遍四天下。撥著一箇便是
會佛法底。它時後日。免得遞相鈍置。
歲旦上堂。僧問。年新月新日新。萬事無不重新。正與
麼時。請師祝
聖。師云。天左旋地右轉。進云。看取目前新號令。大家
齊賀萬年歡。師云。誰是知音。進云。僧問明教。新年頭
還有佛法也無。明教道無。意旨如何。師云。築著鼻孔。
進云。只如鏡清道有。又作麼生。師云。爛却舌頭。進云。
一人道有。一人道無。為復是同音共調。別有商量。師
云。總不恁麼。進云。如是則年年是好年。日日是好日。
師云。多少人坐在者裏。進云。明眼宗師天然有在。師
云。也不消得。僧禮拜　師乃云。今日新年頭。昨日舊
年尾。一年復一年。只麼隨它去。但得身心安樂。佛法
無有不是。然出家人無有不安樂者。每日起居飲食。
折旋俯仰。豈不是安樂田地。鴉鳴⿱少隹噪。可契真源。風
動塵飛。皆明佛事。以主丈敲香臺云。三世諸佛總在
者裏。是即龍女頓成佛。非即善星生陷墜。
寶藏主曇藏主至上堂。枯木逢春。便見花開五葉。寒
發焰。自然至於燎原。觀勝負豈假運籌。跂大方不
勞駿足。眷茲泉石叢社蕭條。若非達士相逢。爭見金
聲玉振。雲門放洞山三頓棒。臨濟正法眼向瞎驢邊
滅。德山背法堂著草鞋便行。茱萸訪趙州。靠主丈即
去。至於從上若佛若祖撩鉤搭索。莫不自謂龍驤虎
驟逞盡威獰。敵勝全鋒。要且未見毫𩬊事在。正與麼
時如何。九萬里鵬纔展翼。一千年[鴳-女+隹]便翱翔。
上堂。有佛處不得住。無佛處急走過。三千里外摘楊
花。衲僧鼻孔大頭向下。驀拈主丈云。阿剌剌阿剌剌。
春無三日晴。陌上行人少。
上堂。千波競起是文殊家風。一亘晴空是普賢床榻。
風和日暖。柳綠花紅。是什麼人境界。拈主丈云。是汝
諸人。穿紅塵入聚落。肩橫日月。背負須彌。三十年後。
不得孤負人好。卓主丈下座。
結夏上堂。本無修證。有甚長期。應時納祐。三月安居。
無上法王有大陀羅尼門。名為圓覺。流出一切清淨
真如菩提涅槃。[鴳-女+隹]脛自長。鳧脛自短。卓主丈。喝一喝。
滿散藏經上堂。教中道。如來所演八萬四千法藏言
教。皆名為文。離一切言音文字。理不可說。是名為義。
又云。若諸經中。文句廣博。能令眾生心意踊躍。名不
了義。若能宣說文句及心皆同燼。是名了義。大眾。
既令眾生心意踊躍。必能離諸妄緣。妄緣既離。即如
如佛。因甚麼名不了義。文句及心即同燼。畢竟了
箇甚麼。白雲山中一七日內。披閱大藏經文。總五千
四十八卷。一句一字。不作句想。不作字想。不作文想。
不作說想。不作佛想。不作非佛想。不作了義不了義
<pb n="240"/>
想。上來講贊。無限良因。端為祝延
聖壽萬安者。
<other>平江府開元禪寺語錄</other>
參學　清欲　編
入寺。指山門云。入門見額。上馬見路。大用現前。丹霄
獨步。
拈宣政院疏云。西天付囑。東土流通。懷藏日月。氣吐
長虹。言詮不及處。萬里清風。
指法座云。上不見有諸佛。下不見有眾生。中不見有
自己。方可陞于此座。千年無影樹。今時沒底[革*(華-(十*〡*十)+(人*〡*人))]。遂陞
座。祝
聖畢。萬壽和尚白槌云。法莚龍象眾。當觀第一義。
師乃云。第一義諦。作麼生觀。古者道。昭昭於心目之
間。而相不可覩。晃晃於色塵之內。而理不可分。既不
可覩。又不可分。則眼耳鼻舌身意。色聲香味觸法。皆
是影子邊事。於第一義諦。了無交涉。倘能直下承當。
新長老今日開堂一期事畢。其或未然。有疑請問。時
有僧問。三通鼓罷。大眾咸臻。學人上來。請師祝
聖。師云。雲靜日月正。雪晴天地春。進云。與麼則四海
盡歸皇化裏。萬靈何處不沾恩。師云。也少上座一分
不得。進云。只如古人道。撲落非它物。縱橫不是塵。山
河併大地。全露法王身。意旨如何。師云。透頂透底。進
云。野色更無山隔斷。天光直與水相通。師云。欲窮千
里目。更上一層樓。僧禮拜。師云。元來只在者裏　乃
云。始從鹿野苑。終至䟦提河。於是二中間。未曾談一
字。大眾。釋迦老子與麼道。是說耶。不說耶。說與不說
且置。只如它與麼道。還當得宗門中向上事也無。驀
拈主丈云。舉一不得舉二。放過一著。落在第二。天高
地厚。水闊山遙。一句全提。風恬浪靜。卓主丈云。黃河
三千年一度清。
上堂。明不見暗。暗不見明。明暗雙忘。好箇無事衲僧。
應菴和尚道。明暗雙忘。何異流俗阿師。是汝諸人。若
識得流俗阿師。便是箇無事衲僧。若是箇無事衲僧。
便識得流俗阿師。是以諸佛出世。祖師西來。無箇是
个非个。天左旋地右轉。山門頭合掌。佛殿裏燒香。天
下老和尚。口挂壁上。下座。
上堂。舉僧問南院。赤肉團上。壁立千仞。豈不是和尚
與麼道。院云是。僧便掀倒禪床。院云。你看者瞎漢亂
做。僧擬議。院便打。師云。南院大似平地喫交。者僧雖
得便宜。也是乞兒見小利。應菴和尚云。若非者僧敢
捋虎鬚。爭見南院汗馬功高。賊是小人。智過君子。
謝冬齋秉拂上堂。於食等者。於法亦等。所謂是法平
等。無有高下。楊岐金剛圈栗棘蓬。不可不平等。洞山
麻三斤。雲門乾屎橛。不可不平等。金將石試。玉將火
試。卓主丈云。曾聞一飽忘百飢。今日山僧身便是。下
座。
上堂。僧問。一言道盡時如何。師云。駟不及舌。進云。學
人不會。師云。頭長三尺。進云。便與麼去時如何。師云。
胡孫繫露柱。僧禮拜　師乃云。舉不顧。即差互。擬思
量。何劫悟。大眾依而行之。有箇分付處。還會麼。雪後
始知松柏操。事難方見丈夫心。
佛成道上堂。一月在天。影含眾水。一翳在眼。空花亂
墜。釋迦老子走入水牯牛隊裏去也。所以道。得之於
心。伊蘭作旃檀之樹。失之於旨。甘露乃蒺藜之園。拍
禪牀云。無人知此意。令我憶南泉。
上堂。今朝臘月十五。正好爭先快覩。夜來雪暗長空。
早起日輪卓午。添多減少。有放有收。換斗移星。超今
邁古。只將此箇當宗乘。誰道黃金如糞土。喝一喝下
座。
上堂。今朝臘月二十。正好移寬就急。莫教歲盡年窮。
事事商量。不及衲僧家。要行但行。要坐但坐。有甚麼
商量。卓主丈云。鰕跳不出斗。
請維那上堂。一槌便就。闡揚古佛家風。不假一槌。顯
<pb n="241"/>
示衲僧巴鼻。興化打克賓。臨濟辭黃檗。較之今日。雖
相去四五百年。而全機出沒。妙用縱橫。寸刃不施。橫
屍萬里。直是不隔一絲毫許。畢竟如何。李廣不封侯。
上堂。凡夫寔謂之有。二乘析謂之無。緣覺謂之幻有。
菩薩當體即空。經云。若以色見我。以音聲求我。是人
行邪道。不能見如來。
上堂。空手把鋤頭。三更過汴州。步行騎水牛。深深海
底遊。人從橋上過。牽牛去拽魔。橋流水不流。樹上挂
燈毬。下座。
上堂。山僧未陞此座已前。迦葉佛已與諸人舉話了
也。且道說甚麼法。二破不成一。一法鎮長存。若作一
二會。永劫受沈淪。驀拈主丈云。扶過斷橋水。伴歸明
月村。
<other>再住開元禪寺語錄</other>
參學　清欲　編
皇慶元年六月十二日。欽奉
聖旨入寺。開堂祝
聖罷。就座。僧問。天垂寶盖。地涌金蓮。三世諸佛轉大
法輪。大地眾生咸成正覺。靈山一會。今日儼然。學人
上來。願聞祝贊。師云。皇基磅礴三千界。聖德延鴻億
萬年。進云。一人端拱無為化。五葉花開遍界香。師云。
盡力道不出　僧問。記得同光帝問興化。朕收中原
獲得一寶。至今無人酬價。意旨如何。師云。日照天臨。
進云。興化云借陛下寶看。又作麼生。師云。丹山生鸑
鷟。金殿奏簫韶。進云。帝以兩手托起幞頭脚。為復當
陽顯露。為復盖覆將來。師云。乾坤收不得。堯舜不知
名。進云。龍得水時添意氣。虎逢山色長威獰。師云。切
忌亂針錐。進云。只如興化道。君王之寶誰敢酬價。又
作麼生。師云。一言截斷千江口。萬仞峯前始得玄。僧
禮拜　師乃云。聖人立極。光破萬[邱-丘+(看-目)]。皇天無私。惟德
是輔。是以先聖後聖。同聖德以照臨。古佛今佛。總一
心。而明妙。重光末運。再轉法輪。闡揚舊日家風。不墮
今時途轍。直得雲行雨施。水到渠成。非惟泉石增輝。
抑亦人天欣悅。一句該通五千餘卷。萬機頓赴八面
玲瓏。清風匝地。杲日當空。一道虗凝。逈然光彩。正與
麼時如何。域中日月縱橫挂。方外乾坤任卷舒　復
舉黃龍和尚城中歸偈云。去日一溪流水送。歸來滿
谷白雲迎。一身去住非去住。二物無情似有情。師云。
大眾還會麼。但行平等事。何用問前程。珍重。
上堂。舉五祖和尚云。末後最殷勤。儂家隨處新。大千
沙界裏。不免箇中人。且道那箇是箇中人。平蕪盡處
是青山。行人更在青山外。師云。五祖老人。雖則和泥
合水。就中緇素極是分明。山僧則不然。相見即殷勤。
無故亦無新。千年桃核破。渾是舊時人。與麼說話。且
道是同是別。下座。
上堂。心心不相知。法法不相到。一句定乾坤。千差俱
坐斷。豈不見龐居士云。本自無心於萬物。何妨萬物
常圍繞。鐵牛不怕獅子吼。恰似木人見花鳥。木人體
本是無情。花鳥逢人亦不驚。心境如如只者是。何慮
菩提道不成。雖然如是。檢點將來。猶欠悟在。山僧亦
有一偈。於一切處常用心。目前萬象盡平沈。當門獅
子正哮吼。達磨面皮三寸厚。手擕隻履西天去。軒知
無著渾身處。葱嶺那畔逢宋雲。唵摩尼達哩吽鉢吒。
請頭首上堂。僧問。人天眼目。即不問。大藏小藏。從什
麼處得來。師云。無根主丈。有底草鞋。僧禮拜　師乃
云。開人天眼目。展衲僧巴鼻。演出一大藏。闡無邊妙
義。舉一不得舉二。放過一著。落在第二。黃河三千年
一度清。人間五百年。彼天為一晝夜。且道彌勒為五
百億天子。說甚麼法。便證無生法忍。不見道。梵音清
雅。令人樂聞。
上堂。僧問。截水停輪時如何。師云。鰕跳不出斗。進云。
與麼則勞而無功也。師云。截耳臥街。進云。向上更有
事也無。師云有。進云。如何是向上事。師云。不勞懸石
<pb n="242"/>
鏡。天曉自分明。僧禮拜　師乃云。一翳在眼。空華亂
墜。坐斷千差。丁一卓二。譬如擲劒揮空。莫論及之不
及。斯乃空輪無跡。劒刃非虧。鏡裏看形見不難。水中
捉月爭拈得。卓主丈下座。
上堂。僧問。記得僧問香嚴。不慕諸聖。不重己靈時如
何。嚴云。萬機休罷。千聖不携。意旨如何。師云。海闊魚
龍少。山深異類多。進云。疎山為甚麼不肯香嚴。師云。
錦衣公子醉。林下道人悲。進云。只如疎山道。萬機休
罷猶有物在。千聖不擕亦從人得。又作麼生。師云。頭
長三尺。進云。香嚴云師叔莫道得麼。疎山云道得。香
嚴理前問。山云。何不道肯諾不得全。又作麼生。師云。
脚下泥深。進云。香嚴云肯又肯箇甚麼。諾又諾阿誰。
疎山云。肯則肯它諸聖。諾則諾自己靈。為什麼不契
香巖。師云。牛頭南馬頭北。進云。香嚴云。饒汝恁麼。也
須倒屙三十年。為復言中有響。為復法爾如然。師云。
舌上茅生。進云。疎山後果招嘔病。至二十七年。乃云。
香嚴師兄記我三十年倒屙。今得二十七年。尚有三
年。乃以手抉口中食。用符其記。又作麼生。師云。劒斬
甑人頭。波斯腰不屈。進云。只如今日忽有人問和尚。
不慕諸聖。不重己靈時如何。未審和尚將何祗對。師
云。主丈不在。進云。不向句中求的旨。從今識得截流
機。師云。也須倒屙始得。僧禮拜　師乃云。教中道。若
有一人發真歸元。十方虗空悉皆銷殞。祖師道。若有
一人發真歸元。十方虗空𡎺著磕著。開元有條活路。
與汝諸人共行。拍禪牀云。西風一陳來。落葉兩三片。
解夏上堂。今朝七月十五。以主丈畫一畫云。畫斷葛
藤路布。從教天下橫行。免致拋沙撒土。因甚如此。我
王庫內。無如是刀。
上堂。於一豪端。現寶王剎。坐微塵裏。轉大法輪。金剛
神合掌。踏碎破砂盆。下座。
請後堂首座上堂。拈主丈云。放過一著。落在第二。擘
開臨濟三玄。突出衲僧巴鼻。摩訶演法。離四句絕百
非。卓主丈云。動容揚古路。不墮峭然機。
上堂。舉僧問地藏。以字不成。八字不是。未審是甚麼
字。藏云看取下註脚。師云。好大眾。古人如風吹水。自
然成文。若是今時。只向正文裏看。有甚交涉。只如山
僧與麼告報。又作麼生。良久云。好本天下同。
為寧知客秉炬。寧可碎身如微塵。終不瞎箇眾生眼。
前面是觀音勢至。後面是文殊普賢。左邊是馬面阿
旁。右邊是牛頭獄卒。火焰在中間。為三世諸佛說法。
三世諸佛立地聽。若也會得。主賓互換。凡聖交參。生
死去來。如遊園觀。若也不會。破屋無人住。從教野火
燒。
上堂。今朝九月十五。多少禪和莽鹵。只知自古自今。
豈解成佛作祖。山僧忍俊不禁。指出西天此土。盡乾
坤大地撮來。安你諸人眼睫上即不問。馬大師道自
從胡亂後三十年不少鹽醬。又作麼生。清貧常樂。濁
富多憂。
上堂。說佛說祖。有甚麼事。說長說短。便有誵訛。雖然
如是。風不來樹不動。久立珍重。
冬至上堂。僧問。法不孤起。仗境方生。至節斯臨。願聞
法要。師云。入水見長人。進云。少年翫盡天邊月。潦倒
來看眼界花。師云。不經一事。不長一智。進云。佛祖未
生前。難分清濁句。師云。重關易度。鳥道難行。進云。與
麼則把斷要津。不通水泄去也。師云。深山藏猛虎。淺
草露群蛇。僧禮拜　師乃云。一即三。三即一。石筍暗
抽條。葭回暖律。縱橫妙用可憐生。一切不如心真
實。卓主丈云。歸依佛法僧。
上堂。舉雲門云。古來老宿。皆為慈悲之故。有落草之
談。隨語識人。若是出草之談。即不恁麼。若恁麼。便有
重話會語。師云。浮佛即不然。有一句到你。眉鬚墮落。
無一句到你。𡎺著磕著。兔馬有角。牛羊無角。楊岐一
頭驢。只有三隻脚。
<pb n="243"/>
上堂。今朝臘月二十五。雲門一曲超今古。不如唱起
太平歌。萬象森羅齊起舞。當明中有暗。勿以暗相覩。
當暗中有明。勿以明相遇。大眾。將謂是太平歌。元來
是參同契。
歲旦上堂。舉五祖和尚云。元正啟祚。萬物咸新。去年
乞火和烟得。今日擔泉帶月歸。[晷-人+卜]運推移。日南長至。
當軒有直道。無人肯駐脚。孟春猶寒。共惟首座大眾
起居萬福。蘇武牧羊海畔累日欣然。李陵望漢臺邊
終朝笑發。落在甚處。人義盡從貧處斷。世情偏向富
門多。師云。五祖老人雖則應時納祐。其奈事上偏枯。
山僧即不然。元正啟祚。萬物咸新。近水樓臺先得月。
向陽花木易逢春。[晷-人+卜]運推移。日南長至。門上釘桃符。
小妹不敢入。孟春猶寒。共惟首座大眾。各各起居萬
福。宜入新年百事大吉。下座。
佛涅槃上堂。佛身無為。不墮諸數。釋迦老子。入般涅
槃了也。尼連河中火發。燒著須彌。帝釋天惡發。將無
邊身菩薩。打一摑云。你為甚麼不見如來頂相。良久
拍禪床云。抑逼人作麼。
虎丘東州和尚訃至上堂。千聖頂𩕳一著。萬靈捫摸
無門。斬釘截鐵震乾坤。迅步踏翻生死窟。此是虎丘
堂上東州和尚。五十八年。羅籠不住。呼喚不回。受用
不盡底句子。鋒鋩未露處。文彩全彰。黑白不分時。臨
機獨脫。以故五處住山。法周沙界。六會說法。聲播叢
林。能事既畢。奄爾真歸。末後牢關。不通水泄。所以道。
拈起也電掣雷轟。放下也空澄海湛。不拈不放時如
何。良久云。三十年後。
上堂。舉松源和尚云。敗壞多年苕帚樁。等閑拈起定
宗綱。者般標格天然別。不比諸方孟八郎。師云。此事
如魚飲水冷暖自知。雖然。不因夜來鴈。爭見海門秋。
上堂。撲碎明月珠。驪龍無遁形之地。掣斷黃金鎻。麒
麟絕蹤跡之方。衲僧門下。正好朝打三千。暮打八百。
何也。眼看東南意西北。不知誰後復誰先。
上堂。僧問。記得僧問趙州。如何是祖師西來意。州云。
庭前栢樹子。意旨如何。師云。早天多雨意。進云。僧云
和尚莫將境示人。州云。我不將境示人。僧云。如何是
祖師西來意。州云。庭前柏樹子。又作麼生。師云。斫額
望扶桑。進云。後來法眼問覺鐵觜。曾聞趙州有栢樹
子話是否。覺云。先師無此語。莫謗先師好。又且如何。
師云。枯桑知天風。海水知天寒。進云。莫恠相逢不拈
出。它家曾踏上頭關。師云。勘過了打。僧禮拜　師乃
云。祖師道。單提是大過患。說佛說祖是大過患。山僧
即不然。單提是為汝諸人。說佛說祖是為汝諸人。世
尊云。若有一法過於涅槃。吾說亦如夢如幻。下座。
皇慶二年十一月初九日。再受
聖旨上堂。拈香云。此香蟠根於大千沙界之中。受性
於五分法身之內。不比人間薰陸。豈同海岸旃檀。拈
來八表馨香。爇處萬[邱-丘+(看-目)]和氣。爇向爐中。端為祝延
今上皇帝。聖躬萬歲萬歲萬萬歲。伏願。道高堯舜。德
邁義軒。永鎮山河。長垂雨露。立生民之大本。悟般若
之正因。等金剛堅固之色身。證虗空無邊之壽量。就
座。僧出問。天上人間不可陪。好音端自日邊來。展開
浮佛堂前看。無限清風徧九垓。時節因緣。願聞祝贊。
師云。大眾盡霑恩。進云。合郡官僚。同增祿位。師云。你
分上作麼生。進云。七九六十三。師云。引不著。進云。一
言纔脫口。萬古落人間。師云。千聞不如一見。進云。祝
贊已蒙師指示。向上宗乘事若何。師云。臨濟在黃檗
三度喫棒。進云。與麼則人天有賴也。師云。日月昭彰。
僧禮拜　乃云。皇恩遠降。睿澤霶流。大地山河。咸資
欣慰。等乾坤之覆載。同日月以照臨。澄澄光彩。瑩徹
十虗。落落神機。高超今古。揭示靈山奧旨。闡揚少室
真風。且非向外馳求。總是自家寶藏。所以道。我此法
印。為欲利益世間故說。在所由方。勿妄宣傳。況茲寺
乃梁朝浮佛之降神。列聖有國之靈鎮。若不存誠至
<pb n="244"/>
教仰報洪恩。曷由如此。風雲際會。道契宸衷。聖德既
隆。撫躬知愧。陞于寶座。舉唱宗乘。集茲不盡功勛。用
祝無疆睿筭。雲龍風虎。道泰時清。纘至治於唐虞。保
功成於文武。在座郡縣官僚。諸山教禪師德。並願股
肱王室。柱石教門。政升二品之榮。共恊四方之慶。無
任[虔-文+ㄆ]禱之至。下座。
上堂。舉僧問五祖云。佛未出世時如何。祖云。大憨不
如小憨。僧云。出世後如何。祖云。小憨不如大憨。師云。
一點水墨。兩處成龍。下座。
上堂。釋迦老子是大過患。歷代祖師是大過患。天下
老和尚是大過患。玄沙問鏡清。不見一法是大過患。
且道不見甚麼法。鏡清指露柱云。莫是不見者箇法
麼。玄沙云。浙中清水白米許汝喫。若是佛法。未夢見
在。卓主丈云。腦後見腮。莫與往來。
上堂。舉疎山云。咸通年已前。會法身邊事。咸通年已
後。會法身向上事。雲門問云。舉聞和尚咸通年已前
會法身邊事。咸通年已後會法身向上事。是否。山云
是。門云。如何是法身邊事。山云枯樁。門云。如何是法
身向上事。山云。非枯樁。門云。還許學人說道理也無。
山云許。門云。枯樁豈不是明法身邊事。非枯樁豈不
是明法身向上事。山云是。門云。法身還該一切否。山
云。作麼生不該。門指淨瓶云。還該者箇麼。山云。闍黎
莫向淨缾邊會。門便禮拜。師云。雲門氣宇如王。動便
該天括地。及乎對疎山面前。也只說得法身邊事。法
身向上事未夢見在。疎山云枯樁。非枯樁。者个教中。
喚作攬真成立色相宛然。一切法不遷義。雲門云。法
身還該一切麼。亦知有不該處。踈山云。作麼生不該。
是什麼心行。雲門指淨缾云。法身還該者箇麼。死水
裏浸却。踈山云。闍黎莫向淨缾邊會。三生六十劫。雲
門便禮拜。也未是法身向上事在。是汝諸人。即今要
會法身向上事麼。平蕪盡處是青山。行人更在青山
外。卓主丈下座。
橫川和尚忌辰拈香云。者老漢。生前莽鹵。天下人不
柰渠何。死後顢頇。一切處神號鬼泣。所以道。生也如
是。死也如是。截鐵斬釘。有甚忌諱。今朝特地一鑪香。
聽得驢鳴也斷腸。
上堂。僧問。如何是賓中賓。師云。相見即殷勤。進云。如
何是賓中主。師云。騎驢入閙市。進云。如何是主中賓。
師云。滿面是埃塵。進云。如何是主中主。師云。東西無
伴侶　僧問。德山見僧入門便棒。臨濟見僧入門便
喝。和尚見僧入門。如何指示。師云。三斤麻一疋布。僧
無語。師云。語不投機。徒勞啗⿰口豕。僧云。留與和尚道。師
云。聾人遠聽。僧禮拜　師乃云。如我按指。海印發光。
汝蹔舉心。塵勞先起。看看。釋迦老子。千門萬戶。一時
打開了也。碍處非墻壁。通處勿虗空。透得過獨步丹
霄。透不過死水裏浸却。所以道。機不離位。墮在毒海。
心若不異。萬法一如。山門頭合掌。佛殿裏燒香。剎竿
頭上翻筋斗。萬仞崖前袞繡毬。有意氣時添意氣。得
風流處且風流。
上堂。南閻浮提眾生有三種苦。所謂貪愛嗔恚愚癡。
捨身受身。出此沒彼。妄認緣塵。種種煩惱。三世諸佛。
慈悲喜捨。究竟方便。離兜率降王宮。於塵勞中。現殊
勝事。雲門云。直得觸目無滯。達得名身句身一切法
空。山河大地是名。名亦不可得。喚作三昧。性海俱備。
猶是無風匝匝之波。直得忘知於覺。覺即佛性。喚作
無事人。更須知有向上一竅。正與麼時如何。在舍只
言為容易。臨筌方覺取魚難　復舉五祖和尚云。一
抽三。二添四。黃牛角指天。八脚垂過鼻。乃云急急。師
云。無人過價。打與三百。下座。

古林和尚語錄卷第一

<sarticle>古林和尚語錄卷第二</sarticle>
<pb n="245"/>

<other>饒州永福禪寺語錄</other>
饒州路崇報禪寺住持嗣法小師應槐編
師於延祐二年十二月初六日。就平江路天平松下
受請。陞座。僧問。干木隨身。逢場作戲。學人上來。請師
答話。師云。七九六十三。進云。如是則一言該萬象。無
處不流通。師云。毫釐有差。天地懸隔。進云。昔日汾陽
禪師不肯出世。石門聰和尚排闥而起。此意如何。師
云。傾盡此時心。進云。可謂無心行樂易。荷法得人難。
師云。三日後看取。進云。今日和尚。韜光晦迹松下閑
房。永福專使三請。畢竟與古人是同是別。師云。它家
得自由。進云。恁麼則法隨法行。法幢隨處建立去也。
師云。天闊地闊。進云。臨行一句。還許學人道也無。師
云。何不領話。進云。摘楊花摘楊花。師云。緊峭草鞋。僧
禮拜　師乃云。無心是道。道本無心。捨妄求真。真元
是妄。以虗空為正體。法法全彰。將大地作禪床。頭頭
合轍。所以道。法隨法行。法幢隨處建立。主丈橫分世
界。草鞵踏斷乾坤。明明百草頭邊。突出衲僧巴鼻。一
不得有。二不得無。摘楊花。摘楊花。三千里外無人會。
種豆何曾得稻麻　復舉雪峰一日訪涌泉欣和尚。
別次。欣指轎云。者箇四人舁。那箇幾人舁。峰起身云。
道甚麼。欣再舉。峰云。行行。它不會我語。欣云。知即知。
只是道不得。師云。欣和尚重關大啟。不妨力敵勢均。
老雪峰雖則縱奪可觀。大似因行掉臂。山僧即不然。
忽有人問。者箇四人舁。那箇幾人舁。只向它道。一任
添取。畢竟如何。平蕪盡處是青山。行人更在青山外。
入寺。指山門云。一見便見。有甚誵訛。龍門客少。閙市
人多。
祖堂。一二三四五。五四三二一。渡水不穿靴。黃昏候
日出。
據室云。從上來事。不異如今。開口不在舌頭上。大力
量人。擡脚不起。明眼人落井。猫有軟血之功。虎有起
屍之德。
拈山門䟽云。屋裏生涯。有甚難見。急須著眼看仙人。
莫看仙人手中扇。
拈路疏云。若論此事。向文彩未發已前。一印印定。方
為好手。點出金剛眼睛。試聽獅子哮吼。
指法座云。無路莫行。有路便上。須彌頂上浪激千尋。
日月天人面前地平如掌。遂陞座。拈香祝
聖罷就座。僧問。三幅天機錦帳春。江東叢席又重新。
自從聵祖提綱後。百有餘年少見聞。祝
聖開堂。願聞提唱。師云。家家門前赫日月。進云。楊岐
一笛超今古。四海從茲樂太平。師云。恩無重報。進云。
記得僧問趙州。萬法歸一。一歸何處。意旨如何。師云。
十字街頭石敢當。進云。趙州道。我在青州作一領布
衫重七斤。又作麼生。師云。鎮州蘿蔔。進云。學人今日
亦如是問。未審師還答否。師云。問箇甚麼。進云。萬法
歸一。一歸何處。師云。山門頭佛殿裏。進云。只如適來
道。十字街頭石敢當。與七斤衫相去多少。師云。鐵作
秤錘。僧禮拜　僧問。適來禪客已涉繁詞。學人不啟
一言。請師答話。師云。答汝了也。進云。一言截斷千江
口。萬仞峰頭始得玄。師云。亂統禪和。如麻似粟。僧禮
拜　師乃云。番城古郡。澹水名藍。塔聳雲霄。門連市
井。大檀越揮金布地。革律為禪。名尊宿建立法幢。廣
延儔侶。淨緣際會正在斯時。拓開無上妙門。顯示真
實義諦。有佛處不得住。天高地厚。無佛處急走過。水
闊山遙。三千威儀。八萬細行。三百法會。撒向諸人面
前。便請一時證入。直得天垂甘露。地涌金蓮。人人頂
門上輝大寶光。箇箇脚跟下徹證生佛未具已前奇
特大事。然雖如是。只如世尊拈花。迦葉微咲。二祖禮
三拜依位而立。達磨云。汝得吾髓。所謂靈山密付。少
室親傳。爝火不息。至於燎原。是汝諸人。到者裏作麼
生話會。若也道得。古迦釋不先。今彌勒不後。驅逐文
<pb n="246"/>
殊普賢。走使觀音勢至。然後安其家。樂其業。耕而食。
鑿而食。熈熈然如登春臺。不知帝力於我何有。其或
未然。山僧捩轉面皮。與諸人露箇消息。擊拂子云。不
向藍田射石虎。幾乎誤殺李將軍。
檀越請上堂。有情之本。依智海以還源。含識之流。總
法身而為體。一塵入正受。諸塵三昧起。不動本際。現
諸威儀。與它眾魔。同作佛事。插枝竹建梵剎竟。會人
天為說法之場。乘願力現宰官身。活疲民享太平之
治。功資九有。德恊二儀。塵塵爾。剎剎爾。念念爾。不動
纖毫修證心。一超直入如來地　復說偈云。善哉最
勝大丈夫。能作世間希有事。住大解脫不思議。盡諸
所有悉能捨。翦除荊棘建伽藍。殊勝莊嚴極完美。毗
盧遮那大樓閣。寶華湧現千如來。交光相羅帝絲網。
具足勝妙諸功德。於中安住僧伽耶。善能信受第一
義。身心清淨如蓮花。性地圓明無與等。譬如虗空含
眾像。於諸境界無分別。於無分別境界中。種種幻化
悉充滿。願力如山不動搖。佛功德海亦無盡。證此金
剛不壞身。永為山門作依怙。
上堂。睦州云。諸人未得箇入頭。須得箇入頭。既得箇
入頭。不得孤負老僧。所以山僧尋常將諸人頂在額
角上。諸人行山僧亦行。諸人坐山僧亦坐。諸人有沒
量罪過。山僧亦有沒量罪過。下座。
上堂。春日融和。景物明媚。慕道高人。起居輕利。長連
牀上。粥足飯足。三文錢買箇黑老婆。頭不梳。面不洗。
且腦後一句。是第幾機。下座。
上堂。九烏射盡。一翳猶存。一箭墮地。天下皆黑。百草
頭薦取老僧。閙市裏識取自己。教中道。一切諸佛及
諸佛阿耨多羅三藐三菩提。皆從此經出。卓主丈下
座。
上堂。舉鵝湖示眾云。莫道未了底人。浮逼逼地。直饒
了得底人。明見自己去處。亦乃浮逼逼地。時雲門在
眾中。問首座云。適來堂頭道。未了底人浮逼逼地。固
是。因甚麼了得底人也浮逼逼地。首座云。浮逼逼地。
門云。首座頭白齒黃。作者箇見解。座云。上座莫道得
麼。門云。道則不難。會則便會。若不會。莫亂統。座云。只
如堂頭意作麼生。門云。頭上著枷。脚下著杻。座云。恁
麼則無佛法也。門云。此是文殊普賢大人境界。師云。
首座橫身為物。雲門觸處孤危。直饒八面四方。未免
浮逼逼地。只如頭上著枷。脚下著杻。又作麼生。牙齒
一具骨。下座。
上堂。拈主丈云。一大藏教。只說者箇。有底道不說。坐
深井者。不知太虗之寬廣。忘偏見者。方明至理之圓
融。豈不見。僧問五祖云。一大藏教。是箇切脚。未審切
箇甚麼。祖云。鉢羅娘。卓主丈云。野色更無山隔斷。天
光直與水相通。
佛誕上堂。釋迦不曾生。今朝四月八。白牯與狸奴。稱
念摩訶薩。老雲門休打殺。留與兒孫作話端。千古萬
古活鱍鱍。
上堂。僧問。古人道。達磨不來東土。二祖不往西天。還
端的也無。師云。目前無闍黎。座上無老僧。進云。恁麼
則空盡世界去也。師云。一句合頭語。萬劫繫驢橛。僧
禮拜。師云。好不惺惺　乃云。上乘菩薩信無疑。中下
聞之必生怪。千年常住一朝僧。蘇武不受單于拜。下
座。
上堂。森羅及萬象。一法之所印。永嘉大師云。一月普
現一切水。一切水月一月攝。真淨和尚云。家家門前
赫日月。太平不用將軍威。還知二大老落處麼。若也
不知。山僧更說道理一遍。於心所生。即名為色。即色
空故。當生不生。拈主丈云。主丈子走入灯籠裏去也。
青苗上堂。南無佛陀耶。南無達摩耶。南無僧伽耶。斗
充佛座功德難量。琖子燒香紫雲靉靆。豈不見祖師
道。汝學心地法門。如下種子。我說法要。譬彼天澤。汝
緣合故。當得見道。便恁麼去。三乘十二分教。菩提涅
<pb n="247"/>
槃。真如解脫。無不透頂透底。其或不然。山僧開方便
門。向第二義。與諸人露箇消息。言言祖師心印任它
傳。默默無上菩提從此得。管取今年勝去年。大家記
取波羅蜜　復說偈云。異苗翻茂處。深密固靈根。楊
廣山前事。今朝喜再論。應真機不借。轉物道常存。湖
水添新綠。苔階長舊痕。更看今夜月。和影落前村。
上堂。舉楊岐示眾云。雲盖不會禪。一味要噇眠。打動
震天皷。不直半文錢。師云。兀兀癡癡。愛討便宜。傍觀
者哂。天下楊岐。
上堂。舉僧問瑯瑘和尚。清淨本然。云何忽生山河大
地。瑘厲聲云。清淨本然。云何忽生山河大地。僧於言
下大悟。松源和尚拈云。晝長夜短。諸人還猛省麼。青
天復青天。打失髑髏前。不覺日又夜。爭教人少年。師
云。老松源大似看錮鏴著鐵。直教盡大地人著手脚
不辨。山僧即不然。清淨本然。云何忽生山河大地。諸
人悟也好。不悟也好。下座。
請頭首上堂。首座也有了。藏主也有了。維那也有了。
獅子窟中獅子。旃檀林裏旃檀。爪牙未備。已見英靈。
枝葉纔敷。爭看馥郁。且道。侍者還有長處也無。寸不
如尺。
上堂。収來放去。妙在無私。減少添多。當機有準。若要
千差合轍。直須草偃風行。更言向上提持。直是徹骨
徹髓。正與麼時如何。竚看汗血八駿駒。何啻日馳三
萬里。卓主丈。喝一喝。
中秋上堂。十五日已前。掘地覓青天。十五日已後。擕
籃盛水走。正當十五日。天明日頭出。待得黃昏月到
窻。無限清光滿虗空。豈不見。寒山子曾有言。巖前獨
靜坐。圓月當空耀。萬象影現中。一輪本無照。若謂中
秋分外圓。墮它光影何時了。下座。
上堂。有利無利。不離行市。買帽相頭。長人入水。
上堂。今朝九月初一。次第寒風凜慄。衲僧主丈化龍。
吞却青天白日。江東西湖南北即不問。笠子下拶破
洛浦遍參底。不勞拈出。因甚如此。玄沙道底。
散藏經上堂。依經解義。三世佛冤。離經一字。還同魔
說。去此二途。有箇商量處。舉拂子云。看看。有情之本。
依智海以還源。含識之流。總法身而為體。處處全彰
寶印。頭頭普現威權。明明生佛以前。一一風行草偃。
金波自涌性海無虧。佛日高懸義天長朗。以此報國
則君聖臣賢。以此安民則民康物阜。囚無宿禁。路不
賷粮。一人端拱無為。萬國咸歸至化。正與麼時如何。
劫石有消日。君恩無盡時。
復舉雲門和尚云。三乘十二分教。橫說竪說。與我拈
針鋒許說底道理來看。師云。不經一事。不長一智。諦
觀法王法。法王法如是。
重陽上堂。舉真淨和尚云。九日無白醪。飽飡黃栗糕。
十日有黃菊。催人打禾糓。五更鍾未鳴。隣雞已數聲。
相逢不下馬。各自奔前程。師云。右軍筆畫入石三分。
李杜文章光焰萬丈。山僧亦賡一偈。舉似諸人。九日
無白醪。免得醉陶陶。十日有黃菊。喚人牮廊屋。五更
鍾未鳴。簷前雨滴聲。思量無限事。斫起佛前燈。雖然。
若要扶竪宗乘。更須別資一路。時節不相饒。今朝九
月九。滿城風雨寒。相逢懶擡手。籬下黃花開。路傍人
送酒。悠然見南山。急急向東走。
上堂。盡大地是你自己。只是可惜許。然爐鞴之所。鈍
鐵尤多。若是伶俐漢。便見築著磕著。拍禪床云。常因
送人處。憶得別家時。
上堂。五日陞堂。三八念誦。老大少藂林。一味要打閧。
雖然動靜無妨。未免勞煩大眾。三十年後話行。也是
一番賣弄。
謝秉拂上堂。窮諸玄辯。若一毫置於太虗。竭世摳機。
似一滴投於巨壑。舉一豪現無邊寶王剎海。納太虗
於一豪之中。洒一滴遍滿三千大千。置巨壑於一滴
之內。可以津濟四生。可以梯航九有。可以開衲僧頂
<pb n="248"/>
門正眼。可以翦邪魔異見稠林。然後改禾莖為粟柄。
變瓦礫作黃金。換北斗作南辰。轉金烏為玉兔。所以
道。我此法印。為欲利益世間故說。在所由方。勿妄宣
傳。首座藏主。斯其人乎。久參先德。已足見聞。後學初
機。宜加敬信。
上堂。舉雲門云。十五日已前即不問。十五日已後道
將一句來。自代云。日日是好日。師云。大小雲門。巧盡
拙出。山僧即不然。十五日已前既不問。十五日已後
何用繁辭。正當十五日。好本天下同。無事晚來江上
望。三三兩兩釣魚翁。
上堂。十二時中。不依倚一物。脚跟下浮逼逼地。七十
三八十四。癩馬繫枯樁。黑牛臥死水。三十年後。覓一
个舉話底也難得。下座。
進退兩班上堂。楊岐輔慈明三十年。風行草偃。仰山
夢說法。五百眾膽顫魂驚。年來世殊事異。名存實亡。
無本可據。澹湖者裏。不比諸方。非公言直道不萌于
心。非截鐵斬釘不施其用。當進退行藏之際。是全機
出沒之時。道箇如龍如虎如鳳如麟。早是相埋沒了
也。良久召侍者云。三十年後。不得忘却者話。下座。
上堂。舉僧問雲門。如何是雲門一曲。門云。臘月二十
五。師云。會得雲門一曲。便會臘月二十五。會得臘月
二十五。便會雲門一曲。有底道。臘月二十五。便是雲
門一曲。錯了也。僧又問。唱者如何。且緩緩。依稀越國。
彷彿揚州。
上堂。新年頭有佛法也。瞞你諸人不得。新年頭無佛
法也。瞞你諸人不得。因甚如此。日日是好日。
請都寺上堂。拈却漏燈盞。放出自己光明。踏碎破砂
盆。突出衲僧巴鼻。颺下從前活計。斬新舊日規模。同
心同德。翊贊藂林。利己利人。荷檐佛祖。所以道。化育
之本。物我同途。離相離名。古今不易。正與麼時。出格
一句作麼生道。驚羣須是英靈漢。敵勝還它獅子兒。
上堂。舉雪竇和尚云。春力不到處。枯樹亦開花。九年
人不識。幾度過流沙。師云。日不待火而熱。月不待風
而凉。雖然。志士苦日短。愁人知夜長。
謝覺非鄧山長上堂。舉郭功甫請東山演和尚陞座。
於法座前燒香云。此一瓣香。爇向鑪中。為光明雲遍
法界。供養堂頭禪師。伏願。於此雲中方廣座上。擘開
面門。放出先師形相。與諸人描貌。何以如此。白雲巖
畔舊相逢。往日今朝事不同。夜靜水寒魚不食。一鑪
香散白蓮風。五祖遂云。曩謨薩怛陀鉢怛囉。恁麼恁
麼。幾度白雲溪上望。黃梅花向雪中開。不恁麼不恁
麼。嫩柳條金線。且要應時來。不見龐居士問馬大師
云。不與萬法為侶者。是什麼人。大師云。待汝一口吸
盡西江水。即向汝道。一口吸盡西江水。萬丈深潭窮
到底。略彴不是趙州橋。明月清風安可比。師云。大凡
是過量人。明過量事。於過量境界中。顯過量機。發過
量用。直下如平地上險崖坦夷處孤峻。然美則美矣。
其奈五祖老人有打破虗空。回互不犯底手段。所謂
動絃別曲。葉落知秋。如珠走盤。不留影跡。山僧與覺
非山長。三十年吳門交遊之舊知。其出處大節任重
斯道。有古君子之風。又能留心佛祖奧妙之學。至目
擊道存處。亦不在楊大年郭功甫之下。二千里水陸
之遙。不易來此相訪。擊鼓陞堂。聊伸敘謝。因舉郭功
甫見五祖機緣。效顰一偈。舉似大眾。恁麼恁麼。三載
泮宮名已播。塵勞世事合忘言。百歲光陰等閑過。不
恁麼不恁麼。話別還吳誠未可。三千里外既相逢。一
室寥寥且同坐。休論世俗文章。說甚馬師龐大。侏儒
自古飽死。方朔依然受餓。不如一種平懷。形迹相忘
彼我。詩書自有家傳。孫丁已添兩箇。聖明天子求賢。
傳說更教誰做。擊拂子云。急急如律令勑。下座。
上堂。僧問。睦州見僧來參便喝云。上座因甚麼偷常
住菓子。且道有指示也無。師云。金將火試。進云。那僧
道某甲方來。因甚麼道偷常住菓子。是會睦州意。不
<pb n="249"/>
會睦州意。師云。路貧愁殺人。進云。睦州道贓物見在。
畢竟如何。師云。面赤不如語直。進云。只如松源和尚
頌云。傾盡寶山寶。全身入荒草。若是鳳皇兒。不向那
邊討。還契他睦州意也無。師云。矢上更加尖。進云。古
今無異路。達者共同途。師云。早是千里萬里　乃云。
華嚴六相義。同中還有異。異若異於同。即非諸佛意。
只如杜順和尚道。懷州牛喫禾。益州馬腹脹。天下覓
醫人。灸豬左膊上。且道是同是異。點石化為金即易。
勸人除却是非難。下座。
謝監收上堂。舉五祖和尚云。四五百檐麥。二三千石
稻。好箇休粮方。耆婆不得妙。師云。老東山。家法森嚴。
不通水泄。有底道。神仙妙訣。父子不傳。殊不知。正是
隨語生解。澹湖者裏。鞭長不及馬腹。索短不勾深泉。
三莊盡數收來。都盧不滿一千。道是監收失職。豐
又屬天年。窮廝炒餓廝煎。攪得身心一團麻線。下座。
上堂。舉溈山問仰山。甚處來。仰山云。田中來。溈山云。
田中多少人。仰山插鍬而立。溈山云。今日南山大有
人刈茅。仰山拔鍬便去。師云。插鍬而立。拔鍬便去。數
目甚分明。幾箇知來處。大眾會麼。金輪天子勑。草舍
家風別。
佛涅槃上堂。淨法界身。水無出沒。好事大家知。跳出
無明窟。豈不見。僧問汾陽云。佛身無為。因甚向雙林
示滅。汾陽和尚云示。汾陽示太容易。涅槃心祖師意。
上上人須薦取。擬思量失却鼻。灯籠嗔露柱喜。疥狗
泥猪逞唇觜。盡道今年勝去年。落花依舊隨流水。
上堂。三春景暮。萬物敷榮。梁間紫燕呢喃。枝上黃鸝
睍睆。處處全彰海印。頭頭示現真機。文殊普賢。昨夜
三更起佛見法見。貶向二鐵圍山。三家村裏李翁子。
醉倒街頭呵呵大笑。且道咲箇甚麼。有智無智較三
十里。
橫川和尚忌辰拈香云。巴陵報雲門之恩。垂三轉語。
石中有玉。楊岐為慈明設齋。作女人拜。沙裏無油。楚
江東畔。澹水湖頭。慚愧絲無繫螘。等閑賣弄風流。打
瓦鼓唱村田樂。奏清廟朱絃之韻。燒榾柮蒸尖米飯。
薦純陀酥酪之羞。會醫少病。知分無愁。遺劒在此。刻
舟奚求。
浴佛上堂。大眾。道釋迦如來今日降生。是瞎眾生眼。
道釋迦如來今日不降生。是瞎眾生眼。寧可碎身如
微塵。終不瞎箇眾生眼。
上堂。舉僧問同安察和尚云。如何是向去底人。答云。
寒蟬抱枯木。泣盡不回頭。問。如何是却來底人。答云。
火裏蘆花秀。逢春恰似秋。問。如何是不來不去底人。
答云。石羊遇石虎。相逢早晚休。松源和尚拈云。入理
深談。隨機應物。還它同安老人。若是衲僧門下。未免
漏逗。何故。只解須水張帆。不能逆風把柂。有問冶父
如何是向去底人。云眼睛突出。如何是却來底人。云
天闊地闊。如何是不來不去底人。云明月照幽谷。寒
濤響夜砧。師云。老同安和盤托出。爭奈袖短臂長。埋
沒它洞上宗風不少。松源和尚雖則向斬釘截鐵處。
略露鋒鋩。檢點將來。未免隨語生解。有問澹湖。如何
是向去底人。築著磕著。如何是却來底人。口似匾檐。
如何是不來不去底人。觀音買胡餅。笑倒金剛神。
上堂。簷聲不斷前旬雨。電影還連後夜雷。喚取瞎驢
來趂隊。明朝依樣舞三臺。
上堂。善言言者言所不能言。善迹迹者迹所不能迹。
文殊請世尊。再轉法輪。世尊云。吾四十九年。未曾說
著一字。汝請吾再轉法輪。是吾曾轉法輪耶。此釋迦
老子。言所不能言也。六祖大師云。吾有一物。無頭無
尾。無名無字。無背無面。諸人還識麼。時有荷澤神會
出云。是諸佛之本源。神會之佛性。六祖打一棒云。者
饒舌沙彌。我喚作一物尚不中。何況本源佛性乎。此
子設有把茅盖頭。只成箇知解宗徒。此六祖大師。迹
所不能迹也。更有幾箇老凍膿。不能盡舉。下座。
<pb n="250"/>
上堂拈主丈云。多不添。水不減。卓主丈。舌是斬身之
本。
重陽上堂。不知月之大小。不知歲之餘閏。纔逢此日
重陽。又見冬行春令。一九二九。三九二十七。九九八
十一。數目甚分明。超過百千億。此時若不究根源。更
待當來問彌勒。
上堂。舉古者道。上士聞道勤而行之。中士聞道如存
若亡。下士聞道而大咲之。師云。澹湖即不然。上士聞
道大笑。中士聞道大笑。下士聞道大笑。畢竟如何。到
頭霜夜月。任運落前溪。
開爐上堂。火爐頭。無賓主。非即言非。是即言是。丹霞
燒木佛。院主眉鬚墮。正是者箇道理。忽有箇漢出來
道。是甚麼道理。只向道。舉一隅不以三隅反則不復
也。
上堂。古人道。天寒人寒。大家在者裏。山僧道。天寒人
寒。各自歸寮歇去。三界無法。何處求心。四大本空。佛
依何住。夜行莫踏白。不是水便是石。下座。
冬節上堂。時復時。日復日。捱到陰極陽生。依舊寒風
凜慄。一逕直。二周遮。九年人不識。幾度過流沙。
謝秉拂上堂。一句語具三玄。一玄中具三要。首座也
與麼道。藏主也與麼道。只有山僧不與麼道。何也。若
與麼道。是汝諸人。決定不會三玄三要底道理。豈不
見雲門大師云。三乘十二分教。橫說竪說。與我拈針
鋒說底道理來看。菩提涅槃。真如解脫。三九二十七。
喝一喝。洎錯下注脚。
上堂。舉古人道。言而足。終日言而盡道。言而不足。終
日言而盡物。道物之極。言默不足以載。非言非默。議
有所極。師云。登山須到頂。入海須到底。黃河三千年
一清。蟠桃三千年結實。五祖和尚云。牛角長三寸。兔
角長八尺。四溟東海流。般若波羅蜜。下座。
為珣首座秉炬。聰明不敵生死。乾慧豈免輪廻。開人
天眼目是死句。瞎人天眼目是死句。三世諸佛在火
𦦨裏轉大法輪是死句。火𦦨為三世諸佛說法。三世
諸佛立地聽是死句。所以道。平地上死人無數。過得
荊棘林是好手。火裏迸出青蓮花。水中驚起泥牛吼。
元宵上堂。燈燈相續。物我俱忘。一句無私。當陽顯示。
竪起拂子云。看看。今佛放光明。助發實相義。古佛與
露柱交參。猫兒咬殺老鼠。
上堂。拈主丈云。佛佛授手。祖祖相傳。只說者箇。不說
那箇。有底道。山河大地不碍眼光。者箇那箇。摠在裏
許。雖然。且道馬大師自從胡亂後。因甚麼三十年不
少鹽醬。卓主丈云。大家齊著力。
佛涅槃上堂。召大眾云。釋迦老子。有五種過患。至今
二千餘年。無人破口說著。山僧不惜口業。今日為諸
人說破。乘自象降王宮。是一。出王宮入雪山。是二。覩
明星成正覺。是三。起道樹詣鹿苑。是四。乃至摩胷告
眾入般涅槃。是五。雖然。若教頻下淚。滄海也須乾。
上堂。三日前五日後。祖祖相傳。佛佛授手。分開泰華。
裂破黃河。薩怛阿竭二千年。摩醯首羅三隻眼。喝一
喝。下座。
上堂。僧問。古人道。一人發真歸元。十方虗空悉皆消
殞時如何。師云。天闊地闊。進云。又有道。一人發真歸
元。十方虗空。築著磕著。又作麼生。師云。碍塞殺人。
乃云。今朝五月二十五。不說從前佛與祖。炎暑蒸人
汗似湯。荷風拂拂來庭戶。入荒田不揀。信手拈來草。
認得大哥妻。元來是阿嫂。喝一喝。
青苗會上堂。風以時雨以時。麥頴呈祥。嘉禾秀穗。樵
叟盡謳歌。農夫極歡喜。惟有衲僧家。從來沒巴鼻。飯
罷便噇眠。看經先瞌睡。南無主百穀苗稼大神。切不
得忘却靈山授記。下座。
上堂。四大本空。佛依何住。是汝諸人。十二時中。還曾
夢見也未。東廊上西廊下。三家村裏破草鞋甚麼處
著。下座。
<pb n="251"/>
上堂。舉五祖和尚上堂。顧視大眾云。八十翁翁輥繡
毬。便下座。時。無為泰和尚在會。欣然出眾云。和尚試
輥看。祖乃以手。作打杖鼓勢。操蜀音唱綿州巴歌云。
投子山打瓦鼓。楊平山撒白雨。白雨下取龍女織得
絹二丈五。一半屬羅江。一半属玄武。無為以手掩祖
口云。和尚。只消念到者裏。祖乃大咲。師云。五祖老人。
有迴乾轉坤。移星換斗底作略。惜乎。當時不遇其人。
若是山僧。見它作打杖鼓勢。則以手約住云。低聲低
聲。墻壁有耳。
謝後堂首座。上堂。夢中說六波羅蜜。與覺時是同是
別。前三三後三三。摩訶演法。離四句絕百非。是第二
句。還我第一句來。
上藍客至。上堂。須彌山突出諸人額角邊。大海水在
諸人脚跟底。昨日有人從江西來。却往徑山去。馬大
師接八十員善知識。正是上藍寺裏。卓主丈。喝一喝。
上堂。實際理地。不受一塵。法堂前淨潔打疊了也。是
汝諸人。正好踏步向前。雖然。更須向異類中行始得。
忽有箇漢出來道。如何是異類中行。只向它道。行畜
生行者是。更問如何是行畜生行。入水見長人。畢竟
如何。猫兒偏解捉老鼠。
定慧和尚至。上堂。至人應世。如月行空。燭昏衢之不
夜。闡定慧之真宗。闢三玄之要路。開異見之盲聾。高
亭訪德山。望剎竿便去。聞時富貴。興化遇同參。打下
法堂。見後貧窮。澹湖將長補短。不躡前蹤。二十年前
道伴。三千里外相逢。阿呵呵。庭前黃葉落。聽我話西
東。
達磨祖師忌辰拈香云。來東土不識梁王。坐少林瞞
殺神光。兩處牢關把斷。至今道絕人荒。不覩惡而生
嫌。不觀善而勤措。不捨智而近愚。不拋迷而就悟。水
闊山高。雲開月露。
上堂。枯桑知天風。海水知天寒。衲僧家。知甚麼茄子
瓠子。豈不見。黃帝失玄珠於赤水。使智索之而不得。
使離朱索之而不得。使契詬索之而不得。乃使罔象
索之。五祖和尚云。直饒罔象得之。也未是好手。大眾
會麼。歸堂向火。
謝秉拂上堂。記得首座垂語云。向上一路。千聖不言。
痛惜今時翻成戲論。今夜禪客不請相見。好兄弟。如
是則禪客無問。首座藏主無答。無問無答。賓主歷然。
既無問無答。賓主歷然。有問有答。不可無賓主也。賓
主既定。尊卑自分。所以山僧二十年來。據此曲彔棚。
不知戲了多多少少。就中覓一箇頭對。直是難得。豈
不見。劉宜翁。問真淨和尚云。長老。寫戲來得幾年。真
淨云。專候樂官來。翁云。我不入這保社。淨云。爭奈即
今在這塲子裏。又不見。五祖和尚。舉雲門示眾云。聞
聲悟道。見色明心。觀世音菩薩。將錢買胡餅。放下手
元來却是饅頭。五祖即不然。以手作打杖鼓勢云。彭
八刺扎。二大老。神頭鬼面。雖則聳動傍觀。檢點將來。
也只做得棚前走使。若是掌樂司官。未夢見在。山僧
即不然。以手作相撲勢。召大眾云。看。忽若五祖真淨
出來道。長老長老。我戲你也戲。只向它道。齊之以禮。
上堂。鍾聲咬破七條。梁燕深談實義。可憐拾得寒山。
借它鼻孔出氣。只如達磨面壁九年。二祖立雪斷臂。
又明甚麼邊事。一花五葉無分付。幾箇男兒是丈夫。
喝一喝。下座。
進退兩班上堂。今古何人道可齊。主山高又按山低。
澹湖出處渾相似。前是東兮後是西。所以道。行藏取
舍。各有其時。動靜去來。無非緣斷。到者裏。是非杳絕。
凡聖兩忘。自然山是山水是水。僧是僧俗是俗。知事
自知事。頭首自頭首。豈不見。石頭和尚云。本末須歸
宗。尊卑用其語。驀拈主丈云。主丈子。不覺手之舞之。
足之蹈之。何故。不見道。賓主歷然。
上堂。舉洞山云。五臺山上雲蒸飯。佛殿階前狗尿天。
剎竿頭上煎䭔子。三箇胡孫夜簸錢。石霜云。風吹石
<pb n="252"/>
臼爭哮吼。泥捏金剛水裏走。踏翻海月亂波生。驚起
土星犯牛斗。道吾云。三面狸奴脚踏月。兩頭白牯牛
拏烟。戴冠碧兔立庭柏。脫[殼-一]烏龜飛上天。保寧勇云。
此三頌。一頌堪與佛祖為師。一頌堪作人天榜樣。一
頌驗衲僧眼目。有眼者辨取。師云。大小保寧。譬如畫
蛇。只知添足。不知露出尾巴。山僧別下一著。非唯勦
絕保寧葛藤。且要與石霜洞山道吾。兩得相見。我不
我渠不渠。是不是非不非。三更半夜唱巴歌。無端驚
起梵王睡。金剛神惡發。打落帝釋鼻。大眾。試下一轉
語看。
上堂。雷動雲興。冬行春令。三草二木。一雨普滋。麻三
斤殿裏底。是甚麼拭不淨故紙。喝一喝。
上堂。今朝二月初一。門外寒風凜慄。雪消定是春來。
天曉還看日出。釋迦老子。三七日中。思惟是事。啟口
無門。達磨大師。盡力提持。也只道得箇不識。文殊普
賢。昨夜三更。起佛見法見。貶向二鐵圍山。澹湖寺裏。
德山棒教甚麼人喫。喝一喝。
上堂。入林不動草。入鳥不亂羣。說醋口不酸。過水脚
不濕。雖然是箇沒量大人。若到澹湖門下。未免鈍置。
且道。澹湖有甚長處。當斷不斷。不招其亂。下座。
佛誕上堂。釋迦老子。曠大劫來。未嘗入滅。四月八日。
何曾降生。若謂周行七步。目顧四方。指地指天。作獅
子吼。正是瞞你諸人。豈不見。遵布衲。在藥山浴佛次。
山云。汝只浴得者箇。不浴得那箇。衲云。把將那箇來。
山便休去。藥山釣頭有餌。不妨擲去拋來。遵布衲脚
下泥深。未免東撑西柱。檢點將來。一人浴得者箇。不
浴得那箇。一人浴得那箇。不浴得者箇。澹湖即不然。
者箇那箇。總與一杓惡水。何故。功不浪施。
上堂。舉松源和尚。舉馬祖入室罷。西堂百丈南泉。隨
侍翫月次。祖云。正當恁麼時如何。堂云。正好供養。源
云。望梅林止渴。丈云。正好修行。源云。金不博金。泉拂
袖便行。源云。只得一橛。祖云。經歸藏。禪歸海。唯有普
願。獨超物外。源云。唵摩尼噠哩吽潑吒。這一火落。鼻
孔摠被穿了也。你諸人。向甚麼處出氣。擊拂子下座。
師云。一轉語。看樓打樓。一轉語。泥裏洗土。一轉語。草
繩自縛。一轉語。隔[革*(華-(十*〡*十)+(人*〡*人))]用拳頭抓痒。更有一轉語。山僧
不敢自瞞。何故。也怕被它穿却鼻孔。下座。
謝西蜀講主首座。上堂。舉應菴和尚云。大宋國裏。只
有兩箇僧。川僧浙僧。其餘盡是子。淮南子福建子江
西子。不見道。父慈子孝。道在其中矣。師云。老應菴。如
將折箸擬探滄溟。雖然用力不多。直是窮教到底。澹
湖則不然。大元國裏。能有幾人。周金剛陳尊宿。若不
墮泥犂。決定入地獄。五千餘卷沒商量。斷絃須是鸞
膠續。
上堂。釋迦老子道。如我按指。海印發光。汝蹔舉心。塵
勞先起。塵勞既起。業識茫茫。所以祖師道。汝若坐時
我須立。我若坐時汝須立。然即一期方便。爭奈土嚝
人稀。拍禪床云。禹力不到處。河聲流向西。
出鄉歸上堂。一出經旬。拋離大眾。此日歸來。不勝慶
愜。然則動是靜之體。靜是動之用。動靜俱忘。體用雙
泯。如是則溪山雲月。處處同風。水鳥樹林。頭頭顯道。
便與麼去。入理深談即不無。祖師門下。未夢見在。豈
不見。雪峰問僧。甚處去來。僧云。識得即知去處。峯云。
你是了事人。亂走作什麼。僧云。和尚莫塗污人好。峰
云。我不塗污你。古人吹起布毛。又作麼生。僧云。殘羮
餿飯。已有人喫了。峰休去。後來雲門別前語云。築著
便作屎臭氣。又別後語云。將謂是鑽天[鷂-缶+(工/山)]子。元來是
死水蝦蟇。者僧既知去處。雪峰只合便休。雲門忍俊
不禁。未免為蛇[書-曰+(且-二+人)]足。古人且置。只如今日又作麼生。
大盡三十日。小盡二十九。
上堂。相逢不拈出。舉意便知有。和底盡掀翻。面南看
北斗。驀拈主丈云。看看。無智人前莫說。打你頭破額
裂。下座。
<pb n="253"/>
上堂。僧問。眹兆未分已前消息。請和尚指示。師云。兔
馬有角。牛羊無角　乃云。三乘十二分教。五千四十
八卷。不說菩提涅槃真如解脫。不說月之大小。歲之
餘閏。不說晝明夜暗。日上月下。火是柴燒。飯是米做。
因甚如此。衲僧家。百不知百不會。便是箇無事人。忽
若有箇漢出來道。長老說了也。只向它道。我也知你
親。下座。
達磨祖師忌辰拈香云。度流沙。脚廋鞋寬。坐少林。頭
童齒豁。槌不殺。打不殺。罵不殺。此土西天。君子可八。
進退兩班上堂。僧問。今朝十二月半。衲僧有則公案。
不屬歲序推迁。不被陰陽轉換。正與麼時。請師提唱。
師云。冬不寒臘後看。進云。與麼則括地該天。騰今耀
古去也。師云。大似不知時。進云。有物先天地。無形本
寂寥。能為萬象主。不逐四時凋。是同是別。師云。總沒
交涉。進云。古今無異路。達者共同途。說甚麼有物先
天地。師云。正要與麼。進云。天地凜然。萬象樅然。因甚
麼道無形本寂寥。師云。千年無影樹。今時沒底靴。進
云。無名無字。無背無面。作麼生能為萬象主。師云。今
古歷然。進云。劫火洞然。大千俱壞。為甚麼不逐四時
凋。師云。天上天下。進云。萬古碧潭空界月。再三撈漉
始應知。師云。只恐勞而無功。進云。大眾沾恩。學人禮
謝。師云。果然。乃舉五祖和尚示眾云。趙州道箇柏樹
子。廬陵隨後雪白米。中間有箇白蓮峰。一口吸盡西
江水。喜美囉囉哩。我自我你自你。深村有箇白額蟲。
吒腮[髟/(鼠-臼+(ㄇ@(企-止)))]頷九條尾。良久云。咦。好怕人師云。五祖老人。
將頭作尾。將尾作頭。不落宮商。自成曲調。較之村歌
社舞。一時非不美觀。若是黃鍾大呂。白雪陽春。大欠
音律在。山僧今日舉似東班知事。使其知有楊岐直
下家法森嚴。不比諸方和泥合水。首座藏主。全身奉
重。別有生涯。同心同德。翊贊藂林。逸格超宗。光揚祖
道。噁。洎乎錯下注脚。
上堂。一即三。三即一。黃河輥底流。日輪海中出。還會
麼。深水取魚長信命。不曾將酒祭江神。下座。
初三日賀正上堂。年年是好年。日日是好日。今日是
初三。前日是初一。新年頭佛法。不属有與無。明教與
鏡清。盡力道不出。因甚如此。王令稍嚴。
上堂。新年已過十日。堪嘆時光易失。看看便是清明。
虼蚤蚊蟲又出。雖然自古自今。且要一朝事畢。古人
云。不登泰山。不知太虗之寬廣。不探滄海。不知滄溟
之淺深。與麼說話。平地上險崖。坦夷處孤峻。山僧有
條活路。要與諸人共行。拍禪床云。看。
元宵上堂。上八不見參星。下八不見紅燈。唯有衲僧
正眼。常時赫赫明明。風吹不入。雨洒不濕。雪珠床上
跳。欲言言不及。只將此景做元宵。千聖從教下風立。
上堂。謝黃龍首座。拈主丈云。白額爪牙。黃龍頭角。拈
起也霧卷長空。放下也風生萬壑。佛手驢脚生緣。突
出神光閃爍。舉一不得舉二。放過一著。落在第二。門
外春光已半過。落花幾度隨流水。卓主丈。下座。
佛涅槃上堂。心不是佛。心與佛俱非。智不是道。智與
道俱遣。今日即有。明日即無。蒼天蒼天。波旬失途。
上堂。雪竇道。三分光陰二早過。靈臺一點不揩磨。貪
生逐日區區去。喚不回頭爭奈何。山僧道。只者喚不
迴頭。三世諸佛。六代祖師。是他同參。與麼說話。雖則
向上提持。未免循途守轍。畢竟如何。不是弄潮人。莫
入洪波裏。
結制上堂。今朝四月十五。大好一塲莽鹵。人人禁足
護生。未免殺佛殺祖。僧問雲門。殺父殺母。佛前懺悔。
殺佛殺祖。甚處懺悔。雲門云。露。大小雲門。也是看窟
籠著榍。
上堂。黃檗打臨濟。興化打克賓。古今商量咸謂。事有
多途。理無二致。然則明大機顯大用。乃上古之風規。
亦今時之樞要。澹湖。當言不避截舌。當爐不避火迸。
敢謂天下宗師。箇箇眼橫鼻直。只是不曾向頂門上。
<pb n="254"/>
下者一槌。所以不知古人赤心片片。畢竟如何。關羽
斬顏良。下座。
上堂。舉白雲端和尚示眾云。此事。如萬仞崖頭。摠知
道放著手便一撲到底。只是捨命不得。山僧不動毫
頭。教汝諸人到底去。乃擲下主丈。師云。者箇說話。諸
方錯會者多。且道。那裏是他錯會處。捨命不得。便是
錯會。端和尚。雖則力盡烏江。檢點將來。也是按牛頭
喫草。畢竟如何。路從平處險。人向靜中忙。下座。
上堂。今朝七月初一。九夏相將告畢。衲僧正眼豁開。
徹見青天白日。趙州和尚道。諸人被十二時辰使。老
僧使得十二時辰。脫籠頭卸角䭾。一丸消眾病。不假
藥方多。
上堂。拈主丈云。衲僧家。秋初夏末。東去西去。且道。主
丈子。還肯它也無。若肯它。隨例顛倒。若不肯它。有甚
長處。不顛倒。沒長處。放在臥床頭。準備打老鼠。
開爐上堂。三世諸佛在火𦦨裏轉大法輪。面赤不如
語直。火𦦨為三世諸佛說法。三世諸佛立地聽。入水
見長人。是法住法位。世間相常住。然常住之法。非目
前萬象森羅。四聖六凡。各安其住。是謂常住。何也。不
見道。是法非思量分別之所能解。又云。不是目前法。
非耳目之所到。阿呵呵。也大奇。向道是龍剛不信。果
然奪得錦標歸。
上堂。天道久不雨。大地盡焦枯。衲子終朝打坐。園丁
引水澆蔬。鉢裏飯桶裏水。四七二三難下觜。舉起手
云。蘇嚧蘇嚧。
上堂。十五日已前。珠回玉轉。拈放一邊。十五日已後。
截鐵斬釘。置之一處。正當十五日。天寒人寒。地爐頻
著火。收足上蒲團。驀拈主丈云。祖師鼻孔在這裏。卓
主丈云。長三尺。
上堂。孟冬薄寒。仲冬嚴寒。江上霜風凜凜。天邊紅日
團團。動即影現。覺即氷生。九年人不識。今古競頭爭。
卓主丈云。關。
為開監寺秉炬。開示悟入。常樂我淨。生死到來。增益
重病。坐斷上頭關。顯出毗盧印。如大火聚。近之燎却
面門。如百千燈。攝之入大圓鏡。楊岐一頭驢。頭正尾
亦正。
歲旦上堂。舉雲門喫茶次。擎起盞子云。三世諸佛聽
法了。鑽入盞子裏去也。你諸人。若也不知。向多年曆
日裏會取。師云。雲門一代宗師。只認得箇盞子。山僧
道。三世諸佛。在多年曆日裏。諸人若也不知。不免又
從頭起。
上堂。簷聲不斷前旬雨。電影還連後夜雷。待到天晴
日頭出。不妨同步上高臺。三世諸佛。眼[覤-儿+丘]不及。歷代
祖師。口說不到。拈主丈云。諸人識得主丈子。許你入
阿字法門。
佛涅槃上堂。拘尸水邊。雙林樹下。摩胷告眾。入般涅
槃。釋迦孝子。面皮厚三寸。東震旦國鄱陽城裏。證法
界身。示生滅法。釋迦孝子。面皮厚三寸。只者兩處。面
皮共厚六寸。我輩沙門釋子。聞與麼道。慚惶殺人。若
是外道波旬。又爭恠得。
上堂。釋迦彌勒。猶是它奴。文殊普賢。泥猪疥狗。麻三
斤殿裏底。總是非時語。且道。同心同德。者邊那邊。通
古通今。全殺全活一句。作麼生道。卓主丈云。煩惱海
中為雨露。無明山上作雲雷。
青苗會上堂。看經不識字。字義常炳然。禮拜不低頭。
功德難比況。所以道。一切諸佛。及諸佛阿耨多羅三
藐三菩提。皆從此經出。有底便道。畢竟此經從甚處
出。恁麼說話。勞而無功。澹湖即不然。薩達阿竭二千
年。一句該通五千卷。十風五雨樂升平。慚愧水賤米
亦賤。
槐首座赴西山崇報請。上堂。諸佛不出世。祖師不西
來。人人頂門上。輝大寶光。箇箇脚跟下。縱橫十字。不
在聲前句後。自然八面玲瓏。迨乎靈山會上。少室峰
<pb n="255"/>
前。赤手持來。橫身荷負。便有祖翁田地。契券分明。的
的相承。安家樂業。山僧三十年來。亦在裏許。深耕淺
種。帶水拖泥。挈挈波波。因誰致得。今日人天眾前。分
付崇報長老。西山那畔古佛塲中。放兩拋三。貴買賤
賣。所謂驅耕夫牛。奪飢人食。若不如是。影響奚為。豈
不見。五祖和尚道。山前一片閑田地。叉手叮嚀問祖
翁。幾度買來還自賣。為憐松竹引清風。卓主丈云。更
有破砂盆一隻。盡情書在契憑中。
上堂。一夏九十日。今朝又過半。一句沒商量。大家著
眼看。南斗七北斗八。𠒎脛長[鴳-女+隹]脛短。會麼。從來驀直
為人。不比諸方擔板。
上堂。僧問。兩劒交鋒時如何。師云險。進云。如是則一
塵不立。鼓腹謳歌去也。師云。且喜天下太平　乃云。
一夏九十日。尚有十五日。報汝參玄人。光陰莫虗擲。
天高高不窮。地厚厚無極。開單展鉢時。札札用心力。
忽若寒山子。騎牛入你鼻孔裏去。又作麼生。直得額
頭汗出。
師一日云。紅爐焰上雪花飛。僧擬進語。師云。退後退
後。
上堂。舉臨濟栽松次。黃檗問云。深山中栽許多松作
甚麼。濟云。一為山門作境致。二為後人作標榜。道了
以钁钁地三下。檗云。雖然。子已喫吾三十棒了也。濟
又钁地一下。檗云。吾宗到汝大興于世。溈山問仰山
云。黃檗只囑臨濟一人。別更有麼。山云。有。只是年代
深遠。不欲舉似和尚。山云。我也要知。汝但舉看。山云。
有一人令行吳越。遇大風則止。師云。後來諸方咸謂。
讖風穴和尚。大行臨濟之道於江南兩浙之間。是皆
己見不明。妄生穿鑿。應菴和尚云。當時何止遇大風
則止。直得虗空界盡。此話方始大行。喝一喝。聽事不
真。喚鍾作甕。
重陽上堂。青青翠竹。盡是真如。[鬱-山+止][鬱-山+止]黃花。無非般若。
古人言教。本自現成。後學商量。徒增話會。說翠竹着
翠竹。說黃花着黃花。殊不知。三年一閏。九日重陽。時
節不相饒。總是自家底。卓主丈。喝一喝。
師一日坐次。僧纔入。師云。適來上座亂統。打出了也。
你因甚麼也亂統。僧擬議。即喝出。次有僧入。師云。適
來那僧。不曾開口。因甚麼道他亂統。僧云。某甲是某
州某縣人氏。師云。却是你亂統。便打出。
為常菴主秉炬。常光現前。壁立萬仞。生死涅槃。本來
清淨。貧窮孤露。是真道場。如火宅中。示以清凉。菴內
不知菴外事。一堆紅焰藕花香。
上堂。舉五祖和尚。因白雲忌日上堂云。去年正當恁
麼時。多前年三件事。今年正當恁麼時。多去年七件
事。者十件事。數不過者甚多。何也。去却七三存一。事
是去年。說是今日。急如箭。黑似漆。無言童子口吧吧。
無足仙人劈[(曷-曰)/月]踢。良久云。交。師云。五祖老人。與麼說
話。也是靈龜曳尾。者十件事。有甚麼難數。前年底。去
年底。今年底。牛頭南馬頭北。和底盡掀翻。從來沒蹤
跡。二由一有。一亦莫守。前三後三。烏飛兔走。今朝天
氣嚴寒。不出頭是好手。暖處商量也未然。須知不在
口皮邊。展兩手云。了。
上堂。乾坤之內。宇宙之間。中有一寶。祕在形山。眼[覤-儿+丘]
不到時。填溝塞壑。言思不及處。天寬地寬。卓主丈云。
剛被賣油翁發笑。忙者自忙閑者閑。下座。
佛涅槃上堂。涅槃無自性。自性無涅槃。諸佛無涅槃。
亦無涅槃佛。五臺山上雲蒸飯。佛殿階前狗尿天。剎
竿頭上煎䭔子。三箇胡孫夜簸錢。
上堂。古人道。明知只是者箇。只是用不着。山僧道。明
知只是者箇。入地獄如箭射。牛角長兔角短。減少與
添多。大家着眼看。卓主丈一下。
上堂。僧問。陞堂久不問話。今朝放過不可。拈來一句
無私。便請當陽剖破。師云。道甚麼。進云。與麼則騰今
耀古去也。師云。何處不稱尊。進云。記得羅漢琛禪師。
<pb n="256"/>
與長慶保福。入州見牡丹花。慶云。好一朵花。福云。莫
眼花。漢云。可惜一朵花。且道。明箇甚麼邊事。師云。好
一朵花。進云。且道。三大老。還有優劣也無。師云。分身
兩處看。進云。學人敢道。三大老說則不無。要且不曾
見牡丹花在。師云。可惜一朵花。進云。學人只與麼。和
尚作麼生。師云。我不與麼。進云。既不與麼。畢竟如何。
師云。矢上更如尖。進云。末後一句。也要大眾共知。師
云。無你下口處。進云。一等共行山下路。眼頭各自看
風烟。師云。莫眼花　乃云。未舉先知。未言先領。廓人
天未證之門。行佛祖不傳之令。鳥窠吹布毛。侍者便
悟去。會麼。花須連夜發。莫待曉風吹。
師因浴佛次。問僧。佛真法身。猶若虗空。今日九龍吐
水。沐个甚麼。僧云。渡水不乘槎。師云。你因甚麼。打失
鼻孔。僧無語。師云。笑殺土地。
結夏上堂。舉五祖和尚云。結夏無可供養。作一家燕。
管顧諸人。遂擡手云。囉囉招。囉囉搖。囉囉送。莫恠空
踈。伏惟珍重。師云。五祖老人。將無作有。固有飽歸湖
海之心。若是明窻下安排。大欠事在。澹湖即不然。鉢
裏飯桶裏水。塞斷咽喉不唇齒。下座。
上堂。洞明生佛未具已前。一段奇特大事。只在如今。
舉一明三。目機銖兩。置之不問。輕如鴻毛。重如泰山。
伶俐漢。到者裏七縱八橫。管取粥足飯足。卓主丈云。
三十年後。
上堂。僧問。淺聞深悟則固是。既深聞。因甚麼不悟。師
云。海水不生氷。僧禮拜　師乃云。淺聞深悟。深聞不
悟。截斷葛藤。掀翻露布。一句恰相當。東西沒分付。卓
主丈云。⿰口豕破瑠璃海上鳥。挨開碧落天邊兔。下座。
謝道舊上堂。舉慈明和尚云。颯颯凉風景。同人訪寂
寥。煑茶山下水。燒鼎洞中樵。師云。國清才子貴。家富
小兒嬌。
上堂。般若如大火聚。近之則燎却面門。遠之則打失
鼻孔。不近不遠。正是開眼尿床。直饒十二時中。不依
倚一物。如水上葫蘆。也是杓卜聽虗聲。總不與麼時
如何。卓主丈云。放過一着。
開爐上堂。古人道。風頭稍硬。且歸暖處商量。大眾且
道。商量箇甚麼。纔到煖處。便見瞌睡。業識茫茫。無本
可據。蒲團上火爐頭。突出無賓主話。直得額頭汗流。
上堂。舉雲門大師云。北[鬱-山+止]單越人。見諸人搬柴不易。
在中庭裏相撲供養汝。更為念般若經云。一切智智
清淨。無二無二分。無別無斷故。時有僧出問。如何是
一切智智清淨。門云。西天斬頭截臂。這裏自領出去。
師云。雲門慈悲之故。有落草之談。者僧忍俊不禁。墮
在漆桶隊裏。竪起拂子云。看看。北[鬱-山+止]單越人。即今在
山僧拂子頭上。見汝諸人在者裏立地。乃呵呵大笑
云。奇哉奇哉。南閻浮提人。一箇箇盡是會佛法底。較
之西天九十六種。大段不同。因甚如此。垂手不過膝。
上堂。舉文殊。一日令善財採藥。善財遍觀大地。無不
是藥者。乃白文殊云。盡大地。無不是藥者。文殊云。是
藥者採將來。善財拈一莖草。度與文殊。文殊接得。示
眾云。此藥亦能殺人。亦能活人。師云。善財熟處難忘。
文殊將錯就錯。諸人若善參詳。救取靈山一會。久立。
上堂。念念遷謝。新新不停。如汲井輪無有休息。與麼
說話。大似惡水驀頭澆。殊不知。動則起生死之本。靜
則沈昏醉之鄉。動靜雙泯。則落空亡。動靜雙行。則瞞
頇佛性。將長補短。捨重從輕。卓主丈云。劒為不平離
寶匣。藥因救病出金缾。
上堂。僧問。乾峰和尚示眾云。舉一不得舉二。放過一
著。落在第二。此意如何。師云。須彌安鼻孔。進云。雲門
出眾云。昨日有人從天台來。却往徑山去。為復啐⿰口豕
同時。為復別有道理。師云。脚跟下黑洞洞地。進云。乾
峰云。典座來日不得普請。是肯他不肯它。師云。始末
一時收。進云。只如昨日有人從江西來。却往浙西去。
又作麼生。師云。與雲門鼻孔一般。進云。五湖四海春
<pb n="257"/>
風裏。千古藂林正令行。師云。斫額有分。僧禮拜　師
乃云。道可道非常道。是甚麼道。名可名非常名。是甚
麼名。名不得。狀不得。不屬有。不屬無。不屬玄。不屬妙。
不屬知。不屬不知。知是妄覺。不知是無記。到者裏。三
世諸佛。只可自知。六代祖師。全提不起。一大藏教。詮
註不及。直饒與麼。衲僧門下。正是就地彈⿱少隹。有甚麼
共語處。豈不見。首山和尚云。我若坐時你須立。你若
坐時我須立。坐則共你坐。立則共你立。箇事如隔窓
看馬騎。擬議即沒交涉。大眾還會麼。拈得便用。把得
便撲。一句定綱宗。青天飛雪雹。卓主丈。下座。
上堂。如來非智巧。智者必以如來為宗。祖師非妙得。
得者必以祖師為旨。宗旨既定。清濁自分。一句全提。
當陽顯示。聞無聞而聞盡。見無見而見忘。重重鐵壁
銀山。處處通天活路。所以道。九霄絕翳。何用穿通。一
道神光。未甞昏昧。正與麼時如何。萬緣脫去輕浮世。
一性常來看落花。
劉總領入山齋僧。上堂。舉朱行軍。一日入寺齋僧。行
䞋次。有云。直下是直下是。一僧云。直下是箇甚麼。行
軍便喝。僧云。幸是佛法中人。惡發作麼。行軍云。喚作
惡發得麼。僧便喝。行軍云。鉤在不疑之地。師云。朱行
軍。廣陳供養。功不浪施。者僧不肯承當。遂成虗設。應
菴和尚云。行軍拈出倚天長劒。者僧披襟敢衝雪刃。
雖然兩不相傷。爭奈二俱弄險。與麼說話。曲為當時。
忽若劉總領。今日堂中行䞋。道箇直下是直下是。是
汝諸人。作麼生酬對。若也道得。恩無重報。其或未然。
三十年後。不得忘却。下座。
上堂。召大眾云。日來好雨。且道。雨作何色。有底便道。
點點不落別處。與麼說話。還契得從上宗乘也無。山
僧即不然。日來好雨。且道。雨作何色。是青是黃。是白
是黑。豈不見。五祖和尚云。投子山打瓦鼓。楊平山撒
白雨。白雨下取龍女。織得絹二丈五。一半屬羅江。一
半屬玄武。下座。
上堂。舉夾山示眾云。百草頭上薦取老僧。閙市裏識
取自己。保寧勇和尚云。百草頭邊。明明顯露。因甚麼
不薦。閙市門頭。終日相逢。因甚麼不識。未開眼底。且
莫錯恠夾山。雖然。干保寧甚麼事。師云。百草頭上。只
為明明顯露。所以不薦。閙市門頭。只為終日相逢。所
以不識。澹湖與麼道。較它保寧三千里。雖然。且道。夾
山具甚麼眼。
師一日云。舌是斬身之本。須菩提巖間宴坐。因甚麼
天雨四花　又云。明知四大五蘊。是生死根本。因甚
麼入者皮袋裏　又云。喫粥了也。洗鉢盂去。衲僧家。
因甚麼口挂壁上。
師因僧參次。師云。萬法歸一。一歸何處。以竹篦指香
爐云。在者裏。你作麼生會。僧無語。師云。者裏也不識。
師問僧。一切處不明。是面前有物。拈却了也。作麼生
會。僧云。𡎺著磕著。師云。天台普請。南嶽遊山。僧禮拜。
師云。七棒對十三。
師一日云。南山起雲。北山下雨。佛殿上[山/一/虫]吻。因甚麼
不濕。僧下語。俱不契。師代云。今古歷然。
師問僧。七十三八十四。明明向汝道了也。切忌與麼
會。僧云。與麼會。又爭得。師云。伎死禪和。僧云。某甲只
與麼。和尚又如何。師云。只與麼也難得。僧禮拜。師休
去。
端午上堂。若論此事。如競渡一般。眼眼相看。心心相
屬。呈橈舞棹。不觸波瀾。出沒卷舒。爭先快覩。錦標獨
奪。滿路歌謠。撥轉船頭。歸家穩坐。所以龍牙和尚道。
學道先須有悟由。還如曾鬪快龍舟。雖然舊閣閑田
地。一度贏來方始休。休休。龍王宮殿裏。不見一人游。
上堂。大智非明。真空絕迹。二百箇衲僧。阿轆轆地。其
間一箇半箇。不受人瞞。澹湖。一夏也不枉與諸人東
語西語。畢竟如何。南泉斬猫兒。
赴保寧辭眾。上堂。去住本無情。官舟迫去程。風清甘
<pb n="258"/>
露室。潮滿石頭城。祖道如天遠。皇恩似海平。擬將肝
膽瀝。葵藿向陽傾。

古林和尚語錄卷第二

<sarticle>古林和尚語錄卷第三</sarticle>

<other>重拈雪竇舉古一百則</other>
溫陵比丘　承宣　集序
至大己酉冬。師謝事浮佛。明年春雲巖東州禪師。
闢隆祖塔西之室。以延高致。予得為左右侍。夤夕
咨扣。誠有啟於心者。一日請曰。宗門大事。自南嶽
馬祖以來。臨濟德山之後。超宗越格。萬別千差。玉
轉珠回。具存方。而雪竇禪師。廓天然之智眼。肆
格外之玄談。至於代別拈徵。卷舒縱奪。古今以之
為最。而學者徒知宗仰。未能鞠其旨歸。苟非垂慈
開發。昭著厥猷。後學何由洞曉。師曰。宗師家不得
已。垂一言半句。貴圖直下知歸。豈有知解玄妙。許
汝領略。學者自無妙悟。不能洞徹見元。承言失宗。
滯句迷旨。依他作解。守轍循途。以致臨機。罔知所
措。然鏡無照像之功。空淨而已。吾素病密室傳授。
裨販古人。不本宗乘。殊為虗誑。子之所請。殆非苟
然。第蕪陋不足以攀先哲勝軌耳。由是師遂重拈
雪竇舉古一百則。隨得隨錄。既成巨編。不敢私藏。
用廣聞見。實予之志也。爰述其由。冠于卷首。至大
三年解制日。
舉德山示眾云。今夜不答話。問話者三十棒。時有僧
出禮拜。山便打。僧云。某甲話也未問。山云。你是甚處
人。云新羅人。山云。未跨船舷。好與三十棒。法眼云。大
小德山。話作兩橛。圓明云。大小德山。龍頭蛇尾。雪竇
云。二老宿。雖善裁長補短。捨重從輕。要見德山亦未
可在。何故。德山。大似握閫外威權。有當斷不斷不招
其亂底劒。諸人要識新羅僧麼。只是撞著露柱底瞎
漢。
師云。者僧話也未問。德山因甚便打。然則禍不入
慎家之門。若是伶俐漢。便見髑髏遍野。雪竇云。德
山大似握閫外威權。有當斷不斷。不招其亂底劒。
不是射鵰手。徒說李將軍。
舉雪峰一日普請。自負一束藤。路逢一僧。峰便拋下。
僧方擬取。峯便踏倒。歸舉似長生。乃云。我今日踏者
僧快。生云。和尚替者僧入涅槃堂始得。峯便休去。雪
竇云。長生大似東家人死。西家助哀。也好與一踏。
師云。見義不為。何勇之有。
舉百丈再參馬祖。侍立次。祖以目視禪床角頭拂子。
丈云。即此用離此用。祖云。爾他後開兩片皮。將何為
人。丈取拂子竪起。祖云。即此用離此用。丈掛拂子於
舊處。祖便喝。百丈直得三日耳聾。雪竇云。奇恠諸禪
德。如今列其派者甚多。究其源者極少。總道百丈於
喝下大悟。還端的也無。然刁刀相似。魚魯參差。若是
明眼漢。瞞他一點不得。只如馬祖道爾他後開兩片
皮將何為人。百丈竪起拂子。為復如蟲禦木。為復啐
⿰口豕同時。諸人要會三日耳聾麼。大冶精金。應無變
色。
師云。鏗金戞玉。換斗移星。高高峯頂橫行。深深海
底闊步。不無雪竇老人。要見百丈於喝下大悟。則
未可在。且刁刀相似。魚魯參差。飯籮裏還著得屎
麼。大冶精金應無變色。勾在不疑之地。卓主丈云。
劒為不平離寶匣。藥因救病出金瓶。
舉崇壽指凳子云。識得凳子。周匝有餘。雲門云。識得
凳子。天地懸殊。雪竇云。澤廣藏山。理能伏豹。
師云。黑牛臥死水。
舉永嘉大師到六祖。遶禪牀三匝。振錫一下。卓然而
立。六祖云。夫沙門具三千威儀。八萬細行。大德從何
<pb n="259"/>
方而來。生大我慢。雪竇喝云。當時若下得者一喝。免
見龍頭蛇尾。又再舉遶禪牀三匝振錫一下卓然而
立。代祖師云。未到曹溪。與爾三十棒了也。
師云。永嘉未到曹溪時。甚生意氣。及乎到來。大似
泥裏推車。步步區區。雪竇雖則向主賓互換處。露
出向上爪牙。檢點將來。未免填溝塞壑。以主丈劃
一劃云。祖禰不了。殃及兒孫。
舉仰山。指雪師子云。還有過得此色者麼。雲門云。當
時便與推倒。雪竇云。只解推倒。不能扶起。
師云。推倒扶起。有賓有主。買帽相頭。長人入水。
舉香嚴垂語云。如人上樹。口㘅樹枝。手不攀枝。脚不
踏枝。樹下有人問西來意。不對則違他所問。若對又
喪身失命。當恁麼時。作麼生即是。有虎頭上座云。上
樹即不問。未上樹請和尚道。嚴呵呵大笑。雪竇云。樹
上道即易。樹下道即難。老僧上樹也。致將一問來。
師云。山僧即不然。樹上樹下總道不難。且道扶香
嚴。扶虎頭。
舉僧問魯祖。如何是不言言。祖云。爾口在什麼處。僧
云。某甲無口。祖云。將什麼喫飯。僧無語。雪竇云。好劈
脊便棒。者般漢。開口了合不得。合口了開不得。
師云。無口喫什麼飯。雪竇云。開口了合不得。合口
了開不得。差之毫釐。失之千里。
舉僧問雪峰。古㵎寒泉時如何。峰云。瞪目不見底。僧
云。飲者如何。峯云。不從口入。僧舉到趙州。州云。不可
從鼻孔裏入。僧却問趙州。古㵎寒泉時如何。州云苦。
云飲者如何。州云死。雪峯聞舉云。趙州古佛。從此不
答話。雪竇云。眾中總道。雪峰不出者僧問頭。所以趙
州不肯。如斯話會。深屈古人。雪竇即不然。斬釘截鐵
本分宗師。就下平高難為作者。
師云。是則草偃風行。不是則[書-曰+(且-二+人)]蛇添足。山僧道。雪
峰趙州。總被者僧穿却了也。何以見得雪峰從此
不答話。
舉僧問西堂和尚。有問有答。賓主歷然。無問無答時
如何。堂云。怕爛却去那。僧問長慶。有問有答。賓主歷
然。無問無答時如何。慶云。相逢盡道休官去。林下何
曾見一人。雪竇云。何不與本分草料。
師云。將謂猴白。更有猴黑。忽有問山僧。有問有答
賓主歷然。無問無答時如何。只向道。一抽三二添
四。畢竟如何。高祖殿前樊噲怒。
舉臨濟示眾云。我於先師處。三度喫六十棒。如蒿枝
拂相似。如今思一頓喫。誰為下手。僧出眾云。某甲下
手。濟拈棒與僧。僧擬接。濟便打。雪竇云。臨濟放處較
危。収來太速。
師云。宗師一等提持。如壯士展臂。不借他力。若仔
細檢點將來。未免有得有失。當時者僧待他拈棒。
拂袖便行。直教者漢掣電之機。一點也用不著。雪
竇云。臨濟放處較危。収來太速。喫得棒也未。
舉欽山一日上堂。竪起拳。又開云。開即為掌。五指參
差。復握云。如今為拳。必無高下。還有商量也無。一僧
出眾竪起拳。山云。爾只是箇無開合漢。雪竇云。雪竇
即不然。乃竪拳云。握則為拳。有高有下。復開云。開則
成掌。無黨無偏。且道放開為人好。把定為人好。開也
造車。握也合轍。若謂閉門造車出門合轍。我也知爾
向鬼窟裏作活計。
師云。二大老。放開把定。總不由別人。子細檢點將
來。大似以鰕為目。山僧即不然。開也不得喚作掌。
握也不得喚作拳。無高無下。無黨無偏。
大元天子國。依舊化三千。
舉僧問睦州。高揖釋迦。不拜彌勒時如何。州云。昨日
有人問。趕出了也。僧云。和尚恐某甲不實。州云。主丈
不在。苕帚柄聊與三十。雪竇云。睦州只有受璧之心。
且無割城之意。
師云。睦州權衡在手。取捨臨時。雪竇雖則似鏡當
<pb n="260"/>
臺。大似貪觀天上。山僧即不然。忽有人問。高揖釋
迦。不拜彌勒時如何。答云。猛虎當路坐。和尚恐某
甲不實那。只向他道。想君不是金牙作。爭解彎弓
射尉遲。
舉棗樹問僧。近離甚處。僧云漢國。樹云。漢國天子還
重佛法也無。僧云苦哉。賴值問著某甲。問著別人。即
禍生。樹云。作箇什麼。僧云。人尚不見。有何佛法可重。
樹云。闍黎受戒多少時。僧云。二十夏。樹云。大好不見
有人。便打。雪竇云。者僧棒即喫。要且去不再來。棗樹
令雖行。爭奈無風起浪。
師云。者僧小出大遇。棗樹功不浪施。雖然去不再
來。直是報恩有分。只如他道人尚不見有何佛法
可重。如今諸方往往作得失論却。噫。無師嚝之聰。
難以別宮商之異。有離朱之瞭。方能辨玄素之殊。
乃顧視左右云。者裏莫有天然氣槩底衲僧麼。
舉趙州問婆子。什麼處去。婆云。偷趙州笋去。州云。忽
遇趙州又作麼生。婆子便掌。州便休去。雪竇云。好掌
更下兩掌。也無勘處。
師云。趙州忍氣吞聲。雪竇以強凌弱。山僧平展商
量。敢謂婆子趙州。二俱不了。
舉保壽開堂日。三聖推出一僧。壽便打。聖云。漝麼為
人。瞎却鎮州一城人眼去在。壽便歸方丈。雪竇云。保
壽三聖。雖發明臨濟正法眼藏。要且只解無佛處稱
尊。當時者僧若是箇漢。纔被推出。便掀倒禪床。直饒
保壽全機。也較三千里。
師云。保壽三聖。若要發明臨濟正法眼藏。須至與
麼。何故。殺人刀活人劒。
舉僧問無業。如何是佛。業云。莫妄想。雪竇云。塞却鼻
孔。又僧問馬祖。如何是佛。祖云。即心是佛。雪竇云。拄
却舌頭。
師云。塞却鼻孔。天清地寧。拄舌頭。崖崩石裂。
舉僧問德山。從上諸聖。什麼處去。山云。作麼作麼。僧
云。勑點飛龍馬。跛鱉出頭來。山便休去。至來日山浴
出。其僧過茶與山。山撫僧背一下。僧云。者老漢方始
瞥地。雪竇云。然精金百煉。須要本分鉗鎚。德山既以
己妨人。者僧還同受屈。以主丈劃一劃云。適來公案
且致。從上諸聖。什麼處去。大眾擬議。一時打趂。
師云。雪竇辨龍蛇眼正。擒虎兕機全。檢點將來。也
是折錐探地。德山既以己妨人。什麼處是者僧受
屈。還會麼。犀因翫月紋生角。象被雷驚花入牙。
舉保福簽瓜次。太原孚上座到來。福云。道得與你瓜
喫。孚云。把將來。福度一片瓜與孚。孚接得便去。雪竇
云。雖是死蛇。解弄也活。誰是好手者。試請辨看。
師云。孚上座一期逞俊。接得便行。要且不得瓜喫。
大小雪竇。弄巧成拙。
舉南泉示眾云。道非物外。物外非道。趙州出問。如何
是物外道。泉便打。州云。和尚莫打某甲。向後錯打人
去在。泉云。龍蛇易辨。衲子難瞞。雪竇云。趙州如龍無
角。似蛇有足。當時不管盡法無民。直須喫棒了趂出。
師云。趙州渾剛打就。豈憚鉗鎚。南泉雖則據令而
行。未具通方眼目。雪竇云。當時不管盡法無民。直
須喫棒了趂出。家無小使。不成君子。
舉洞山到雲門。門問。近離甚處。山云查渡。門云夏在
甚處。山云。湖南報慈。門云。甚時離。山云。去年八月。門
云。放你三頓棒。山至來日。却上問訊。昨日蒙和尚放
三頓棒。不知過在什麼處。門云。飯袋子。江西湖南便
漝麼去。山於此大悟。雪竇云。雲門氣宇如王。拶著便
氷消瓦解。當時若據令而行。子孫也未到斷絕。
師云。雲門一期方便。八字打開。洞山水乳不分。難
同荷負。雪竇通身是口。不易分疎。當時若據令而
行。總是和泥合水底瞎漢。
舉一僧參馬大師。大師劃一圓相云。入也打。不入也
打。僧便入。大師便打。僧云。和尚打某甲不得。大師靠
<pb n="261"/>
却主丈休去。雪竇云。二俱不了。和尚打某甲不得。靠
却主丈。擬議不來。劈脊便打。
師云。千鈞之弩。臨大陣正好發機。大冶之金。遇鉗
鎚方增光彩。馬大師逢強則弱。老雪竇弄假像真。
山僧即不然。入也打。不入也打。擬議不來也打。何
故。曾經大海休誇浪。除却巫山總是煙。
舉興化問克賓維那。汝不久為唱道之師。賓云。不入
者保社。化云。會了不入。不會了不入。賓云。沒交涉。化
便打。乃云。克賓維那法戰不勝。罰錢五貫。充設饡飯。
至來日齋時。興化自白槌云。克賓維那法戰不勝。不
得喫飯。即便趕出。雪竇云。克賓要承嗣興化。罰錢出
院且致。却須索取者一頓棒始得。且問諸人。棒既喫
了。作麼生索。雪竇要斷不平之事。今夜與克賓維那
雪屈。以主丈一時打散。
師云。雪竇要與克賓雪屈則不妨。只不合索取者
一頓棒。以致千古之下。遭人檢點。後來應菴和尚
道。雪竇與克賓維那雪屈。要且無合殺。諸人要會
麼。若無舉鼎拔山力。千里烏騅不易騎。
舉僧問長慶。眾手淘金。誰是得者。慶云。有伎倆者得。
僧云。學人還得也無。慶云。大遠在。雪竇代者僧。當時
便喝。復云。有伎倆者得。一手分付。有伎倆者不得。兩
手分付。學人還得也無。蒼天蒼天。
師云。長慶大啟玄關。者僧死而不弔。雪竇能區能
別。有放有收。當時若善提持。免致伎倆俱盡。
舉大慈示眾云。山僧不解答話。只是識病。時有僧出。
大慈便歸方丈。雪竇云。大凡扶竪宗乘。須辨箇得失。
且大慈識病不答話。時有僧出。便歸方丈。雪竇識病
不答話。或有僧出。劈脊便打。諸方識病不答話。有僧
出。必然別有長處。敢有一箇動著。大唐天子只三人。
師云。大慈識病不答話。時有僧出。便歸方丈。賺殺
人。雪竇識病不答話。時有僧出。劈脊便打。作麼作
麼。山僧識病不答話。口掛壁上。敢有一箇動著。動
著性命不存。
舉趙州到黃檗。檗見來便關却方丈。州云。救火救火。
黃檗便出擒住云。道道。州云。賊過後張弓。雪竇云。直
是好笑。笑須三十年。忽有箇衲僧問雪竇。笑箇什麼。
笑賊過後張弓。
師云。黃檗有頭無尾。趙州得路便行。雪竇看樓打
樓。未具衲僧眼在。
舉僧問鏡清。學人未達其源。乞師方便。清云。是什麼
源。僧云其源。清云。若是其源。爭受方便。雪竇云。死水
裏浸却。有什麼用處。侍者問。適來成褫伊。清云無。侍
者云。不成褫伊。清云無。侍者云。和尚尊意如何。清云
一點水墨。兩處成龍。雪竇云猶較些子。雪竇不是減
鏡清威光。要與者僧相見。是什麼源。其源。三十年後。
與你三十棒。
師云。珠穿九曲。鏡清固是作家。玉解連環。雪竇不
妨好手。山僧即不然。是什麼源。其源。𡎺著鼻孔。侍
者若問是成褫伊不。云是成褫伊。莫不成褫伊不。
云不成褫伊。非惟順物和光。抑且同生同死。
舉僧問香林。如何是衲衣下事。林云。臘月火燒山。雪
竇云。臘月燒山。萬種千般。翹松[鴳-女+隹]冷。踏雪人寒。達磨
不會。大難大難。
師云。衲衣下事。萬種千般。聊通一線。臈月燒山。翹
松[鴳-女+隹]冷金除鑛。踏雪人寒珠走盤。難難。剔起眉毛
子細看。
舉本仁和尚示眾云。尋常不欲向聲前句後。皷弄人
家男女。何故。且聲不是聲。色不是色。時有僧問。如何
是聲不是聲。仁云。喚作色得麼。僧云。如何是色不是
色。仁云。喚作聲得麼。僧禮拜。仁云。且道為汝說答汝
話。若人辨得。有箇入處。雪竇云。本仁也甚奇怪。要且
貪觀天上月。既非聲前句後。且作麼生入。
師云。聲前句後。本仁欲隱彌彰。放兩拋三。雪竇貪
<pb n="262"/>
程太速。即今聲即是聲。色即是色。也與汝說。也答
汝話。作麼生入。
舉雲門示眾云。世尊生下。一手指天。一手指地。周行
七步。目顧四方云。天上天下。惟我獨尊。當時若見。一
棒打殺。與狗子喫。貴圖天下太平。雪竇云。便與掀倒
禪床。
師云。世尊先行不到。雲門末後太過。雪竇盡其機
來。敢謂較三十里。
舉國師三喚侍者。雪竇云。點即不到。侍者三應。雪竇
云。到即不點。將謂吾孤負汝。誰知汝孤負吾。雪竇云。
瞞雪竇不得。雲門云。作麼生是國師孤負侍者處。會
得也是無端。雪竇云。元來不會。門云。作麼生是侍者
孤負國師處。粉骨碎身未報得。雪竇云。無端無端。
師云。國師三喚侍者。青天霹[靂-秝+林]。侍者三應。平地波
瀾。將謂吾孤負汝。却是汝孤負吾。雪竇云。瞞雪竇
不得。師云。敗也敗也。雲門云。作麼生是國師孤負
侍者處。會得也是無端。雪竇云。元來不會。師云。作
賊人心虗。雲門云。作麼生是侍者孤負國師處。粉
骨碎身未報得。雪竇云。無端無端。師云。提水放火。
復舉僧問投子。國師三喚侍者。意旨如何。投子云。抑
逼人作麼。雪竇云。垛跟漢。師云。草裏走。僧問興化。化
云。一盲引眾盲。雪竇云。端的瞎。師云。氣急殺人。僧問
玄沙。沙云。侍者却會。雪竇云。停囚長智。師云。識什麼
好惡。僧問趙州。州云。如人暗中書字。字雖不成。文彩
已彰。雪竇便喝。師云。話墮也。僧問雪竇。竇便打師云。
棒上不成龍。雪竇復頌云。師資會遇意非輕。無事相
將草裏行。負汝負吾俱莫問。任從天下競頭爭。師云
者老漢。前不遘村。後不迭店。拈起主丈云。什麼處去
也。
舉僧問智門和尚。如何是佛。門云。踏破草鞋赤脚走。
僧云。如何是佛向上事。門云。主丈頭上挑日月。雪竇
云。千兵易得。一將難求。
師云。草窠裏覓得一箇。有甚用處。又云。寡不敵眾。
舉師祖問南泉。摩尼珠人不識。如來藏裏親収得。如
何是如來藏。泉云。王老師。與你往來者是藏。雪竇云。
草裏漢。祖云。不往不來者。泉云。亦是藏。雪竇云。雪上
加霜。祖云。如何是珠。雪竇云。嶮。百尺竿頭作伎倆。不
是好手。者裏著得箇眼。賓主互換。便能深入虎穴。或
不漝麼。縱饒師祖悟去。也是龍頭蛇尾漢。
師云。王老師告往知來。同心同德。主賓互換。今古
歷然。雪竇雖則向千聖頂𩕳上。下者一錐。撿點將
來。直是天地懸隔。只如道百尺竿頭作伎倆不是
好手。者裏著得隻眼。主賓互換。便能深入虎穴。又
作麼生。一字入公門。九牛拽不出。
舉僧禮拜雪峰。峰打五棒。僧云。某甲有什麼過。峰又
打五棒。雪竇云。雪竇不曾與人葛藤。前五棒日照天
臨後。五棒雲騰致雨。你若辨得。也好與五棒。
師云。前五棒如麻似粟。後五棒土曠人稀。你若辨
得。自救不了。
舉馬大師令智藏馳書上徑山。山接書開見一圓相。
於中下一點。國師聞舉云。欽師猶被馬師惑。雪竇云。
徑山被惑且致。若將呈似國師。別作箇什麼伎倆。免
被惑去。有老宿云。當時坐却便休。亦有道。但與劃破。
若與麼。只是不識羞。敢謂天下老師。各具金剛眼睛。
廣作神通變化。還免得麼。雪竇見處。也要諸人共知。
只者馬師當時畫出。早自惑了也。
師云。然則雪竇要與徑山作主。爭奈諸方不甘。當
時若呈似國師。必然別有伎倆。老宿云。當時坐却
便休。師云。草本不勞拈出。又有道。但與劃破。師云。
鰕跳不出斗。雪竇云。敢謂天下老師。各具金剛眼
睛。廣作神通變現。還免得麼。師云。有伎倆者免得。
雪竇云。雪竇見處也要諸人共知。當時馬師畫出。
早自惑了也。師云。舌是斬身之本。
<pb n="263"/>
舉鏡清問僧。趙州喫茶去。你作麼生會。僧便出去。清
云。邯鄲學唐步。雪竇云。者僧不是邯鄲人。為什麼學
唐步。若辨得出。與你茶喫。
師云。穿却鼻孔。換却眼睛。
舉僧問雲門。如何是法身向上事。門云。向上與你道
不難。作麼生會法身。僧云。請和尚鑑。門云。鑑即且致。
作麼生會法身。僧云。與麼與麼。門云。者箇是長連床
上學得底。我且問你。法身還喫飯麼。僧無語。雪竇云。
將成九仞之山。不進一簣之土。過在什麼處。
師云。者僧貪拋香餌。豈知觸著鰲頭。雪竇步步登
高。不覺通身泥水。以主丈劃一劃云。你諸人總是
長連床上學得底。且道法身還解喫飯也無。良久。
吽吽。下座。
舉趙州訪茱萸。纔上法堂。萸云看箭。州亦云看箭。萸
云過。州云中。雪竇云。二俱作家。盖是茱萸趙州二俱
不作家。箭鋒不相拄。直饒齊發齊中。也只是箇射垛
漢。
師云。二大老眼辨手親。箭不虗發。雪竇雖有殺人
刀。且無活人劒。
舉臨際與普化去施主家齋。際問。毛吞巨海。芥納須
彌。為復是神通妙用。為復是法爾如然。化踢倒飯牀。
際云。太麤生。化云。者裏是甚所在。說麤說細。際休去。
至來日。又同赴一施主齋。際復問。今日供養何似昨
日。化又踢倒飯牀。際云。太麤生。化云。瞎漢。佛法說什
麼麤細。際吐舌。雪竇云。兩箇老賊。喫飯也不了。好與
二十棒。棒雖行。且那箇是正賊。
師云。諸方商量總道。二大老向千聖頂𩕳上。十字
縱橫。闡揚少室家風。揭示靈山奧旨。與麼說話。止
成念話社家。殊不知。臨際只有先鋒。且無殿後。普
化雖則向劒刃上翻身。性命在別人手裏。不是雪
竇老人。爭見功高汗馬。雖然。也是一枚老賊。
舉三角示眾云。若論此事。眨上眉毛。早是蹉過。麻谷
出云。蹉過即不問。如何是此事。角云蹉過。谷便掀倒
禪牀。三角便打。雪竇云。兩箇有頭無尾漢。眉毛未曾
眨上。說什麼此事蹉過。有僧問。眉毛為什麼不眨上。
雪竇便打。
師云。眉毛未曾眨上。早是蹉過。若更眨上眉毛。蹉
過不少也。雪竇云。眉毛未曾眨上。說什麼此事蹉
過。入水見長人。
舉睦州喚僧。大德。僧回首。州云。擔板漢。雪竇云。睦州
只具一隻眼。何故。者僧喚既回頭。因甚却成擔板漢。
師云。一盲引眾盲。
舉巖頭參德山。纔跨門便問。是凡是聖。德山便喝。巖
頭便禮拜。洞山聞舉云。若不是奯公。大難承當。巖頭
云。洞山老漢不識好惡。我當時一手擡一手搦。雪竇
云。然則德山門下草偃風行。要且不能塞斷人口。當
時纔禮拜。劈脊便打。非惟勦絕洞山。亦乃把定奯老。
還會麼。李將軍有嘉聲在。不得封侯也是閑。
師云。巖頭已是抑下威光。大小德山一向賣峭。若
非洞山短處求長。爭見花鋪錦上。雪竇雖則乾坤
坐斷。令不虗行。要且未見一手擡一手搦處在。
舉巴陵示眾云。祖師道。不是風動。不是幡動。既不是
幡風。向什麼處著。有人與祖師作主。出來與巴陵相
見。雪竇云。雪竇道風動幡動。既是風幡。向甚處著。有
人與巴陵作主。亦出來與雪竇相見。
師云。殷人以柏。周人以栗。
舉則川與龐居士摘茶次。士云。法界不容身。師還見
我麼。川云。若不是老師。洎與龐公答話。士云。有問有
答。盖是尋常。川不管。士云。適來莫怪相借問麼。川亦
不管。士喝云。者無禮儀漢。待我一一舉似明眼人去
在。川拈茶籃便歸。雪竇云。則川只解把定封疆。不能
同生同死。當時好與捋下幞頭。誰敢喚作龐居士。
師云。甜瓜徹蒂甜。苦瓠道根苦。
<pb n="264"/>
舉僧問雲門。一言道盡時如何。門云裂破。雪竇彈指
三下。
師云。是即是。只得八成。
舉僧問睦州。一言道盡時如何。州云。老僧在爾鉢囊
裏。雪竇呵呵大笑。
師云。有權有實有照有用。只是未見睦州在。
舉本生和尚以主丈示眾云。我若拈起。爾便向未拈
起時作道理。我若不拈起。爾便向拈起時作主宰。且
道老僧為人在甚處。時有僧出云。不敢妄生節目。生
云。也知闍黎不分外。僧云。低低處平之有餘。高高處
觀之不足。生云。節目上更生節目。僧無語。生云。掩鼻
偷香。空招罪犯。雪竇云。者僧也善能切磋。爭奈弓折
箭盡。然雖如此。且本生是作家宗師。拈起也天迴地
轉。應須拱手歸降。放下也草偃風行。必合全身遠害。
還見本生為人處也無。復拈主丈云。太平本是將軍
致。不許將軍見太平。
師云。本生拈起也如龍得水。放下也似虎靠山。若
非者僧深辨端倪。未免勞而無功。雪竇云。者僧善
能切磋。爭奈弓折箭盡。只見錐頭利。不見鑿頭方。
舉僧問雪峰。聲聞人見性如夜見月。菩薩人見性如
晝見日。未審和尚見性如何。峯打三下。其僧復問巖
頭。巖頭打三掌。雪竇云。應病設藥。且與三下。若據令
而行。合打多少。
師云。雪峰三下。與巖頭三掌。還有優劣也無。若緇
素得出。便知雪峯巖頭見性。非特與他聲聞菩薩
不同。直得三世諸佛歷代祖師天下老和尚。一時
列在下風。自然超其宗越其格。其或語不知顛倒。
理不識正邪。雷例道應病設藥。且與三下。莫道不
疑好。
舉太原孚上座參雪峰。至法堂上顧視雪峯。便下看
知事。雪竇云。一千五百人作家宗師。被孚老一覰。便
高竪降旗。孚至來日入方丈云。昨日觸忤和尚。峰云。
知是般事便休。雪竇云。果然。僧問雲門。作麼生是觸
忤處。門便打。雪竇云。打得百千萬箇。有什麼用處。直
須盡大地人喫棒。方可扶竪雪峰。且道。太原孚具什
麼眼。
師云。雪竇雖善裁長補短。要見雪峰則未可在。何
也。當時若不是雪峰。幾被孚上座[覤-儿+丘]破。孚至來日
上方丈云。昨日觸忤和尚。雪峰云。知是般事便休。
師云。殺人刀活人劒。僧問雲門。門便打。師云。粉骨
碎身未足酬。雪竇云。打得百千萬箇。有什麼用處。
直須盡大地人喫棒。方可扶竪雪峰。師云。著甚死
急。諸人要識孚上座麼。腦後見腮。莫與往來。
舉安國問僧。得之於心。伊蘭作旃檀之樹。失之於旨。
甘露乃蒺䔧之園。我要箇語具得失兩意。僧竪起拳
云。不可喚作拳頭。國云。只為喚作拳頭。雪竇云。無繩
自縛漢。拳頭也不識。
師云。要明向上鉗鎚。還他本分衲子。者僧竪起拳
頭。正是依草附木。雪竇云。無繩自縛漢。拳頭也不
識。只為喚作拳頭。
舉僧請益雲門大師。玄沙三種病人話。門云。你禮拜
著。僧禮拜起。門以主丈便挃。僧退後。門云。你不是患
盲。復喚近前來。僧近前。門云。你不是患聾。乃云。還會
麼。僧云不會。門云。你不是患瘂。僧於此有省。雪竇便
喝云。者盲聾瘖瘂漢。若不是雲門。驢年去。如今有底。
或拈槌竪拂不管。教近前又不來。還會麼。不應諸方
還柰何得麼。雪竇若不奈何。爾者一隊驢漢。又堪作
箇什麼。以主丈一時打趂。
師云。諸方既不奈何。雪竇更是懡㦬。如今有般漢。
刺頭入膠盆。木見拈槌竪拂。他便瞬目揚眉。忽若
放兩拋三。便乃拏雲攫浪。問云會麼。云某甲是某
州人事。可謂金沙混雜。玉石俱焚。邪正不分。過由
鞭影。驀拈主丈云。看看。主丈子穿過諸人髑髏。
<pb n="265"/>
舉僧問香嚴。如何是王索仙陀婆。嚴云。過者邊來。雪
竇云。鈍致煞人。僧問趙州。王索仙陀婆時如何。州曲
躬叉手。雪竇云索鹽奉馬。
師云。雪竇也是方木逗圓孔。忽有人問山僧。王索
仙陀婆時如何。答云。者漆桶。且道。與香嚴趙州。是
同是別。具眼者辨取。
舉鼓山示眾云。若論此事。如一口劒。時有僧問。承和
尚有言。若論此事。如一口劒。和尚是死屍。學人是死
屍。如何是劒。山云。拕出者死屍。僧應諾。歸衣鉢下打
疊便行。山至晚問首座。問話僧在否。座云。當時便去
也。山云。好與二十棒。雪竇云。諸方老宿總道。皷山失
却一隻眼。殊不知。重賞之下必有勇夫。然雖如此。若
子細點檢來。未免一時埋却。
師云。鼓山好一口劒。爭奈柄𣠽在者僧手裏。雪竇
云。重賞之下必有勇夫。也是自傷己命。
舉睦州問武陵長老。了即毛端吞巨海。始知大地一
微塵。作麼生。陵云。和尚問誰。州云。問長老。陵云。何不
領話。州云。我不領話。爾不領話。雪竇云。墮也墮也。復
云。者葛藤老漢。好與劃斷。拈主丈云。什麼處去也。
師云。者老漢。問話也不了。雪竇云。墮也墮也。國有
憲章。三千條罪。
舉仰山坐次。大禪佛到。翹一足云。西天二十八祖亦
如是。唐土六祖亦如是。和尚亦如是。某甲亦如是。山
下禪床打四藤條。雪竇云。藤條未到折。因什麼只與
四下。須是箇斬釘截鐵漢始得。大禪後到霍山。自云
集雲峯下四藤條。天下大禪佛參。山云。打鍾著。禪便
走。雪竇云。者漢雖見機而變。爭奈有頭無尾。
師云。者漢探頭太過。不知身在網羅。仰山打四藤
條。也是應病與藥。雪竇云。藤條未到折。因什麼。
只打四下。黃連未是苦。黃檗好為鄰。
舉玄沙與天龍入山見虎。龍云。前面是虎。沙云。是汝。
雪竇云。要與人天為師。前面端的是虎。
師云。要與人天為師。莫問是汝是虎。與麼說話。粘
皮綴骨。有甚了時。山僧敢道。大小玄沙自救不了。
舉南泉山下有一菴主。行脚僧經過。謂庵主云。近日
南泉和尚出世。何不去禮拜。主云。非但南泉。直饒千
佛出興。亦不能去。泉聞令趙州去看。州見便禮拜。主
不管。州從西過東。主亦不管。州又從東過西。主亦不
管。州云。草賊大敗。拽下簾子便行。歸舉似南泉。泉云
從來疑著者漢。雪竇云。大小南泉趙州。被个擔版漢
勘破了也。
師云。趙州一期逞快。爭奈事出急家。大小雪竇。話
頭也不識。
舉僧問風穴。語默涉離微。如何通不犯。穴云。常憶江
南三月裏。鷓鴣啼處百花香。雪竇云。曾有僧問雪竇。
對他道劈腹剜心。又且如何。復云。因風吹火。別是一
家。傷鼈恕龜。必應有主。
師云。雪竇若無後語。未免打入漆桶隊裏。
舉巖頭雪峰欽山到德山。欽山問。天皇也恁麼道。龍
潭也恁麼道。未審德山作麼生道。山云。你試舉天皇
龍潭底看。欽山擬議。德山便打。欽山被打。歸延壽堂
云。是即是。打我太煞。巖頭云。爾恁麼。他後不得道見
德山。雪竇云。諸禪德。欽山致个問端。甚是奇特。爭奈
龍頭蛇尾。你試舉天皇龍潭底看。坐具便摵。大丈夫
漢捋虎鬚。也是本分。他既不能。德山令行一半。令若
盡行。雪峰巖頭總是涅槃堂裏漢。
師云。曾聞雪竇是作家宗師。善能提唱古今。光揚
宗眼。子細檢點將來。大似壓良為賤。當時欽山被
打。豈不是退己讓人。若是捋虎鬚。天皇龍潭一宗。
豈有今日耶。山僧愛喜不愛嗔。敢謂雪峰巖頭較
三十里。
舉僧問智門和尚。如何是般若體。云蚌含明月。僧云。
如何是般若用。云兔子懷胎。雪竇云。非惟把定世界。
<pb n="266"/>
亦乃安貼[邱-丘+(看-目)]家。若善能參詳。便請丹霄獨步。
師云。者老漢。要且無出身之路。好與二十棒。雪竇
雖則同生同死。有放有收。也是子承父業。
舉烏臼因玄紹二上座到。臼云。二禪伯近離甚處。云
江西。臼便打。僧云。久聞和尚有此機要。臼云。你既不
會。第二箇近前來。僧擬議。臼亦打云。同坑無異土。參
堂去。雪竇云。宗師眼目。須至恁麼。如金翅劈海直取
龍吞。有般漢。眼目未辨東西。主丈不知顛倒。只管說
照用同時。人境俱奪。
師云。驅耕奪食。烏臼本分宗師。打鳳羅龍。雪竇天
然敏手。雖然。若總與麼。臨濟一宗。掃土而盡。
舉僧辭大隨。隨問甚處去。云峨眉禮拜普賢去。隨竪
起拂子云。文殊普賢。總在者裏。僧[書-曰+(且-二+人)]一圓相。拋於背
後。隨云。侍者將一貼茶與者僧。雲門別云。西天斬頭
截臂。者裏自領出去。雪竇云。煞人刀活人劒。具眼底
辨取。
師云。者僧往峨眉禮普賢。無端被大隨輥入草窠
裏一上。雲門無風起浪。雪竇平地戈矛。雖然今古
傳揚。必竟不曾圓却此話。敢問諸人。且道大隨將
貼茶與者僧。作什麼。
舉雪峰問僧。見說大德曾為天使來。是否。僧云不敢。
峯云。爭解與麼。來僧云。仰慕道德。豈憚關山。峰云。汝
猶醉在。出去。僧便出。峰乃召大德。僧迴首。峯云。是什
麼。僧亦云是什麼。峰云。者漆桶。僧無語。峰却顧謂鏡
清云。好箇師僧。向漆桶裏著到。清云。和尚豈不是據
欵結案。峰云。也是我尋常用底。忽若喚迴是什麼。被
他道者漆桶。又作麼生。清云。成何道理。峰云。我與麼
及伊。你又道據欵結案。他與麼及我。又道成何道理。
一等是恁麼時節。其間有得不得。清云。不見道。醍醐
上味為世所珍。遇此之人翻成毒藥。雪竇云。看他父
子相投。言氣相合。知者謂。粉骨碎身。此恩難報。不知
者謂。扶高抑下。臨危悚人。毒藥醍醐。千載龜鑑。還會
麼。者漆桶。
師云。宗師家一挨一拶。絲來線去。固是尋常。若不
是鏡清。便見分疎不下。雪竇云。知者謂。粉骨碎身
此恩難報。不知者謂。扶高抑下臨危悚人。棒上不
成龍。
舉僧問大梅。如何是祖師西來意。梅云。西來無意。僧
舉到鹽官。官云。一箇棺材。兩个死漢。玄沙聞舉云。鹽
官是作家。雪竇云。三箇也得。
師云。把手拽不入。
舉雲門問新羅僧。你是甚處人云新羅人。門云。將什
麼過海。云草賊大敗。門云。為什麼在我手裏。云恰是。
門云。一任𨁝跳。雪竇云。雲門老漢。龍頭蛇尾。放過者
僧。為什麼在我手裏。恰是。劈脊便打。
師云。雪竇氣勢甚大。其奈者僧是慣戰作家。雲門
弱處逢強。爭免氷消瓦解。
舉北禪問僧。近離甚處。云黃州。禪云。夏在甚處。云資
福。禪云。福將何資。云兩重公案。禪云。爭奈在我手裏。
云在手裏即收取。禪便打。者僧不甘。隨後趂出。雪竇
云。奇怪。宛有超師之作。還知者僧麼。只解瞻前。不能
顧後。若在雪竇手裏。棒折也未放在。
師云。宗師為人。如倚天長劒。孰敢當鋒。者僧既是
不甘。北禪還同莽鹵。雪竇雖則入泥入水。未免勞
而無功。
舉睦州示眾云。我見百丈不識好惡。大眾方集。以拄
杖一時打下。復召大眾。大眾回首。丈云是什麼。有什
麼共語處。黃檗和尚。大眾方集。以主丈一時打下。復
召大眾。大眾回首。檗云。月似彎弓。少雨多風。猶較些
子。雪竇云。說什麼猶較些子。直是未在。若據雪竇。眾
集一時打下便休。或有箇無孔鐵槌。為眾竭力。善能
擔荷。可以籠⿱卓古今。乾坤把斷。驀拈主丈云。放過一
著。
<pb n="267"/>
師云。曾聞睦州擔板。果然只見一邊。雪竇云。說什
麼猶較⿱此且子。直是未在。明眼人難瞞。山僧者裏。眾
集乃召大眾云。退後退後。眾擬議。拈主丈云。三十
年弄馬騎。却被驢撲。
舉玄沙見鼓山來。作一圓相。山云。人人出者箇不得。
沙云。情知爾向驢胎馬腹裏作活計。山云和尚又作
麼生。玄沙云。人人出者箇不得。山云。和尚漝麼道得。
某甲為什麼不得。沙云。我得爾不得。雪竇云。只解貪
觀白浪。不知失却手橈。
師云。我得爾不得。騎賊馬趕賊。拽脫鼻頭繩。水牛
也不識。只如雪竇道。只解貪觀白浪。不知失却手
橈。又作麼生。良久云。爭即不得。
舉南泉示眾云。王老師賣身去也。還有人買麼。一僧
出眾云。某甲買。泉云。不作貴不作賤。作麼生買。僧無
語。臥龍代云。和尚屬某甲。禾山云。是何道理。趙州云。
明年與和尚作領布衫。雪竇云。雖然作家競買。要且
不解輪機。且道。南泉還肯麼。雪竇也擬酬箇價。直令
南泉進且無門。退亦無地。不作貴不作賤。作麼生買。
別處容和尚不得。
師云。雪竇雖則見機而作。爭奈諸方老宿高價相
酬。已屬別人了也。山僧即不然。不作貴不作賤。作
麼生買。且待別時來。還會麼。牛頭南馬頭北。
舉茱萸把一橛竹上堂云。還有虗空裏釘得橛麼。時
有靈虗上座出云。虗空是橛。茱萸便打。虗云。莫錯打
某甲。茱萸休去。雪竇云。若要此話大行。直須打了趂
出。
師云。若要此話大行。直須虗空釘橛。忽有箇漢出
來道。虗空是橛。且作麼生祗對。氷稜上走馬。劒刃
上翻身。是我尋常用底。若也放過。你者一隊瞌睡
漢。向甚處摸索。以主丈一時打趂。
舉夾山與定山同行言話次。定山云。生死中無佛。則
無生死。夾山云。生死中有佛。則不迷生死。互相不肯。
同上大梅。相見了。具說前事。夾山問。未審那箇親那
箇疎。梅云。一親一疎。山又問。那箇親。梅云。且去明日
來。夾山至來日又問。未審那箇親。梅云。親者不問。問
者不親。夾山住後云。我當時在大梅。失却一隻眼。雪
竇云。夾山畢竟不知換得一隻眼。大梅老漢當時聞
舉。若以棒一時打出。豈止劃斷兩人葛藤。亦乃為天
下宗匠。
師云。夾山通身是眼。不辨親疎。雪竇好肉剜瘡。爭
免傍觀者哂。山僧道。當時失却便休。管取輝天鑑
地。
舉僧問保福。雪峰平生有何言句。得似羚羊挂角時。
福云。我不可作雪峰弟子不得。雪竇云。一千五百箇
布衲。保福較些子。
師云。說什麼較些子。直是未在。山僧道。若要作雪
峯弟子。須是禮拜者僧始得。何故。日月易流。
舉僧問長慶。羚羊未挂角時如何。慶云。草裏漢。云挂
角後如何。慶云。亂呌喚。云畢竟如何。慶云。驢事未了
馬事到來。雪竇云。寧可碎身如微塵。終不瞎箇眾生
眼。長慶較⿱此且子。復云。一般漢。設使羚羊未挂角。也似
萬里望鄉關。
師云。雪竇眼觀東南。意在西北。大小長慶。答話也
不了。雪峰山裏。一千五百人善知識。還曾夢見也
未。
舉僧問巴陵。祖意教意同別。陵云。雞寒上樹。鴨寒下
水。僧問睦州。祖意教意同別。州云。青山自青山。白雲
自白雲。雪竇云。問既一般。答亦相似。其中有利他自
利。瞞人自瞞。若點檢分明。管取解空第一。
師云。問既不同。答亦有異。因甚如此。巴陵見雲門。
睦州見黃檗。
舉趙州示眾云。今夜答話去。有解問者出來。時有僧
出。州云。比來拋塼引玉。引得箇墼子。法眼和尚遂乃
<pb n="268"/>
舉問覺鐵觜。先師意作麼生。覺云。如國家拜將。乃問
甚人去得。時有人出云。某甲去得。云爾去不得。法眼
云。我會也。雪竇云。伶俐漢。聞舉便知落處。然雖如此。
放過覺鐵觜。夫宗師語不虗發。出來必是作家。因什
麼拋塼引墼。諸禪德要識趙州麼。從前汗馬無人識。
只要重論盖代功。
師云。老趙州。寰中獨據不動一塵。忽然重整戈矛。
便見風行草偃。直得盡大地人冰消瓦解。覺鐵觜
云。如國家拜將。甚人去得。云汝去不得。師云果然。
法眼云。我會也。師云。識什麼好惡。雪竇云。夫宗師
語不虗發。出來。必是作家。因甚麼拋塼引墼。師云。
若不酬價。爭辨真偽。
舉耽源辭國師。歸省覲馬祖。於地上作一圓相。展坐
具禮拜。祖云。子欲作佛去。源云。某甲不解揑目。祖云。
吾不如汝。雪竇云。然猛虎不食其子。爭奈來言不豐。
諸人要識耽源麼。只是箇藏身露影漢。
師云。耽源大似當門獅子。凜凜神威。大小馬師。元
來小膽。雪竄云。要識耽源麼。只是箇藏身露影漢。
誰道不驚羣。
舉溈山問仰山。甚處來。山云。田中來。溈云。田中多少
人。山插下鍬子叉手而立。溈云。南山大有人刈茅。山
拈得鍬子便行。玄沙云。我當時若見。與踏倒鍬子。鏡
清云。不奈船何。打破戽斗。僧問明招。古人意在插鍬
處。叉手處。招喚某甲。僧應諾。招云。還曾夢見仰山麼。
雪竇云。諸方老宿咸謂。插鍬話奇特也。大似隨邪逐
惡。若據雪竇見處。仰山被溈山一問。直得草繩自縛。
去死十分。
師云。諸方老宿與麼提持。雖則洞徹淵源。要見溈
仰父子相投。言氣相合。則未可在。玄沙云。我當時
若見。即踏倒鍬子。師云。識法者懼。明招喚僧。僧應
諾。招云還曾夢見仰山麼。師云。猶較些子。雪竇云。
仰山被溈山一問。直得草繩自縛。去死十分。師云。
千年田八百主。
舉玄沙問僧。近離甚麼。僧云瑞巖。沙云。瑞巖有何言
句。僧云。長喚主人公。自云諾醒醒著。他後莫受人瞞。
沙云。一等是弄精魂。甚奇怪。却云。何不且在彼中。僧
云。瑞巖遷化也。沙云。如今還喚得應麼。僧無對。雪竇
云。蒼天蒼天。
師云。玄沙巧盡拙出。雪竇直處成迃。山僧若作者
僧。待他道如今還喚得應麼。但云諾諾。待他擬開
口。拂袖便行。非惟勦絕玄沙問頭。亦使瑞巖老人
千載之下觀光有在。
舉雪峰問僧。近離甚處。云覆船。峰云。生死海未渡。為
什麼覆船。雪竇代云。久嚮雪峰。待者老漢擬議。拂袖
便行。其僧當時無語。歸舉似覆船。船云。何不道渠無
生死。僧再至雪峰舉此語。峯云。此不是爾語。云是覆
船恁麼道。峰云。我有二十棒。寄與覆船。二十棒老僧
自喫。不干闍黎事。雪竇云。能區能別。能殺能活。若也
辨得。天下橫行。
師云。雪峰好二十棒。當時待者僧無語。便寄與覆
船。却較些子。及乎再來。後二十棒。合是雪峰自喫。
雪竇云。能區能別能殺能活。毫[釐-未+牙]有差。天地懸隔。
舉德山圓明示眾云。但有問答。只竪一指頭。寒則普
天普地寒。雪竇云。什麼處見俱胝老。熱則普天普地
熱。雪竇云。莫錯認定盤星。森羅萬象徹下孤危。大地
山河通上嶮絕。甚麼處得一指頭禪。
師云。武帝求仙不得仙。王喬端坐却升天。
舉僧問南院。從上諸聖什麼處去。院云。不上天堂。即
入地獄。云和尚作麼生。院云。還知寶應老落處麼。僧
擬議。院以拂子驀口打。復喚僧近前云。令合是爾行。
又打一拂子。雪竇云。令既自行。且拂子不知來處。雪
竇道箇瞎。且要雪上加霜。
師云。者老漢。已是葛藤不能折合。還知寶應落處
<pb n="269"/>
麼。僧擬議。劈脊便打。若是箇伶俐衲僧。便可全身
擔荷。光耀藂林。令既不行。千古之下。爭免雪竇檢
點。良久召大眾。眾擬議。拈主丈云。什麼處去也。
舉保福問長慶。盤山道。光境俱忘復是何物。洞山道。
光境未忘復是何物。據二老宿。總未得勦絕。作麼生
道得勦絕去。慶良久。福云。情知向鬼窟裏作活計。慶
云。你作麼生。福云。兩手扶犁水過膝。雪竇云。俱忘未
忘總由我。保福因什麼道未得勦絕。酌然能有幾箇。
諸人又作麼生道。免得長慶在鬼窟裏。雪竇云。柳絮
隨風。自西自東。
師云。俱忘未忘。灼然未得勦絕。大小長慶。放過保
福。當時待他道作麼生得勦絕去。但云。情知你向
鬼窟裏作活計。教他保福進且無門。退亦無地。直
饒雪竇。要免長慶在鬼窟裏。且緩緩。
舉大梅聞鼯鼠聲。謂眾云。即此物非他物。汝善護持。
吾當逝矣。雪竇云。者漢生前莽鹵。死後瞞頇。即此物
非他物。是何物。還有分付處也無。有般漢。不解截斷
大梅脚跟。只管道貪程太速。
師云。即此物非他物。老大梅可謂惺惺。雪竇云。者
漢生前莽鹵。死後顢頇。出三界二十五有去也。
舉雪峰示眾云。望州亭與你相見了也。烏石嶺與你
相見了也。僧堂前與你相見了也。保福問鵝湖。僧堂
前且致。望州亭烏石嶺。什麼處相見。鵝湖驟步歸方
丈。保福便入僧堂。雪竇云。二老宿是即是。只知雪峰
放行。不見雪峰把定。忽有箇衲僧出問。未審雪竇作
麼生。豈不是別機宜識休咎底漢。還有望州亭烏石
嶺相見底衲僧麼。良久云。擔板禪和。如麻似粟。
師云。雪峯把定處。二大老固是不知。當時若問雪
竇。未審作麼生祗對。如今師僧。十箇有五雙。不知
落處。山僧者裏。莫有別機宜識休咎底衲僧麼。卓
主丈云。三十年後。
舉趙州問大慈。般若以何為體。慈云。般若以何為體。
州呵呵大笑。至來日。州掃地次。大慈却問。般若以何
為體。州放下掃箒。呵呵大笑。雪竇云。前來也笑。後來
也笑。笑中有刀。大慈還識麼。直饒識得。也未免喪身
失命。
師云。前來笑與後來笑。較三千里。雪竇云。大慈還
識麼。識得也較三千里。
舉德山一日飯遲。自掌鉢至法堂上。雪峰見云。者老
漢。鍾未鳴鼓未響。托鉢向什麼處去。德山便回。峯舉
似巖頭。頭云。大小德山。不會末後句。山聞舉。令侍者
喚巖頭至方丈問。爾不肯老僧那。巖頭密啟其意。山
至來日上堂。與尋常不同。巖頭到僧堂前。撫掌大笑
云。且喜得老漢會末後句。他後天下人不奈何。雖然
如此。只得三年。明招代德山云。咄咄。沒處去沒處去。
雪竇云。曾聞說箇獨眼龍。元來只有一隻眼。殊不知
德山是箇無齒大蟲。若不是巖頭識破。爭得明日與
昨日不同。諸人要會末後句麼。只許老胡知。不許老
胡會。
師云。德山被巖頭一拶。已是去死十分。何待三年
後方始遷化。巖頭密啟其意。諸方咸作奇特商量。
山僧如眼見鼻頭。敢謂德山只解瞻前不能顧後。
雪竇云。德山大似無齒大蟲。好手鑑不出。諸人要
會末後句麼。柳絮隨風。自西自東。
舉雪峰一日見獼猴。乃云。者獼猴。各各背一面古鏡。
三聖便問。歷劫無名。何以彰為古鏡。峰云。瑕生也。聖
云。一千五百人善知識。話頭也不識。峰云。老僧住持
事煩。雪竇云。好與二十棒。者棒放過也好。免見將錯
就錯。
師云。大眾且道。三聖將錯就錯。雪峰將錯就錯。若
也辨得。二十棒放過。也不為分外。其或未然。還我
話頭來。
舉僧問國師。如何是本身盧舍那。云與老僧過淨瓶
<pb n="270"/>
來。僧將到淨瓶。云却安舊處著。僧復問。如何是本身
盧舍那。云古佛過去久矣。雲門大師道。無朕迹。雪竇
云。直得一手指天一手指地。爭得無。還會麼。雲在嶺
頭閑不徹。水流㵎下大忙生。
師云。雲門可謂光前絕後。大小雪竇。錯下名言。一
手指天一手指地。有什麼屎朕迹。
舉僧問洞山。時時勤拂拭。莫遣惹塵埃。為什麼不得
他衣鉢。山云。直饒道本來無一物。也未合得他衣鉢。
且道什麼人合得。僧下九十六轉語。皆不相契。末後
云。設使將來。他亦不受。洞山深肯。雪竇云。他既不受。
是眼將來底。必應是瞎。還見祖師衣鉢麼。若於此入
門。便乃兩手分付。非但大庾嶺頭一箇提不起。設使
闔國人來。且欵欵將去。
師云。與麼則者僧得他衣鉢了也。且道還有分付
處也無。雪竇云。他既不受。是眼將來底。必應是瞎。
山僧道。若不將來。爭知是瞎。者裏參見祖師了。三
十棒自領出去。
舉僧問投子。依稀似半月。髣像若三星。乾坤收不得。
師於何處明。子云。道什麼。云想師只有湛水之波。且
無滔天之浪。子云。閑言語。雪竇云。投子古佛。不可道
不知。若點檢來。直是天地懸隔。纔問。便和聲打。
師云。雪竇只知投子把定。不知投子放行。直饒檢
點將來。也是泥裏洗土。
舉洛浦久為臨濟侍者。到夾山問。自遠趍風。乞師一
接。山云。目前無闍黎。此間無老僧。浦便喝。山云。住住
闍黎。莫草草怱怱。雲月是同。溪山各異。截斷天下人
舌頭即不無。爭教無舌人解語。無對。山便打。雪竇云。
者漢可悲可痛。鈍致他臨濟。他既雲月是同。我亦溪
山各異。說什麼無舌人不解語。坐具劈口便摵。夾山
若是箇知方漢。必然明窻下安排。
師云。夾山說道理即不無。爭奈不能塞斷人口。何
也。不見道。他既雲月是同。我亦溪山各異。還會麼。
一等共行山下路。眼頭各自看風煙。
舉三聖問雪峰。透網金鱗以何為食。峰云。待汝出網
來向汝道。聖云。一千五百人善知識。話頭也不識。峰
云。老僧住持事煩。雪竇云。可惜放過。好與二十棒。者
棒一棒也饒不得。直是罕遇作家。
師云。雪竇和泥合水。與二十棒即不無。若要扶竪
雪峯。驢年也未夢見在。雖然。不入驚人浪。難逢稱
意魚。
舉伏牛為馬祖馳書。到國師處。國師問。馬祖有何言
句示人。牛云。即心是佛。國師云。是什麼語話。良久再
問。更有什麼言句。牛云。不是心不是佛不是物。國師
云。猶較些子。雪竇代云。當時便喝。牛却問。和尚此間
如何。國師云。三點如流水。曲似刈禾鎌。雪竇云。是什
麼語話。也好與一拶。見之不取。千載難忘。
師云。國師前頭也好與一拶。後頭也好與一拶。雪
竇云。見之不取。千載難忘。喝云。是什麼語話。也好
與一拶。
舉玄沙問鏡清。我不見一法為大過患。你道不見什
麼法。清指露柱云。莫是不見者箇法麼。沙云。浙中清
水白米從你喫。佛法則未在。雪竇云。大小鏡清。被玄
沙熱瞞。我當時若見。但只向道。靈山授記。也未到如
此。
師云。鏡清被玄沙熱瞞且置。只如雪竇與麼道。還
契得他玄沙也無。拈起主丈云。你諸人從江西湖
南兩浙來。見主丈但喚作主丈。行但行。總不得動
著。
舉先報慈問僧。近離甚處。云臥龍。慈云。在彼多少時。
云經冬過夏。慈云。龍門無宿客。為什麼在彼許多時。
云獅子窟中無異獸。慈云。你試作獅子吼看。云若作
獅子吼。即無和尚。慈云。念汝新到。且放三十棒。雪竇
云。奇怪諸禪德。若平展則兩不相傷。據令則彼此俱
<pb n="271"/>
險。還點檢得麼。
師云。雪竇能區能別。縱奪可觀。檢點將來。也只扶
得者僧。要且未見報慈在。山僧當時若作報慈。你
試作獅子吼看。擬開口。劈眷便打。者僧若是真獅
子兒。善能哮吼。其或不然。管取跳不出。
舉船子云。千尺絲綸直下垂。一波纔動萬波隨。夜靜
水寒魚不食。滿船空載月明歸。雪竇云。者漢勞而無
功。忽若雲門道。一句合頭語。萬劫繫驢橛。又作麼生
免此過。良久云。莫謂水寒魚不食。如今釣得滿船歸。
師云。將謂者老漢有多少奇特。拈主丈云。祖師鼻
孔在者裏。得也。錦鱗紅尾滿載歌謠。不得也。明月
清風一竿脩竹。總不恁麼時如何。須知遠煙浪。別
有好思量。
舉投子問巨榮禪客。老僧未曾有一言半句。挂諸方
耳目。何用要見山僧。僧云。到者裏不施三拜。要且不
甘。子云。出家兒得恁麼沒[石*((白-日+田)/廾)]記。僧遶禪床一匝而出。
子云。有眼無耳朵。六月火邊坐。雪竇云。也不得放過。
纔轉便與擒住便喝。是誰不甘。若跳得出。不妨是一
員衲僧。
師云。投子一言半句。不可道無在諸方。只是不通
檢點。僧云。者裏不施三拜。要且不甘。水不可借路。
雪竇云。是誰不甘。穿過鼻孔。若跳得出。未必善因
而招惡果。
舉祖師道。六塵不惡。還同正覺。雪竇云。主丈子是塵。
有甚麼過。過既無。應合辨主。所以道。糞掃堆上現丈
六金身。且拈在一邊。赤肉團上壁立千仞。又放過一
著。直饒八面四方。正好連架打。
師云。雪竇盡令提綱。爭奈事不孤起。山僧即不然。
主丈子是塵。覺亦不可得。還會麼。畢竟水須朝海
去。到頭雲定覓山歸。
舉古云。眼裏著沙不得。耳裏著水不得。忽若有个漢。
信得及把得住。不受人瞞。祖佛言教。是什麼熱椀鳴
聲。便請高掛鉢囊。拗折主丈。管取一員無事道人。又
云。眼裏著得須彌山。耳裏著得大海水。一般漢受人
商量。祖佛言教。如龍得水。似虎靠山。却須挑起鉢囊。
橫擔主丈。亦是一員無事道人。復云。恁麼也不得。不
恁麼也不得。然後沒交涉。三員無事道人中。要選一
人為師。
師云。者老漢。慈悲之故有落草之談。眼裏著不得
沙。耳裏著不得水。什麼處是無事道人。眼裏著得
須彌山。耳裏著得大海水。者般漢。更買草鞋行脚
三十年。後遇著本色衲僧。正好朝打三千暮打八
百。恁麼也不得。不恁麼也不得。然後沒交涉。三人
中一人受救。具眼者辨取。

重拈雪竇舉古一百則。因溫陵宣首座有請而作。
非所謂妄擬前脩圖誇後學為自得也。昔卍菴甞
謂。拈頌之作。始於汾陽。暨雪竇宏其音。顯其旨。汪
洋乎不可涯。後之作者。馳騁雪竇。不顧道德之奚
若。務以文彩煥爛。相鮮為美。使後學不見古人渾
淳大全之旨云云。然道德懸遠。弗逃先聖之譏。文
彩相鮮。決非愚事。惟徑截省要處。揭示直指之傳。
恐無愧於抑揚云爾。時。
皇慶壬子孟夏休居叟書于開元娑羅室。

<other>法語</other>
<other>示海首座省母</other>
父母未生已前。便有報德酧恩一句。如天之高。如地
之厚。如日月之明。如虗空之廣。雖千佛出興相共讚
揚。止是明建立邊事。若欲窺其涯涘。辨其端倪。鞠其
旨歸。窮其蘊底。經無量劫。止益疲勞。入海筭沙。有何
利益。是故從上若佛若祖。乘大願輪。遊人間世。最初
一著。莫不一一用金剛正印印定。然後無差。脫略萬
<pb n="272"/>
緣。等觀三世。無有我人眾生分別影響之異。然後示
以生死涅槃。捨身受身。出此沒彼。所謂種種幻化悉
生我心。猶如片雲點太清裏。殊不知。我王庫內寔無
是刀。祖師云。父母非我親。誰是最親者。諸佛非我道。
誰是最道者。此言極為切要。怜悧漢。纔聞舉著。便可
如白衣拜相。更不循途守轍。歷涉階梯。然後轉向那
邊。回天關立地軸。掀翻聖凡窠窟。截斷生死根株。無
一法不是真乘。無一物不為妙用。孚上座問鼓山。父
母未生已前鼻孔。落在甚麼處。鼓山云。即今生也。鼻
孔在甚麼處。孚上座不肯。乃云。你問我。鼓山理前問。
孚上座但搖扇而已。信知此事己眼洞明。脚跟下虗
豁豁地。拈將出來。逈然殊特。只如鼓山云即今生也
鼻孔在什麼處。若向者裏著得隻眼。便見祖師云父
母非我親誰是最親者。諸佛非我道誰是最道者。亦
乃如十日並照。目前萬象森羅。四聖六凡。長短纖洪。
瞞他一點不得。直饒孚上座不肯。也是抱橋柱澡洗。
若更向搖扇處卜度。以當向上宗乘。轉沒交涉。个事
如紅爐片雪。直是無一絲毫。猶恐坐在無魂必死之
地。何況有佛有祖。有冤有親。有恩可酬。有德可報。縱
經塵劫。欲知父母未生已前鼻孔落處。終莫能得。畢
竟如何。撒手到家人不識。更無一物獻尊堂。
<other>示機侍者</other>
古人流通佛祖言教。垂示後學。有抽釘拔楔解粘去
縛之妙。至於周旋返覆逸格變通。如轉圓石於萬仞
之崗。而壽後世者無他焉。盖欲脫去情執勝負知見
解會。置人於空勞勞淨倮倮洒洒落落無為無事大
解脫之場也。今則不然。動有所礙世智聰利者。有辯
強自勝之殊。枯木寒者。墮寂默馳求之異。觀其措
置。靡不自謂從上爪牙。殆乎臨機應變。觸境遇緣。未
甞不是黑山鬼窟下活計也。此事決非造次。要在當
人領略時灼然諦當。然後二六時中。無絲毫滲漏。方
可就人決擇。尚恐為知解風所吹。其珍蓄寶秘。不肯
放捨。為將來大病。況根本不實。造詣未至。而欲究明
斯事。何異蚯蚓之舞。欲昇煙雲而變化。其可得乎。看
他馬祖百丈黃檗臨濟。的的相承。潛符密契。顯示此
箇法門。直是嶮峻。至於臨機八面獨脫無依。所謂周
旋返覆逸格變通。如轉圓石於萬仞之崗者。豈徒云
哉。
<other>示性上人</other>
趙州狗子無佛性。也勝猫兒十萬倍。此五祖老人。向
生佛未具已前。孤逈逈峭巍巍處。單提者一著子。務
要絕羅籠脫知解。以自證自悟為期。豈淺近浮習馳
騖言語立機立境者。彷彿於其間哉。近時以來。多不
本所自。惟只向情意識卜度。所謂彼自無瘡。勿傷之
也。如今若要易見。但於脚跟下。洞照自己本分一段
靈光。父母未生已前常炟赫地。至於今日。何曾昧却
絲毫。古人云。萬法是心光。諸緣惟性曉。本無迷悟人。
只要今日了。與麼說話。豈不是龍馳虎驟。香象渡河。
獨脫無依。威德自在者也。
<other>示本禪人</other>
道本無言。言言見道。法無所著。處處皆真。乃從上佛
但之徽猷。非今時淺根之窠窟。務要存心確實。於二
六時中。以透頂透底徹骨徹隨為期。則悠久自然成
辨。是他上根利智之士。初無他術。但能一刀兩段。直
截無疑。全體承當。了無依倚。然後指揮佛祖。排斥眾
魔。吞爍乾坤。隨處建立。更不尋枝摘葉。帶水拖泥。如
靈龜負圖。自取喪身之兆。所以麻三斤乾屎橛。杖林
山下竹筋鞭。楚王城畔東流水之類。是皆破妄纏出
見刺。超名相離垢染。絕解路去情執之要徑也。
<other>示慧禪人</other>
佛法無人說。雖慧莫能了。此豈離言說而求其根本
充實。理地精至而純一無雜哉。要在猛利一徑截斷。
然後將古人言句密切提撕。畢竟是什麼道理。所謂
<pb n="273"/>
眼若不睡。諸夢自除。心若不異。萬法一如。與麼會得。
一大藏教無一法可當情。德山棒臨濟喝。颺向糞掃
堆頭。全體是箇大解脫人。何處更有情量境界差別
機緣。透脫不透脫耶。擊石火閃電光。搆得搆不得。未
免喪身失命。除非知有。莫能知之。
示慧禪人
佛法無人說。雖慧莫能了。說即不無。了即不可。須知
道三世諸佛是未了底。六代祖師是未了底。天下老
和尚是未了底。與麼會得。好一員無事衲僧。只如盡
乾坤大地草木叢林。盡是千佛一數。且道是了耶不
了耶。衲僧家到者裏。直得機如掣電。眼似流星。撩起
便行。卒摸索不著。所以從上諸老宿。拈一機示一境。
無非向生佛未具已前。單提者一著子。務要存心直
截。不在多端。才涉思量。即成窠臼。豈不見臨濟侍德
山。山云。老僧今日困。濟云。者老漢寐語作什麼。德山
擬拈棒。臨濟便掀倒禪床。二大老如奔流度刃。不犯
鋒芒。截鐵斬釘。豈容擬議。如今諸方商量。只管說照
用同時。賓主互換。咄。白日青天。切忌寐語。
<other>示念禪人</other>
道無迷悟。法離見聞。直下承當。猶存窠窟。若要乾坤
坐斷。應須撒手懸崖。從教鐵壁銀山。管取當頭裂破。
脚跟下穩實。手面上玲瓏。至覿面臨機之時。著著有
出身之路。是故從上老宿。提持个事。深不容易。臨濟
問黃檗佛法的的大意。三度被打。德山到龍潭。吹滅
紙燭。便云從今不疑天下老和尚舌頭。雪峰問玄沙。
備頭陀何不遍參去。玄沙云。達磨不來東土。二祖不
往西天。是皆一一契證。若佛若祖。不立文字。教外別
傳之妙。此道荒凉。無甚今日。年來師僧看不上眼。十
年二十年。出藂林入保社。名字行脚。本非正因。其間
一箇半箇。稍若知非。無非影響相承。被人挨拶將來。
便見氷消瓦解。間有亂呈懵袋。問渠。臨濟問黃檗佛
法的的大意。三度被打。意旨如何。便云。識取鉤頭意。
莫認定盤星。德山見龍潭吹滅紙燭。因什麼便道不
疑天下老和尚舌頭。答云脚跟下黑洞洞地。雪峰問
備頭陀何不遍參去。玄沙云達磨不來東土。二祖不
往西天時如何。對云。張公喫酒李公醉。如斯見解。凌
辱宗風。未能一念回光。一味食人涎唾。若解頓忘知
見。洞徹淵源。把斷要津。不通凡聖。與他老宿把手共
行。二六時中。全體是箇大解脫人。纖塵不立。凜凜孤
危。不受差排。豈容近傍。便見似地擎山。不知山之孤
峻。如石含玉。不知玉之無瑕。身心一如。身外無餘。從
教千聖出來。直是搆他不著。
<other>示與禪人</other>
五祖和尚云。山僧十數年。海上參尋數員尊宿。自謂
千了百當。及至浮山圓鑑會中。直是開口不得。後到
白雲。咬破一个鐵酸饀。直得百味具足。且饀子一句
作麼生道。花發雞冠媚早秋。誰人能染紫絲頭。有時
風動頻相倚。以向堦前鬪不休。者老漢。懸羊頭賣狗
肉。徹骨風流。熏天臭氣。籍沒臨濟家私。凌滅楊岐宗
旨。致令後代兒孫。不能直截根源。惟務尋枝摘葉。所
謂禾黍不陽艶。競㘽桃李春。翻令力耕者。半作賣花
人者。是也。如今諸方商量便道。雞冠花詩。即是饀子
一句。謂之天然標格。絕世提持。全明向上爪牙。徹證
佛祖巴鼻。或謂不是饀子一句。一味佯聾詐啞。指柳
罵桑。得路便行。不循途轍。不然則二俱不涉。謂之獨
弄單提。栗棘金圈。拋來擲去。顯臨濟無位真人。提殺
活金剛寶劒。是皆鑽龜打瓦。意識摶量。摸象眾盲。異
端競起。如今若要易見。但向五祖百味具足處。直下
覰破。自然伎倆忘心路絕。全心即佛。全佛即心。非惟
坐斷五祖舌頭。抑可與三世諸佛六代聖人天下老
和尚。同一心知。同一眼見。七出八沒。獨步大方。如師
子王得大自在。其或不然。但看今年二三月。滿城開
徧牡丹花。
<pb n="274"/>
<other>示見侍者</other>
佛祖大事。有志之士。決欲究明。其所稟器質。逈然不
同。纔出頭來。便知生佛未具已前一著子。自證自悟。
自作為自建立。未甞有毫髮許道理從外來也。五祖
和尚云。十二時中。如靠一座須彌山相似。此言極有
深旨。所謂須彌山者。即是生佛未具已前一著子也。
德山未到龍潭時。早知有此一著。纔入門。未曾相見。
便云。久嚮龍潭。及乎到來。潭又不見。龍又不見。渾鋼
打就。生鐵鑄成。無過此語。龍潭云。子親到龍潭。者箇
便是將德山向平地上掘坑埋却。且不驚天動地。若
是透不過底。直是礙塞殺人。又何用奪鼓掣旗。展劒
刃上事。然後謂之明殺活也。至于吹滅紙燭。豁然大
悟。燒却疏鈔。出大言牌。是皆熟睡饒噡語耳。後至溈
出。著草鞋背法堂便去。又是第二頭矣。一日小參不
答話。有云問話者三十棒。時有僧出。德山便打。僧云。
某甲話也未問。和尚因甚便打。德山云。汝是甚處人。
僧云新羅人。德山云。未跨船舷。好與三十棒。若不知
有者一著子。又焉能如此疾𦦨過風不容擬議者耶。
雪竇云。德山握閫外威權。有當斷不斷不招其亂底
劒。諸人要識新羅僧麼。只是撞著露柱底瞎漢。雪竇
天然氣槩。逸格提持。惜乎不辨來風。非惟不識者僧。
抑亦蹉過德山不少。雖然。參學人切忌向者裏釘樁
搖櫓。見侍者來自新羅。妙齡英發。險阻艱難歷涉殆
盡。孜孜為道愈篤愈勤。其所守確乎不可[托-七+友]也。訪子
於隆祖塔。左以己事見扣。然宗門大事。賴有力者相
與扶持。古人有雖老不敢寧居逸體。惟談禪病以警
來蒙之說。予智識荒凉。豈敢妄攀先哲。因其來問語
意至誠。不得不為覼縷也。
<other>珍藏主自菴說</other>
珍藏主。以自菴為稱。求說於予。予固無舌而不能說
也。然無舌而說。豈萬象森羅摐然在吾耳目之間。而
能替吾說耶。夫自菴者。盖自己清淨廣大虗徹靈明。
盖天盖地。包含法界。本有之菴也。故能以生死涅槃
真如佛性為關鑰。三界二十五有為戶庭。十八處為
堂奧。四大五蘊為家具。要在當人於二六時中。與一
切人把手共行。出入無間。常時虗豁豁地。則通上徹
下。直截無疑。穩坐家堂。受用自在。豈復上他門戶。別
有對待。而使吾行住坐臥。不能確實哉。石頭和尚云。
菴雖小含法界。方丈老人相體解。上乘菩薩信無疑。
中下聞之必生怪。原其古人所自。必欲後人傳持佛
祖正命之道。不愁無佛。但愁無眾生也。眾生與佛是
一是二。居此庵者。為吾辨之。
<other>重刊汾陽和尚語錄疏</other>
昔風穴和尚謂首山曰。不幸臨濟之道。至吾將墜于
地矣。觀此一眾。雖敏者多。見性者少。吾雖望子之久。
猶恐耽著此經。不能放捨。風穴高提祖印。向千聖頂
𩕳上。下者一著。不妨嶮峻。其奈首山言前領旨。格外
明宗。直下承當。不存毫髮。洎風穴上堂。舉世尊以青
蓮目顧視大眾。而首山宏機捷出。拂袖便行。如淵之
深嶽之聳。所謂唱愈高而和愈峻也。汾陽禪師。出首
山之門。弄西河獅子。奮出窟爪牙。哮吼一聲。群魔屏
迹。梵僧請法。即為敷揚。戞玉鏗金。超聞離見。六人大
器。具在典章。耀古騰今。藂林標格。家法來從有自。正
音其可無傳。在昔固已刊行。歲久遂成湮沒。天台子
聰藏主。靈機夙契。宗匠親承。慨祖室之長冥。惜真風
之不振。握驪珠擬澄滄海。執慧斧欲伐邪林。募緣重
刊。垂惠後學。余嘉其志。故發緒言。希聞見而樂從。庶
有光於祖道也。
<other>示梵藏主</other>
大力量人擡脚不起。開口不在舌頭上。明眼人落井。
此是松源老祖。向千聖著眼不及處。捩轉面皮。直教
盡大地人寒毛卓竪。自古自今。多少人向者裏窺[覤-儿+丘]
無由。未免東卜西卜。殊不知拋却自己家珍。去尋瓦
<pb n="275"/>
礫。及至入般涅槃。自知平生做盡伎倆。百醜千拙。無
著慚愧處。却云。兄弟久聚。正路行者有之。而不能用
黑豆法。難以荷負正宗。臨濟佛法。到此平沈。痛哉痛
哉。此又是第二頭矣。先育王云。你若是箇一刀兩段
底漢。黑豆法有甚難用。智門和尚云。黑豆好合醬。只
者便是。平生肝膽向人傾。相識猶如不相識。參學人
到者裏如何著眼。自非心機路絕。照用都忘。動靜施
為渾成大用。未免容易了却。所謂殺人刀活人劒。乃
上古風規。亦今時樞要。當頭坐斷。左右逢原。妙用縱
橫。透頂透底。雖然如是。大力量人因甚麼擡脚不起。
開口不在舌頭上。在甚麼上。明眼人因甚麼落井。直
饒不動口不搖舌。不作伎倆。一一緇素得來。我更問
你。作麼生是黑豆法。
<other>示巖維那</other>
言無言言。行無行行。修無修修。證無證證。會者近爾。
迷者遠乎。此是釋迦老子。在鹿野苑中。為五比丘。初
說四諦法也。後之學者。讀之甚多。會之甚少。會而行
之亦復少矣。然而稟質昏昧。習性怠墮。固不在言。天
資明敏。理地精至者。動有所礙。此病非特今時有之。
古之英特超詣之士。未甞不墮斯轍。阿難多聞。不證
無漏。鶖子滿智。未徹法源。至於黃梅七百高僧。世智
辯聰。俊偉奔軼。莫不有之。及乎呈偈投機。遂有不識
字行者。信口發言。倩人書寫。有菩提無樹明鏡非臺
之句。驚動一時。然亦不知說何法也。及至夜半傳衣。
而七百高僧疑情未決。竟欲奪取。遂至大庾嶺頭。而
明上座最先及之。盧行者以不思善惡本來面目之
語詰之。而明上座因時發露本地風光。方知密意不
從人得。若以明公之博識遠見。名稱普聞。甞為七百
龍象所推。較之盧行者不識一字。何止霄壤之遠。然
聖賢示化。由本願力。隨眾生心。現殊勝事。當穩顯不
測之際。而成就此無上最勝第一義門。決非細事。況
此事不在心機巧智。只要根本充實。以徹證為期。然
後遇著本色宗匠。不近人情。施以惡辣。自然成辦。然
後奮大機顯大用。向千聖頂𩕳上。揭示不可示之宗。
提持不可持之要。直下如生鐵鑄就。雖千佛出興。要
且移換他一絲毫不得。德山和尚云。毫[釐-未+牙]繫念。三途
業因。瞥爾情生。萬劫覊鎻。聖名凡號盡是虗聲。殊相
劣形皆為幻色。汝欲求之。得無累乎。及其厭之。又成
大患。與麼說話。可謂上無攀仰。下絕己躬。正體堂堂。
纖塵不立。如今若要直下無疑。不用如之若何。便請
一時領取。若更問道領箇什麼。我也救汝不得。
<other>楞嚴經授天錫郭山長</other>
天錫山長郭公。為鄱江椽吏。去湖寺密邇。與予為方
外友。凡過從亹亹言論。至情真義篤處。必脫略邊幅。
能以吾佛祖無上妙圓之道。增益重信。開發正見。在
塵勞中。不與萬法為侶。真大丈夫也。況淵才雅思。卓
冠古今。悉自天稟。又非時輩所及。甞謂之曰。士大夫
去古既遠。不能深造遠到。良由一念迷妄。背自本心。
流入諸趣。於一切違順境界差別因緣。透脫不行。自
作障難。是故世尊在室羅筏城。住大精舍。直授阿難
首楞嚴王具足三昧。揭示此心真實虗妄。如大日輪
昇大虗空。使一切有情無情。無不覩其清淨光明。徹
證此心不生滅地。然而此經傳至中國。幾數百年。自
非夙習大乘。則不能信受。觀公所存。若合符節。妙圓
超悟。正在斯時。果能探賾精通。超情離見。然後逢緣
遇境。管照一如。所謂在家菩薩。與裴相國楊大年李
駙馬輩。同入清淨無為法性海中。轉化有情。利行一
切。不為虗出頭也。予既授此經。復書此以勉其進。
<other>示啟侍者</other>
不是心不是佛不是物。從上佛祖言教。到者裏一時
裂破。古今淨盡。物我俱忘。如斬一縷絲。一斬一切斬。
千劫萬劫不壞不移。然後無絲毫過患。便可回天關
轉地軸。向千聖頂𩕳上。拈出一機。萬靈仰望不及處。
<pb n="276"/>
拶出父母未生已前面目。直是風凜凜地。方可稱為
大解脫人。脚跟下十字縱橫。綽綽然有餘裕也。前聖
後聖建立門庭。例皆如此。近世學者。不本宗乘。向外
馳求。自為虗誑。及乎歇得馳求。到一念不生前後際
斷。未能轉向那邊。至竟還成莽鹵。從上來事。儘有生
涯。睦州和尚云。未得箇入頭。須得箇入頭。既得箇入
頭。不得孤負老僧。懸崖撒手。正在斯時。纔涉思量。即
落第二。者裏全心即佛。全佛即心。十二時中。隨分著
衣喫飯。便是沒量大人也。
<other>示侍侍者</other>
從上來事。不異如今。但了目前。別無他解。目前不了。
便見紛紜。隱顯殊途。千差萬別。必欲究其旨歸。何異
守株待兔。是故若佛若祖。提持箇事。惟大智方明。至
觸境遇緣。靡不成現。壯士展臂。不假他力。師子遊行。
豈求伴侶。到者箇田地。正好退步就己揩磨。雖不動
地驚天。直是欺賢罔聖。豈不見雪竇和尚云。明眼人
沒窠臼。我且問你。各從臨濟德山下來。棒喝向你不
能施。語言向你用不著。我既如是。你合必然。作麼生
露箇消息。令雪竇知你是箇風吹不入漢。雪竇全機
出沒。獨弄單提。檢點將來。正是就地彈⿱少隹。決要做他
雲門直下兒孫。欲露箇消息。然後知是風吹不入漢。
政不必問人也。畢竟如何。字經三寫。烏焉成馬。
<other>示俊禪人</other>
藂林凋弊。此道荒凉。提待佛祖向上綱要。固難其人。
大心衲子。於日用現行。常存正念。必欲尋師決擇。直
到不疑之地。尤不易得。是故從上若佛若祖。單提箇
事。只貴目前。纔涉思量。便沒交涉。所以道。一心不生。
萬法無咎。無咎無法。不生不心。到者裏。坐斷報化佛
頭。直下無第二念。所謂靈鋒寶劒常露現前。亦能殺
人。亦能活人。是皆不得已而為之。見人不會。又來下
面著箇注脚云。若能殺人不能活人。此人有眼無耳。
若能活人不能殺人。此人有足無目。全機不動。覿面
相呈。直截根源。壁立萬仞。豈不綽綽然有餘裕哉。

古林和尚語錄卷第三

<sarticle>古林和尚語錄卷第四</sarticle>

<other>小參普說</other>
解夏小參。僧問。毛吞巨海。芥納須彌。是衲僧分上事。
不是衲僧分上事。師云。拈却門前大案山。進云。鯨吞
海水盡。露出珊瑚枝。師云。金剛腦後鐵蒺䔧。進云。只
如教中道。我得無諍三昧。人中最為第一。如何是無
諍三昧。師云。放你三十棒。進云。仁義盡從貧處斷。世
情偏向有錢家。師云。知恩者少。負恩者多　僧問。記
得。昔日舉上座見瑯瑘。瑘問。近離甚處。舉云。兩浙。瑯
瑘云。船來陸來。舉云。船來。瑯瑘云。船在甚處。舉云步
下。意旨如何。師云。開口見膽。進云。瑯瑘云。不涉程途
一句作麼生道。如何是不涉程途底句。師云。前不迭
村。後不迭店。進云。只如舉上座以坐具摵云。杜撰長
老。如麻似粟。又作麼生。師云。焦磚打著連底凍。進云。
後來瑯瑘問侍者。此是甚麼人。侍者云。舉上座。瑯瑘
遂親下旦過問云。莫是舉上座麼。莫怪適來相觸忤。
作麼生是觸忤處。師云。爛泥裏有刺。進云。舉上座喝
云。長老何年到汾陽。我在淛中早聞你名。見解如此。
何得名喧宇宙。瑯瑘遂作禮云。某甲罪過。那裏是他
罪過處。師云。若不登樓望。安知滄海深。進云。後來大
惠和尚道。二大老相見。如日月麗天。龍象蹴踏。未審
還端的也無。師云。土上加泥又一重。進云。瑯瑘後遇
慈明舉此話。慈明云。舉見處才能自了。是汝負墮。為
復肯伊不肯伊。師云。一點水墨兩處成龍。進云。可謂
龍得水時添意氣。虎逢山色長威獰。師云。無人處斫
額望汝。僧禮拜　師乃云。秋初夏末。東去西去。萬里
<pb n="277"/>
無寸草處去。出門便是草。擬向甚麼處去。古人事不
獲已。開却通天大路。又謂之清淨大寂滅悔。與諸人
同出同入。初無絲毫差別。彼我之相。直下會得。九十
日內。功不浪施。明朝自恣之辰。一任東去西去。只不
得向萬里無寸草處去。何故。盖為諸人未曾踏著者
一路子。所以前頭大有事在。雪峰云。盡大地是解脫
門。把手拽不入。雲門云。盡大地是解脫門。枉作佛法
會却。一處不通。兩處失功。兩處不通。觸途成滯。山僧
道。盡大地是解脫門。過去未來現在三世諸佛。盡在
裏許。汝諸人亦在裏許。拈主丈云。主丈子亦在裏許。
且道還有不在裏許者麼。良久。喝一喝云。空將未歸
意。說向欲行人。
冬至小參。霜凝氷凍。陰極陽生。日南長至。吾道大亨。
拈主丈云。主丈子橫。山河大地一時橫。主丈子竪。山
河大地一時竪。主丈子不橫不竪。山河大地自山河
大地。灯籠自灯籠。露柱自露柱。所以道。是法住法位。
世間相常住。只如雲門大師道。拈燈籠向佛殿裏。將
山門來燈籠上。蝦蟇𨁝跳上天。蚯蚓驀過東海。是常
住耶。非常住耶。日東上月西沒。循環三百六十。幾箇
解知窠窟。窠窟不知。絕毫絕[釐-未+牙]。庭前石笋抽條也。會
見高枝宿鳳雛　復舉僧問靈雲。如何是佛法大意。
雲云。臨鴆砧。井底種林檎。僧云。學人不會。雲云。今年
桃李貴。一顆直千金。大慧和尚云。者箇公案。自古至
今。無人拈出。山僧不惜口業。更為注破。臨鴆砧臨鴆
砧。井底種林檎。今年桃李貴。一顆直千金。師云。大眾。
靈雲答者僧話。且道與臨濟在黃檗問佛法的的大
意。三度喫六十主丈。是同是別。若道是同。法無同相。
若道是別。佛法豈有兩般。常愛大慧云。我者裏說蚌
蛤子禪。開著口。便見心肝五臟。只者便是。雖然。也是
大都城裏撮馬糞漢。
除夜小參。却物為上。逐物為下。敲骨打髓。指鹿為馬。
若作佛法商量。入地獄如箭射。豈不見臨濟在黃檗。
三度問佛法的的大意。三度被打。興化於大覺棒頭。
深明黃檗意旨。且道是什麼語話。白雲從年頭數到
年尾。從上若佛若祖。無一箇不是依草附木。若盡令
而行。盡大地直須荒却。所以道。隨汝顛倒所欲。即今
是臘月三十日。明朝依舊慶賀新年。山門頭佛殿裏。
禮拜燒香。伏惟安置。
解夏小參。九十日長期告滿。二千年舊話重圓。然則
修證在人。本無處所。無縛無脫。不即不離。於此證中
畢竟無證。殺之與活盡屬菩提。生與不生俱名般若。
南天台北五臺。一切智智清淨。無二無二分無別無
斷故。拈須彌山稱作十二兩。海神知貴不知價。拽占
波國共新羅鬪額。王母晝下雲旗翻。看看。古岸何人
把釣竿　復舉古人道。九旬禁足魚遊網。三月安居
鳥入籠。生殺盡時蚕作蠒。如何透得者三重。師卓主
丈云。將成九仞之山。不進一簣之土。
冬至小參。羣陰剝盡。一陽復生。天地陰陽有去有來。
日月星辰有明有晦。山川草木有盛有衰。江河溪沼
有盈有竭。惟我衲僧分上。初無如是般事。與麼與麼。
昔年覓火和烟得。今日擔泉帶月歸。不與麼不與麼。
在家疑是客。別國却為親。與麼中不與麼。畢竟水須
朝海去。不與麼中却與麼。到頭雲定覓山歸。這箇說
話。通人分上。如十日並照。孰不覩其清淨光明。過去
未來現在三世諸佛。盡在光明裏。轉大法輪。所謂人
人具足。各各圓成。不涉安排。隨處建立。若也情存限
量。未達其源。管取十箇有五雙。不知落處。時不逮古。
大法凋零。諸方踞曲彔木底老師。自己參學既是不
明。無過只是瞎人眼目。雖有荷擔佛祖。扶救學者之
心。終莫能得。以故日疎日遠。入我法中。殊無利益。山
僧今夜不是屈汝諸人。直是據實而論。僧問雲門。如
何是佛。門云乾屎橛。汝諸人作麼生會。到者裏。既會
不得。則生死事大無常迅速。如何是自由去。所以德
<pb n="278"/>
山見僧入門便棒。臨濟見僧入門便喝。高菴見僧不
會便搊住云。父母生汝身。師友成汝志。無飢寒之迫。
無征役之勞。於此不堅確精進成辦道業。他日有何
面目。見父母師友乎。山僧十三上為僧。見老宿舉此
話。不覺涕淚俱下。便知有出生死超凡聖。報佛祖深
恩一著子。及乎上人門戶。遇善知識。可以師表。即便
放下身心。以徹證為期。如是二十年間。矻矻孜孜未
甞蹔捨。後到先育王會中。稍知觸淨。信之此事。深不
容易。須是宿有根本。不假㘽培。才出頭來。自然逈別。
六祖大師云。不思善不思惡。如何是父母未生已前
本來面目。驀拈主丈云。大眾見麼。無頭無尾。黑似漆。
洞山道。常在動用中。動用中收不得。好與三十主丈。
何故。曹溪波浪如相似。無眼平人被陸沈。卓主丈喝
一喝。
除夜小參。黑蟻旋磨千里錯。巴蛇吞象三年覺。海壇
馬子大如驢。潘閬倒騎攧折角。便與麼去。知時識節。
歲盡年窮。北禪烹露地白牛。山僧也隨例顛倒。直得
神知道合。賓主混融。明朝慶賀新年。各各起居輕利。
然雖如是。只如多處添少處減。趙州東壁挂葫蘆。金
剛手中八稜棒。且道明甚麼邊事。擊拂子云。不是李
將軍。誰識南山虎　復舉丹霞問龐居士云。昨日相
見何似今日。士云。如法舉昨日事來。作箇宗眼。霞云。
若是宗眼。著不得龐公。士云。在你眼裏著。霞云。某甲
眼裏窄。何處安身。士云。是眼何窄。是身何安。霞休去。
士云。更道一句。便可圓却此話。霞又不語。士云。就中
一句無人道得。師云。機不離位。墮在毒海。丹霞休去。
可謂力敵勢均。惜乎不能圓却此話。大似弓折箭盡。
山僧者裏即不然。昨日事拈放一邊。今日事不用舉
著。明日事還有人道得麼。若也道得。宗通眼活。著得
千百箇龐公。若道不得。莫道丹霞眼窄。無處安身。直
饒通身是眼。八面四方。未免一時窄却。
開元入寺小參。舉雪峰問德山。從上諸聖。以何法示
人。山云。我宗無語句。亦無一法為人。後僧問雪峯云。
和尚見德山。得箇甚麼。峰云。我當時空手去空手歸。
五祖拈云。如今說與透未過者。有兩人從東京來。問
伊近離何處。却云蘇州。便問蘇州事如何。伊云一切
尋常。雖然。瞞山僧不過。何故。只為語音不同。畢竟如
何。蘇州菱邵伯藕。師云。從門入者不是家珍。自己流
來還同瓦礫。老東山依模脫塹。殊不知二大老正是
食飽傷心。雖然。既是東京來。因甚却說蘇州話。
冬節小參。僧問。羣陰剝盡。一陽復生。時節因緣。請師
指示。師云。風不來樹不動。進云。夜來何處火。燒出古
人墳。師云。闍黎失却鼻孔。進云。德山小參。為甚麼不
答話。師云。人貧智短。進云。趙州為甚麼却答話。師云。
馬瘦毛長。進云。二大老州縣相似。鄉談不同。師云。且
道我即今是答話。是不答話。進云。來朝更有新條在。
惱亂春風卒未休。師云。只恐不是玉。僧禮拜　師乃
舉。洞山冬夜喫菓子次。問泰首座云。有一物。上拄天
下拄地。黑似漆。常在動用中。動用中收不得。過在甚
麼處。泰云。過在動用中。山遂喚侍者。掇退菓卓。師云。
這箇說話。在今諸方。每至冬夜。未甞不拈出注解一
上。然於正文。未曾道著一句。有底道。洞山只見錐頭
利。不見鑿頭方。抑屈人作麼。有底道。不惟泰首座不
得菓子喫。要且盡大地人皆不得喫。成人者少。敗人
者多。殊不知。洞山有旁正回互不犯底手脚。直饒泰
首座道不在動用中。也不得它菓子喫。良久云。水流
黃葉來何處。牛帶寒鴉過別村。
除夜小參僧問。如何是佛。師云。釘釘膠粘。進云。如何
是祖師西來意。師云。蟻子不食鐵。進云。如何是偏中
正。師云苔封古殿。進云。如何是正中偏師云草滿法
堂。進云。如何是兼中至。師云日上月下。進云如何是
兼中到。師云截水停輪。進云。如何是正中來。師云獮
猴戴席帽。進云。五位君臣蒙指示。夜明簾外事如何。
<pb n="279"/>
師云趂曉不歸家。黃昏看日出。僧禮拜　師乃云。年
窮歲盡。水肅霜寒。門前[焊-干+恭]竹聲喧。堂上燈光晃耀。是
四序遷流之日。當三陽未肇之時。諸人簇簇上來。山
僧口喃喃地。露柱灯籠鬪爭光彩。迦葉維衛共展神
通。諸佛無上妙門。普請大家證入。日不待火而熱。須
彌山上白浪滔天。月不待風而涼。畢鉢巖前清風滿
座。未有世界。早有此性。擺手入長安。世界壞時。此性
不壞。一舉四十九。如斯舉唱。足可流通。其或根思尚
遲。便見和泥合水。拍禪牀云。人窮不到金剛際。未免
區區役路途。
解夏小參。良久云。問話既無。不可只恁麼休去。白日
青天。且聽山僧寐語。汝等諸人。有眼者見。有耳者聞。
聞見歷然。直下是箇甚麼。以拂子擊禪床云。三世諸
佛。歷代祖師。天下老和尚。向者裏百雜碎。直得四月
十五日已前。所得安居法門。如夢如幻。如影如響。及
至七月十五日已後。雖則解却布袋。各證自恣三昧。
亦皆如露如電。如空如風。於其中間。正當七月十五
日。覓其絲毫真實之相。了不可得。所以道。起諸善法
本是幻。造諸惡業亦是幻。身如聚沫心如風。幻出無
根無實性。又擊拂子云。三世諸佛。六代祖師。天下老
和尚。盡在者裏說偏說圓。說頓說漸。說權說實。至於
十方世界若草若木。若凡若聖。有情無情。莫不承其
恩力。及說一切眾生本來空寂。一切語言本無實相。
二六時中行住坐臥。著衣喫飯。本自現成。真如解脫。
神通遊戲。本自具足。心源不悟。逐相隨名。起妄迷真。
造種種業。德山棒臨濟喝。亦不出者箇時節。雪峰云。
盡大地撮來。如粟粒大。拋向面前。漆桶不會。打鼓普
請看。喝一喝云。切忌話作兩橛　復舉疎山到溈山。
聞示眾云。行脚高士。直須向聲色頭上坐。聲色頭上
臥。疎山出問。如何是不落聲色句。溈山竪起拂子。疎
山云。此是落聲色句。溈山便歸方丈。疎山不契。遂辭
香嚴云。某甲與和尚無緣。香嚴云。有何因緣不契。試
舉看。疎山舉前話。香嚴云。我有箇語。疎山云。試舉看。
香嚴云。言發非聲。色前不物。疎山云。元來此中有人。
乃囑香嚴云。師兄向後若有住處。某甲却來相見。後
溈山問香嚴云。問聲色話底矮闍黎在麼。香嚴云。已
去也。溈山云。向子道甚麼。香嚴云。某甲亦曾答他來。
溈山云。試舉看。香嚴云。言發非聲。色前不物。溈山云。
它道甚麼。香嚴云。他深肯之。溈山笑云。將謂者矮子
有長處。元來只在者裏。此子向後若有住處。近山無
柴燒。近水無水喫。師云。疎山既不落聲色。必應別有
生涯。及乎到香嚴面前。又只和泥合水。雖然。還免得
溈山失笑也無。後來應菴和尚道。在今天下。討一箇
言發非聲色前不物底。正如掘地覓天。何況更要會
他溈山說話。不言可知矣。果然大抵宗師為人。言不
虗發。然疎山既不能坐斷舌頭在。應菴又豈免隨邪
逐惡。諸上座。山僧者裏。放一線道。墮在聲色堆中。把
斷要津。一任諸方撿責。
除夜小參。僧問。萬煆爐中鐵蒺䔧。等閑拈出要人知。
雖然四海平如鏡。畢竟同誰話此機。師云。者裏著不
得。進云。靈雲見桃花悟道。玄沙為甚麼道。諦當甚諦
當。敢保老兄未徹在。師云。伯牙與子期。不是閑相識。
進云。只如溈山道。從緣入者。永無退失。善自護持。又
作麼生。師云。月裏仙人巧[書-曰+(且-二+人)]眉。進云。只如靈雲道。三
十年來尋劒客。幾回落葉又抽枝。自從一見桃花後。
直至如今更不疑。意旨如何。師云。日出連山。進云。如
何是三十年來尋劒客。師云。垂鉤不著餌。進云。如何
是幾回落葉又抽枝。師云。過水不穿靴。進云。如何是
自從一見桃花後。師云。頂門無竅。進云。如何是直至
如今更不疑。師云。波斯入閙市。進云。萬古碧潭空界
月。再三撈摝始應知。師云。我害痴。僧禮拜　師乃云。
今夜年盡月盡日盡。世事悠悠。何時是盡。明朝年新
月新日新。千變萬化。又見重新。所以窮則變。變則通。
<pb n="280"/>
垂鉤四海。只釣獰龍。三千威儀八萬細行。諸人固是
不知。若得聲和響順。各守祖父田園。知道飯是米做。
免向瞎驢邊滅却吾宗。卓主丈云。從前汗馬無人識。
只要重論盖代功。
永福入寺小參。紅塵閙市。十字街頭。百草頭邊。孤峰
頂上。若作佛法商量。入地獄如箭射。直得萬機休罷。
千聖不擕。聲前非聲。色後非色。檢點將來。正是髑髏
前妄想。借使打破髑髏。揭却腦盖。踢倒須彌。踏翻大
海。脚跟下推勘得出。也是落七落八。通方上士。出格
高人。除非自有生涯。終不守他窠窟。現前大眾。冀善
參詳。山僧二千里水陸間關。來此聚頭。不為別事。
復說偈曰。處世行藏各有由。老來誰不愛心休。為圓
鄮嶺先師話。來結鄱陽衲子讎。跛鼈但隨他逐浪。錦
鱗終是解吞鉤。相逢試把家私展。蜜菓時懸檗樹頭。
冬至小參。形興未質。山河大地甚處得來。名起未名。
無位真人突出難辨。頂門上時時顯現。眼睛裏處處
縱橫。舉拂子云。看看。德山臨濟來也。也有權也有實。
也有照也有用。佛來也打。祖來也打。且道還曾打著
也無。豈不見興化道。我在南方行脚一遭。主丈頭未
曾撥著一箇會佛法底。花根本艶。虎體元斑。子細檢
點將來。也是死水裏浸却。及到大覺。被脫下衲衣。痛
打一頓。却言我在大覺棒頭。方知深明臨濟先師在
黃檗喫棒底道理。者箇便是打著底樣子。所以精金
百鍊。要須本分鉗鎚。山僧七五年前。也曾舉此話來。
有云。興化氣宇如王。因甚向大覺棒頭。方始發明臨
濟在黃檗喫棒底道理。我者裏主丈子。走遍四天下。
撥著一箇便是會佛法底。他時後日。免得遞相鈍置。
有底便道。山僧只解扶強。不能扶弱。殊不知自有分
付處。兄弟。時光可惜。不易來此聚頭。只知者邊那邊。
豈解知慚知愧。古人小參謂之家教。在今諸方大段
不同。須要起模[書-曰+(且-二+人)]樣。方為格外提持。暨乎本分商量。
未免麻纏紙褁。從上諸聖。豈無方便為人。一千七百
祖師機緣。盡是控你諸人入處。若要乾坤坐斷。逸格
超宗。截鐵斬釘。不通凡聖。須是沒量大漢始得。陰陽
消長。日月遷流。焰發氷河。花開碓觜。大盡三十日。小
盡二十九。總不干諸人分上事。久立珍重。
除夜小參。僧問。法不孤起。仗境方生。除夜小參。請師
說法。師云。舊歲已隨殘臘去。新年又逐早春來。進云。
時光易變人驚老。歲序循環無了時。師云。也要你知
得。進云。古人道。小參謂之家教。還端的也無。師云。笑
殺傍觀。進云。學人今夜一一請問。師還許否。師云。過
者邊著。進云。僧問古德。如何是衲衣下事。德云臘月
火燒山。意旨如何。師云。滿耳滿眼。進云。雪竇頌云。臘
月燒山。萬種千般。翹松[鴳-女+隹]冷。踏雪人寒。達磨不會。大
難大難。還契他古人意也無。師云。前不迭村。後不迭
店。進云。和尚頌云。臈月火燒山。一身天地間。昨朝愁
已遣。今日且歡顏。畢竟與雪竇是同是別。師云。莫謗
山僧好。進云。一等共行山下路。眼頭各自看風煙。師
云。高著眼。進云。北禪分歲。烹露地白牛。澹湖分歲。對
人天說法。還有優劣也無。師云。鰕跳不出斗。進云。騰
身直入威音外。不怕閻王索飯錢。師云。只恐不是玉。
進云。買鐵得金。一場富貴。便禮拜　師乃云。不知月
之大小。不知歲之餘閏。衲僧家道。我是祖師門下客。
百不知百不會。是他向上人行履處。只如趙州和尚
道。諸人被十二時辰使。老僧使得十二時辰。與你百
不知百不會底。是同是別。北禪烹露地白牛。與諸人
分歲。豈不是知時識節。義出豐年。如今諸方。往往立
機立境。向大年盡夜。打鼓小參。侍者燒香。禪客問話。
謂之一期事畢。何不向世界未立生佛未具已前。道
取一句。令山僧知你是箇德山臨濟下大棒打不殺
底兒孫。直饒與麼。也未許你在。何故。百年三萬六千
日。欲覓了時無了時。
結夏病起小參。歲月不可把玩。老病不與人期。山僧
<pb n="281"/>
十數日來。寒熱交攻。正覓起處不得。何故。身相離故。
心如幻故。身相既離。心亦如幻。佛病祖病其體亦然。
五祖和尚云。病來又病皮粘骨。抖擻起來無一物。行
不成步語聲低。鼻孔依然高突兀。五祖老人。與麼說
話。只能自病。不能病人。既不能病人。當攢簇不得之
時。即不能普入眾生身中。全眾生之病。既不能全眾
生之病。則業識茫茫無本可據。大眾。九十日內。同此
安居。動靜寒溫。自宜保愛。
冬至重建寢堂小參。豁開戶牗。重新舊日規模。當軒
者誰。坐斷聖凡途轍。碧眼胡僧罔措。釋迦彌勒猶是
他奴。燈籠露柱掀眉。文殊普賢權為走使。描不成[書-曰+(且-二+人)]
不就。撲落非他物。花簇簇錦簇簇。縱橫不是塵。逴得
便去。山河并大地。踏著便嗔。全露法王身。自古自今。
說玄說妙。緇素不分者。如稻麻竹葦。就理就事。變通
逸格者。能有幾人。伶俐漢沒窠臼。知是般事便休。且
道知底是甚麼事。寒來暑往。陰極陽生。庭前玉樹花
開早。也勝東山水上行。卓主丈。喝一喝　復舉。汾陽
問首山。百丈捲席意旨如何。山云。龍袖拂開全體現。
汾云。師意如何。山云。象王行處絕狐蹤。汾陽於言下
大悟。禮拜起云。萬古碧潭空界月。再三撈摝始應知。
師云。大小首山。龍頭蛇尾。有底便道。真不掩偽。曲不
藏直。拍禪床云。毗婆尸佛早留心。直至如今不得妙。
除夜小參。拈起一句。便是陳年葛藤。諸人聞得也多。
見亦不少。可謂如魚飲水冷煖自知。雖不可以告人。
終難瞞於自己。者條活路。千聖共行。古往今來。摧邪
顯正。無不從此真實性中流出。豈不見雲居舜老夫。
愛罵天衣懷和尚。秀圓通為之不平。一日舜老夫上
堂。秀出問云。豈不見圓覺經中道。舜老夫云。大眾久
立。便下座歸方丈。秀圓通云。者老漢通身是眼。罵得
懷和尚也。所謂隔山見烟。便是知火。至臨機應變處。
如俊鷹快[(采-木+(工/山))*鳥]。搏擊自由。諸人若善參詳。管取頭正尾
正。勿謂今日不知又有來日。今年不會。更有來年不
覺不知。一處又添一歲。拈主丈云。主丈子也添一歲。
卓主丈云。鰕跳不出斗。
結夏小參。朱明啟候。聖制斯臨。四海高人。罷搖金錫。
言無言而可及。念無念以相應。廓諸佛之妙明。同十
方而聚會。所以龐居士到者裏。破家散宅。只守現成。
綿綿不漏絲毫。直下斬釘截鐵。道箇心空及第。早是
頭上安頭。更言與他三世諸佛把手共行。歷代祖師
同心同德。大似三家村裏不識羞老婆。東搽西扶。要
事人相似。有甚麼奇特處。只如豁開戶牗。萬里不掛
片雲。坐斷圓覺妙場。不離平等性智一句。作麼生道。
蒲團時倚無他事。永日寥寥謝大平　復舉。陳操尚
書問雲門云。儒書即不問。三乘十二分教自有座主。
作麼生是衲僧行脚事。門云。尚書曾問幾人來。書云。
即今問上座。門云。即今且置。作麼生是教意。書云。黃
絹赤軸。門云。此是文字語言。作麼生是教意。書云。口
欲談而辭喪心。欲緣而慮忘。門云。口欲談而辭喪。為
對有言。心欲緣而慮忘。為對妄想。作麼生是教意。書
無語。門云。曾聞尚書看法華經。是否。書云是。門云。經
中道。一切治生產業。皆與實相不相違背。且道。非非
想天。即今有幾人退位。書又無語。門云。尚書不得草
草。師僧家拋却十經五論。十年二十年。尚不奈何。尚
書又爭怪得。師云。雲門一句語中具三句。且道從前
許多絡索。在三句內三句外。諸方商量咸謂。雲門有
掣電之機。陳操尚書雖則肩橫日月。背負須彌。及乎
挨拶將來。未免草繩自縛。如斯話會。要見古人。遠之
遠矣。畢竟如何。李將軍有佳聲在。不得封侯也是閑。
下座。
冬節小參。一生二。二生三。三生萬物。井底紅塵蔽日。
山頭白浪滔天。翻身百草頭邊。跳出劫初田地。智不
到處。切忌道著。入水見長人。我宗無語句。亦無一法
為人。波斯入閙市。以思無思之妙。返思靈焰之無窮。
<pb n="282"/>
釋迦老子與天帝釋相爭佛法甚閙。雲門大師忍俊
不禁。來山僧拂子頭上。呵呵大笑。且道笑箇甚麼。我
笑釋迦老子二千年前。不善輸機。甘心受屈。當時若
下者一著。免致笑殺傍觀。畢竟如何。卓主丈云。寒山
拾得。
結夏小參。明當結制。今夜小參。舉一兩則古人機緣。
與諸人商量。非惟截斷葛藤。要且顯出各人自己參
學眼目。龐居士云。十方同聚會。箇箇學無為。此是選
佛場。心空及第歸。龐居士。也甚奇恠。只是俗氣未除。
既是心空歸。向甚麼處去。無為又作麼生學。然則一
言易出。駟馬難追。若是德山臨濟門下。棒折也未放
過在。所以山僧尋常與諸人道。一切處不明。面前有
物。直得觸目無滯。達得一切法空。正是面前去不盡
底。又不見雲門大師道。平地上死人無數。過得荊棘
林是好手。與麼說話。大似將胡猻繫在露柱。有甚快
活。既出得荊棘林。又須入得荊棘林始得。所謂入林
不動草。入水不動波。然後縱橫得妙。左右逢原。轉地
回天。方有自由分。只如者僧道。與麼則堂中上座有
長處也。且道是出耶是入耶。雲門云。蘇嚧蘇嚧。也是
折錐探地。明眼漢到者裏。若作佛法商量。正是平地
死人。不作佛法商量。坐在荊棘林裏。三千里賣却布
單。特為此事而來。何曾夢見。十方聚會。選佛場開。長
期百二十日。諸人若善參詳。明取生佛未具已前。透
頂透底。便是沒量漢也。阿呵呵。也大奇。搖扇取涼。伸
脚打睡。三萬六千日。自倒還自起。咄咄咄。
除夜小參。一年三百六十日。今夜方始到頭。是汝諸
人。於自己分上事。亦須知有到頭時節。若未得到頭。
直須向前決擇。豈不見大隨和尚。參七十餘員善知
識。具大眼目者。只有一二。且如何是具大眼目者。五
祖老人海上參尋十數員尊宿。洎至浮山圓鑑會中。
直是開口不得。後到白雲。咬破一箇鐵酸饀。方得百
味具足。遂云。花發雞冠媚早秋。誰人能染紫絲頭。有
時風動頻相倚。似向堦前鬪不休。喝一喝云。修心未
到無心地。萬種千般逐水流。
解夏小參。一夏九十日。明朝事方畢。修證既無功。光
陰盡虗擲。雖然如是。便與麼去。也不孤負諸人。豈不
見昔有老宿。一夏不與兄弟說話。有僧云。不敢望和
尚說佛法。得聞正因兩字也得。老宿云。若是正因。一
字也無道了扣齒云。適來無端與麼道。隔壁老宿聞
云。好一釜羮。被兩顆鼠糞污却。老宿牢關把斷。水泄
不通。者僧不善其機。上他釣線。若不得隔壁老宿與
他注破。幾乎虗度一生。雖然。且道者僧還肯也無。後
來雪寶和尚拈云。誰家鍋裏無一顆兩顆。入水方見
長人。山僧與麼告報。也是官路販私鹽。是汝諸人。須
是皮下有血始得。畢竟如何。不因夜來鴈。爭見海門
秋　復舉。先育王夜參云。少室無門戶。如何便得通。
夜深寧耐立。聽我話西東。師召大眾云。也有權也有
實。也有照也有用。只是不得與麼會。珍重。
冬節小參。葭未動羣陰塞。雲物纔舒萬彚生。村北
村南老梅樹。一花猶自未分明。是以時節遷流。陰陽
消長。添些子不得。減些子不得處。其或多處要添。少
處要減。澹湖有口也無說處。是汝諸人。切忌隨邪逐
惡。大凡禪和家。須得自己眼正。一切時中。不被纖毫
境界移換將去。然後通變自由。殺活自在。長也短也。
是也非也。生死去來。皆是佛之妙用。所以道。運用與
去來。何曾有間隔。傅大士云。夜夜抱佛眠。朝朝還共
起。起坐鎮相隨。如形影相似。玄沙云。大小傅大士。只
認得箇昭昭靈靈。見汝諸人。若向昭昭靈靈處見得。
管取粥足飯足。其或別有商量道。我識得二大老開
口動舌明明白白。也是夢裏惺惺。雲門云。在今天下
老和尚。多是師承學解。露布葛藤。印板上打來。模子
裏脫出。當人若是明去。何不一切臨時。大眾會麼。鉢
裏飯桶裏水。甜瓜徹蒂甜。苦瓠連根苦。
<pb n="283"/>
除夜小參。一年將盡夜。萬里未歸人。大眾且道。未歸
底是甚麼人。忽有箇漢出來道。那一人不曾出入。也
許他是箇本色衲僧。豈不見臨濟大師道。有一人常
在途中不離家舍。有一人常在家舍不離途中。且道
那一人合受人天供養。卓主丈云。換骨洗腸知去處。
免教走得脚皮穿　復舉。五祖和尚示眾云。前回底
今日使不著。今日底後回使不著。使不著重遭撲。自
古至于今。誰錯誰不錯。忽有箇漢出來道。白雲不是
今日錯。自云。錯。師云。扶竪臨濟正宗揭示楊岐奧旨。
還他五祖始得。雖然也是泥裏洗土。山僧即不然。去
年底今年用得著。今年底後年用得著。用得著重拈
却。一步闊一步。一著高一著。忽有箇漢出來道。長老
與麼說話。也是無孔鐵鎚。只向它道。若是無孔鐵鎚。
正用得著。
結夏小參。法不孤起。仗境方生。明朝結制斯臨。未舉
西天法令。今夜小參時至。且開東山家筵。囉囉招囉
囉搖囉囉送。義出豐年。不是心不是佛不是物。儉生
不孝。寸釘入木。以大圓覺為我伽藍。一句當天。八萬
法門。生死路絕。恁麼會得。九十日內。自然水到渠成。
別有商量。萬煆爐中。試看花飛雪片。正恁麼時如何。
明明百草頭邊事。不比楊岐栗棘蓬。
除夜小參。一年三百六十日。一月三百六十時。以年
計月。以月計日。以日計時。乘一氣之遷流。順四時而
成歲。不覺不知。又是臘月三十日了也。佛眼和尚云。
一日日一時時。龍門老心自知。敲氷取火。愛討便宜。
澹湖即不然。作無所作。為無所為。心無所知。無所不
知。知是妄覺。不知是無記。多年曆日最靈驗。分付心
王仔細推。與麼說話。入理深談則不無。要見佛眼老
人未可在。何也。為他曾見老東山來。且道老東山有
甚長處。不見道。賤賣擔板漢。貼秤麻三斤。百千年滯
貨。無處著渾身。携取詩書歸舊隱。野花啼鳥一般春。
下座。
夏前告香普說。向上一路。千聖共行。調達因甚麼入
地獄。達磨不來東土。二祖不往西天。玄沙因甚麼𡎺
破脚指。打破虗空底人。向甚處安著。此是山僧適來
對大眾前。垂此三轉語。諸人無不委知。只是無一人
向山僧未開口已前道得一句。首座雖則下語。終是
曲順人情。明眼人前一場笑具。若是箇漢。便好向者
裏掀倒禪床。喝散大眾。拗折主丈。向三條椽下。作箇
洒洒落落無事人去。豈不快哉。既無如是作略。未免
向第二義門。為諸人通一線路。古人云。諸佛未出世。
人人鼻孔遼天。出世後杳無消息。雖無消息。要且瞞
諸人一點不得。何也。天不能盖。地不能載。日月不能
昭臨。虗空不能包褁。萬象不能覆藏。通上徹下。是箇
大解脫人。何處更有許多名字。所以道。處處真處處
真。塵塵盡是本來人。真實說時元是妄。正體堂堂失
却身。與麼說話。還得相應也無。兄弟。白日青天。有甚
麼事。從上佛祖立機立境。千差萬別。隱顯殊途。只要
你實證實悟。於實證實悟處。靠者一著子。直是朝嚗
嚗地。所謂上無攀仰。下絕己躬。常光現前。壁立萬仞。
豈不見大梅常禪師。問馬大師。如何是佛。大師云。即
心是佛。大梅於言下大悟。徑往大梅結菴。二十年影
不出山。後有僧問。和尚見馬大師。得箇甚麼便住此
山。梅云。大師向我道即心是佛。便向者裏住。者箇豈
不是實證實悟。於實證實悟處。靠者一著。能信自心
決定是佛。更不別求。僧云。大師近日佛法又別了也。
梅云。作麼生別。僧云。非心非佛。梅云。者老漢惑亂人
家男女。未有了日。任他非心非佛。我只即心即佛。且
道大梅具甚麼眼。者些子說似人不得。大智非名。真
空絕迹。功多業熟。職到威成。如月印千江。波隨眾水。
才有是非。紛然失心。趙州和尚云。至道無難。唯嫌揀
擇。才有語言。是揀擇是明白。老僧不在明白裏。是汝
諸人還護惜也無。時有僧便問。和尚既不在明白裏。
<pb n="284"/>
護惜箇甚麼。州云。我亦不知。僧云。和尚既不知。為什
麼道不在明白裏。州云。問事即得。禮拜了退。有底便
道。趙州赤心片片。為物垂慈。殊不知正是渾鋼打就。
生鐵鑄成。他明明道。老僧不在明白裏。諸人還護惜
也無。既不可揀擇。又不在明白裏。自然頭頭上明。物
物上了。當體解脫。非離真而立處。立處即真。十二時
中。要你護惜不可放捨。者僧也不易推究。便問和尚
既不在明白裏。護惜箇甚麼。州云。我亦不知。不妨頭
正尾正。僧云。和尚既不知。因甚麼道不在明白裏。州
云。問事即得。禮拜了退。要識真金。須經敏手。後來雪
竇和尚云。趙州倒退三千。雪竇可使一代宗師。要且
只知趙州放行。不知趙州把定。大凡參學。須是頂門
具眼。自然不肯造次承當。隨他顛倒。巖頭云。才與麼
便不與麼。是句亦剗。非句亦剗。者箇喚作無功用大
解脫門。後有僧問趙州。至道無難唯嫌揀擇。如何是
不揀擇。州云。天上天下唯吾獨尊。一句合頭語。萬劫
繫驢橛。僧云。此猶是揀擇。州云。田厙奴。甚麼處是揀
擇。甜瓜徹蒂甜。苦瓠連根苦。雪竇和尚頌云。似海之
深。如山之固。蚊蝱弄空裏猛風。螻蟻撼於鐵柱。揀兮
擇兮。當軒布鼓。一時裂破。雖然。也是箇斬釘截鐵漢
始得。僧又問。至道無難唯嫌揀擇。是時人窠窟否。州
云。曾有人問我。直得五年分疎不下。好與掀倒禪床。
雪竇頌云。象王回旋。獅子哮吼。無義之談塞斷人口。
南北東西烏飛兔走。是什麼說話。也好與一拶。後又
僧問。至道無難唯嫌揀擇。才有語言。是擇揀。和尚如
何為人。州云。何不引盡者話。僧云。某甲只念到者裏。
州云。只者便是至道無難唯嫌揀擇。孟八郎漢。又與
麼去。雪竇和尚頌云。風吹不入。水洒不濕。虎步龍行。
神號鬼泣。頭長三尺知是誰。相對無言獨足立。一對
無孔鐵鎚。者般說話。諸人十二時中。還曾窮究也未。
若未曾窮究。切忌向者裏東卜西卜。古人云。却物為
上。逐物為下。是他本色道流。自然活鱍鱍地。豈肯將
古人機緣。配在八識田中。自作障礙。雲門云。拈得便
用。把得便撲。在今諸方。覓箇舉話底也難得。好兄弟。
如斯理論。意在於何。只要你向古人未屙已前。千聖
著眼不及處。坐斷報化佛頭。直是風凜凜地。山僧自
來愛與兄弟東語西話。諸方聞得。往往謂之密室傳
授。殊不知自有體裁。才見他開口。便知得他心肝五
臟。何也。為他自己本分事上。不曾嗄地一聲。不能向
古人未屙已前著得隻眼。所以隨語生解。縱使和盤
托出。掇向面前。有甚交涉。甞記大慧和尚有云。我便
是參禪底精子。山僧早年聞與麼道。亦為不平。大抵
參禪。到啐地折嚗地斷。十方世界。都盧是箇大解脫
門。動靜去來咳唾掉臂。無非盡是文殊普賢大人境
界。有甚麼精與不精。後來因看大慧廣錄。見他往荊
南謁張無盡一段機緣。方知古人言不虗發。大慧一
日與張無盡夜話。無盡云。老夫頃寓居江寧戒壇院。
因閱雪竇語。至百丈再參馬祖因緣。雪竇云。大冶精
金應無變色。遂擲卷于地云。審如是。臨濟佛法豈有
今日耶。十數年來。諸方往往以予聰明愽記。少有知
余者。公自江西法窟中來。必辨優劣。試與老夫言之。
大慧云。公之所見。正與真淨死心符合。近世得此機
用。獨二老耳。無盡云。真淨何謂。大慧云。真淨頌云。客
情步步隨人轉。有大威光不能現。突然一喝雙耳聾
那吒眼開黃檗面。無盡云。死心何謂。大慧云。死心道。
我要問雪竇。既是大冶精金。因甚却三日耳聾。還會
麼。從前汗馬無人識。只要重論盖代功。無盡乃撫几
云。不因公舉。爭知真淨死心用處。若非真淨死心。難
顯雪竇馬祖。由是相與禪悅法喜之樂。者般說話。久
參先德。想己見聞。後學初機。卒難洞曉。山僧因行掉
臂。舉似一番。百丈再參馬祖。祖以目視繩床角拂子。
丈云。即此用離此用。祖云。你他後開兩片皮。將何為
人。百丈取拂子竪起。祖云。即此用離此用。丈掛拂於
<pb n="285"/>
舊處。祖震威一喝。丈直得三日耳聾。後來雪竇和尚
拈云。夫列其派者甚多。究其源者極少。總道百丈於
喝下大悟。還端的也無。然刁刀相似。魚魯參差。若是
明眼漢。瞞他一點不得。只如馬祖道你他後開兩片
皮將何為人。百丈竪起拂子。為復如虫禦木。啐⿰口豕同
時。諸人要會三日耳聾麼。大冶精金應無變色。敢問
諸人。大冶精金應無變色。置而勿論。只如張無盡投
卷于地云。審如是。臨濟佛法豈有今日邪。意在於何。
如今眾中稍蘊知識者。往往便道。無盡大似作家宗
師。既會馬祖一喝百丈三日耳聾。又須發明雪竇大
冶精金應無變色。然後倒行逆施。投卷于地。所謂變
通逸格向上提持。是則固是。據山僧見處。又且不然。
張無盡滿肚文章。要且不識朕聞上古其風朴略。馬
祖一喝百丈耳聾。正是去却貼肉汗衫。拈却髑髏前
妄想。雪竇云大冶精金應無變色。可謂本分草料。死
心真淨據欵結案。未稱全提。後來無盡亦有頌云。馬
師一喝大雄峯。深入髑髏三日聾。黃檗聞之驚吐舌。
江西從此立宗風。依舊向語脉裏轉却。山僧昔年送
僧往南屏再參。曾有頌云。百丈參馬師。伎倆俱已盡。
一喝三日聾。當機須猛省。若謂大冶金。正是佛祖病。
所以無盡翁。掩卷未肯信。妙喜天人師。今古眼目正。
雲菴與死心。提掇事已定。敲唱既雙行。節拍頗相應。
一舉便知音。撫膝始加敬。更有云云。不能盡舉。山僧
自來鄱陽。未甞不與兄弟切切提撕。終是未曾拈出
者一著子。古人有十度發言九度休去之說。在今豈
不然乎。若是真正本色道流。未甞虧欠。僧問趙州。狗
子還有佛性也無。州云無。到者裏。提撕也提撕不得。
拈出也拈出不得。擬要發言。向甚處下口。縱使休去。
還休得麼。五祖和尚云。趙州露刃劍。寒霜光𦦨𦦨。更
擬問如何。分身作兩段。大慧和尚云。參學人向露刃
劒上。著得隻眼。便是百了千當。還丹一粒點鐵成金。
至理一言轉凡成聖。更欲多言。恐無利益。珍重。
夏前告香普說。舉不顧。即差互。擬思量。何劫悟。向上
一路。列在下風。千聖不傳。置之一處。竪起拂子云。看
看雲門大師來也。一句語具三句。函盖乾坤句。截斷
眾流句。隨波逐浪句。一時撒向諸人面前。見汝不會。
又作死馬醫去也。雖然也瞞汝諸人不得。忽若三句
內三句外。當頭一拶撩起便行。三千里外。築著磕著。
便見水底火發。通上徹下。是箇大解脫人。何處更有
許多不了事也。雖然。也須實到者箇田地始得。古人
垂一機示一境。險峻處直是險峻。奇特處直是奇特。
若佛若祖。同一元由。乃古乃今。別無二致。兄弟據實
而論。自己分上。少箇甚麼。自是從無量劫來。妄想㳂
襲。背覺合塵。日漸月深。不能回顧。以致膠膠擾擾。不
得自由。才說自己分上一段奇特大事。如存若亡。縱
有百千法門。無量方便。到你面前。只成戲論。不然則
起心動念。作意商量。立主立賓。說向上向下。為人不
為人。諦當不諦當。及乎摶量不及。計較不成。便颺向
無事甲中。謂從上來事不過只是箇無孔鐵鎚。但與
麼承當將去。到處亂呈懵袋。更不受人決擇。殊不知。
此事本來成現。不假外求。求而得之。盡是鬼家活計。
德山和尚云。汝但無心於事。無事於心。則虗而靈寂
而妙。若毫端許言之本末。皆為自欺。何故。毫釐繫念。
三途業因。瞥爾情生。萬劫覊鎻。聖名凡號。盡是虗聲。
殊相劣形。皆為幻色。汝欲求之。得無累乎。及其厭之。
又成大患。終而無益。者箇說話。便是釋迦老子。再出
頭來。經三大阿僧祇劫。勤苦修習。以至入雪山。詣鹿
苑。轉無上法輪。說三乘十二分教。不過如此。只如毫
端不立。本末都亡。心佛眾生。境智俱泯。還成自欺否。
到者裏。須是箇斬釘截鐵。不顧危亡。撒手懸崖。不拘
得失底。然後向無功用。大解脫場中。拈出一機。所謂
金剛圈栗棘蓬。使盡大地人。吞透得過。受用自在。方
可稱為逸羣種草。向此門中。與從上列祖。把手共行。
<pb n="286"/>
始有相應分。豈不見。圓悟。未離蜀時。在講肆中。已為
同輩所推。及至出蜀時。所至諸方無不盡其底蘊。首
謁真如[(土/口)*(土/口)]和尚。欲呈所見。[(土/口)*(土/口)]云。且歇去。次日復往。喆
云。昔有僧問睦州。以一重去一重即不問。不以一重
去一重時如何。睦州云。昨日㘽茄子。今日種冬瓜。汝
靜思之。悟遂靜默數月。忽然有省。即以告[(土/口)*(土/口)]。[(土/口)*(土/口)]詰之。
悟曰。知客在門頭。典座在厨下。[(土/口)*(土/口)]頷之。看他先輩出
來。究明此事。大不容易。直是先去佛祖頭上立地。然
後放身捨命就人決擇。何以見得。是他一念確實發
起現行。明知三乘十二分教。皆是表顯之說。如人說
食終不能飽。返照自己真實受用。於一切處。無纖毫
滲漏。方為究竟。豈是今日麻纏紙裹。胡亂撑拄道。我
曾見前輩來。更不肯退步就己揣摩。還曾穩當也無。
後來圓悟又謁黃龍晦堂心禪師。心云。我此間要宗
說俱通。一處不明。非吾眷屬。只如獅子尊者被害。白
乳涌頸。今人唯血出。汝意云何。悟云。乳血果有異耶。
心曰。安得同。悟曰。二物從何而有。心曰。傷汝膚乳何
在。悟曰。待和尚一鉏成井。我亦如是。晦堂笑曰。此後
生亦可穿鑿。可惜晦堂當時放過。待他道待和尚一
鉏成井我亦如是。只向他道。山僧功不浪施。當時若
下得者一著。免得圓悟波波挈挈。上人門戶。如喋屎
狗相似。有甚用處。又謁東林總和尚。總曰。路逢達磨
否。悟曰。今日獲瞻慈相。總斥之曰。汝狂矣。悟私自謂。
此平實禪也。次日復往。總曰。人人有一慧日。汝有之
乎。悟曰。無。總曰。安得無。悟云。在山南。總可其語。且道
圓悟此語。落在什麼處。東林既是落七落八。圓悟未
免頭上安頭。則前所謂平實禪者。語不誣矣。是時叢
林中有人。不似今日。雖在眾中頭白齒黃。至竟不知
祖師巴鼻。是箇甚麼。聞知圓悟所歷諸方門戶。機鋒
峻捷。辨說過人。有一老宿笑曰。勤川子被禪道裂破
肚皮矣。何年得安樂耶。者箇便是將圓悟。推向萬丈
深坑。更擠以石。然後要他甦醒起來。自作活計。圓悟
聞之不覺負愧。遂往龍舒謁太平演祖。祖詬罵曰。佛
法大事。豈口頭聲色所至哉。若以機辨為禪。則臘月
三十日。涅槃堂裏。爭奈孤燈獨照何。悟色變而去。至
金山。因故人有疾。悟授以己見。其人臨終。狼狽萬狀。
悟曰。吾輩極頭處今敗績矣。古人到者裏。論實不論
虗。只如圓悟平日所歷。諸方宗匠之門。有如是契證。
古人淵奧。罔不窮盡。因甚至演祖之室。一旦如賊入
空屋。更無一物可稱其意。後因入淛。至蘇州萬壽大
病。怖不自持。平日見解。一無所用。乃謂佛鑑曰。太平
老人。所謂涅槃堂裏禪。今日驗矣。豈此老果有異於
人乎。不然則何銀山鐵壁如是之堅也。由是還太平。
時演祖已遷海會。祖曰。汝來乎。吾望汝久矣。所謂欲
識佛性義。當觀時節因緣。時節若至。其理自彰。山僧
尋常甞謂兄弟曰。必欲究明此事。因緣脗合。自有其
時。但辨悠久真實身心。自然相應。看他圓悟。豈不是
因緣時節耶。未幾為侍者。一日因官人相訪。請問法
要。祖曰。官人曾讀小艶詩也。頻呼小玉元無事。只要
檀郎認得聲。若向者裏明得。參學事畢。圓悟聞之謂
祖曰。此兩句亦能發機乎。祖應聲曰。麻三斤。纔道及
麻字。圓悟豁然大悟。時有雞正啼。乃斥之曰。汝亦會
禪耶。乃告祖曰。今日喪却目前機。去却胷中物矣。祖
大悅。好兄弟。末後一著。如到牢關。絕後再甦。欺君不
得。便是全心即佛。全佛即心。一人發真歸元。十方虗
空。悉皆消殞底時節也。向年有一尊宿。曾見前輩來。
一生住大院。點[(曷-曰)/月]不少。甞與兄弟室中舉話。不原所
自。因演祖應聲對圓悟曰。麻三斤。纔道及麻字。圓悟
忽然大悟。而此尊宿。不知古人舌頭落處。將謂麻字
便能發圓悟之機。至舉話時。只舉一麻字。遞相印證。
直是好笑。掩彩殺人。如此敢稱宗匠。更要與人舉話
在。當時演祖。若舉到麻三兩字。圓悟因時悟去。後人
室中依他作解。亦只云麻三。是何言歟。所謂眼目不
<pb n="287"/>
明。錯認驢鞍橋。作阿爺下頷。當知圓悟悟處。在彼而
不在此也。看他謂演祖曰。此兩句亦能發機乎。便是
百了千當時節。縱使演祖未開口曰麻三斤。圓悟是
時亦自如桶底子脫相似。乃至道箇麻三斤。胸中礙
膺之物。豈不脫然者耶。所謂宗師為人。但除其病。不
除其法。聲前領旨。猶迷顧鑑之端。句後精通。尚昧識
情之表。圓悟礙膺之物。既已脫然。無著快活處。時有
雞正啼。乃斥之曰。汝亦會禪耶。者箇便是回乾轉坤。
千聖羅籠不住。透頂透底。獨步大方。從上列祖。企仰
不及底樣子。所謂靈光洞耀。逈脫根塵。體露真常。不
拘文字。自後演祖之門。能大其家者。若子若孫。分光
四海。猶揭日月。惟圓悟一人。豈易事也。山中兄弟。來
此相聚。固是不多。皆江湖抱道之士。既不遠數千里。
相尋而來。不為他事。二六時中。直須窮究。高菴和尚
云。父母生汝身。師友成汝志。無飢寒之迫。無征役之
勞。於此不堅確精進。成辨道業。他日何面目。見父母
師友乎。然此事不在多知多解。只要據實而論。大眾
會麼。舉不顧。即差互。坐斷上頭關。截斷千差路。更不
著商量。千聖齊却步。喝一喝。下座。
中夏普說。心不附物。意不停玄。大智非名。真空絕迹。
是汝諸人。十二時中。向甚處措足。直下無事。墮在見
聞覺知。纔涉安排。未免依草附木。兄弟。據實而論。盡
十方世界。有甚麼物與汝為緣為對。三乘十二分教。
達磨西來。直指人心見性成佛。增一絲毫不得。及至
颺向他方世界。無依無欲。離相離名。無去無來。不生
不滅。也減一絲毫不得。九霄絕翳。何用穿通。一道神
光。未甞昏昧。所以恁麼也得。不恁麼也得。恁麼不恁
麼總得。如王寶劒。孰敢當鋒。擬欲擡眸。橫屍萬里。古
人垂一機示一境。至痛快為人處。直是透頂透底。情
生智隔。想變體殊。情未生時。隔箇甚麼。此亦是一期
方便。控你入處。為你未曾及到者箇田地。所以有佛
有法。有玄有妙。有向上向下。者邊那邊。自作障礙。曠
大劫來不得自由。況此事豈是你赤肉團上心識摶
量底事。心若無事。萬法不生。意絕玄微。纖塵何立。雲
門云。直得觸目無滯。達得名身句身。一切法空。山河
大地是名。名亦不可得。喚作三昧性海俱備。猶是無
風匝匝之波。直得忘知於覺。覺即佛性。喚作無事人。
更須知有向上一竅。若教山僧向上論量。直是無啟
口處。諸人到者裏。亦無立地分。三千里外。道絕人荒。
善法堂前。草深一丈。豈是分外。何故。立機立境。不是
向上事。揚眉瞬目。不是向上事。竪拂敲床。不是向上
事。棒喝交馳。賓主互換。不是向上事。向上向下則且
置。即今且只要你將從前伎倆一時截斷。使脚跟下
空牢牢地。然後將古人機緣密切提撕。畢竟是箇甚
麼道理。僧問雲門。如何是佛。門云乾屎橛。明如杲日。
寬若太虗。大地山河。全彰海印。一明一切明。一見一
切見。一了一切了。兄弟。時光可惜。不易來此聚頭。直
須辨一片真實身心。究教徹去。者箇喚作生死大事。
不是你趂口快圖衣食衒聲利底生活。𢬵却十年五
年。不出僧堂門。無人道你不會。古來尊宿擔荷此事。
大不容易。不知歷涉多少艱難。汾陽參七十餘員善
知識。具大眼目。只有一二。自餘之輩。不在言也。近來
一等兄弟。知識不明。於自己本分事上。無參學分。不
能體究。却去子上做工夫。要資談柄。錯了也。拋却
真金。去尋瓦礫。有甚用處。夾山未見船子時。看他所
得。豈是尋常。一日上堂。僧問如何是法身。答云。法身
無相。如何是法眼。答云。法眼無瑕。可謂金不博金。水
不洗水。洎乎被道吾一笑。便乃手忙脚亂。且道那裏
是他未盡善處。下座問道吾云。適來答者僧話。上座
因甚發笑。請為我說。瞻風撥草。為法求人。須是者漢
始得。道吾云。不道不是。只是未有師在。盲人指路。豈
免傍觀。夾山因道吾所指。徑往華亭。去訪船子。早是
七花八裂了也。船子問云。大德住何寺。山云。寺則不
<pb n="288"/>
住。住則不似。鷺池鷲嶺。海甸菴園。甚處有者箇消息。
船云。不似又不似箇甚麼。山云。不是目前法。船云。甚
處學得來。山云。非耳目之所到。如印印泥。如印印空。
如印印水。須是恁麼人。方明恁麼事。船云。一句合頭
語。萬劫繫驢橛。鐵壁銀山萬仞高。船云。垂絲千尺。意
在深潭。離鉤三寸。子何不道。金剛圈栗棘蓬。吞者十
萬八千。透者如麻似粟。山擬開口。被船子一篙打下
水中。鞭長不及馬腹。山纔上船。船云道道。山擬開口。
船又打。得也得也。山因此有省。水中點頭三下。俊哉
俊哉。船云。竿頭絲線從君弄。不犯清波意自殊。寧可
截舌。不犯國諱。船云。絲懸綠水。浮定有無之意。一箇
訝郎當。一箇福建子。山云。語帶玄而無路。舌頭談而
不談。何不領取前話。船云。釣盡江波。錦鱗始遇。用盡
自己心。笑破他人口。山乃掩耳。不特慎初。亦能護末。
然猛虎不食伏肉。坐井豈能觀天。當時道吾密之三
寸。夾山未免擔板過却。大凡參學須貴眼正。者般說
話。豈是你長連床上。妄想計較得來。山僧十三上為
僧。未甞去村院裏過夏。遇著本色宗匠。有師友處。即
便放下身心相與體究。二十年來。把人杓柄。不知費
了多少鹽醋。捱到楚水東頭。依舊波波挈挈。一點也
瞞諸人不得。雲門云。盡十方世界。乾坤大地。以拄杖
畫一畫云。百雜碎了也。三乘十二分教。達磨西來。放
過即不可。若不放過。不消一喝。大眾會麼。名不得。狀
還非。千年常住一朝僧。楚雞不是丹山鳳。喝一喝。下
座。

古林和尚語錄卷第四

<sarticle>古林和尚語錄卷第五</sarticle>

<other>真讚</other>
<other>釋迦文佛出山相讚</other>
麻麥無功。金輪失位。入山出山。自倒自起。碧螺旋髮
具萬德之莊嚴。彩電橫眸運四生之悲智。名不得狀
不得。強而言之曰天人師佛世尊。取亦非捨亦非。然
燈佛無法可傳。是真實語。
<other>無量壽佛像讚</other>
瞻禮無忘十二時。故鄉端可與心期。彌天相好清涼
月。映日蓮開白玉池。為一切人垂隻手。現無邊界展
雙眉。眾生念念皆相似。空盡塵勞不用疑。
<other>維摩居士贊</other>
搏大千界如針鋒。置三萬座于方丈。謂其實有墮見
聞。謂其實無著妄想。是故大士不二門。於一切處超
限量。我聞三十二菩薩。神通光明各自具。雖有言說
徧剎塵。其實無有法可說。我此大士默無語。自然脗
合諸知見。譬如大城有四門。殊方來者悉得入。是故
三十二菩薩。各各皆證第一義。若言一默具眾智。演
說無礙亦超越。佛子當作如是觀。毗耶離城即此地。
<other>又</other>
文殊有口成饒舌。居士無言計較生。兩處意根俱不
墮。大千捏聚話方行。
<other>初祖菩提達磨大師讚</other>
碧雙眼。穿雙耳。膽有盖毛。唇無板齒。逾沙越漠。望真
丹盡是大乘。跨水逢羊。起竺乾式符懸記。達大道兮
非言非默。肅萬派于滄溟。超佛心兮亘古亘今。回陽
春於大地。
九年面壁喫茶多。斷臂師僧沒奈何。賴有雲門言念
七。不妨山月照松蘿。
<other>唐宣宗皇帝[書-曰+(且-二+人)]像。嘉禾資聖言可長老請讚</other>
大法顛危。聖賢隱伏。時當會昌。教罹其毒。夙于靈山。
密受付囑。曆數在躬。萬[邱-丘+(看-目)]賓服。龍章鳳姿。紺眉電目。
痛掌未施。妄情桎梏。三際既除。一機不觸。佛日昭回。
卿雲斯郁。秀水之西。爽溪之曲。遺像再瞻。春融百谷。
<pb n="289"/>
<other>六代祖師遺像。雲南禪講主請贊</other>
渺渺長江。飄飄蘆葦。踏著便行。風高浪起。達大道兮
過量。項佩圓光。不與凡聖同躔。環穿兩耳。斥相排名。
分皮列髓。大振玄風。普施法雨。夫是謂之東震旦傳
佛心印之師。南天竺香至王第三之子。姓剎帝利也。
法無可求。心無可覓。庭際夜寒。雪深三尺。歷勤苦日
在斯須。紹真燈劫逾百億。刀不自割。臂不自完。碎虗
空之逼塞。擲大地于毫端。三拜起來依位立。果然不
受老胡瞞。
將罪來吾為汝懺。性虗凝而朗然自鑑。究其病也無
根。即其法而荷擔。法佛無二。討甚巴鼻。僧寶亦然。此
土西天。皖公山下灊溪水。一滴渾無遍大千。
無人縛求解脫。鼻尖頭活鱍鱍。雙峰峭翠壁之高寒。
牛首[鬱-山+止]紫雲之磅礴。三詔不起非我非誰。引頸受刑
將錯就錯。接得黃梅路上兒。笑倒松頭千歲[鴳-女+隹]。
姓即有。非常姓。達諸法空。當傳正命。闕如來七種德
相之端嚴。具鶖子百萬辯才之殊勝。前身後身。何老
何少。濁港江頭。波聲浩浩。三更半夜唱巴歌。盧公也
解隨顛倒。
八十一生擔板。三十三代傳衣。碓下米舂未白。壁間
之偈先書。起七百僧阿修羅之嗔怒。耿二千年甘蔗
種之餘輝。無繩自縛也顯葉落歸根之旨。有口無舌
也示風旛不動之機。誰道嶺南無佛性。從來鼻孔大
頭埀。
<other>龐居士贊</other>
彈沒絃琴。唱無生曲。從茲鼻直眼橫。勘驗諸方瞎禿。
被人捋下幞頭。大小渾家不睦。一口吸盡西江。唵摩
尼達哩悉唎蘇嚧。
<other>百丈大智祖師贊</other>
野鴨飛來。何曾飛去。杻得鼻頭。無出氣處。竪拂掛拂。
看樓打樓。直下耳聾三日。不妨賣弄風流。
<other>趙州和尚贊</other>
禪在口皮邊。道在鼻尖上。只有眼與眉。渾不涉限量。
無三十二應之色身。有八十種好之妙相。語其機也
琢雪鏤氷。言其用也敲空取響。打破趙州關。十方無
影像。糞掃堆頭輥出來。七百甲子老和尚。
<other>臨濟祖師贊（并序）</other>
臨濟祖師遺像。予嘗見浙中衲子所藏。率皆黧面努
目張眉奮拳。若不可近者。其意不過以祖師尋常機
用險絕。棒喝交馳。如雷轟電奔。致人於神飛膽顫之
間。而彷彿之也。洎來鄱陽。獲瞻濟寧路所傳真本於
北山安國方丈。其豐頤廣顙。珂齒丹唇。日精月華。儼
若天人之表。此故知其荷擔大法。建立綱宗。使天下
後世。知有靈山正傳綿綿不絕者也。由是衲子爭相
摹寫。求贊於予。迅筆為書。成若干首。
懸百千日為一照。闡三玄三要。聚十數雷為一喝。發
大用大機。黃檗棒頭。痛入骨髓。再思一頓。愛討便宜。
天下橫行小廝兒。
無位真人。生鐵面具。掣風掣顛。無巴無鼻。據虎頭收
虎尾。難瞞小釋迦。不看經不坐禪。嚇殺王常侍。
黃檗腮邊奮掌。大愚肋下揮拳。兩處牢關把斷。至今
骨露皮穿。打殺煑與狗喫。方契靈山正傳。
百丈大機。黃檗大用。土塊泥團。拈來賣弄。千峰到嶽。
萬派朝宗。在途中不離家舍。在家舍不離途中。
棒喝交馳。照用同時。聖凡罔測。是白拈賊。定龍蛇眼。
焚燒禪板。將此幾件事。驗天下衲子。夫是謂之臨濟
正宗。熨斗煎茶銚不同。
金牛昨夜遭塗炭。直至如今不見蹤。驚起三峰頭倒
卓。橫吹玉管向秋風。
口似磉盤。頭如木杓。遭黃檗六十主丈。傍若無人。問
趙州祖意西來。恰值洗脚。踏翻大海。踢倒須彌。喫盡
野狐涎唾。從教不動唇皮。
三玄三要四料揀。無位真人百草頭。兒孫箇箇眼卓
<pb n="290"/>
朔。到底不辨金與鍮。
師黃檗不師大愚。據虎頭兼收虎尾。從茲四海橫行。
攪得無風浪起。普化掣風顛。相共立宗旨。合眼跳黃
河。扶過三千里。
六十烏藤錯怨誰。輕如山嶽重蒿枝。不辭膝下黃金
貴。又向高安見大愚。
面門上突出無位真人。瞎驢邊滅却正法眼藏。十字
街頭石敢當。肩擔手挈睦州板。
<other>法昌遇禪師贊</other>
屋倒籬㘱。東撐西拄。赤骨律窮。掀天富貴。十八高人
到來。且共圍爐打睡。葫蘆棚上掛冬瓜。嚇殺南匾頭。
方纔是作家。
<other>大惠禪師贊</other>
握竹篦不分背觸。肆一舌惟要罵天。到底難逃夙債。
木弓重續因緣。蠻煙瘴雨。嘿照邪禪。掃蕩不留毫末。
重光濟北之傳。鞭起象龍千七百。免教死在瞎驢邊。
<other>先育王和尚贊</other>
二千年前滅佛種。一十七世臨濟孫。塞壑填溝乾屎
橛。七穿八穴破砂盆。
<other>天目中峰和尚壽像贊</other>
道契　　　主上。名落天下。以此讚中峰。中峯謂吾
罵。滿肚無明。通身擔板。以此罵中峯。中峰謂吾贊。也
不罵也不贊。從渠天目山中孤峰頂上。破生死牢關。
出塵勞妄想。顯無師智自然智。寫九江三峽之倒流。
用劈箭機陷虎機。走四海五湖之龍象。鍾之應聲。谷
之答響。夫是謂之堅不住山。而能耿佛祖百世之光
幻住和尚。
<other>自讚</other>
<other>妙果南楚和尚。寫師真同幀請贊</other>
行不在前。立不在後。輔車相依。通塞相守。扶起破砂
盆。各自出隻手。長松樹下。瀑布巖前。獅子哮吼。象王
[廷-壬+(同-(一/口)+巳)]旋。
<other>營藏主請贊</other>
不跳金剛圈。不吞栗棘蓬。一味喚鍾作甕。從教凌滅
宗風。當軒大坐。毫髮不容。昨夜南山。虎咬大虫。
<other>猷首座寫山行請贊</other>
壞松源門風。滅育王宗旨。全不肯諸方。有甚麼巴鼻。
撥萬象於塵中。窮大千於一指。主丈頭邊。綽有餘地。
<other>西山崇報槐長老請贊</other>
佛法無寸長。應機有千變。驀直顯全提。縱橫看手面。
重關把斷。一線聊通。簾捲西山白晝。門開少室真風。
<other>茂首座請讚</other>
是亦剗非亦剗。併蕩三要三玄。⿰翟支瞎摩醯正眼。箇是
楊岐栗蓬。不比睦州擔板。
<other>小師元浩首座請讚</other>
萬仞峯前理釣車。三千里外摘楊花。祖翁一片閑田
地。留與兒孫弄土沙。
<other>悟理都寺。寫澤山和尚遺像。與師同幀。請贊</other>
四十年前道伴。三千里外相逢。話盡山雲海月。分開
南北西東。梢金雞拂玉兔。打白鳳羅獰龍。廓太虗之
寬廣。悟至理之圓融。兩鏡高懸一照中。
<other>澤藏主請贊</other>
氷稜上走馬。針眼裏𨁝跳。渾不涉孤危。用本分草料。
澤廣藏山。理能伏豹。撥轉如來藏裏珠。萬別千差都
一照。
<other>思侍侍者請讚</other>
覩面隔山河。東西沒分付。塞却兩耳根。試聽塗毒鼓。
昔人有言兮。大丈夫先天為心祖。
<other>蕭藏主請讚</other>
三關把斷雲門旨。兩喝商量濟北宗。不獨咽喉都併
却。又兼雙耳十分聾。
<other>頌古</other>
德山小參示眾云。老僧今夜不答話。問話者
<pb n="291"/>
三十棒。時有僧出禮拜。山便打。僧云。某甲話
也未問。因甚便打。山云。你是甚處人。僧云。新
羅人。山云。未跨船舷。好與三十棒。頌云。
纔出禮拜也好打。未跨船舷也好打。卷舒出沒更由
誰。銅頭鐵額俱擒下。山僧與麼道。莫是扶他德山麼。
五祖和尚示眾云。一即三。三即七。牧羊海畔
女貞花。拒馬河邊望夫石。石擊赤。赤土[書-曰+(且-二+人)]簸
箕。從教眼𥉌[目*(山/虫)]。頌云。
水闊魚蹤少。天高鳥跡稀。移舟過別浦。沙岸夕陽微。
僧問古德。如何是善知識眼。德云。紙撚無油。
頌云。
紙撚無油不用愁。百川還是向東流。因看月掛松梢
上。不覺青天在屋頭。
僧問香林。如何是衲衣下事。林云。臘月火燒
山。頌云。
臘月火燒山。一身天地間。昨朝愁已遣。今日且歡顏。
五祖演和尚云。牛角長三寸。兔角長八尺。四
溟東海流。般若波羅蜜。頌云。
蛇無頭不行。虎有脚方走。大盡三十日。小盡二十九。
洞山和尚示眾云。兄弟。秋初夏末。東去西去。
直須向萬里無寸草處去始得。只如萬里無
寸草處。作麼生去。後僧舉似劉陽石霜和尚。
霜云。出門便是草。頌云。
萬里無寸草。出門便是草。瀏陽與洞山。一老一不老。
君不見。寒山子。十年歸不得。忘却來時道。
雲門大師示眾云。釋迦如來見明星悟道。時
有僧出問云。釋迦如來見明星悟道時如何。
門便打。先育王舉了。竪起拂子云。者箇是毛
頭星。頌云。
死店活人開。自買還自賣。斤兩甚分明。鐵鎚打不壞。
僧問汾陽。如何是接初機句。陽云。汝是行脚
僧。又問如何是辨衲僧句。陽云。西方日出卯。
又問如何是正令行句。陽云。千里持來呈舊
面。又問如何是定乾坤句。陽云。北俱盧州長
粳米。食者無嗔亦無喜。遂云。只將此四轉語。
驗天下衲僧。纔見你出來。驗得了也。頌云。
舉手攀南極。擡眸望北辰。橫身天地外。誰是我般人。
雲門有時云。宗門七縱八橫。殺活臨時。時有
僧便問。如何是殺。門云。冬去春來。僧云。冬去
春來時如何。門云。橫擔主丈。南北東西打野
榸。頌云。
冬去春來。陰陽消長。殺活臨時。當機不讓。縱橫妙用
兮草偃風行。就下平高兮拋三放兩。南北東西打野
榸。橫擔主丈千峯上。
仰山示眾云。一二二三子。平目復仰視。兩口
無一舌。此是吾宗旨。頌云。
兔馬有角。牛羊無角。石臼翻空。須彌倒卓。
僧問古德。年窮歲盡時如何。德云。東村王老
夜燒錢。頌云。
東村王老夜燒錢。迎取新年換舊年。無角鐵牛眠少
室。拽來露地更加鞭。
黃龍三關語。頌云。
我手何似佛手。拈起糞箕苕箒。掃開碧落煙雲。撞倒
南辰北斗。
我脚何似驢脚。萬仞峰前失却。羚羊掛角無蹤。獵犬
尋他不著。
人人盡有生緣。休論者邊那邊。達磨不來東土。二祖
不往西天。
僧問雲門。如何是透法身句。門云。北斗裏藏
身。頌云。
舉不顧。即差互。北斗裏藏身。手脚已全露。笑倒老韶
陽。邯鄲學唐步。
<other>偈頌</other>
<pb n="292"/>
<other>送供萬佛會化主</other>
與麼與麼。得之於心。伊蘭作旃檀之樹。不與麼不與
麼。失之於旨。甘露乃蒺䔧之園。當頭坐斷祖師意。信
脚踏著如來禪。普化建法幢於紅塵堆裏。玄沙立宗
旨於釣魚之船。所謂道人行處。如火燒氷。如箭離弦。
不拘東土。豈隔西天。撞著吾家種草。問渠覓一文錢。
<other>送堯禪人之永嘉</other>
不見一法。是大過患。逼塞虗空。滿耳滿眼。無端瞥轉
一機。直得星移斗換。擘開臨濟三玄。風動蘆花兩岸。
突出金剛眼睛。海底鯨魚生卵。老僧與麼提持。一火
鑄成金彈。拋來擲去自由。且不受人呼喚。將歸鴈宕
峰前。打鼓普請試看。
<other>送淨慈侍者再參</other>
百丈參馬師。伎倆俱已盡。一喝三日聾。當機須猛省。
若謂大冶金。正是佛祖病。所以無盡公。掩卷未肯信。
妙喜天人師。今古眼目正。雲菴與死心。提掇事已定。
敲唱既雙行。節拍頗相應。一舉便知音。撫膝始加敬。
堂堂臨濟宗。壁立千萬仞。三玄建法幢。千聖不敢近。
踏著上頭關。坐斷毗盧頂。廓然如虗空。赫爾日月並。
二三與四七。寧免弄光影。上人根性聰。囊錐方脫頴。
昔年登南屏。不枉事馳騁。如救頭上然。直與寸陰競。
喝下既承當。棒頭亦深證。有禮復有樂。有呼即有應。
彼此不相辜。總入大圓鏡。此行宜再參。續佛祖惠命。
<other>示檗禪人</other>
黃檗老婆。大愚饒舌。雖然佛法無多。直是斬釘截鐵。
果然直下承當。便是紅爐片雪。表裏純淨一如。上下
四維通。徹他年倒捋虎鬚。定是雷轟電掣。跨鐵牛機
兮。祖師心印印泥印水印空。作獅子吼兮。旃檀林中
翫月話月指月。
<other>寄淨慈斷江首座</other>
南屏山中第一座。頂𩕳一著超諸方。恰如韶陽見靈
樹。任以大法提宗綱。有時借得上方座。更不作禮須
彌王。拈來拂子正在手。對揚又擬懸繩床。風之來兮
草必偃。箭不發時機自忘。瞎驢滅却正法眼。寶劒凜
凜生寒光。驚羣駭眾難廻避。忽然坐却南泉位。王老
機鋒沒奈何。不如下地巡堂去。
<other>寄淨慈笑隱書記</other>
夫子不識字。達磨不會禪。吞底栗棘蓬。透底金剛圈。
不吞復不透。一著尤當先。如書暗中字。字義雖不全。
縱橫得自在。文彩已燦然。昔日老黃龍。荷負智力堅。
泐潭死水中。浸得鼻孔穿。怒枕擲老悅。未即忘正偏。
倐來見慈明。一語脫蓋躔。譬如百煉金。遶指顏色鮮。
照耀大千界。心月常孤圓。丈夫事探索。舉措思齊賢。
況炳智慧炬。行當拍其肩。三關不用立。直造威音前。
<other>送雲藏主歸舊隱</other>
雲無心而出岫。水盈科而或流。遇高山而必止。至大
海而方休。知止乃為貴。不止將焉求。脚頭脚尾。橫三
竪四。東去西去。萬里無寸草。秦不管漢不收。突出雲
門主丈頭。五千餘卷對一說。語默豈可窮其由。若不
然也。臨濟三玄要四料揀。與夫向上直指之奧。又何
上遇大風而止。直得窮天地亘萬古。大行此話於赤
縣神州。山悠悠水悠悠。百千年滯貨。何處不風流。
<other>示禪人</other>
言凡即全凡。舉聖即全聖。頂門眼未開。何處分邪正。
西天老比丘。或定或不定。
<other>送源禪人之江西</other>
十方無虗空。大地無寸土。不是李將軍。誰識南山虎。
任運分身百草頭。隨機一二三四五。線去絲來驗作
家。銅頭鐵額河沙數。神機互換兮石鞏張弓。節拍相
酬兮禾山打鼓。驚起嵯峨五老峰。看取機關木人舞。
<other>送懋侍書之徑山</other>
金色頭陀論劫打坐。爾來扣門覓箇什麼。又言上徑
山。開口早話墮。胷襟流出尚等閑。向外馳求誠不可。
<pb n="293"/>
豈不見。毫釐繫念三塗業因。瞥爾情生萬劫覊鎖。一
塵不立。歸家更與從頭注破。達磨未來時。何曾有者
箇。佛祖不能窺。古今成滯貨。貼秤麻三斤。賊是小人
做。當頭坐斷沒商量。雪曲巴歌有人和。
<other>送禪人</other>
丹鳳舞青霄。烏龜鑽破壁。抹過兩重關。忍死吞栗棘。
虗空包不過。萬象明歷歷。全提與半提。綿綿復密密。
鐵壁銀山萬仞高。看取日從東畔出。
<other>題一擊軒</other>
香嚴一擊傳來久。遺響至今獅子吼。達者雖云上上
機。小根終謂虗開口。多聞學道固所難。知覺頓忘從
古有。體寂塵鎖性自圓。根境法中何足守。道人當軒
種脩竹。不種此君人謂俗。何年除礫打空梢。擘窠大
榜追芳躅。滴雨鮫珠點點圓。搖風鳳尾叢叢綠。人生
行脚貴眼正。我識道人心自足。話頭不特愛南陽。臨
機又欲超多福。客來見榜須見人。見人會見真規復。
<other>送旨首座</other>
佛祖未生前。太虗何逼塞。憑誰盡力推。三九二十七。
日月輪弗齊。海水謾盈尺。楊岐跛脚驢。踢踏無蹤跡。
聲前沒商量。句後愈綿密。行行躡寒霜。主丈生兩翼。
<other>贈宣藏主</other>
衲子英靈。渥洼之種。道本無言。名還可重。學海波澄。
靈源水湧。萬象自沈。一塵不動。有主有賓。有奪有縱。
放兩拋三。單提獨弄。石上㘽花。空中覓縫。前三後三。
眼睛鼻孔。倒捋虎鬚。百發百中。滅正法眼。破塵勞夢。
大施門開。十八不共。平等無涯。廓徹空洞。從教德山
棒頭滴水滴凍。忽然捩轉面皮。接住也與一送。佛祖
低頭。人天膽聳。金剛圈栗棘蓬。三脚驢子弄蹄行。踏
殺湖南凍膿。
<other>送則侍者歸江西</other>
侍者參得禪。烝砂不成飯。紙襖上抄來。何時能了辨。
磊落自天真。光明常燦爛。舉一不得舉二。截斷江西
十八灘。放過一著落在第二。免被廬山葛藤絆。歸去
來歸去來。行看平地風雷。
<other>示億維那</other>
水上葫蘆捺不住。空中石臼推不去。剎竿頭上舞三
臺。黑漆崑崙遭指註。稀復稀少復少。四七二三無處
討。忽然突出主丈頭。把定教渠道道道。拋出袖裏金
槌。撒下衣中至寶。津濟九有四生。使夫敗善根非器
眾生。知有吾門單傳直指之妙妙也不好。
<other>送堅知客之永嘉</other>
保福有願不撒沙。趙州見僧惟喫茶。德山之棒臨濟
喝。雲門俱字猶堪誇。塵塵自己光明藏。眼正便可分
龍蛇。涼風西來入我牗。江月夜照禪人家。還鄉曲子
調自別。問佛莫答三斤麻。
<other>哲藏主。請益圓悟問東山佛身無為不墮諸
數。示以偈</other>
佛身無為。不墮諸數。二三既分。七六俱露。譬如摩尼。
映於五色。照用失宗。動靜自得。道人行處。如金與金。
輝天鑑地。耀古騰今。碎三玄不勞鉗鍵。穿九曲豈用
金針。懸曹溪不拂之鏡。碎龐老無絃之琴。多多和和
時眼橫鼻直。磊磊落落處山高水深。
<other>送仲侍者再參徑山</other>
坐斷毗盧頂。踏著凌霄峰。不稟釋迦文。拈却第一句。
道人行處湯銷氷。千里萬里搏鵬程。龍門無波白日
黑。鯉魚躍出風雷驚。精金百鍊色須失。耳根何止聾
三日。
<other>送靜侍者省師</other>
道人來雲巖。未久即言別。將歸阿師傍。早晚侍巾鉢。
揩背機未諳。袖紙請予說。援筆直為書。更不慙蕪拙。
佛道本現成。參尋貴猛烈。先秉智慧刀。盡把愛網裂。
次握金剛槌。打破生死穴。休於一法中。便謂攀緣絕。
休於一門中。妄自生途轍。一知與一解。爭得疑情決。
<pb n="294"/>
多知復多解。重增煩惱結。一念頓忘懷。天無第二月。
縱橫妙用時。臨岐看施設。倒捉虎尾收。平將驪頷擇。
炎炎六月天。處處飄霜雪。洞山麻三斤。雲門乾屎橛。
法法本無差。頭頭自超越。更問如何是古靈。不出于
今者時節。
<other>贈芳藏主</other>
一句合頭語。萬劫擊驢橛。舉步踏南辰。超過[鬱-山+止]單越。
頂門眼盖乾坤。手面機如電掣。大梅悟心於馬祖言
下。即心即佛。細不通風。臨濟契證於黃檗棒頭。佛法
無多。大通車轍。東敲西擊兮社舞村歌。暗合明投兮
陽春白雪。
<other>送懷藏主省親游湘潭福建歸台溫</other>
閻浮提人苦為樂。日用現行都不覺。果然一念證圓
明。頓解多生煩惱縛。父母非我親。靈機洞照廓。諸佛
非我道。頂門眼三角。騰騰任運福建章泉。稱性優游
天台南嶽。永嘉不到曹溪。爭得無為絕學。燒尾雲雷
震一聲。等閑驚起遼天鶚。
<other>送天童瑞首座之仰山</other>
有句無句。如藤倚樹。百匝千重。經天緯地。忽然樹倒
藤枯。畢竟句歸何處。纔聞大白來。又往仰山去。三千
年桃樹花開。九萬里鵬程逸翥。一拽石二搬土。信脚
踏著須彌山。離四句絕百非。一口吸盡西江水。咄咄
咄力韋希。上士勤而行之。中下聞之不喜。看取珠回
玉轉時。正偏兼帶雙雙舉。
<other>示禪人</other>
咄何物。上上人剛受屈。旱地遭釘。青天霹[靂-秝+林]。佛祖不
同途。古今何得失。頭頭海月山雲。處處青紅間碧。拈
却南山鱉鼻蛇。一二三四五六七。
<other>送禪之台鴈</other>
主丈雲生。鉢囊花綻。抹過百城。去游台鴈。石鑿鑿兮
白水漫漫。花片片兮錦霞爛爛。吞楊岐之栗蓬。笑睦
州之擔板。續少室之真燈。開人天之正眼。君不見。應
化寒山松門獨掃兮。啟大溈三生宿習之既忘。吾祖
曹溪大坐當軒兮。摧永嘉振錫繞床之我慢。
<other>自牧歌示謙禪人</other>
道人名謙號自牧。牧之以道無不足。當知此道出天
然。受用何嘗不純熟。溈山水牯牛。東觸復西觸。如是
三十年。年年溪草綠。岸南岸北春風吹。山前山後日
遲遲。橫眠倒臥實快活。此意豈許他人知。明朝放出
去。依舊牽將歸。索頭拋下背上坐。看取鼻孔遼天時。
<other>送超侍者歸鄉</other>
侍者參得禪。臨機少方便。千人萬人中。是誰看不見。
三更月到窻。日午風吹面。滅却少林宗。何妨通一線。
早晚即歸來。光陰急如電。
<other>次韻送照禪人再參仰山虗谷和尚</other>
江西諸老阿漉漉。八十四人數不足。較得些些是仰
山。見說年來舌還禿。子今歸去追再參。到門為我伸
和南。百衲袈裟剪裁罷。屋頭賸種青松杉。
<other>示東禪道禪人</other>
少室真機日午變。黑月即隱白月現。鎮海明珠總不
如。頂上金烏急如箭。道禪得之猶等閑。信手拽脫須
彌山。黃河奔騰大華裂。獅子踞地雲濤翻。東禪老人
眠三角。識得渠儂誠不錯。壁觀空逾九度春。一花五
葉開還落。
<other>送宜首座西川省母</other>
狗子無佛性。有問即便應。一句恰相當。拈却佛祖病。
此是禪流頂門眼。照地照天光燦爛。迢迢萬里出南
來。不動脚頭俱了辨。洞山得之。列而為五位君臣。臨
濟用之。分而為四種料揀。楊岐金剛圈栗棘蓬。白雲
多處添少處減。及至老東山。咬破鐵酸饀。貼秤麻三
斤。賤賣擔板漢。變通逸格。千差萬別。固有多途。妙圓
超悟。直下現成。毫髮無間。只將此箇獻尊堂。利益人
天有何限。
<pb n="295"/>
<other>送嘉藏主歸永嘉</other>
曹溪心印誰傳得。一宿曾聞造其極。扣其所以識其
端。三繞禪床振金錫。死生大事沒奈何。開口即喪閑
口失。三千威儀八萬行。六十小劫風雨疾。休休休。筭
沙入海徒悠悠。歸去松風閣上看江月。休居老人口
無舌。
<other>送圓通瑞藏主</other>
五祖和尚云。說禪是惡口。若是真道流。此語宜堅守。
祖師不西來。諸佛豈知有。盡力為提持。寧免空兩手。
臨機應用時。著著離窠臼。謂是圓通門。何曾立戶牗。
謂非圓通門。此語亦不受。生過彌勒前。死落瞿曇後。
今日又明朝。明明三八九。
<other>送雲居祐藏主</other>
集雲峰下四藤條。天下大禪佛。雲居山中安樂公。何
人敢輕忽。兩處牢關一擊開。梢空背日遼天鶻。虗空
解失笑。萬象爭突兀。石人腰帶寬。露出脊梁骨。豈不
見老雪峰。對人落落提綱宗。南山鱉鼻噴毒氣。嚇得
韶陽無處避。如今藏在獨龍橋。來者教渠著眼[覤-儿+丘]。
<other>演福仕座主號行可求偈</other>
可行則行止則止。此是如來中道義。即空即假即三
千。我觀初不從緣起。昔日靈山三百會。果亦不修因
不昧。未離兜率降王宮。天上人間實為最。舌底青蓮
香馥馥。眉上白毫光奪目。妙中之妙玄中玄。愛河慾
火同烹煎。白牛露地載不起。拋向雪山香草裏。歸去
南天竺國前。眼[覤-儿+丘]不透耳可傳。不然。更聽休居仔細
說。截斷聖凡途路轍。
<other>送坡禪人之南山</other>
下坡不走。快便難逢。高提佛祖。開發盲聾。自己神通
三昧。頭頭應用無窮。分太華連天之秀。搏扶搖九萬
之風。竭苦海奔騰之浪。屏稠林異類之蹤。踏倒跛驢
何處去。南山燒炭北山紅。
<other>送湛禪人</other>
湛然常寂。兀爾忘緣。虗空有柄𣠽。無手能行拳。臨濟
正法眼。楊岐金剛圈。瞎驢邊滅却。不直半文錢。蘇州
有常州有。江東西湖南北。頂後神光萬里。眼前秋水
連天。分開五位。突出三玄。有問如何是佛。雖然不答。
也須潄口三年。
<other>送安侍者再參徑山</other>
我心未安。乞師安心。如山之固。似海之深。無一毫而
可擬。致萬法以平沈。頂門上堂堂顯露。脚跟下密密
推尋。盖天盖地。亘古亘今。大丈夫大丈夫。直是當陽
坐斷。休教歷涉程途。仰山手裏藤條通身是眼。雙徑
龍淵一滴透頂醍醐。既是親承記莂。何妨再捋虎鬚。
相逢有問如何也。兩載相從在澹湖。
<other>飯不足歌四首</other>
澹湖山中飯不足。衲子往往如雲奔。鉢盂無口但掛
壁。栗棘擲出渾侖吞。萬法紜紜自生滅。誰道飢腸曾
百結。跣足肩檐老更癡。爐邊鑄錯從人說。
澹湖山中飯不足。眼盻東西手摩腹。遶屋松聲入座
寒。一奩春水當門綠。撈波無魚摝鰕蜆。釣竿不用重
添線。見說巖頭打渡時。江邊日日風吹面。
澹湖山中飯不足。早禾晚禾俱不熟。床頭短拂去年
椶。壁角一尋霜後竹。家貧著脚自古難。瞻風撥草須
加飡。黃梅七百肚正飽。夜半衣盂付盧老。
澹湖山中飯不足。衲子遠來唯一粥。免教坐折舊禪
床。勞他侍者將薪續。浙右門庭盡知識。一舸須流消
七日。有問休居事若何。道箇渾侖黑如漆。
<other>示小師道綱</other>
我有一句語。不敢望汝會。突出口皮邊。虗空百雜碎。
趙州古佛牙齒踈。解道狗子佛性無。東山老漢心膽
鹿。釋迦彌勒渠之奴。神機出沒有如此。快若駿馬奔
長途。又如千丈崖頭攧下一塊石。驚起草裏戴角之
菸菟。若不然也。又何必紹玄風於鷲峰孤頂。發智照
<pb n="296"/>
於旃檀林中。顯自己衣單下之工夫。坐重圍標赤幟。
排偃月佩靈符。山形主丈。東壁葫蘆。拈來便用。叱咤
暗鳴。黃河澄清四大海。白日照耀須彌盧。晏安六國。
端坐團蒲。呼童取茗。煑瀑拾枯。踏倒門前古松樹。聽
教千載[鴳-女+隹]來扶。
<other>送性首座</other>
鍾樓上念讚。床脚下種菜。僧堂裏坐禪。後園驢喫草。
此語誠合頭。且免別尋討。皇皇祖道無復論。世上竊
服徒紛紛。趙州八十眼目正。豈意行脚登人門。本空
胷中有天地。日用現行根本智。百步曾投輥芥針。纖
塵不動遼天鼻。不墮靈樹機。不坐南泉位。不探諸方
淺與深。一條主丈隨緣住。海上橫行正此時。高秋獨
鶚搏空飛。
<other>送梵藏主之南華禮祖</other>
新州城中賣柴漢。八十一生擔片板。黃梅衣鉢是渠
傳。緯地經天有何限。又云從前不識字。黑底是墨白
底紙。三千威儀八萬行。鐵作脊梁金作齒。後學但嘈
嘈。有如風過耳。南嶽與青原。所得良有以。至今曹溪
流。竭底無滴水。子今獨往休問人。問人便見波濤起。
更言突出一馬駒。踏殺天下人。何曾有自己。
<talk>悟首座扁所居之室曰真照。求偈并序</talk>
真照現前。幻境俱寂。幻境既寂。真照亦空。真幻既無。
佛祖之道可得而近矣。是故妙在體前。寂而常照。不
動本際。徧塵勞中。此所以虗巖之新構。南楚之立名。
不徒作也。休居叟美其所稱。為說偈云。
太虗空中。具含眾象。性智妙圓。無分別相。觀察十方。
如珠在掌。能緣所緣。超越格量。真照無邊。人間天上。
<other>送學侍者歸受業</other>
什麼魔魅教出家。什麼魔魅教學道。男兒出處須自
強。慎勿將身入荒草。侍者參得禪。一拳即便了。三千
剎海空。百億須彌小。虗空既消殞。萬象無處討。開摩
醯頂上之眸。顯自己衣中之寶。寬廓非外兮。靈山密
付觸處光輝。寂寥非內兮。祖父田園勉力可紹。
<other>送丹侍者省師</other>
行脚一千餘里。何曾賣却布單。留得通身煖氣。歸來
重禮師顏。是我好兒打不殺。是他人馬騎即難。梢金
雞拂玉兔。轉地軸迴天關。直下痛施三頓。方知虎體
元斑。
<other>送全侍者省師（四人同行）</other>
四人同一船。兄弟添十字。彼彼不相知。佛祖亦如此。
況是三年在澹湖。拈匙放筯渾相似。全機應用時。何
曾有宗旨。擘太華謾逞其威。透龍門孰燒其尾。歸去
師前試展看。千里百匝難廻避。
<other>送因侍者歸淛</other>
老病既相仍。無心弄筆墨。袖紙立吾前。覓偈贈行色。
幸有從前劈箭機。等閑拈出當頭疾。我不如你兮。劒
去久矣。刻舟奚為。敢保未徹兮。曳尾靈龜。徒彰影迹。
昨夜三更失却牛。天明起來捉得賊。咄。
<other>題船子和尚圖</other>
萬古清風。一橈活計。水面無魚。釣頭有餌。住則不似。
似則不住。點頭三下欠商量。船子踏翻何處去。
<other>贈則明陳居士（扁所居室曰水月道場）</other>
則明居士求真宗。歲月既久忘其功。一塵飛來翳天
黑。撥出萬象分西東。有時宴坐水月裏。解使六用塵
勞空。治生產業乃餘事。左顧右盻開盲聾。山頭天明
玉兔出。海底夜半金烏紅。無孔笛沒絃琴。調高自有
人知音。迦葉聆笋曾起舞。習氣未除繼吾祖。
<other>示觀侍者</other>
觀身實相。觀佛亦然。窮盡大千沙界。方明入理深淵。
風動塵飛海底。雲開月在中天。離名離相。三要三玄。
非言非默。顯實顯權。拈出犀牛扇子。清風頭角完全。
何處長江無白浪。誰家竈裏沒青煙。
<other>贈祿首座</other>
<pb n="297"/>
金剛圈栗棘蓬。拈來嚇殺東村翁。四明山中祿首座。
見處不與尋常同。依天長劒握在手。忽然倒挂雙眉
中。斷肱求法笑二祖。不解善用藏其鋒。
<other>送宜[巢-果+(一/目)]座之仰山（號自然）</other>
把手上高山。騎牛入閙市。各自討便宜。初不涉泥水。
人天眼目親。佛祖玄關秘。珠穿九曲針。玉解聯環鋸。
君看四藤條。機用孰可比。天下大禪佛。點頭還自許。
梵僧從何來。露出醜舉止。擎拳復翹足。脗合第一義。
兩口無一舌。剛道有宗旨。何由及自然。不奪亦不與。
正如韶陽師。行脚到靈樹。一句恰相當。千古播人耳。
巋然光明幢。指日看扶竪。
<other>送箎首座回浙</other>
相別相別。此事如何可說。三千里外逢渠。笑倒山雲
海月。佛法不論有無。只貴當頭直截。自然流出萬端。
毫髮曾無差別。雪峰九上洞山。踏著秤槌似鐵。又云
三到投子。未免虗空釘橛。金剛脚下崑崙。烈焰爐中
片雪。子今兩到鄱陽。不墮古今途轍。相別相別。此事
如何可說。不如買箇扁舟。送汝先回兩浙。
<other>送營藏主回浙</other>
相別相別。此事如何不說。相逢只貴知音。直下分明
便決。祖師門戶宏開。凡聖同途共轍。靈符肘後高懸。
寶劒當頭直截。較之臨濟德山。棒喝輸他饒舌。非干
句後聲前。豈在眉毛廝結。一塵不立歸家。便是心空
時節。相別相別。此事如何不說。明朝大罵出門。管取
人天歡悅。
<other>贈舟山此堂長老</other>
本色住山人。且無刀斧痕。拈出箇一着。摵碎破砂盆。
青天無雲霹靂吼。大海有底波濤渾。全那吒勇徤之
力。瀉鶖子辯慧之文。言如春溫。機如電奔。休居拾得
口喫飯。不解細嚼渾侖吞。半夜捉得賊。早起牢關門。
說與山前王大伯。聽教含笑入深村。
<other>示教禪人</other>
參禪學道教即會。古佛傳來此三昧。拈花豈不是求
人。面壁九年終有待。我聞子往南山回。南山白額誠
俊哉。磨牙嚙嚙戴兩角。四面颯颯腥風來。虗空落地
日月黑。鐵壁銀山何偪[仁-二+仄]。忽然一踏天宇寬。玲瓏八
面胡為難。
<talk>示李居士并序</talk>
庭佐居士。在家學般若菩薩也。與長江湛長老。訪予
鄱陽永福。求法語為進修之逕。然佛祖之道。非假外
求。在塵勞中。貴要猛利把得定作得主。至千難殊對
萬境交侵。能以空理洞照。則妙淨圓明之性。於一切
處自然廓徹融通。威德自在矣。復說偈曰。
塵勞之中。遍是空性。一念不生。本來清淨。無法可求。
無心可證。語默起居。中虗外順。透脫死生。調伏邪正。
是故龐公。超凡入聖。我知庭佐。根性猛利。在火宅中。
不沽名譽。豈不婚男。亦行嫁女。世緒萬端。身心廓爾。
觀法性空。悟根本智。昔日維摩。非一非二。南閻浮提。
西瞿耶尼。祖師心印。如鐵牛機。垂範後世。惟證乃知。
作無所作。為無所為。脫窠裂臼。只有須臾。斯言或忘。
紳亦可書。
<other>示與禪人</other>
不慕諸聖。不重己靈。萬機俱罷盡。方顯本來人。巍巍
堂堂頂後相。磊磊落落天麒麟。雞不㗖無功之食。左
眼八兩。[鷂-缶+(工/山)]不打籬邊之兔。右眼半斤。摘楊花。摘楊花。
三千里外休輕舉。有願從來不撒沙。
<other>示小師永元維那</other>
言發非聲。梵音清雅無人聽。色前不物。五濁界中虗
出沒。拈出袖裏金槌。擊碎是非窠窟。興化打克賓。山
鬼捉住天麒麟。罰錢趂出院。釋尊不坐空王殿。也不
打也不罰。辛苦年深須著襪。一言道出未生前。萬里
清風起天末。千峰到嶽兮勢不重廻。百步穿楊兮箭
不虗發。笑倒當來佛下生。正是和盲勃窣瞎。咄。
<pb n="298"/>
<talk>悼嶽林栯堂和尚并序</talk>
嶽林栯堂和尚訃至。臨終遺偈有云。八十三年。什麼
巴鼻。栢樹成佛。虗空落地。火葬。牙齒數殊不壞。舍利
瑩然。因說偈以悼云。
虗空落地日已久。柏樹子超彌勒前。長汀水邊崖石
上。大火聚綻黃金蓮。平生不露風骨句。敲磕齒牙無
覓處。忽然迸出設利羅。八斛四斗何其多。
<other>送溈山材藏主歸四明</other>
大藏與小藏。總向者裏出。和底盡掀翻。直往問彌勒。
來不涉程途。去亦沒蹤跡。一句定綱宗。超過百千億。
溈山水牯牛。打殺狗不喫。
<other>禪人擕澤山和尚閑人歌求和</other>
閑也好忙也好。看來總不干懷抱。閑去還同水上波。
忙時屢獲衣中寶。未全頭角謾隨流。纔入荒田誰揀
草。是非二字起無根。善惡一言都識了。閑也好忙也
好。閑人說與忙人道。奔奔逐逐早回頭。看盡五湖山
海島。鼻孔從來向下垂。摸不著時休別討。
<other>贈興藏主</other>
興也三年在吾側。日用現行渠自得。酧僧問字不尋
常。電卷星馳惟一點。曉來瞬目江之東。夏雲舒卷多
奇峰。庭前栢樹子成佛。撲碎虗空高突兀。
<other>送禪人之南華禮祖</other>
祖師靈跡徧人間。何獨南華與嶽山。草裏撥來金襴
爛。石中敲出王珊珊。山形杖瘦龍生角。竇八衫穿虎
有斑。他日歸來倚庭樹。笑看千嶂起波瀾。
<other>送禪人之永嘉禮師塔</other>
赤手擕來鈍鐵鍬。豈知脚下有波濤。擬尋靈骨埋頭
入。已是全身被火燒。臥聽松風吹屋角。坐看江月轉
山腰。盤山會裏翻筋斗。千古輸他普化高。
<other>次虎丘東州和尚韻贈陳居士建接待</other>
五鄉橋北水雲家。凡聖憧憧似稻麻。平等既炊無米
飯。慇懃須點驗人茶。宗師指示宜經始。長者圓成在
咄嗟。彈指便登香積界。大施甘雨沃焦芽。
<other>寄斷江西堂</other>
何時獨上千峰閣。幾日重游十里湖。南宕近來知識
好。西丘終見話行無。乾坤老我三間屋。明舊踈他半
幅書。昨夜北風連地起。一堆黃葉擁寒爐。
<other>題一色軒</other>
萬里晴空浸玉壺。不知何處是平蕪。飛來白鳥明邊
沒。望去青天盡處無。眼底乾坤如許大。人間今古未
分初。迢迢生佛已前事。一曲漁歌落澱湖。
<other>悼東州和尚二首</other>
癸丑三月十九日。雲巖全示法王身。面前指出菩提
路。頂上飛來熱鐵輪。自對波旬雙足露。不消迦葉兩
眉顰。翻然又欲昇忉利。去作摩耶說法人。
雲巖活葬大火聚。靠倒勝熱婆羅門。話到法身無住
處。方知萬象獨稱尊。戲波老蚌千年孕。出窟菸菟七
世孫。撩撥春風更何物。糝花枯木鐵崑崘。
<other>送禪人之徑山</other>
蘇州有與常州有。更有凌霄在上頭。嚙鏃一機猶是
鈍。為人三頓亦輕酬。青天黯黯開圖[書-曰+(且-二+人)]。洞水滔滔瀉
逆流。總是眼前成現底。拈來塞斷幾咽喉。
<other>送禪人游江西禮祖</other>
祖師靈跡在江西。誰道江東道不齊。盡力吸乾嫌口
窄。潑天漲去放頭低。山高豈礙鸞鳳集。林密唯便鳥
⿱少隹棲。漿水草鞋錢納了。却來相聚喫莖虀。
<other>楊提舉見訪</other>
聽法何年別鷲山。又乘悲願到人間。却將整頓頹綱
手。對我提持向上關。喜有大年家世在。合追龐老古
風還。自緣知識門庭少。相見何辤指一彈。
<other>送禪人歸永嘉省親</other>
堂上雙親盡白頭。逝波拍拍向東流。潮生野渡思黃
檗。蒲長春風想睦州。此日劬勞終可報。多坐心地更
<pb n="299"/>
須修。永嘉未唱還鄉曲。曾向曹溪一宿留。
<other>送實禪人之徑山</other>
真實工夫做得成。三千里外古風清。本無堦級何曾
落。縱有機鋒不用呈。馬祖寄來圓相密。欽師點出意
非輕。不知被惑如何也。莫是重敲火裏氷。
<other>送逢維那之東林</other>
三千里外忽相逢。拈起當年栗棘蓬。少亦不添多不
減。南山燒炭北山紅。鄱江載月千尋浪。廬阜看雲五
老峰。見說遠公曾結社。一池香散白蓮風。
<other>送道侍者再參徑山</other>
湖外霜寒雨乍收。與誰同買浙江舟。萬般總有衣單
下。一物全無主丈頭。百丈耳聾因挂拂。鹽官扇破却
需牛。二途不涉曾知否。千古龍淵水倒流。
<other>寄商隱西堂</other>
先師口吃不解語。意氣孰謂吞諸方。虗空落地自成
佛。柏樹子燒還有香。
<other>高麗送藏經至</other>
玉殿珠樓盡豁開。高麗王子送經來。最初一句無人
會。何事相傳遍九垓。
<other>懷諸路化主</other>
化洽毗耶事若何。好將得失付維摩。無心施也無心
受。千古風流不可磨。
黃梅石老眉間劒。竇八衫穿肘後符。我亦為人無一
法。壁間挂箇醋葫蘆。
煑砂合供如來飯。香積誰云在上方。拈却毗耶佛祖
病。一塵一剎是津梁。
化緣纔了合歸休。路滑何須到石頭。世上罕逢穿耳
客。對人難舉過牕牛。
<other>觀僧坐化</other>
旋拾枯柴聚作堆。坐看紅焰四邊來。果然瞎一城人
眼。收取莖茅石上㘽。
<other>承天虎巖和尚臥疾</other>
病無起處身還愈。藥有靈時忌自忘。何日獨擕三萬
眾。散花來繞阿師床。
<talk>擬汾陽十偈。并序</talk>
予寓鳳山客櫩。重閱汾陽和尚偈語。有辨邪正至讚
師機前後十首。皆各立標目。觀其措意。實宗師方便。
誘掖糅雜三玄。參綴五位。能使學者。剪除菑翳。洞徹
本源。超越格量。無間然也。嗟乎運固季矣。人根益微。
非惟不能覈其旨歸。使其深信從上佛祖。垂慈弘濟。
有大利益者鮮矣。因不顧荒陋。妄擬前脩。亦述十偈。
仍總頌一首。以遺二三子。庶有所勉焉。
<other>辨邪正</other>
提唱宗師切要知。好分邪正驗來機。頂門眼在眉毛
上。看到眉毛早已遲。
<other>恐瞞頇</other>
石中一片玉玲瓏。剖出方知匠者功。不觸當機須道
著。教君休昧主人翁。
<other>巧辯不真</other>
舌底波濤滾萬千。須知不在口皮邊。剎竿倒却明真
諦。方信西來別有傳。
<other>得用全</other>
凡聖賢愚一道分。德山臨濟下兒孫。絲來線去全生
殺。滴滴醍醐透頂門。
<other>擬將來</other>
兩手持來一物無。棺材頭上挂葫蘆。定知不是神仙
術。肘後徒誇奪命符。
<other>辨作家</other>
物物頭頭顯正宗。目前端可驗來風。不妨伸出那吒
手。同上須彌撲帝鍾。
<other>識機鋒</other>
電光石火不容伊。覿面須明向上機。透匣七星光燦
爛。得來那許甑人知。
<pb n="300"/>
<other>句內明真</other>
才涉言詮早已差。更從言外覓還乖。眼親手辨分緇
素。日用何嘗不偶諧。
<other>顯宗用</other>
挂拂遭呵示的傳。眼睛纔動墮深淵。不惟吐舌驚黃
檗。出窟金毛鼻孔穿。
<other>贊師機</other>
發揮祖道稱全提。功大難將造化齊。腦後一錐猶閃
電。七金山外日輪低。
<other>總頌</other>
十偈深明佛祖機。一輪紅日耀昏衢。汾陽昔日開天
路。浮佛今朝舉要樞。濕性不移元是水。情塵纔鎖竟
亡珠。拋綸擲釣緣何事。要覓雙雙樹上魚。
<other>悼承天庸叟和尚</other>
世尊涅槃無法說。老子坐脫留伽陀。髑髏打破不打
破奈此虗空落地何。
無明業識成燼。定慧圓明百草頭。無量劫來明此
義。未應今日是熏修。
雙峨峰頭日杲杲。涅槃城外空勞勞。活埋未免沾泥
水。不若山翁火葬高。
重寫伽陀話死生。一甌春茗對爐烹。看渠來日元無
伴。此去依然獨自行。
<other>送小師元浩參方</other>
侍吾左右聽吾言。一句何曾到汝邊。老大不辭心力
倦。嚇兒偏要奮空拳。
<other>辭天平檀越</other>
來結高平石上緣。嘉聲何獨遠公傳。他年有會重相
見。脩竹蒼松在目前。
<other>覺鐵觜與趙州和尚同祖堂</other>
先師有語也不錯。口硬如鐵瞞清涼。寒火冷數百
載。尊像忽聞安息香。
<other>禮翠峰明覺顯禪師遺像</other>
地闊天高仰祖風。水光山色石屏峰。不辭二十年辛
苦。扶得韶陽已墜宗。
路轉峰回橘滿林。碧天明月下波心。定乾坤句知多
少。作境商量古到今。
堂前說法井不湧。嶺上白雲相對閑。樹影霞光提祖
令。舌端無處着波瀾。
樹號應真無兩耳。當年聽法亦神通。着他合出雲門
調。脫華鳴枝浩浩風。
<other>寄密菴大師遺像與天平斷江和尚</other>
一句投機廓頂門。當陽提起破砂盆。七穿八穴重拈
掇。千古從教累子孫。
<other>寄鳳山別流和尚</other>
鳳山今年無顆粒。解使一眾毛孔香。癡兒認作上方
飯。兀兀坐守長連床。
<other>贈達心陳星學</other>
達心須達自家心。造化窮通古到今。昨夜南辰移向
北。曉來紅日又西沈。
<other>白雲松下</other>
借得雲邊屋半間。老來容我看青山。因嫌積翠談禪
病。又把柴門緊着關。
<other>悼崇福良巖和尚（辭世頌云。萬象森羅。聽吾說頌。寂滅無聲。大眾珍重）</other>
萬象森羅聽說頌。字字句句皆朝宗。阿師無口又無
舌。六十九年生死中。
撒開兩手言珍重。超出三途示死生。不是從前腕頭
力。如何日午打三更。
臨行無語手揶揄。唵字中藏殺活機。海底金烏夜來
出。照天照地幾人知。
入滅無聲強主張。虗空無口自傳揚。試看嶽頂雲收
夜。落月依然照屋梁。
空花無蒂樹無根。三世如來總滅門。六十九年如幻
住。百千三昧與誰論。
<pb n="301"/>
強將生滅示無常。火後莖茅幾許長。再轉法輪今已
矣。散花無復到禪床。
幻住老人口無舌。今日即死明日活。二邊不立中道
空。三界上下佛與法。
來時無我去無人。一曲還鄉調自新。風度漁歌來嶽
頂。月移松影到湖津。
幻住不死我不哭。日面月面常現前。露地白牛能活
脫。載行無復痛加鞭。
了知萬法皆如幻。去住自生煩惱因。垢衣不脫便辭
眾。大火聚中金色身。
<other>析仰山晦機和尚送僧歸永福偈四首</other>
夢中截斷天機錦。醒後來看壁上梭。吞却乾坤化龍
去。眼中留得舊山河。
句外掀翻人語春。頂門一着驗如神。此時直下分緇
素。八十翁翁解笑人。
自與澹湖兩平展。終有一機藏手面。無牙老虎合隄
防。藤條倒握看方便。
不知誰是不平人。到底還他大仰親。兩口果然無一
舌。驗人端的眼中筋。
<other>示禪人</other>
山前虎趂大虫走。門外雨滴芭蕉聲。眾生顛倒不解
聽。巖畔老龍長自鳴。

古林和尚語錄卷第五（終）

<talk>No. 1412-B</talk>

佛性和尚。於大元泰定丙寅間。住保寧府。仲謀猷公
首座。以師提唱。四方學者。爭相謄寫。烏焉迭謬為病。
諸耆德檀越。共相勠力。姑取吳之天平前後開元并
饒之永福。凡四會錄。以先繡梓。便其觀覽。然保寧之
語益富。特未遑編次也。茲本既已流通。往往南詢衲
子。携來不一。海內勝流。咸羨慕之。而卒不能獲為恨。
辛巳夏。森禪人必欲幹募刊版。以結眾緣。等持古先
元禪師。聞而慨然喜曰。昔甞居其座下。諸彥欲倩為
書。時迫東歸不果。今當以森公之志。以補所欠。由是
為之勸緣。與森共成其事。明年秋事未畢。森復南詢。
堂中第二座葩公。先既一力施版。至是復幹募。以畢
其事焉。
康永改元歲在壬午。南禪嗣法比丘　梵僊誌。

<article id="n1413">古林清茂禪師拾遺偈頌</article>

<talk>No. 1413-A
 刊古林和尚拾遺偈頌緒</talk>

嗣法比丘　梵僊　述
小師海壽侍者。一日携巨。謂余曰。昨有如聞上座
者。欲南詢。乃附舶而去。飄風至耽羅舶破之。逗留高
麗。高麗人問其故。乃出一巨編以示。則皆古林和尚
所作。中間唯略間東山空和尚者一二耳。聞乃錄之。
以為得至寶而歸。今年復有舶發。乃遺於壽之旋師
兄具幢處。而復南也。由是壽請之。以似師。又曰。以觀
之。則皆古林師祖所刊所錄中。大段無有者。壽即錄
出其未刊者。或得便則刊之。雖乃師祖所棄之物。譬
如明珠大貝。為富家所棄。貧人得之。則受用無窮矣。
余曰。君之言然。然余之貧。亦不欲明珠大貝。唯從所
好如何耳。壽復曰。此抄寫本。或落或誤尤甚。冀校勘
之。余曰。曷知其元作為何。而校之歟。是大難也。然亦
強從爾請。於是壽編錄之。乃為之校。或於落誤之處。
固不能知實為何字。以意逆之。或補或正。得二百九
十四首。後玄璵侍者。自九州來。見之曰。某與如聞同
志。於高麗獲此本也。柰何不即開版耶。於是欲募緣。
<pb n="302"/>
復使余作疏。余謝之。乃乞建仁。又復於圓曙藏主處。
得三十九首。并道皎首座處。得題䟦五首。并使校之。
及間有詰問處。就為之批。古語曰。校書如掃塵。以莫
能盡也。況此無其本可以考者。而又余之不能哉。不
唯不盡。必亦多為金銀車矣。見者毋誚。時康永乙酉
秋。書于南禪東堂之東軒。

<other>助緣檀越</other>
太上法皇
前權大納言藤原氏忠
權中納言源重資
參議藤原基隆
如來藏院殿
從二位藤原蔭子
院一條
典侍源重子

No. 1413
<sarticle>古林和尚拾遺偈頌卷上</sarticle>

比丘　海壽　編次
<other>讀應庵語</other>
堆雲老人癡肉塊。三百年來煖猶在。人間萬朵色正
萎。洞裏一枝紅不改。黃河水決奔鯨吼。太華山崩巨
靈走。謾說屠龍手段高。且看渠儂咬猪狗。天南地北
無尋處。平不留兮嶮非取。彈指空來八萬門。白兔赤
烏西畔去。
<other>送翠峯長老之京</other>
不見同光帝。收得中原未為貴。茫茫海內沒人知。至
寶獲來有誰[覤-儿+丘]。興化略借看。光明照天地。托起幞頭
脚。露出金色臂。不見宋太宗。與僧相別靈山中。三千
年記語可驗。無影樹下盤金龍。當今天子更超越。我
佛心宗親口說。聖文神武三四王。大地山河凜英烈。
左右盡皐夔。八方皆稷契。風俗既還淳。吾道何昭徹。
灌頂大國師。一一承記莂。切莫高眠愛洞庭。行行正
好朝金闕。拈却東山下左邊。覿體全真此時節。
<other>送僧歸天台省師</other>
休居說偈無平仄。七穿八穴成狼藉。閃電機先搆却
難。從空放下如絃直。況是佛法無定期。縱橫妙用誰
能知。青天自可覆白日。井底不得蓬塵飛。道人生天
台。風骨頗靈異。觸熱來扣門。要覔贈行句。將歸阿師
傍。一一從頭舉。南山雲起北山雨。東行不見西行利。
<other>送僧之五臺</other>
五臺山上清凉國。山中盡是黃金色。重疊煙霞不見
人。聞道文殊半天出。當年無著曾未知。南方佛法成
澆漓。三百五百何太少。前三後三多更奇。至今眼底
數不足。但見青山與幽谷。金鸎啼處白雲飛。師子吼
時芳草綠。上人自是寒拾流。翩然忽作臺山遊。神光
萬里露片額。布褐一領青雙眸。眾生熱惱思甘露。大
施門開為流布。佗日懸崖撒手歸。莫道東西沒分付。
金鸎啼處白雲飛。師子吼時芳草綠。若以詩人取
之。亦可謂奇句耶。然此非詩也。又此二句。每上四
字。人能道之。而每下三字。曰白雲飛芳草綠。以接
其上。孰能擬乎。
<other>次雲外和尚韻。送萬首座</other>
從來一滴曹溪水。匝匝之波平地起。道人曾具截流
機。力挽天河有如此。香爐峯頂擲金鈎。宿鷺亭前獲
頳鯉。天宮說法夜夢閑。四句百非空妙理。當頭一諱
不可觸。肋下三拳終莫比。藏身北斗五位分。瞬目白
雲千萬里。朝來訪我江之東。江上春風正桃李。須臾
話別去匇匇。脚下青泥渾不洗。
<other>次前韻寄東州故人</other>
鉢裏飯兮桶裏水。不知此話從何起。一千七百祖師
<pb n="303"/>
機。那箇機先結構此。休居怒癭懸空舉。問訊當年赤
梢鯉。天高地厚竟不聞。二十里松談妙理。一塵不立
萬境閑。明月清風安可比。楚江東畔望飛鴻。青海盡
頭吾故里。何當一錫凌雲濤。石上同盤嚼紅李。笑倒
街頭契此翁。湛湛鄞江淨如洗。
<other>送寧維那</other>
寧可碎身如微塵。終不瞎箇眾生眼。笑佗黃檗老婆
心。何似睦州擔片板。擘開三要與三玄。竪亞摩醯頂
門眼。歸去來歸去來。簾卷西山春晝永。淡煙橫處露
崔嵬。
<other>寧一川病作以寄之</other>
昔人有病皮粘骨不去街頭討藥喫。一川時復走醫
家。病不能痊藥無力。玄沙通身是爛膿。曹山覔起處
不得。挾方儲藥聞叢林。至今百病相攻擊。了知四大
本來空。為眾生故示此疾。當知維摩亦強言。畢竟身
安道方適。我今快說此伽陀。速為消除頂中癧。十方
菩薩仝證明。摩訶般若波羅蜜。
<other>送可禪人之東禪</other>
東山欲寫天邊雁。毛色不真成不辦。當年豈是欠工
夫。無錢娶妻自擔板。休居欲畫西牧圖。手臂無力眼
腦麤。量今較古盡如此。付與衲子爭名模。岩前袖手
白日坐。對影分明成兩箇。因看烏奪樹頭窠。不知頂
上紅塵墮。東禪老法兄。開口但笑我。佛法無寸長。只
解吞飯顆。佗日見閻王。推向鐵床臥。苦哉佛陀耶。放
教肚皮大。
<other>秋日懷天門書院山長范竹所二首</other>
平明望青山。旭日照空壁。美人姑溪上。講誘登華席。
明時重英才。眷此文正嫡。平生壯士志。所患心匪石。
先憂後始樂。千載甞未易。皎皎匣中鏡。璨璨荊山璧。
鏡比古人心。璧蘊君子德。所以天地間。求之不可得。
懷哉復懷哉。何時見顏色。
憶別吳城下。千里心悠悠。惜君事行役。山川[鬱-山+止]綢繆。
文章乃小伎。明哲安可儔。清晨講書罷。□與諸生遊。
凂凂姑溪水。怱怱成滯留。秋風起庭樹。缺月照屋頭。
長空但過雁。平陸無停舟。豈不有所思。作詩寄無由。
懷哉復懷哉。早晚歸林丘。
脫一字未審。不敢妄補。
<other>送林古岩之福寧州僧判帳</other>
中吳法道天下稱。巨持要得僧中英。古岩三年職僚
佐。条分案牘無勞并。天台自古文物地。掩勝潛奇產
靈異。秋月尚明秋水清。胷次於公曾不二。福寧名郡
山谷間。潮田種稻供盤餐。風淳俗厚聖化洽。碁分列
剎星回環。紫騮一䇿霜蹄輕。褰帷夾道歡相迎。銅章
在握馳政聲。佇看千里萬里搏鵬程。
<other>送祥一雲之吳縣副綱帳</other>
悠然一片西山雲。卷舒方外生華春。皇皇祖道望霖
雨。為吾一沃焦枯新。人生豈在五馬貴。護法安僧不
容易。看取綱宗特盛時。夾道爭迎福星至。橫塘柳眼
搖波清。踏歌聲裂鶬鶊鳴。得錢沽酒聊相傾。願學當
年杜陵叟。與公爾汝俱忘形。
<other>送戴都綱帳號斷雲</other>
氷壺徹底之清未足清。寶鑑照膽之明未足明。斷雲
三年莅吳邑。皎如孤月懸青冥。東南法道大如許。何
人勉力提綱紀。盡把功名付等閑。豈知造物怜才美。
情深義重逾金石。攬轡殷勤問行色。見說三山舊姓
名。馨香尚有多人識。天邊雨露來何遲。雲本無心斷
還續。佗日金門躍馬回。更對薰風酌𨤍醁。
<other>古藏主貝葉為示索偈</other>
高人示我貝多葉。來自竺乾光燁燁。梵書初看墨尚
鮮。行布橫斜不相涉。緬想當年結集時。法王真子知
為誰。阿難無學只強記。迦葉不語長攢眉。城東母不
願見佛。豈復認此為希奇。我今合掌尚加敬。意根夙
習何由除。空花無根擬結果。分摘句讀開胷愚。晚生
<pb n="304"/>
學道貴勉勵。赤水有底宜尋珠。須臾還復高人去。將
止小兒啼不住。
<other>珍藏主求</other>
道人姑蘇來。何時離浮佛。相見情黯然。不語坐兀兀。
良久乃舒顏。脫却胷中物。胷中之物既已無。真金百
煉經紅爐。龍門萬仞忌點額。虎穴一探空菸菟。楊岐
之驢三隻脚。騰踏乾坤誇作略。放去收來百艸頭。竪
四橫三搆不著。須臾別我歸何處。袖帋欲書長短句。
短也長也宜自看。是也非也河沙數。
<other>贈鄭拱之</other>
拱之昔在姑蘇時。聲名落落人共推。危言鯁論比先
哲。有如脫頴囊中錐。拱之自別姑蘇後。月曉星殘幾
回首。萬里雲開俊翮高。一聲雷震奔鯨吼。人生獨立
世所難。臨風起我空三嘆。謀踈計拙不自揆。背名好
德徒相殘。西風葉葉吹敗壁。肘露衣穿眼不得。見說
編荷可禦寒。手頭更借針鋒力。
眼字恐是眠字歟。
<other>欲藏主號了菴</other>
道人以了名曰菴。正與佛祖為同參。即今已是萬想
滅。豈待把手方相諳。人人自己光明藏。直下一鎚成
兩當。若將分別強形模。眼色耳聲俱是妄。庵內人庵
外事。差之毫[釐-未+牙]失千里。卷野出沒任縱橫。笑倒神荼
并[鬱-山+止]壘。上上人休擬議。空洞難將太虗比。直須了却
事方休。未了莫來菴裏住。
此公諱清欲。天資甚粹。受業師乃徑山虎岩伏禪
師。亦於徑山辦事。久隨古林老人。乃為之嗣。出世
漂水開福。次住本覺。今居東堂。
<other>送僧</other>
祖師遺下一隻履。千古萬古播人耳。東山老人眼搭
眵。跣足肩擔日千里。踏著踏不著。總是自家底。廣大
門風要力扶。神通妙用超言義。石上種瓢苗。法昌曾
有語。結箇大冬瓜。快斧斫不破。塞斷衲僧咽喉。管取
三箇五箇。阿呵呵。會也麼。
<other>寄投慈講主</other>
佛法猶如水中月。黃面瞿曇親口說。眾生業識竟如
何。逐影隨形妄分別。琴川有叟居其中。一心三觀俱
圓融。虗空是口萬像舌。來者一一開盲聾。四座拂拂
飄香風。萎花落盡新花紅。堦前莫遣墮黃葉。沒却來
往人天蹤。
<other>送處維那之江西</other>
荊棘不擇地。春至自華開。栴檀何日種。林下少人來。
湘南潭北在何許。雲深路窈山崔嵬。男兒一了一切
了。佛法於我何有哉。豈不見馬大師即心即佛。言下
頓悟於大梅。又言非心非佛。大似平地起骨堆。既不
遭其惑亂。何妨似鴨聞雷。朝遊南岳。暮往天台。便與
麼去。早晚却回。
<other>寄淡齋劉理問</other>
儒中之傑僧中雄。聲光浩浩[懨-猒+火]吾宗。裴公龐老久不
作。誰能企仰高其風。鐵樹團圝果方結。靈根異種天
然別。無枝無葉赤條條。聞道花開當臘月。曹溪波浪
深且寒。澄江瀉出如奔湍。漁翁却立不敢入。手中拋
下青琅玕。我家活計公已知。一拳之外何能為。他日
相逢不須解下腰中帶。輸公手面機鋒快。
<other>送僧歸鴈宕</other>
諸佛不出頭。祖師沒巴鼻。大力那羅延。擡脚也不起。
上人天馬駒。奔逸有如此。頭頭凜生殺。著著超言義。
始見風雷生。隨即霹[靂-秝+林]至。休居伎倆無。相見但掩耳。
見免三日聾。寧失一時利。因思諾詎羅。神迹顯靈異。
崖頭瀑布落。屈膝但瞌睡。不怕蛟龍驚。惟見衲子懼。
我昔與一拳。打落渠兩齒。當時祇拍盲。別也無長處。
今日若相逢。稽首拜而已。不以筋力能。況是佛弟子。
<other>送僧之永嘉</other>
休居不跳金剛圈。亦復不能吞栗棘。渴飲飢飡恁麼
<pb n="305"/>
過。那知別有真消息。上人幸是東嘉人。不將佛法為
人情。衲衣脫下痛一頓。棒頭有眼須相親。大覺老人
真瞎賊。興化有言猶欠德。先師意旨本無多。豈是得
它黃檗力。袖裏金鎚誰敢道。頂門更有通天竅。說與
曹溪一宿師。江月松風應絕倒。
<other>送川僧遊天台</other>
道人遠自西川來。捲衣又說歸天台。天台西川翠千
里。朝遊莫到誠悠哉。神通妙用有如此。豐干拾得真
堪陪。高歌數曲崖石裂。短舞一笑山花開。山花開時
滿岩谷。誰道上人遊不足。石橋南畔老曇猷。相見定
邀方廣宿。衲僧一隻通天眼。不在眉毛額角畔。廓徹
靈明在頂門。照天照地光燦爛。半斤八兩沒高低。千
古有誰親得見。忽然摸著鼻尖頭。便可與人通一線。
既是明明在頂門。因甚知來鼻尖上。我行荒草汝莫
行。汝若行時著草絆。不見江西馬簸箕。胡亂何曾少
鹽醬。
翠字亦可疑。又於後押韻亦放甚。
<other>示僧二首</other>
語默離言詮。見聞越聲色。馬師纔陞堂。百丈出捲席。
萬象魂膽驚。虗空双耳側。電捲星馳格外機。天回地
轉神通力。拈却須彌山。吞却佛殿脊。管取風流出當
家。從教人喚無明賊。南山白額虎。踞地無人識。咬殺
老大虫。聲光何藉藉。擘破三玄頂上看。七穿八穴填
心臆。
休居懶放日已久。老屋數椽成獨守。粥飯不擇精與
麤。世情誰更分妍醜。岩前睡虎喚不應。嶺上白雲招
可友。方塘日暖水鷄飛。幽徑草深獅子吼。上人遠自
中峰來。烱烱双瞳射牛斗。寶劒提將手面揮。神珠撒
向盤中走。妙矣深明格外機。嶄然肯落諸人後。他日
當軒大坐時。為吾痛罵中峯叟。
此必居虎丘隆祖塔時作。後示蘊禪人者亦爾。以
師退開元。東洲永禪師延之。互為主伴。以接方來。
是故有志衲子。蟻慕而至。故後乃又有休居來雲
岩。偈債有千萬。年頭至年尾。迅筆寫不辨之句也。
<other>示超禪人</other>
走石飛沙歲莫天。禪人來覔送行篇。鷲峰有則深深
句。畢竟何人是的傳。不是栗棘蓬。亦非金剛圈。太湖
三萬六千頃。黃河澄徹三千年。問口不在舌頭上。休
來擔水賣河邊。因甚如此。不直半文錢。
始初但欲作四句律體而已。乃變而續之。成古風
也。
<other>示蘊禪人</other>
一句截流。乾坤暗黑。不向己求。豈從他得。未興一念
恰完全。才動舌頭成過失。達磨不西來。少林空面壁。
二祖覔安心。截却臂一隻。水乳曾未分。鵝王擇而食。
還它過量人。盡力提得出。豈不見吾祖睡虎曾有言。
畫斷生公葛藤。笑倒點頭頑石。廣大門風要力扶。休
將日月虗拋擲。
<other>送要禪人遊台鴈四明</other>
天台山高不可上。上時牢把山形杖。龍湫水深不可
𣂏。𣂏時須用無底盂。山形拄杖無底盂。上人親手能
提持。江頭梅梢玉始破。溪畔柳眼青方舒。目前一一
露真智。世上擾擾誰能知。試問寒山子。題詩在何處。
風瓢歷歷鳴高樹。亭前兩朵優曇花。抱子黃猿盡偷
去。更探諾詎羅。瞌睡醒也未。袈裟褁却頭。開眼不見
鼻。崖頭懸泉瀉不竭。喊空攧石飄霜雪。何時有約出
山來。蹴踏驪龍双角折。笑倒長汀契此翁。布袋滿盛
乾屎橛。
<other>送璉維那遊台鴈</other>
道人遊天台。亦復登鴈宕。凌晨看瀑布。遇夜宿方廣。
空潭蟄蛟龍。細路蟠巨蟒。曇猷但宴坐。詎羅亦來往。
神通乃小見。佛法豈可罔。足下煙雲生。太虗日月朗。
萬象圍繞時。青天須喫棒。此行真壯哉。百歲未為枉。
<pb n="306"/>
他日再相逢。眉毛應䇿上。
<other>送贊首座省母</other>
睦州昔日曾編蒲。二時粥飯氣力麤。嘉禾人來拶折
脚。忍痛不得双跏趺。纔入雪峯門。拄杖吞乾坤。步行
騎玉馬。赤脚登崐崙。人天眼目有如此。古今天地皆
相似。三千里外忽歸來。啐⿰口豕同時母與子。他日再相
逢。拍手歌春風。虗空一撲碎。大地無行蹤。
<other>送勉侍者</other>
永嘉一宿留曹溪。勉禪三年在吾右。果然佛祖不同
途。脫略從前舊窠臼。更將五采畫牛頭。點額黃金誇
好手。如斯標致出天然。堪續牟尼子孫後。萬機休罷
眼上眉。千聖不擕露双肘。當時香嚴亦何事。忽爾此
言成過咎。踈山不肯我自肯。豈待香嚴再開口。勉禪
歸去舉似渠。不似踈山招倒嘔。
<other>送允維那歸四明</other>
休居來雲岩。偈債有千萬。年頭至年尾。迅筆寫不辨。
是句與非句。一一從頭剗。子細審思量。豈是了事漢。
臘月三十日。贏得手脚亂。不如興化師。當斷即便斷。
大棒打克賓。罸錢趂出院。雖是死馬醫。就中有機變。
後學參禪者。明取這公案。勇猛著精采。莫受人轉換。
譬如涉重溟。直是到彼岸。南海波斯念八還。西天胡
子來真旦。
<other>玄藏主求入山卓庵</other>
道人中峯來。云是金華人。[鬱-山+止]密檮樹中。曾結大士因。
無錢買衣補破衲。隨分不管富與貧。松蘿為菴蓽為
戶。黃葉煖膝猛獸馴。如來正法眼。左右七八斤。有時
一𣤩瞎。大地無纖塵。休居仰望不可及。何況寒山拾
得梁寶誌。一見合掌禮意勤。更須拋下手中斷貫索。
捉住五色天麒麟。
<other>傳上人求演福聽教請益南叟首座</other>
我觀此說明如日。一一當人口中出。佛性天真本現
成。直下了然超百億。念經念佛復念法。晝夜舒光照
塵剎。飜身直上白蓮華。掛體垢衣猶未脫。男兒學道
貴猛利。方便門開成第二。客塵掃蕩數三千。顯出無
邊真實義。法法既圓成。心心皆具足。十劫坐道場。六
六三十六。是名真法供如來。撒手懸崖這一回。南叟
老人親薦得。不妨舌底起風雷。
<other>示圓侍者（因舉欽山問德山機緣。大愚芝云。欽山只顧其前。不顧其後）</other>
天皇龍潭與麼道。未問已前先入草。德山之棒不虗
施。粉骨碎身無處討。欽山顧前不顧後。豈解騰身藏
北斗。大愚雪上更加霜。伸出蒼龍翫珠手。話頭久矣
無人識。盡謂德山機用密。那知大事合如斯。證聖超
凡承此力。圓禪侍我來浮佛。曾把斯言細徵詰。編逼
教渠沒處尋。黑漆竹篦當面握。如今各在天一方。袖
香忽爾來其傍。更持此語為拈出。奮迅金毛恣返擲。
<other>送逸首座歸越州雲門</other>
道人說法天宮來。舌頭滾滾生風雷。双峩稜層智劍
竪。碧玉宛轉神眸開。機鋒不受摩詰觸。妙語自許天
人猜。蒼鷹掠草走狐兔。駿驥伏櫪驚駑駘。他年大坐
萬象遶。佛日欲晚宜昭回。衲僧眼活正如此。若不如
此胡為哉。肩上烏藤生兩翼。忽爾尋思越山碧。扣門
別我去怱怱。江路霜風凜寒色。雲門六寺相掩映。山
色溪光尤絕勝。賀家湖上白蓮華。見之心淨眼亦淨。
斯言勿許洞山知。今日風光昔日非。若教昔日如今
日。未必當年賦不歸。
<other>次韻送連維那遊洞庭</other>
洞庭山水深且幽。山中木落驚高秋。人家門前種梨
橘。梨多橘熟歲不憂。琳宮佛宇相連並。下有白銀三
萬頃。鷲嶺蓬萊不易登。此中宛是神仙境。漁翁出沒
忘近遠。手中閑把絲綸卷。國去那知范蠡賢。蒪香豈
識張翰面。蘆邊柳下敲鳴榔。波頭驚起沙鷗雙。得魚
入市買酒喫。醉倒不覺寒濤舂。盧公說法天人來。方
池水湧蓮華開。至今遺像凜生意。禮足不敢驚飛埃。
<pb n="307"/>
禪人此去誠嘉賞。藤鞋竹杖穿雲上。路轉峯遙不見
人。一聲長嘯千林響。粗語說禪人不喜。□□去禪真
有意。我今非去亦非留。詩亦不成禪不是。
脫二字以竢後來。
<other>送斷江首座月江藏主遊江西</other>
達磨不來東土。家家有鹽無醋。二祖不往西天。艸鞋
耳斷無人穿。佛非佛兮祖非祖。此道分明賤如土。蓋
色騎聲作者誰。與君更把從頭數。孰云馬簸箕。懸羊
賣狗無人知。振威一喝三日聾。耳朵依前兩片皮。孰
云白拈賦。佛法無多會不得。大愚肋下築三拳。飯白
還從米中出。江西法窟自古多。如今此話誠如何。不
信更上五老峰頭石上看。只有山北山南葛藤絆。
此乃斷江恩和尚嗣橫川珙禪師。月江印和尚嗣
虎岩伏禪師。
<other>送怠侍者歸天台兼簡東嶼和尚</other>
家山好家山好。絕壁危巒分鳥道。昔不曾來今不歸。
知心尚有寒山老。寒山作詩無題目。石上松根寄幽
獨。金鸎啼處白雲飛。黃葉落時歌一曲。休居平生懶
開口。咄咄擬題三百首。正音決定有誰知。古也不先
今不後。南閻浮提人我山。上者極易下者難。去與溪
邊石頭語。他日重來結心侶。
金鸎白雲之句。此老人亦自為之喜歟。於是不覺
重出也。而其於下所承之句又別。可謂活矣。
<other>送僧之永嘉</other>
道人八月來東禪。新春又買東嘉船。歸心切切有如
此。定不枉費蒲鞋錢。永嘉曾作曹溪宿。高風豈是無
人續。筭沙入海謾勞神。不如且唱還鄉曲。休居石鉢
破來久。夜來欲傳誰出手。他年補綴得完全。白飯滿
盛將餧狗。
<other>送肯禪人之大都</other>
肯禪不自肯。亦不肯他人。但肯佛與祖。此理難具陳。
昔日老韶山。曾問多口因。一語不覆藏。吞却赤肉身。
休居無此機。但感請問勤。每坐浮佛堂。獅子驚嚬呻。
森羅及萬象。消殞歸一真。七棒對十三。八兩即半斤。
明明絕回互。歷歷分主賓。朝來別我言。去踏京華塵。
叮嚀善參學。所得斯日新。當禮灌頂師。為法忘疲辛。
毋但事空言。虗負平生春。
<other>贈魯松庵茂首座號孤雲</other>
道人昔日凌霄峯。夜多說法昇天宮。三百五百閙浩
浩。為渠一一開盲聾。孤雲出沒本無意。何時來此青
山中。高歌幾曲碧雲合。下視萬境紅塵空。青松尚識
魯君子。白石定有秦人蹤。竹床坐久側兩耳。上塞下
塞鳴悲風。當年兵氣王山谷。想見艸木皆英雄。古今
夢事有如此。胡不躡足遊空峒。汲泉煑茗供一笑。出
門又在山之東。
<other>星學王松齋𢹂東洲和尚偈求和</other>
三世如來同一性。蠢動含靈無多剩。若言狗子佛性
無。喪却趙州窮性命。未得箇入頭。須當發深省。驀然
打破牢關。高佩毗盧正印。印泥印水復印空。於一切
處無不正。上不慕諸聖。下不重己靈。壬癸人屬水。不
怕毛頭星。臘月花開。冬行春令。松齋直下承當。諸境
自然清淨。
<other>送信禪人之南屏</other>
但信自己即是佛。於一切處皆天真。須彌峯高日卓
午。大洋海底風蓬塵。不與萬法侶。便是逍遙人。若從
宗鏡堂前過。一喝須分主與賓。
<other>示滿禪人</other>
道人行處如蓮華。不著泥水初無他。如王寶劍握在
手。斬盡一切諸妖邪。須知自己佛與祖。亦是現世生
冤家。巍巍堂堂是什麼。壁立萬仞如懸崖。諸方既火
葬。我此但活埋。當頭一坐斷。豈受人差排。神通光明
藏。受用俱偶諧。滿禪如此窮教徹。此是休居真實說。
<other>送覺首座遊京都</other>
<pb n="308"/>
去去實不去。楖栗一條生鐵鑄。來來實不來。門前古
路生蒼苔。煙塵漠漠幾千里。白日照曜黃金臺。頂門
眼既正。人我山當摧。一舉四十九。揑聚還放開。所以
佛祖機。不著言語該。風行即艸偃。處處興雲雷。丈夫
行脚有如此。燕南冀北誠悠哉。使夫德山臨濟。聞而
歡喜。見而贊嘆。是謂法王之真子。可以展三玄戈甲。
列五位君臣。大張爐鞴之才。天上人間不可陪。咄咄。
<other>送珍藏主遊西湖</other>
天何高地何厚。南北東西成隊走。塞破虗空一窖無。
傾出神珠三百斗。取也不在進前。捨也不在落後。一
物不將來。誰道空雙手。丹桂飄香十里湖。小艇輕舠
賣菱藕。
<other>送權禪人參東禪</other>
權衡祖道無今古。四七二三難比數。忽然突出三脚
驢。踏碎虗空無寸土。眼上眉毛雙卓竪。傾出黃河清
到底。少待與汝都揭翻。洗光佛日誠不難。善用其心
於一切處。佛祖難窺人天罔措。大千沙界沒絲毫。八
萬四千風過耳。全暗即全明。法爾渾不爾。跣足肩擔
走不休。擡頭撞著自家底。阿呵呵。古往今來爭奈何。
<other>送宗知客</other>
天無門地無戶。南北東西有何數。一句臨機萬仞崖。
三玄指出千差路。草底捉飛鷹。樹頭走凉兔。水上輥
蓬塵。大地無寸土。相喚相呼去喫茶。記取日輪正卓
午。
<other>送訓藏主回江西次一山和尚韻</other>
山高水遠。峻陟清臨。見成一句。不用沈吟。破一塵出
大經卷。截千差隨機淺深。三世如來休擬議。把手共
行無可比。坐斷乾坤向上人。不留涓滴西江水。百丈
重登馬祖堂。當頭寶劒舒光芒。振威一喝萬象怖。衲
子至今成禍殃。黃檗老婆心。聞之驚舌吐。何似渾侖
擘不開。三千里外無人舉。
<other>示謙禪人</other>
謙以學道。退以立身。萬機俱罷盡。方是本來人。聚十
數雷為一喝。臨濟宗風不勞拈出。揭百千日為一照。
洞山寶鏡猶涉纖塵。不墮三玄三要。休分五位君臣。
無孔鐵鎚成隊走。入門一隻重千斤。
<other>與玻禪人</other>
入門須辨主。泥水當時分。未暇開口話。憑誰子細論。
休將正法眼。喚作破沙盆。當如十影駒。一躍登崑崙。
巍巍三界內。何處不稱尊。
<other>送文禪人</other>
至言不文。至理不華。現行三昧。豈在周遮。青天廓徹
萬象露。明月夜照千人家。無心自合道。有願不撒沙。
東行不離西行利。問佛解答三斤麻。
<other>送銑維那歸天台</other>
白雲口裏道。誰敢道不好。此話誠未然。休向句中討。
如王髻中珠。得之方是寶。天台銑維那。志氣非艸艸。
遍歷宗匠門。所得恨不早。認著大哥妻。元來是阿嫂。
此行歸故鄉。去問寒山老。黃業滿堦前。便是來時道。
<other>與瑄禪人</other>
鴈蕩山中看瀑布。鐵壁銀山全體露。拄杖頭邊拶出
來。南北東西贈行句。昨登浮佛堂。不說來何處。頂𩕳
眼豁開。師子吼無畏。驚倒瞎驢兒。踏殺老鱉鼻。喚取
東村李大公。為吾拽却茶輪去。
<other>送岸禪人歸東禪省師</other>
汝師黃檗非干我事。放兩拋三。丁一卓二。托開無位
真人。捩轉衲僧巴鼻。非不非是不是。截鐵斬釘須薦
取。鏡裏迷頭演若多。水中捉月休居士。一句定乾坤。
大棒打老鼠。笑倒祕魔杈下死。歸去東禪舉似師。金
圈栗棘憑誰委。
<other>鞋匠皮生求</other>
祖師遺下一隻履。日炙風吹難比擬。有時裁作七八
片。依舊完全綴將起。針孔線蹊成佛事。剎剎塵塵宣
<pb n="309"/>
此義。豈特衲僧脚底下。不是放身捨命處。寸長尺短
俱有功。添多減少皆從容。皮生手段更綿密。妙處不
與尋常同。相逢莫問會不會。果然著著超方外。象王
蹴踏震乾坤。海底須彌都喝碎。諸方浩浩稱宗匠。畢
竟有誰依此樣。但把工夫壓當行。莫較三文并兩鏹。
<other>剖禪者求</other>
㘽田愽飯真難得。不似楊歧箇老賊。奪食驅耕手段
高。湖南長老何曾識。芝塘湖寺剖禪者。越格超宗頗
奇特。受向門前弄土沙。兩手扶犁水過膝。慇懃覔偈
休居翁。休居患啞還患聾。有時信口道一句。逼塞大
地凌虗空。須彌為筆海水墨。描寫太虗成五色。擬向
堦頭賣與人。笑倒寒山并拾得。
<other>送林首座省親</other>
睦州昨昔參黃檗。傑出叢林古標格。至今大義塞乾
坤。渡口波瀾猶拍拍。米山閉戶編青蒲。炊飯為母供
朝餔。韶陽曾來拶折脚。家風委地誰能扶。古山久矣
明斯旨奪食驅耕難比擬。倐然別我還天台北堂萱
艸香風起。春深有意重歸來。杪羅滿樹花應開。不須
更問石橋水。淺深且與握手同徘徊。
<other>送璝藏主歸遊天台鴈蕩</other>
道人手握智慧劍。妙用縱橫電光閃。東禪虎丘沒奈
何。鴈蕩天台歸弄險。石橋下有蛟龍蟠。淙淙西㵎驚
濤瀾。不妨信脚一踏斷。毋使大地人躋攀。龍湫水深
不可測。雪瀑翻空雲洞黑。詎羅出入無定蹤。擬欲追
尋何處覔。如來藏裏摩尼珠。晝夜烱烱寒光舒。逢人
傾出一栲栳。知音自會掀雙眉。
<other>次韻贈陳待詔自號春野牛</other>
野牛便是溈山牛。只要識取這一頭。遼天鼻孔沒可
把。東觸西觸飽即休。吾今為汝施鞭索。從前水艸都
拈却。餓到皮消骨爛時。頭上依前戴雙角。
<other>送姚希聲善子平數</other>
韶陽一曲超今古。不屬宮商角徵羽。天上人間和轉
難。只箇臘月二十五。子平得之能變通。解別費賤分
吉凶。正音歷歷播人耳。豈在造化推排中。三世如來
傳此曲。四十九年歌不足。始終一字不能宣。拈起花
枝眩人目。達磨面壁經九年。欲高其唱猶未然。雪饕
霜䖈凍不死一死忽吐春風前。桐江有叟楊希聲。格
局向背俱分明。休言只學子平術。端與韶陽調平出。
<other>送德藏主</other>
黑風捲雨敲琅玕。雪雹打碎芭蕉壇。寒山拍手拾得
笑。但覺眼底雲濤飜。道人何事兩眸碧。掌上摩尼耀
紅日。照見三千剎海中。魚鼈鯤鯨頭角出。休居曲費
平生力。香餌鈎頭分曲直。放去收來只麼休。畢竟水
寒都不食。摩尼珠摩尼珠。莫教海底驪龍識。當時臨
濟不解惜。被人喚作白拈賊。
<other>題癡絕和尚法語普說卷後。就普說中所舉
機緣成偈</other>
癡翁說法如雲雨。漉漉口中都是水。當知此水無竭
時。浸瀾虗空殊未已。五須彌山笑點頭。萬象聽之亦
聳耳。強頃無過是衲僧。見此亦須毛骨竪　諭子母
啐⿰口豕同。一歷耳根發歡喜。情塵交結任縱橫。世緣逆
順頭頭是。心之與道是何物。況復更分一與二。大智
圓明廓頂門。方便隨機聊指示。荊公受氣剛且大。曲
剛大故問佛意。老元不答猶更親。言詞文彩義理備。
當時文公亦何為。扣之愈力障愈熾。道存目擊脫蓋
纏。一刀兩段見猛利。更甘淡泊似頭陀。便是人間第
一義。紫岩昆中賢且明。忠義文章世無比。慇懃報母
德□□。請法老謙不容易。趙州狗子佛性無。截斷根
源消一句。山河大地當時空。自己靈明無著處。米胡
兩眼如電光。應機接物等遊戲。既能索筆判虗空。胡
為不識王常侍。獅子從來解咬人。逐塊韓攎徒擬議。
忽然會得也不難。八角磨盤空裏住。我觀癡翁說此
法。譬如時雨沃大地。纖洪長短悉沾濡。隨其根力乃
<pb n="310"/>
發耳。稽首說偈為贊揚。同證此翁根本智。塵沙億劫
常現前。[(曷-曰)/月]中切勿留元字。
所脫數字。以竢後來。
<other>和東嶼和尚示攑藏主</other>
寥寥祖室生光彩。千百年來古風在。一句渾侖擘不
開。拋向千人萬人海。太虗不受塵醫沾。經頭以八無
人參。當[(曷-曰)/月]叉手問什麼。一字不識猶謙謙。有伎倆兮
無伎倆。總是隔靴抓著痒。何如一鏃破三關。截斷百
千閑妄想。笑倒東禪箇老翁為人徹骨鏖清風。不惟
除却苦熱惱。直與大地開盲聾。
<other>猷藏主相訪</other>
道人來凌霄。打我松下門。開門見顏色。笑語春風溫。
人生會面難。感此氣義敦。祖道如何陳。勿以言跡論。
明朝出門去。赤脚登崑崙。
此公蓋是㝡初與師相見時歟。是後往往隨逐之。
鮮離左右。蒙在保寧時。為座元。見其為人甚敦篤。
所學與夫寫染俱美。諱良猷。號仲謀。出世住溧水
無想。今住溫州仙岩。為師承嗣。蓋其所自來。始於
斯耶。
<other>舟中在感</other>
我生近桑榆。萬事滅料想。幽居傍深林。回首脫塵鞅。
看雲但高歌。對月或撫掌。乘風度㵎壑。坐聽松韻響。
枕石傲許由。麾手謝元毫。胡為事行役。徇物聊俯仰。
孤蹤若萍蓬。飄忽隨蕩颺。朅來江海遊。波浪駕輕槳。
風飡曉氣浮。水宿夜潮漲。篙人拂晨霜。飛雪洒頭上。
新春有餘寒。旭日照萬象。明朝到[匚@于]廬。足以慰嘉賞。
題曰。舟中有感。乃有萬事滅料想。并殉物聊俯仰。
及明朝到[匚@于]廬之句。蓋是赴永福之命時所作歟。
又有赴番易。請舟至池口。阻風所成者。以所寫本
脫誤殊甚。故不復收。
<other>次韻送持首座</other>
三五十五。南山石虎。二三非一。魚稠網密。放去收來。
有何法則。擘開臨濟三玄。𣤩瞎頂門一隻。皷無明山
上之雲雷。轟煩惱海中之霹靂。不惟三世諸佛六代
祖師天下老和尚。膽戰魂驚抑使毛凡道敗善根非
器眾生一一眼橫鼻直。是所謂天宮說法離四句絕
百非。看象龍之崢嶸乾坤太窄。
<other>次韻送合西堂</other>
拈出分明主中主。何須更擊雷門皷。聲前領旨謾徒
為。句後精通非衲子。顯出百千三昧門。象龍雜遝狐
兔奔。虎須倒捋笑臨濟。不妨賣弄閑精魂。從來此話
無人識。魯祖見人空面壁。垂慈端不在多言。萬別千
差宜賞識。頂門電卷星馳。脚下波翻浪激。殺活臨時。
箭鋒相敵。土上加泥施棒喝。拄杖聊將太虗撥。東西
南北沒商量。八萬四千俱解脫。豈特如此而已。更看
輝天鑒地。
<other>次艮岩和尚心庵歌韻</other>
幻住老人剛咄咄。一箇心庵著不得。只知開口便成
非。當年馬祖如何即。天邊明月不可比。庭際雪寒何
處覔。也不喚作庵。也不喚作物。無名無字盡包藏。三
界茫茫有何極。長伸兩脚眠快活曾無敵。四面沒遮
欄。太虗何迫窄。從教拽下面前簾。是聖是凡俱不立。
若言萬象是同參。我道偶然成窒塞。鏡無塵休更拂
心是庵兮庵是心。限甚天南并地北。
<other>送仲禪人參徑山</other>
多人乞語上徑山。仲禪亦向那邊去。集雲峰下四藤
條。拈來打落龍王鼻。欽師被惑猶等閑。豈在馬師圓
相間。即今休居只亦啞。他年來必無人罵。
<other>送瑛禪人之廬山</other>
瑛禪來澹湖。兩夏如一日。四大雖少安。一念頗真實。
咄咄聽吾言。扎扎用心力。捨近而趨遠。舉枉而措直。
所以日用中。有損而無益。三玄妙法門。何曾立閫域。
佛祖本同途。太虗無影迹。有如摩醯羅。竪亞眼一隻。
<pb n="311"/>
息妄當自知。求真轉難覔。此行遊廬山。參盡好知識。
萬境豁然空。神機逈然出。他日再歸來。掀眉笑何極。
<other>送輝禪人遊浙</other>
三要三玄。鑑地輝天。權實照用。眼目定動。妙挾兼帶。
遍周沙界。一一分開有主賓。全機出沒俱無碍。住則
不似。似則不住。浙中清水白米。喫了知慚知愧。頂門
𣤩瞎摩醯。管取拈匙放筯。
<other>送寧藏主</other>
寧可截舌。不犯國諱。一句截流。長人入水。轉得身來
萬仞崖。千重百匝難回避。拈燈籠擊露柱。崑崙兒。眉
卓竪。爍破摩尼藏裏珠。無限清光照天地。
<other>送溥禪人遊嶽</other>
南嶽山高。澹湖水淺。山高難登。水淺易見。擬把長竿
釣巨鰲。莫教失却釣絲線。水茫茫。尋不見。踢倒峰頭
八字[石*((白-日+田)/廾)]。娘生兩眼明如電。
<other>次虗谷和尚韻送覺侍者</other>
出袖入袖金鎚。從來佛祖傳持。不問是凡是聖。一槌
擊碎無遺。信手拈來不擇。物物頭頭暴白。須知萬里
神光。到處輝騰顯赫。豈在多多和和。特地討縫吹毛。
若不當頭坐斷。轉見以訛。傳訛。渠深自然有水。空洞
元無表裏行看五髻峯頭。井底蓬塵競起。摩尼吒哩
悉哩。總是吾家奧旨。
宗門達士。所倡法句。非同新學小生。習為聲律嘲
風詠月之詩。乃拘拘為韻也。但以聲音聊彷彿相
近。即押為韻耳。然若夫浙人雅音。出口成章。自然
諧叶。必不押毛字同和字作韻。唯福建問尊宿。往
往押高刀毛毫等字於歌戈韻內耳。虗谷和尚。乃
婺州人。婺雖在浙。而語音甚為聱牙。今押毛字於
和訛字間為韻。蓋其鄉音耳。又每見福建間語音
高音歌刀音多毛音摩豪音和。且如於今東山空
禪師偈頌。盛行於世。槩可見也。如四威儀頌。押到
字與坐箇字作韻。又押做字與住醋字作韻。又押
道字與座字作韻。如此者蓋亦略相近耳。又凡人
曰。蛇虎等尾曰尾巴。乃正書巴蛇之巴字。平聲。[邱-丘+(看-目)]
加切。而東山送璉兄之雲門偈。押在去聲韻內。字
作尾靶。乃去聲。必駕切。且靶者。乃是轡革。御人所
把處物也。此乃大達宗師臨時落筆。但以示人真
正法眼。誰管誰何。今者後生。略去參禪。唯欲學習
言句。又奚可同年而語也。
<other>送福藏主遊徑山</other>
江浙迢迢去復來。水飡風宿興悠哉。須知入林不動
艸。從教古路生蒼苔。酧僧問字但與說。不說此道今
如。君不見。峰頭萬仞龍門開。宿客不來魚曝腮。
此亦是律體。變為古體也。
<other>送義侍者遊浙</other>
勝義諦中真實義。八萬四千塵勞門。一句不來慚拙
訥。黃河九曲出崑崙。珠有采而川媚。玉無瑕而石溫。
行盡吳頭楚尾。眼頭清濁須分。颺下犀牛扇子。等閑
坐斷乾坤。四七二三俱罔措。百千諸佛競頭奔。
此一首又別。前六句聲音。似李白詩。後六句不似
也。又自第四句。至第五第六。乃逼似。
<other>贈吳實山卓庵</other>
學道身心貴真實。到此不分儒與釋。果然一念頓忘
懷。世出世間為第一。眾生日用總現成。取舍行藏無
固必。神通寶藏莫它求。性地圓明從此。出番昜信士
吳實山。志願堅凝等金石。與妻陳氏發大心。誓脫塵
勞煩惱域。貪瞋世網正交羅。人我稠林亦深密。實山
既握智慧劍。陳氏亦修慈忍力。資財拋擲付兒孫。夢
幻光陰同瞬息。求真息念理自明。絕世攀緣屏人跡。
剪菑除翳結艸庵。越聖超凡離心識。南山嵯峨聳蒼
翠。寶林華樹相連直。道人不出心地間。出亦何曾惹
荊棘。念經念佛復念。法無欠無餘無得失。但從此去
樂平生自然獲證波羅蜜。
<pb n="312"/>
<other>贈上藏主衡維那</other>
佛祖從來沒蹤跡。南閻浮提人不識。道人昨自廬山
來。家在天台石橋北。自言此道今荒凉。不辭趼足來
番易。江邊撈波黑如漆。三人欲買何人強。休居年來
腕無力。誰解提𢹂古刀尺。且坐同烹屋後茶。鐵磬聽
敲甘露室。
<other>次東嶼和尚韻送輝首座</other>
睦州昔日來韶陽。入門吐氣凌諸方。當機一拶脚為
折。至今負痛呼蒼蒼。東陽首座振金錫。開發人天轟
霹[靂-秝+林]。辛辣過如老睦州。不掃其言掃其跡。春風爛熳
閑枝條。剪除況有如意刀。操來遠遠入吾室。不憚水
闊并山遙。搏空萬里看鵬舉。誰聽喃喃梁燕語。五葉
花開正此時。動地驚天方可矣。
<other>次必大饒居士韻</other>
達磨不會禪。夫子不識字。各各不相知。胡為立宗旨。
迢迢空劫前。浩浩俱周圓。三皇及五帝。此土并西天。
有如屈伸臂。展握掌與拳。要知大化中。擾擾生死根。
無心即是道。契理元非禪。願言著精采。母守癡肉團。
<other>送長江西堂</other>
禪翁有口自解說。說著令人舌頭結。況是親登卍字
堂。當軒大坐分風月。懷哉小釋迦。伎倆一何拙。梵僧
才跨門。便好當面截。更待呈神通未免繫驢橛。何如
足峯頭。臨機看施設。言行既相應。著著自超越。峯頭
白浪飜空出。井底蓬塵遮白日。時來忽到澹津湖。窮
教到底無涓滴。話別欲何之。還尋舊山去。袁州城裏
閙啾啾。法身驚起無尋處。
<other>送箎藏主與師造塔</other>
去去何處去。深秋木落霜風起。來來何日來。明年二
月桃花開。拋沙撒土呈懵袋。青天白日興雲雷。祖師
一隻履。寥寥千載留熊耳。東山老人氣力麤。跣足肩
擔在半途。楊歧一頂衣七穿八穴無人知。鷲峯深藏
歲月久。兩手持來渠不受。先師靈骨今猶在。歸去欲
添黃土蓋。君不見。踈山造塔曾大嗔。三文兩文酧匠
人。
<other>送古霞然書記</other>
道人住在西湖頭。時來忽作姑蘇遊。[(曷-曰)/月]中萬卷若
燼。量外一句如川流。夜深對坐羣象息。石火電光照
四壁。盡道當臺鏡有神。誰知大海空無滴。雙峩峯前
一條路。去去來來幾朝暮。明日前村又有齊。得錢買
緉青蒲鞋。
<other>送僧上天目見魁首座</other>
無明業識成何物。一念不生空突兀。須彌崩倒大海
枯。信脚踏飜師子窟。我生自秉智慧劍。白刃中挨赤
身嶮。拋來擲去石火飛。叱咜喑鳴電光閃。如今還坐
青山顛。水間雲淨心悠然。瞎驢滅却正法眼。石上迸
出黃金蓮。君不見紫垣道人天目山。垢衣𡋯窣煙雲
間。調高一曲無人委。見說髮長過兩耳。
<other>送西國曇藏主</other>
天無四壁。地絕八荒。道無南北。遍界難藏。唯君二十
年。樹北光明幢。聲前非聲色非色。頂𩕳一著超諸方。
驅耕奪食直易事。移星換斗誠難量。我來白雲鄉。荷
負心已忘。螺螄蚌蛤夢。徹見威音王。何由得一語。萬
里充資糧。猛虎不食伏肉。俊鷹那打死兔。明朝拄杖
頭邊。管取乾坤獨露。
<other>火後送僧化藏經</other>
五千餘卷非干舌。業識一團遭火爇。可憐三世佛慈
悲。立在渠傍聽渠說。文殊普賢心膽寒。至今不得成
泥洹。觀音大士妙智力。不將耳聽將眼觀。如今又是
幾百年。最初一句無人宣。但知力盡道不得。炳然字
義何周全。斯言盡是紙上語。居士無心解相許。一毫
頭上定乾坤。轉大法輪而已矣。
<other>送舜禪人遊廬山</other>
去去來來。有甚憑處。寒暑到來。如何回避。搖扇取凉。
<pb n="313"/>
伸脚打睡。日出東方夜落西。山是山兮水是水。五老
峯頭子細看。靈蹤更在猿啼處。
<other>送泉西堂</other>
江西湖南與麼去。草鞋包在袈裟裏。不是雲門語路
深。發言未必能容易。雲門脚折不解走。七尺烏藤𢹂
在手。有時攛出南山蛇。觸著便作獅子吼。玄沙沒柰
何。叉手在背後。雖不用南山。難塞別人口。湘南潭北
雲悠悠。衮衮不盡長江流。兄呼弟應笑復語。左提右
挈皆良籌。他年莫道石頭滑。到我一舉還一喝。
<other>送珍藏主到廬山</other>
衲子工夫論實地。不在那邊并這裏。從來毫髮不相
瞞。千古萬古播人耳。深秋落月千峯雨。廬阜看雲三
百里。有問經題字若何。不消注脚分明舉。
<other>送福維那</other>
興化打克賓。罸錢趂出院。澹湖明窓下。安排叵成現。
聲前明殺活。手面存機變。減少與添多。所得亦不淺。
佛手開驢脚展。腦後神光如閃電。袖裏金槌影動時。
海門驚得波濤捲。夫是謂之道人行處如湯消氷。無
蹤跡之可求。在臨機之方便。分三成六兮宜自看。江
上西風急如箭。
<other>送海東曇侍者入浙</other>
家住海門東。扶桑日先照。萬里復南來。此心俱了了。
杖頭水石煙雲。眼底風帆沙鳥。索取一顆明珠。等閑
傾出栲栳。落落神機轉不難。茫茫手面誰能曉。煒煒
煌煌兮可貴可尊。寂寂寥寥兮非大非小。更探驪龍
頷下看。歸來說與休居老。
此乃即今之寂曇西堂也。余住淨妙時。謂余曰。所
得古林和尚法句。至高麗失之。乃出帋以口誦。使
余書之。迨今又十餘載。復會於此。乃以余所書揭
於寮中。不差一字。
<other>次韓知事韻</other>
余生在空門。苦樂皆可受。萬事如鴻冥。焉能同狗苟。
放浪雖任真。戒律還自守。大法適澆漓。祖肩當荷負。
縱橫妙用時。一一啟聾瞍。當鋒囓鏃機。斵堊運斤手。
物我既相忘。誰能分薄厚。兢兢惜寸陰。幾見日入酉。
堆床萬卷書。祇可供覆瓿。氷懷藐姑射。豈類効顰醜。
世態等浮雲。倐忽變蒼狗。憐君佐幕才。卓犖昌黎後。
固無排佛篇。富有辨河口。不特事廉明。抑且識休咎。
文章有源流。渥澤乃能久。八甞登清臺。苦苦縈印綬。
感德賢士趨。聞風姧吏走。政軋暴勝之。行比公孫丑。
視彼瑣瑣徒。才能空赳赳。焉能使風俗。純愛如孟母。
華裾謾駢闐。莫擇賢與否。且評有公論。此語能會不。
君看堯舜時。王佐豈多有。臯夔與⿰示畟契。落落眾星斗。
沛澤及斯民。如解倒懸紐。懷哉商道衰。暴䖈共刲剖。
箕子但佯狂。惡來名不朽。天賦自有由。難將仁義誘。
微生值明時。暮景及耆耇。凌霜羨松柏。凋秋嘆蒲柳。
美不愛芝蘭。惡不病莨莠。鳩鷃適枋榆。麟鳳集郊藪。
飲⿰口豕但隨緣。終不離畎畆。豈知禪宴餘。得此方外友。
軒渠見真情。破戒為姑酒。䞉采湖上芹。少割園中韭。
坐久壺未傾。詩成已千首。休誇十丈蓮。謾說如船藕。
學幻匪吾真。言哤乃塵垢。至道本自然。古今同一偶。
千里立機關。百匝開戶牖。三玄泥水分。一喝師子吼。
當知驚雷門。豈在擊瓦缶。凉風從西來。洗我炎熱怮。
琅琅讀君詩。侍立環左右。信筆聊續紹。字字為君壽。
<other>送辨侍者</other>
大巧若拙。大辨若訥。口邊白醭霏霏。脚底紅塵𡋯𡋯。
坐斷乾坤。色前不物。三千年激浪奔鯨。九萬里捎空
俊鶻。明暗路歧。聖凡窠窟。歸來臨汝峯頭。試看全機
出沒。
<other>和定山和尚韻送篙侍者參徑山</other>
大元國裏多禪師。一箇兩箇千萬箇。本無位次可安
排。曾把虗空都塞破。山頭老古錐無大（唐佐切下同）得做
大。萬斛明珠信手撒來。不比諸方野狐涎唾。後生晚
<pb n="314"/>
學參禪。知它道箇什麼。縱饒百煉精金。也被渠儂煆
過。見量了無存坐。豈是拍盲摧挫。無非真實為人。直
要空花結果。禪人此去遭呵。黃檗老婆心舌吐足可
賀。
<other>次韻示侍者</other>
休居有口甜如蜜。點著令人肝膽裂。入戶休將見解
呈。望風只合頻加額。門外湖波漾秋碧。白日無風荷
露滴。須知此境出天然。絕勝咸池浴朝日。須彌倒卓
大海枯。覺道既成甘露滅。

古林和尚拾遺偈頌卷上

<sarticle>古林和尚拾遺偈頌卷下</sarticle>

<other>繡法被</other>
一方方是一佛剎。一片片是一如來。少林面壁看不
破。五葉一花從此開。
<other>天源</other>
一條寒瀑界青霄。聲落滄溟萬派消。向上有人窮到
底。始知來處十分高。
<other>毒川</other>
一滴沾唇便滅門。滔滔東去更難論。百千諸佛同生
殺。攪得滄溟徹底渾。
<other>峻宗</other>
祖佛門庭著脚難。萬重崖壁萬重關。果然挨得渾身
入。振領提綱總是閑。
<other>此宗</other>
只者便是為人句。百匝千重總莫論。歷劫傳來到今
日。單單留得破沙盆。
<other>石崖</other>
一片巉岩萬仞高。孰云無路透青霄。有時拶著通身
句。撒手全憑者一遭。
<other>中山</other>
四面孤危逈不同。巉然一簇插晴空。德雲只在高高
處。童子徒勞過別峯。
<other>無己</other>
四大何曾解累人。不妨剎剎與塵塵。直饒轉得山河
去。也是從前認識神。
<other>同虗</other>
無相無名等太清。目前萬象自分明。箇中若也論緇
素。又是多添眼上星。
<other>一菴</other>
獨坐寥寥絕四鄰。白雲流水冷相親。渾無百鳥㘅花
獻。門掩晴輝幾度春。
<other>竹所</other>
森森寒玉遶虗櫩。多福曾將作對談。曲曲斜斜誰會
得。前三三與後三三。
<other>蕙畆</other>
澤國風光久不聞。眼頭蕭艾正紛紛。誰知九畹春歸
後。又向荒畦誄楚魂。
<other>立岩</other>
一片嶄然聳碧空。孰云無路與人通。曉來一陣花狼
籍。添得崖前蘚暈重。
<other>無學</other>
胷中不留元字脚。祖師心印從誰傳。拭瘡疣紙五千
卷。別有正眼開人天。
<other>竹坡</other>
渭川千畆即平原。曲曲斜斜在眼前。擺雨搖風提祖
令。是真如境復何言。
<other>月樓</other>
萬里無雲轉玉盤。幾多人在上頭看。古今只有寒山
子。若不將心比亦難。
<other>次韻夜坐無燈</other>
<pb n="315"/>
祖師肝膽昔曾傾。解道無油不点燈。暗暗昏昏莫相
笑。對人挑剔我無能。
<other>次韻酧碧山祝總管訪予懷祖菴五首</other>
道韻如山不可攀。禪心似井更無瀾。不因月下舒長
笑。何事乘驂到此間。
道韻如山不可移。頂門一著亦曾知。鐘聲畢竟先來
耳。靖節何因却皺眉。
道韻如山不可搖。間情猶復訪吾曹。松頭落日荒村
遠。破戒何妨送過橋。
道韻如山不可登。未應無髮便言僧。銀魚紫綬真如
識。堪作人間照世燈。
道韻如山不可躋。此身端與白雲齊。不緣金粟稱居
士。爭見蓮華出游泥。
<other>謝淨提点寄秋扇二首</other>
形跡踈來越兩霜。寄將秋扇意何長。老懷只怕西風
至。莫怪逢人少舉揚。
細骨纖藤巧樣圓。腕頭力弱覺輕便。看它無意凉人
處。不屬炎炎造化權。
<other>題墨蒲萄二首</other>
翠藤斜落影團團。曾向晴簷月下看。不是和棚秋雨
夜。黑風飜作老龍蟠。
一枝高又一枝低。風蔓牽長苦不齊。喚取金僊來下
降。盡情收拾過凉西。
<other>求燈籠頌次韻示之</other>
一段光明聚作身。不勞挑剔自生春。有時㳂壁天台
去。笑倒石橋南北人。
<other>淨髮待詔求</other>
拈起霜刀盡剗除。不留些子做根株。曉來再把青銅
看。只見橫分眼上眉。
<other>示鏡藏主</other>
平如鏡面嶮如崖。一點酧僧話未諧。演出更須重演
入。大千渾不費安排。
<other>次陸教授韻</other>
大教污隆不易評。偶因池畔得懽迎。重看一幅伽陀
上。盡是塵沙古佛情。
遠公結社逢脩靜。道在何妨送又迎。千古虎溪流不
竭。累人特犯欠忘情。
去去來來總強名。有何相送與相迎。纔存一法難忘
我。蕩盡絲毫亦是情。
<other>贈相士月岩</other>
識得人多相便高。胷中元沒一絲毫。夜來一片岩前
月。無限清光在碧霄。
<other>次東禪韻送孚侍者歸鄉</other>
東禪一曲還鄉調。音韻傳來世所稀。賴有東嘉孚侍
者。等閑拈起向人吹。
<other>示鑄知客</other>
拈起茶甌驗作家。主賓分處定龍蛇。誰云獵犬無靈
性。曾對韓公露齒牙。
<other>送竹[鴳-女+隹]與鄭郎中壽二首</other>
竹有高枝[鴳-女+隹]有齡。[書-曰+(且-二+人)]堂宜並老人星。錦衣不用朝金
闕。自有芝書出鳳城。
春風桃李正斯時。誰敢違條把壽巵。只合指它千載
柏。與公同作歲寒期。
<other>次韻答陳治中二首</other>
鄉曲難忘是道情。[(曷-曰)/月]中涇渭自天真。也知一見龍潭
後。不怕橫岡白蠎嗔。
湖海聞名已十霜。小舟何日到吳江。寄來佳偈清人
骨。一夜燈岡憶老龐。
<other>次楓橋韻送僧二首</other>
覔得寒山偈一張。入門便覺菜柦香。不煩拾得重分
付。自有豐干為舉揚。
霜濕輕色露濕衣。白雲深處怪來遲。破沙盆是閑家
具。正是商量煑菜時。
<pb n="316"/>
<other>寄無外僧判壽</other>
凉秋時節近重陽。喜見優曇一朵香。手把茱萸語龜
[鴳-女+隹]。此生同生樂年長。
<other>送全上人之東州</other>
全放全收正此時。目前生殺看臨機。明朝青海頭邊
去。萬里秋空一鶚飛。
<other>送僧之南屏</other>
句要新鮮說要長。不知無法可商量。南山白額令人
怕。切忌遭它一口傷。
<other>送僧歸金陵</other>
六朝煙艸正萋萋。喜見家林路不迷。潮滿石城船到
岸。山形丈子手親𢹂。
<other>華維那求</other>
洞裏桃花處處開。阿誰不折一枝來。年年江上青山
好。莫道春光尚未回。
<other>送規藏主</other>
大藏小藏八羅娘。舉得完全尚欠長。浮佛盡情都說
了。凉秋時節是重陽。
<other>祝總管號碧山。又稱栖碧山人。三十年前夢。
一童行持金剛杵。令洗腸肚。言畢引至一池
所。金蓮萬柄。樓閣穹崇。皷樂喧闐。友人徐居
士以偈贊之。出以語予。遂成十偈贈之</other>
皇慶咸淳五十年。故交情重在書編。一時拈出人前
看。鐵畫銀鈎尚宛然。
栖碧山人長者身。昔年曾夢見童真。倒持七尺金剛
杵。信手拈來沒半斤。
皂絛氈帽白衣衫。夢裏相逢為指南。清淨池邊樓閣
裏。春風啼鳥語喃喃。
三十年前洗肚腸。到今猶帶藕花香。定知八德池中
水。沃盡眾生熱惱凉。
衣冠盛集殿堂深。皷樂喧闐發妙音。人近華臺童子
笑。夢中慚愧遠相尋。
沈醉春風復是誰。夢中消息我先知。茫茫三界皆非
實。空裏無花不用疑。
佛無誑語示眾生。自是迷徒異路行。一箇葫蘆尖屋
下。五湖煙景有誰爭。
怡齋居士沒來由。夢事將來作話頭。賴是碧山元未
覺。竹林斜月正深秋。
瓶內荷花遍界香。夜深鐘作梵音長。不知童子何方
去。留得春風夢一場。
大法何曾不顯然。三千剎海廣無邊。當陽坐斷毗盧
頂。水自寒潭月在天。
<other>寄子元先奉御</other>
華騎親從日下來。好山行盡到天台。雲中五百閑尊
者。喜見曇花一朵開。
歷盡風波白盡頭。閑情還憶舊交游。西風寂寞錢塘
寺。多謝停驂為我留。
<other>釋烏回別流寄希白偈四首</other>
人來一一扣行道。是聖是凡俱靠倒。萬里雲關灝氣
收。澄潭月落霜天曉。
半幅霜藤莫問安。弟兄情重話應難。自從迦葉傳衣
後。誰向門前倒剎竿。
白鴈乍聞秋日薄。上下四維空索索。何人更把笛橫
吹。一聲驚起遼天鶚。
仰看雲影度天邊。鐵馬追風著快鞭。安貼家[邱-丘+(看-目)]是今
日。好兒終不使爺錢。
<other>佛成道</other>
眾生易度還難度。麻麥難吞復易吞。惠日有光舒不
夜。覺華無蔕綻乾坤。
<other>留故人</other>
白雲紅樹正清秋。蹤跡胡為不我留。坐對天寒燒木
葉。火爐頭話互相酬。
<other>送願禪人</other>
<pb n="317"/>
有願從來不撒沙。古人此話休輕忽。若向諸方探水
時。莫教踏碎蒼龍窟。
<other>送廣南尚禪人</other>
前三三與後三三。鎮海明珠出廣南。知識門頭呈似
看。一輪霜月照寒潭。
<other>次上藍竹田韻二首</other>
聲價喧傳已熟聞。洪州城裏大開門。看它結角羅紋
處。百匝千重自解紛。
慚愧生緣共淅東。腕頭隨力闡真空。西山老亮能知
不。春盡飛花處處紅。
<other>送僧禮祖</other>
祖師門戶盡蒿萊。徑路何人為剪開。見說手平[(曷-曰)/月]了
也。不知何日是重來。
<other>示壽上人</other>
是身壽命無多日。古德曾言過隙駒。行脚又尋山水
去。自家田地竟何如。
<other>送僧踈山禮祖</other>
問人聲色矮闍梨。長處驚羣幾箇知。見說木蛇今又
活。入門須看令行時。
<other>題挹翠軒</other>
四面軒窓盡豁開。遠山重疊送青來。白雲也解知人
意。為雨為霖去不回。
<other>頭聽溪寮</other>
返聞聞盡至聞心。杓柄拈來探淺深。終始不教聲入
耳。淡煙籠岸碧沈沈。
<other>次雪岩和尚韻</other>
佳偈𢹂來至澹津。定知寂子是前身。貝多葉上香風
起。散作人間一樣春。
<other>次孤雲和尚韻</other>
見得分明又不真。祖師巴鼻沒疎親。曉來駐日寒江
上。天外出頭能幾人。
<other>送楚上人</other>
楚江城畔水東流。慎勿茫茫向外求。昨夜一輪波底
月。澄澄無滓冷光浮。
<other>送星上人</other>
天上星辰端歷歷。人間萬事競紛紛。衲僧有眼[覤-儿+丘]不
見。認作如來萬行門。
<other>送禪人上徑山</other>
憧憧都在半途間。慚愧禪人上徑山。抉得龍王珠一
顆。却來呈似老僧看。
<other>袁叔英號靜處求</other>
閙處工夫靜處看。世間聲利不相干。未明萬法皆如
幻。欲出塵勞也大難。
<other>徹維那求</other>
古佛垂慈直至今。徹頭徹尾老婆心。澹湖終不隨它
後。熱喝嗔拳要汝禁。
<other>送壽上人省師</other>
去去參方復省師。昔人標格亦如斯。古靈豈特能揩
背。一摑分明將虎須。
<other>峻藏主之徑山</other>
知識門庭俱歷過。澹湖水淺難泊船。凌霄峯頭看日
出。下有萬丈蛟龍淵。
<other>送惠禪人行化</other>
大事圓成在咄嗟。莫愁途路苦波吒。三千里外逢知
己。筆下能開五葉花。
<other>示元新戒參仰山</other>
[(曷-曰)/月]中果不留元字。只合教參小釋迦。若比大禪無伎
倆。藤條雖折莫饒它。
<other>寄頂山䦨靜長老二首</other>
途路三千到澹津。故交情重別無人。快須張起漫天
網。著意羅籠白鳳麟。
一夜思量到頂山。便尋杯渡去何難。不如且用玄沙
底。白帋封來也一般。
<pb n="318"/>
<other>蒲萄無架</other>
說與凉州使者知。屋頭新蔓手親移。臨窓不欲撑高
架。會見秋風著子時。
簷前插架枉施功。況有凉生殿角風。昨夜墻西看新
葉。蘂珠斜絡草窠中。
<other>送敬上人</other>
參方須具參方眼。法戰須諳法戰機。探水烏藤好牢
把。莫同趙老到茱萸。
<other>送源藏主江西禮祖</other>
佛佛授手無言說。祖祖相傳錯指蹤。八十四人阿轆
轆。至今狼藉草窠中。
<other>送僧上徑山</other>
一句分明直似鈎。曾拋香餌觸鰲頭。何如拋下長竿
去。坐看凌霄一網收。
<other>送心源上人入浙</other>
一筇煙雨出西川。正念圓成道力堅。佛祖門庭深似
海。不妨重買浙江船。
<other>聞杜䳌偶成</other>
山頭蜀魄暗消魂。古木陰陰郭外村。隔岸一聲啼更
切。去年吳地曾不聞。
<other>悼橫溪和尚五首</other>
此日胡為獨慘魂。故人千里死生分。不知黑漆柴龕
外。誰伴茶毗出寺門。
吳江塔下三更別。巾子峯前一日亡。自是情深重悽
愴。看來於道亦何妨。
幻滅幻生漚一點。真如真異路千差。髑髏前面菩提
草。火後還應長舊芽。
重看昔日寄來書。盡是提持向上機。讀罷不愁應不
得。故人如此見還稀。
泣向風前酧茗甌。死生端不與君愁。都緣祇樹無多
葉。一度飄來一度秋。
<other>送滿禪人之金陵</other>
禪人別我上金陵。月棹風帆理去程。見說近來春水
滿。夜潮猶打石頭城。
<other>送僧</other>
花偈聯聯說向誰。此心唯有老胡知。秋深時節重來
也。與汝深加腦後錐。
<other>送李郎中求藥方</other>
三方來處極艱辛。此日如何可授人。賴是世間醫國
手。不妨傳去活疲民。
<other>雙頭蓮</other>
並蕚聯莖出水來。一權一實一華臺。憶曾八德池中
見。特為金仙兩足開。
<other>次韻示小師虎維那</other>
老我情懷歲月過。眼頭諸子苦無多。破沙盆話千鈞
重。提掇其如腕力何。
<talk>田中十首并序（今收九首）</talk>
友人斷江首座。留山中。會予田間歸。方出迎。即曰。
僕來吳數年矣。以靈岩虎丘二詩未就為欠。比來
白雲山深水寒。冥會二境之妙。輙易搜索。今成矣。
冀剪裁之。予曰。詩非吾所長。方將以佛祖之道為
己任。痛法社之衰微。惜後學之不振。行其所未到。
䔍其所不能。使其各各契證本地風光。開鑿人天
眼目。相與紹續。尚未有毫髮之利。何暇事聲律哉。
比來小院。無可任之力。事無大小。必躬為之。洎往
田間索租。而民姦佃猾。租瘠田肥。觸境遇緣。皆貪
瞋癡三業之事。以無上妙道。誘控之罔如也。然蘆
邊柳下。鷺冷鷗寒。水肅霜清。風休月白。亦足資吾
法喜禪悅之樂。不覺形之於言。唱而為偈。遂成十
首。目之曰田中謳。實非詩可比也。試以錄呈。
度日生涯苦不多。住山情緒合消磨。無端又向林中
去。草舍茅簷特地過。
風急霜寒雨乍晴。數聲柔櫓出孤城。夕陽西外無人
<pb n="319"/>
處。依約林梢月又明。
洋城湖裏北風吹。擬欲停舟問阿誰。蘆葦岸邊枯樹
下。倚危檣坐過齊時。
水飡風宿到村家。相見無言一盞茶。說法利生誠有
恨。道根何日見生芽。
禾已登場未變礲。田家那識住山翁。一杯村酒聊相
勸。慚愧相忘禮貌中。
寄語山中道伴知。山翁江上事鋤犁。村南村北愁人
處。正是西風做雨時。
菜麥青青稻已無。田家猶自未還租。試將升斗論高
下。便覺人前語話麤。
溫良禮數金輸我。機巧言辭不及佗。贏得眼前升斗
利。不知身後事如何。
萬浪堆中曾鼓棹。一蹄涔裏亦揚波。黃童白叟休驚
訝。柰此全機出沒何。
古林先師。與斷江和尚。共嗣橫川。而所業縣殊。田
中謳序。其箴之歟。今此所收。然亦政不欲收其謳。
以三復其序。可為學佛祖者之鑒。不能捨去耳。然
若夫以斷江之天資。與其制作之妙。膾炙人口。為
當世之名人。亦希及也。若乃其能。以彼而寓於此。
以發揚之。則又何有哉。而其否之。不知何也。
<other>雜言六首</other>
靈鋒寶劍提歸手。栗棘金圈束在腰。三箇孩兒抱花
皷。莫來攔我面前跳。
佛祖機緣成話墮。眾生業海苦炎凉。一塵不立重拈
掇。大地山河自舉揚。
既作如來大法梁。話頭才舉力須爭。狗無佛性猶還
有。車若行時牛自行。
般若靈光處處通。百千三昧笑談中。德山不會末後
句。白棒揮來伎已窮。
荊棘林中才著脚。旃檀林裏未聞香。馬駒踏殺四天
下。八十四人無路行。
沒絃琴上聲猶在。無影枝頭葉更鮮。不二法門都啟
了。維摩病也只如然。
<other>山居</other>
老去居山自有情。屋頭泉石四時清。卓錐豈怕貧無
地。鑑物唯嫌鏡不明。滿貯玉壺氷片片。高堆銀盌雪
盈盈。烏藤不動禪床角。時有風生萬壑聲。
<other>寄賈經歷</other>
院幕聲名獨讓雄。教門扶植見全功。道將行處形名
滅。僧可尊時禮樂崇。瑩潔一泓泉徹底。高名千古月
當空。坐令寒谷回春意。盡在無私橐籥中。
<other>湖邊即事</other>
三冬時節極荒寒。況在湖邊水石間。氷合斷橋留宿
棹。柳枯危岸見它山。回途駿馬來何速。過眼靈禽去
不還。最是黃昏好風景。老梅枝上月團團。
<other>次韻贈初心林學正</other>
萬事紛紜理可憑。山何能嶮水何平。閑消白日情偏
好。夢入青雲念愈輕。洙泗立言誠足慕。鷲峰垂訓亦
分明。休將得失論高下。一榻湖山儘自清。
<other>菴居自述</other>
老去投間正合宜。蒲團枯坐只如愚。纔關世念兼身
念。便有名拘與位拘。門徑艸深人罕到。地爐春早炭
先除。明年五十重添一。不用頻看過隙駒。
<other>次韻寄東嶼和尚</other>
東嶼師兄格調深。灼然超出世間音。直教落盡天魔
膽。不獨能傾學者心。執箇平常休卜度。擬它機用莫
擔任。七穿八穴縱橫處。鶻眼銅睛不易尋。
<other>寄大梅東湫和尚</other>
洞上宗師數莫多。獨遺梅嶺老禪和。拈來便用竿頭
線。落處不停機上梭。嫌佛不為應在我。借功明位合
還它。當頭一諱誰能觸。自向風前唱哩囉。
<other>妙禪人求</other>
<pb n="320"/>
妙圓超悟正斯時。況是吾家跨竈兒。東土西乾無佛
祖。南來北往更由誰。鷹摶俊翮離霄漢。龍翫神珠躍
海湄。昨夜春風撼庭樹。少林花綻兩三枝。
<other>益維那化香燭</other>
祇夜伽陀發妙音。九旬修證見功深。十方諸佛同宣
唱。百萬人天共儼臨。不獨審除微細惑。直教徵究本
來心。香花燈燭莊嚴具。自有檀那為辨金。
<other>次竹莊首座韻</other>
力探滄海遍神州。萍梗孤蹤任性浮。累見炎凉方覺
曉。豈知蒲柳又驚秋。一身退縮皆方便。萬事隨緣得
自由。幸有歸宗钁頭在。斬蛇機用對誰酬。
<other>會了書記</other>
焦公山中逢故人。喜將蹤跡寄江濵。半生已透浮華
盡。三際不來煩惱因。門外清波無透路。峯頭碧井自
生塵。此行豈在提綱要。郢匠徒誇𣂪鼻斤。
<other>送僧</other>
夾嶠當年曾出浙。空禪今日又思歸。吳中行脚經三
載。橈下飜身少一機。船過洞庭青草宿。鳥㗸重障落
花飛。溪山雲月皆相似。作境商量久入微。
<other>真覺溥首座相訪</other>
真覺堂中第一人。遠來松下語慇懃。因思老懶成無
用。愛子機鋒妙入神。血濺梵天眉上劍。箭穿紅日眼
中筋。蒿枝大棒唆人喫。尊宿于今說老陳。
<other>易上人禮祖</other>
老矣無心繼此宗。去尋諸祖禮慈容。從教脚下泥三
尺。誰管人間路幾重。鐵石身心終不易。山林氣象本
來同。臨行豈在頻饒舌。自己光明處處通。
<other>送僧下浙</other>
試問行藏有甚忙。鄱湖住了又錢塘。定尋知識凌霄
去。未必將身北斗藏。井底蓬塵才𡋯𡋯。山頭雲樹正
蒼蒼。頂門眼活分緇素。不比尋常孟八郎。
<other>陳宋二居士造黃連橋求</other>
橫空截壑架飛虹。一片精誠鐵石同。不特為蘇民病
涉。直須要顯自家風。三生願力因緣在。千里江山活
路通。從此黃連成偉觀。試看人躡曉霜中。
<other>送間藏主之靈隱</other>
大用還它作者知。頂門廓徹露巍巍。橫行豈憚三千
里。覿面難謾第一機。探水不愁猿臂短。論交多怕[鴳-女+隹]
羣飛。鷲峯一柄生苕菷。驀地拈來定是非。
<other>會徐總管</other>
詩禮傳家古到今。此心端可合天心。洋洋浙右嘉聲
著。藉藉江東氣象深。佛法金湯誠有賴。功名廊廟實
堪任。定知不忘三生約。湖寺相看坐綠陰。
<other>寄溈山長老</other>
大坐當軒古佛場。虗空無口自傳揚。橫拈倒用分途
轍。線去絲來較短長。展托不成須展托。商量未就更
商量。相逢若只呵呵笑。罪過難教矮子當。
<other>次韻送立知客</other>
相逢何必舉茶甌。已見叢林禮數周。況是情塵都掃
盡。有何心緒問端由。江邊落日人投宿。門外西風葉
墮秋。轉得山河歸自己。不妨頭上更安頭。
<other>次韻送忠侍者</other>
才得無心便合休。言多與道轉難投。萬年一念澄潭
月。歷劫無明背鏡猴。鴈過長空猶滯影。龍吟枯木正
逢秋。師資會遇明斯旨。坐斷乾坤最上頭。
<other>次徐總管韻生日</other>
天上佳期兩日前。人間分端毓英賢。芰荷香裏來車
馬。牛女聲中奏管絃。老栢傲霜方蓊[鬱-山+止]。蟠桃著子正
團圓。三千年事渾相似。會見芝書下日邊。
<other>次韻徐總管</other>
軒昂聲價藹儒林。千載難磨孔聖心。天稟情懷能拔
俗。家傳忠孝振遺音。堂前佳木留清坐。洞下流泉伴
瘦吟。明日山川正分瑞。彩衣應豁北堂襟。
<pb n="321"/>
<other>次韻送宜藏主省親</other>
少室門庭冷似。語言三昧豈能該。直饒坐得禪床
折。不若參教己眼開。慈母北堂當衣彩。法王宮殿合
生苔。二途不涉曾知不。斷際禪師再世來。
<other>寄天長立雪岑</other>
衲子爭趨道德香。不辭途路覔天長。只求一語離窠
臼。免得多生落斷常。氷片滿街當酷熱。鐵牛出領待
新凉。相逢一笑千峯上。藥嶠門風久益昌。
<other>次韻送金侍者省師二首</other>
令行吳越已經年。此日看來恐未然。不涉程途猶作
解。欲分泥水合加鞭。布單賣却元無價。紙襖抄來不
是禪。見說阿師無箇事。廣開陸地植金蓮。
身世無拘任往還。半生行脚為名山。一拳肋下才知
痛。三應聲中已透關。要要玄玄并了了。勞勞役役與
閒閒。師資會遇都休問。只合相看展笑顏。
<other>送陳艸廬</other>
奪得先天數幾分。敢將窮達對人論。且非嫵媚沽時
譽。只擅聲名駭眾聞。魚躍禹門雷自震。日臨滄海水
無痕。老僧拄杖拈來也。懸向床頭自有根。
<other>寄[鴳-女+隹]舟居士禮佛</other>
龐老當年師馬祖。[鴳-女+隹]舟今日禮瞿曇。未容寒拾來饒
舌。且與豐干作對談。分別不曾生一念。聖凡時復許
同參。七顛八倒陶彭澤。便是攢眉也未諳。
<other>送達藏主遊京</other>
掀飜藏海出番湖。正值西風葉隕初。穩泛鐵船遊巨
浸。橫肩藜杖上皇都。夜床啼得蛩聲切。銀漢飛來鴈
影孤。徹底不留形與跡。趙州東壁掛葫蘆。
<other>送華首座遊吳</other>
話頭徵詰洞無垠。湖寺堂中第一人。列𦦨豈容蚊蚋
泊。截流須是象王親。因思少室空庭晚。來看人間上
苑春。圓却祖機千七百。杖挑廬嶽入吳雲。
<other>送僧之天目</other>
澹湖水淺船難泊。天目山高不易登。轉得棹時移得
步。佛何曾覺祖何能。頂門合具摩醯眼。暗室宜燃照
世燈。過得西尖鐵門限。却來騎馬驟氷稜。
<other>送海東胤首座</other>
滅宗滅却滅翁門。吾祖家風蕩不存。慣涉海涯輕雪
浪。曾登仙嶠眇崑崙。遠來湖寺情尤重。夢入天宮道
益尊。一句不辭如鐵橛。要人擔荷到兒孫。
此即前住淨智別傳胤公也。昔号滅宗。洎回朝即
自改之。與余亦相友善。觀其為人之禮。亦甚似淳
篤信實者。今乃不知何處。其亦君子之好遯歟。
<other>贈大都水月寺化藏經</other>
水月光中建道場。大千經卷合敷揚。一塵未剖須成
就。三藏圖新賴主張。筆下未書文彩露。軸中先注姓
名香。不惟廣植檀那福。更祝堯天日月長。
<other>送林藏主入虎丘蒙堂</other>
一氣轉得大藏教。衲僧[覤-儿+丘]著眼睛枯。中峯故是口門
窄。虎阜不妨牙齒踈。放去乾坤千句有。收來佛祖一
毫無。飜身百草頭邊看。大地從教似𦦨爐。
<other>示禪人八首</other>
話頭深億老韶陽。解道法身二種光。須彌山頂日卓
午。透過一一還尋常。
一句曾聞振祖風。南山燒炭北山紅。箇中若也分去
妙。金屑拈來著眼中。
大道何曾有正邪。眼生三角辨龍蛇。家家門前火把
子。問佛解答三斤麻。
窓前佳致頗幽哉。碧沼紅蓮帶露開。直下便明心地
印。廓周沙界絕纖埃。
擘開滄海跨鯨魚。抉得驪龍頷下珠。落落神光含寶
月。拈來端可嚇癡愚。
睦州昨昔參黃檗。臨濟當年訪大龍。一等共攀仙桂
樹。孰云千里不同風。
<pb n="322"/>
平生糲食與麤衣。語不驚人自入微。向下文長待來
日。無毛[鷂-缶+(工/山)]子貼天飛。
拋來擲去不徒然。我佛初生手指天。將謂岩頭空授
記。果然德嶠只三年。
<other>寄萬壽無授和尚</other>
罪業如山當下空。擬尋來處亦無踪。翳花不復重生
蒂。鐵樹枝頭海日紅。
<other>辭天平檀越</other>
一方香火白雲深。崖屋重重蘚暈侵。十載登臨同一
日。不勝依荷眾檀心。
<other>送悟侍者之浙</other>
悟了還同未悟時。衲僧三昧要深知。今朝喫飯今朝
飽。未到天明肚又飢。
三應聲中事已差。不知明月落誰家。老僧豈是婆心
切。門外春風處處花。
浙右門庭似海深。未明心地合參尋。歸來大棒應須
喫。六十蒿枝不易禁。
<other>錭欒吳元輔求</other>
錭鎪花朵藝精通。萬柄優曇出水紅。縱使法空為佛
座。也須端坐寶臺中。
<other>送興禪人</other>
正興一念即圓成。不用區區更問程。十字街頭三世
佛。本來心地極分明。
<other>送義禪人</other>
識得長汀契此翁。不妨行脚扣宗風。休居老矣無分
付。門外秋光在菊叢。
<other>毛德庸求</other>
道在中庸莫妄求。直教心地一⿰日之休。百千諸佛同深
證。不用多生著意修。
<other>拙禪者省師</other>
汝拙何如我拙多。老來無德竟蹉跎。九旬期滿須歸
去。叉手師前會也麼。
<other>用材</other>
大彰家世起吾宗。臨濟曾栽檗嶠松。不特陰凉覆天
下。棟梁千尺要施功。
<other>贈璧禪人血書蓮經</other>
壁禪十指頭尖血。撒出摩尼六萬餘。好是眾生無盡
藏。坐看香露滴芙蕖。
<other>送雅侍者省親</other>
父母恩深不可忘。凉秋⿰日之節去錢塘。書來紙襖休嫌
黑。留在床頭解放光。
<other>送西蕃大師</other>
脚下雲山幾萬重。徧遊南北與西東。祖師門戶深如
海。盡在紅塵閙市中。
本來無我亦無人。何事區區苦問津。白紙寫來成第
二。出門花柳又重新。
<other>送梵僧禮補陀</other>
流砂過了過黃河。又向南方禮補陀。脚下波濤千萬
丈。觀音見了竟如何。
<other>連山</other>
一重重又一重重。夜半金烏一照中。幾度白雲飛不
過。却留玄路與人通。
<other>古㵎</other>
源流端自劫初來。注作狂瀾障不回。瞪目若教窮到
底。雪峯有口亦難開。
<other>別源二首</other>
涓涓不與眾流同。逐浪隨波渺莫窮。必竟滄溟無一
滴。大千何處不朝宗。
不知一滴自何來。流入滄溟白浪堆。道是曹溪猶未
是。且將深淺與人猜。
<other>無我</other>
己靈不重復何言。莫是威音曠劫前。到底不教千聖
食。方知蜜意在渠邊。
<pb n="323"/>
<other>無方</other>
廓周沙界是全身。百億彌盧眇一塵。東看是西南是
北赤烏頭上轉金輪。
<other>禪人書金字蓮經化靈山接待求</other>
七軸蓮經六萬言。靈山一會尚依然。黃金自有黃金
價。寶所分明在目前。
<other>送萍維那</other>
萍梗相逢盡半途。到家一句莫言無。百千諸佛閑名
字。正好人前下一鎚。
<other>送僧遊天台補陀鴈宕</other>
見盡天台五百牛。詎那猶在大龍湫。更將大士神通
力。楖𣗖橫肩海上遊。
<other>聽泉</other>
夜禪枯坐到更深。繞屋流泉發妙音。八萬四千非是
偈。直教明取本來心。
<other>懷宣莒二藏主</other>
雲返故山應有約。[鴳-女+隹]離松頂竟無聲。不知海上橫行
後。較得暹公幾日程。
[鴳-女+隹]離無聲。與較得暹公之句。其偶成懸讖歟。誠師
之玄鑒歟。何故暹公即久參雪竇。暹道者。後出世。
承嗣它人。被雪竇山前山婆子詬罵曰。雪竇抖擻
屎膓說禪為你。你得恁麼辜恩負德。即此是也。宣
公似之。宣泉州人。名承宣。號無言。盖師居虎丘隆
祖塔院時。與莒公服勤左右。咨扣法道。洎請益雪
竇舉古。師為重拈一百則者。後宣集之。行于世。且
自為集序曰。予得左右侍。夤夕咨扣。誠有啟於心
者。而宣後出世。亦嗣它人。然於宣公。雖無山前詬
罵之可畏。乃致湖海清譏之猶甚。先住楊墳資福。
後住江心及鴈宕能仁。法道不振。非常轗軻。然乃
固其命也。豈有它哉。
<other>念佛圖</other>
一圈一點一彌陀。那箇圈中佛最多。清曉藕花池上
看。露珠無數綴新荷。
<other>送虎丘約首座</other>
首人說法來天宮。夢中宛與尋常同。舌端滾滾萬竅
吼。四座凜凜生寒風。四句本非有。百非何用空。𦏰羊
未掛角。大地無行蹤。寶劍正出匣。誰敢當其鋒。玲瓏
八面正如此。赫日照耀須彌峯。
<other>寄仙藏主</other>
提綱語句未曾聞。一面相招氣義敦。得一个牛還一
馬。不妨扶起破沙盆。
此正寄梵僊者。⿰日之於清凉秉拂。保寧法侶悉至。既
回。悉舉提綱問答等事於師。明日蒙作麵供。欲邀
師。然度其必不至。謀於堂頭東陵禪師謂。若得尊
從一往。但謂和尚請必至也。陵諾之。然直露所謀
之意。師曰。正竢其欲問提綱耳。而反先招我耶。乃
以楮弊十兩。并作此偈。專燒香。淵侍者持至。於偈
之後。復題曰。面壹石折鈔拾兩。寄上薄助。某拜上。
竺仙藏主老友。　面即麵字。以略去邊傍麥字。但
取其音聲耳。又一面相招之面。乃含二意。一謂一
麵供以相招。一謂一向以相招也。
<other>來來禪子歌</other>
來來。石田茅屋門常開。神光不昧萬古意。機鋒未觸
三玄摧。來來。聲前浩浩轟春雷。何人掩耳聽不及。為
我喚醒金牛回。菩薩子菩薩子。人人喫飯皆相似。嘔
出肝膓幾个知。利物利人誠有旨。來來來也更須來。
古佛廟前休議擬。金鷄解㗸粟。玉馬登崑崙。善財南
詢百城窅。樓閣重重雲路渺。
此亦正為梵僊作者。
<other>釋迦</other>
棄金輪位入塵勞。三界茫茫路轉遙。四十九年行不
盡。鷲峰依舊插天高。
<other>觀音</other>
<pb n="324"/>
坐盤陀石示慈悲。楊柳枝頭玉露垂。多少眾生沉苦
海。聲塵消盡是何⿰日之。
<other>送通禪人之永嘉</other>
佛不遠人。即心而證。萬里望崖州。箭穿紅日影。夜光
舒光照有無。獼猴觸碎軒轅鏡。永嘉到曹溪。一宿傳
心印。幾多入海筭沙人。不分鞭影分邪正。我聞古東
甌。人物亦興盛。嶄然住山者。名實俱相稱。不愛楊岐
白雲。痛罵雲門真淨。是非既不辨。得失由真性。江月
松風入坐寒。為吾喚起那伽定。
<other>贈聖藏主</other>
黃檗打臨濟六十拄杖蒿枝輕。揭示佛祖奧旨。皎如
赫日懸青冥。波騰海涌太華裂。迅機雄辯轟雷霆。我
亦何為苦尋討。外道學佛惟聰明。請君從頭放下看。
自性一一皆天真。
<other>送[竺-二+(乏-之+(虎-儿+几))]禪者再參徑山</other>
一見更不再見。一聞更不再聞。此是衲僧行履。金剛
脚下崑崙。正體堂堂顯露。等閑坐斷乾坤。永嘉到曹
溪。一宿真鈍根。雪峯上洞山。九度何足論。百匝千重
只者是。不妨扶起破沙盆。
<other>塤侍者再參徑山</other>
百丈再參馬祖。塤禪重上徑山。既到含元殿裏。何須
更覔長安。謂是無禪可說。此話已播人間。少室單傳
直指。何曾毫髮相瞞。岩畔香飄丹桂。櫩前風動琅玕。
井底紅塵遮白日。黑花猫子面門斑。
<other>送滋藏主之江西禮祖</other>
九夏未曾圓。早辨遊山計。我亦何著忙。先書送行偈。
祖師不西來。靈跡遍人世。頂門眼未開。何由見真諦。
人人脚跟下。各有衝天勢。一念豁然空。明如杲日麗。
圓融貴入微。活脫在猛厲。星飛鏡上塵。電卷眼中翳。
行棒侮德山。下喝慢臨濟。機前應用時。何曾立限劑。
放去與收來。著著自超詣。所以日用中。不將實法綴。
一口吸西江。未舉即先契。
<other>送明藏主之江西</other>
江西湖南便與麼去。拶著不來通身泥水。日月天人
面前立。妙峯聳峻頭上住。此是西河獅子兒。吒吵出
窟飜身句。拈却雲門六不收。突出拄杖頭邊獨露乾
坤底。
<other>送勝維那遊金陵</other>
凌晨話別遊鍾阜。欲贈一言何處有。好是明明百草
頭。爛然光彩輝星斗。古人有言非干舌。相逢正好頻
頻說。脫却籠頭卸角䭾。豈墮聖凡途路轍。古也今也
須自看。青山屈曲龍蛇蟠。布單賣却尋常事。不怕霜
風徹骨寒。
<other>送照藏主</other>
道得不得。萬法根蔕。照用同⿰日之。太虗生翳。八萬四千
毗尼。三百六十法會。重重帝網交羅。一一融通自在。
理柱箭鋒。事存函蓋。從教玉轉珠回。不與諸塵作對。
金剛寶劍正好傍提。黑漆竹篦橫分向背。天之高地
之厚。茫茫天地誰知。有湘之南潭之北。南地竹兮北
地木。此行端可繼綱宗。五葉聯芳看高躅。
<other>送約首座</other>
西風昨夜生林樾。朝來便與高人別。但囑途中好善
為。相逢會有知音瞥。況是天宮說法來。頂𩕳一機如
電掣。四句離百非絕。二三四七俱超越。管甚江西馬
簸箕。也教喫水咽喉噎。
<other>送定首座歸西川</other>
蜀山深浙水苦。去住本無心。看取脚下路。玲瓏八面
氣如虹。壁立萬仞吞佛祖。普賢不在峨眉。文殊豈來
東土。象駕崢嶸進途。獅子嚬呻回顧。
<other>承天重蓋佛殿施主域都寺感舍利現瑞</other>
峨石峯前空王殿上。日炙風吹。泥龕塑像。虗空突兀
兮百福莊嚴。萬象崢嶸兮三十二相。德山折却無留。
丹霞燒作火向。既然精進全無。說甚真法供養。從頭
<pb n="325"/>
蓋覆將來。到底還它過量。擎拳底擎拳。合掌底合掌。
歡喜底歡喜。讚歎底讚歎。一會靈山。儼然未散。楊岐
金剛圈。石窓漏燈盞。爍破如來藏裏珠。開發人天有
何限。
<other>次虎丘東州和尚韻送僧歸蜀</other>
大力量人。擡脚不起。舉步涉程途。回頭迷自己。妙轉
機輪一著先。星流目瞬三千里。謾說追風天馬奔。徒
誇出海獰龍戲。矢在絃而一鏃三關。芥投針而千差
齊舉。抹過瞿塘灔澦堆。金圈栗棘閑家具。
<other>送虎丘閏藏主</other>
摩尼珠人不識。得之受用真奇特。我道如來藏裏無。
有⿰日之還向衣中覔。閏禪覔得一栲栳。盡情撒向雲岩
老。鑠破虗空作兩邊。四七二三俱靠倒。沒價數有商
量。拈却須彌無處討。撥草瞻風驗作家。江南江北如
稻麻。
<other>與霖首座</other>
道人來琴川。琴水清可掬。行將一勺清。沃彼煩惱毒。
肘後懸雙符。頂門亞一目。分座惠日堂。魔外不敢觸。
我有焦桐音。絃斷久不續。馬師曾與彈。龐老聽不足。
吁哉八十人。个个阿轆轆。若不較些些。何由聞此曲。
<other>送久侍者再參天童和尚</other>
優曇花正開。齅著無香氣。若是真道人。端的知來處。
動靜即乖差。思量成巧偽。坐斷上頭關。著著超言義。
鄞江久侍者。出處有高致。祖道曾遍參。風骨頗靈異。
有如八駿駒。一躍三萬里。因思老隰州。光明照天地。
荷負洞上宗。傳持西祖意。回互立正徧。不犯分五位。
昔日登其堂。此行復歸去。擊碎珊瑚明月珠。鳳栖不
在梧桐樹。
<other>次韻贈廉御史二首</other>
家傳忠義久。清譽薄天都。民物期攸濟。綱宗賴力扶。
繡衣光燦爛。甘澤潤焦枯。踐履侔先哲。經綸乃遠圖。
芝飡輕野叟。柯爛鄙樵夫。佛記誠難忘。皇恩豈可孤。
丹心終不老。華祝與嵩呼。
曾持玉斧走天涯。剔蠧除奸不少差。臺閣清風凜朝
野。笑談時許衲僧家。
<other>次韻送高麗真長老回京</other>
道人來高麗。訪我山水中。銳志不少少。教法期流通。
母當迹二遠。要須追璉嵩。他年萬指遶。盡力鞭象龍。
神機妙出沒。佛祖難其蹤。天都萬國會。豈復分西東。
有如百谷王。江漢俱朝宗。吾道亦復然。演說何由窮。
澄渟白玉池。突兀青蓮宮。坐此百寶臺。挺特如孔峯。
天顏仰咫尺。音吐如洪鐘。端拱北極辰。高祝南山松。
昏衢輝佛日。覺苑回春風。功成即歸去。錯落禪袍紅。
<other>送玉柱不花舍人</other>
玉柱不花真佛子。捨身求偈渾相似。磕頭禮拜比丘
僧。至理一言忘彼此。三界無家誰是親。大千捏聚唯
一塵。一塵之中證法界。善財童子來南詢。彌勒門前
一彈指。樓閣崢嶸剎塵裏。玉柱不花立其傍。同證如
來第一義。我觀此義亦不實。此是不花精進力。從前
伎倆盡消忘。一時輸與維摩詰。大哉佛法須審詳。捨
其所短從其長。神通妙用乃餘事。萬機罷盡菩提場。
<other>送初維那歸鄉</other>
參禪須識最初機。此言今古無人知。金烏但覺頂上
過。擾擾豈解忘其疲。丈夫先天是心祖。濟北真風宜
荷負。興化當年打克賓。棒頭豈是無分付。高秋木落
一峯寒。肩橫鐵錫辭長干。詎羅尊者面瀑布。與爾相
見開歡顏。
<other>送𣏌藏主</other>
五千餘卷何人說。黃面老人猶未徹。止啼之葉要重
拈。除却兒流眼中屑。道人自是千里駒。行行豈肎忘
馳驅。眾流截斷止一句。百斛燦爛摩尼珠。休居老矣
但辟易。問子重來是何日。屋角松聲為舉揚。床頭拄
杖休拈出咄。
<pb n="326"/>
<other>擬新豐吟送輔禪者</other>
秋初夏末東西去。三界茫茫何處住。道伴交肩即便
過。肩頭拄杖通身句。長天月落千江水。萬木驚風葉
初墜。覿面相呈墮嶮𡾟。拋將背後當頭諱。厇愬金毛
何所畏。一聲哮吼驚天地。蹤跡教他沒處尋。顯出西
來祖師意。布單賣却三千里。勤苦當年為何事。別我
明朝下鳳臺。莫忘參方最初志。
<other>送江西相士鄒天然兼看地理</other>
相人須相心。觀地合觀理。當知理與心。非一亦非二。
萬法究其源。歸根乃得旨。非惟知他人。抑且識自己。
富貴何足榮。貧賤不為耻。所以山林人。其樂勝朝市。
天然合知言。知言即知止。
<other>送旨藏主東歸</other>
手中玉鑰千鈞重。腦後圓光萬丈長。轉向如來藏中
看。到家須合為敷揚。
金陵鳳臺春已老。萬里南歸宜及早。大唐國裏無禪
師。問答縱橫休草草。若言是有還是迷。此宗豈可論
東西。當機出沒走迅電。大用縱奪轟奔雷。我今無言
汝休領。念汝慇懃再三請。晴窓掇筆寫長歌。窓外梅
花弄清影。
此首甞見旨言。先是但寫前四句了。即書金陵鳳
臺之處所。欲書名字。止之而已。旨乃以手遮之曰。
乞長歌耳。於是老人遂書春已老三字。續上金陵
鳳臺四字為句。成長歌也。又保寧錄中。示旨侍者。
有一片真心如鐵石并它年堪作吾家兒之句者。
亦此公也。昔號別源。今不知如何。
<other>送栢藏主</other>
道人扶桑來日輪正當午。脚下無波濤。眼頭空佛祖。
五千四十八卷藏裏神珠。八萬四千法門葛藤路布。
捎金雞拂玉兔凜吹毛咄抽顧。嚇得老韶陽。通身沒
回互陳睦州一生擔板。老雪峯失却隻眼。門風委地。
亦手難扶。枯木寒巖。陽春可挽。出林虎怒。橫岡蠎嗔。
全機殺活。妙在當人。大唐國土無邊表。南北東西只
一身。
<other>東州和尚因落齒有偈見寄。次韻用酬四首</other>
齒牙落盡意尤深。併却咽喉發妙音。徹底不干唇舌
事。到頭渾是祖師心。且無密語通傳授。止有真規可
力任。草滿法堂高一丈。果然無路與人尋。
當陽提起意何深。盡是黃鍾大呂音。敲磕齒牙真有
自。爭鋒唇吻本無心。虎肩插翅人偏懼。龍頷抉珠誰
可任。睡虎門風正如此。免教禪衲強追尋。
竹屋茅堂住最深。頻驚禪侶報來音。不將嫵媚沽時
譽只把提持服眾心。伏櫪且安駑鈍質。截流還是象
王任。門前百鳥間來往。切莫遭他弋者尋。
得處精通用處深。當陽大坐顯玄音。青天白日綱宗
句露柱燈籠古佛心。駕苦海船終有濟。起膏肓病寔
堪任。頂門一隻摩醯眼。𣤩瞎教人不可尋。
<other>贈川藏主次韻</other>
湖外高人道韻奇。夜床相對共怡怡。吟成玉轉珠回
旬。慰我天荒地老時。索性不留間影迹。大家剖破舊
蕃籬。因思普化垂慈切。臨濟曾呼小廝兒。
<other>陳居士携諸山偈化遊主建接得（和虎丘東州和尚韻）</other>
五鄉橋北水雲家。凡聖憧憧似稻麻。平等既炊無米
飯。殷勤須點驗人茶。宗師指示宜經始。長者圓成在
咄嗟。彈指便登香積界。大施甘雨沃焦芽。
<other>寄南屏道友</other>
聲價傳來足數車。瓶盂深寄法王家。竭乾西子湖邊
水。渴殺南山鱉鼻蛇。非鎮海珠終有纇。是連城璧定
無瑕。笑它多少爭鋒者。腐熟機關儘自誇。
<other>送𢑱禪人歸四明</other>
師子窟中師子兒。爪牙渾已利如錐。三江九堰從茲
去。百怪千妖盡屏除。喝下白雲捎玉兔。擘開滄海跨
鯨魚。阿爺兩眼懸紅日。望爾重來捋虎鬚。
<pb n="327"/>
<other>寄友</other>
事到關心易得愁。曉星殘月見交遊。論情且作投籠
鳥。做夢甘同在檻猴。百丈再曾參馬祖。雙峯何意接
牛頭。大家催起三臺舞。只要教人笑便休。
<other>會雍熈長老</other>
聞說江濤解覆舟。此行猶喜是安流。相逢且慰十年
夢。傾盖何妨三日留。渾無包笠為身累。祇有雲山作
勝遊。慚愧不隨孚上座。任它寒角起城樓。
<other>送超藏主之江西禮祖</other>
船已買來多日了。偈猶未寫竟如何。超宗異目誰家
事。撥草瞻風豈屬他。萬里南遊鯨浪險。一筇西上楚
山多。祖師靈骨俱塵土。百草頭邊蟻作窠。
<other>和中峯和尚題布衲山居韻</other>
道人生計在山窩。誰謂山窩事更多。撥萬象開窮碧
落。嚼虗空碎竭黃河。吟邊不要神來助。頂上從教鵲
作窠。佛祖玄關俱裂破。客來入室莫操戈。
<other>送栖賢靖藏主</other>
擎頭戴角下龍峯。五老雲邊萬壑中。寶藏掣開珠宛
轉。瀑泉飛出石玲瓏。未忘法執休云是。消盡情塵始
見功。洛浦不曾參夾嶠。一家虀甕百家同。
<other>送月書記東歸</other>
水在深溪月在天。祖師拈出句中玄。明朝萬里長江
外。抹過扶桑更那邊。
<other>題松壑御史所題思退所山水壁</other>
御史[(曷-曰)/月]中在丘壑。思退筆端風雨作。老僧坐此氷雪
堂。樹頭颯颯天花落。
<other>䟦薦福請定山和尚江湖頌軸</other>
道德行義。有以感人。猶磁石之遇針。非有待而然也。
定山和尚。深隱西山。孤風亮節。如星光月華。無不共
仰。東湖虗席江湖友干。同音共韻。說伽陀以來之。所
謂。感干中而形於言者。而此老果有待而然乎。昔汾
陽不出為人。而聰禪師排闥起之。臨濟宗風賴其扶
植。再覧斯軸。亦由今之視昔。豈安眠為得計者哉。
<other>䟦無準和尚偈語</other>
荷擔佛祖之道。至徹法源底。辯說無礙。如珠走盤。然
後可謂。能起人必死之疾。今觀此軸。當鋪紙運筆之
際。如風行水面目然成紋。豈有意於措置者耶。東山
法門開發正見光明顯露。如青天白日。予謂老圓照
得之。
<other>䟦皎首座語錄後</other>
三日不相見。不作舊時看。皎藏主。今年三月過訪速
去。不半載。其所得大過前矣。此錄乃真正道流深證
實悟者之。能事也。異時流通祖道。而能起學者之疾
于膏肓。不復疑矣。
<other>䟦圓通竺田和尚語錄</other>
老東山。謂南堂曰。吾雖承嗣白雲端和尚。尋常只用
遠錄公手段接人。盖白雲語拙不可法。予謂白雲拙
處。在老東山尚不可及。況南堂乎。圓通竺田和尚。得
法於先南山佛心惠照禪師。甞觀佛心機緣妙用。肆
口而說。肆心而通。至嚴峻縝密處。有古宗匠之風。豈
亦拙於竺田者耶。四會語錄如通途快馬。奔逸絕塵
躡日追風。瞬息千里。雖老東山復生。亦當斂衽。所謂
佛祖無上妙道。智過於師。方堪傳授旨哉。
<other>䟦晦機和尚語錄</other>
老晦翁。自百丈而遷南屏。由南屏而居雙徑。起雙徑
來大仰。雖無此錄。亦知其為有道師也。大音砰谹簧
皷佛祖。臨濟之道。何其盛歟。已侍者宜牢蓄之。

古林和尚拾遺偈頌卷下（終）

<talk>No. 1413-B
 古林和尚行實</talk>

<pb n="328"/>
師諱清茂。字古林。號金剛幢。晚稱休居叟。溫州樂清
林氏子。祖父世業儒。母薛氏。事佛唯謹。產三子。師其
季也。方妊之夕。夢僧伽大士。將青蓮花以授之曰。慶
汝得子。為世間眼。復以雜花散之。既覺清快異常。以
宋景定壬戌。八月一日而誕。未睟見人輒合爪微笑。
年十歲。從社友誦法華。至妙莊嚴王品感悟流涕。白
父母求出家。不聽。遂廢寢食。明年適僧舅自杭歸師。
默計。此天相我也。伏訴於母愈切。憫之白父。父曰。出
家非細事。吾慮無成其志者。舅氏之來。維其時矣。族
人皆抑之不可。於是從舅而西。又明年回天台依國
清孤巖啟禪師。又明年得度。一日啟禪師陞堂舉。高
菴悟和尚。凡為僧入室。稍不契。即診其臂云。父母生
汝身。友成汝志。無飢寒之迫。無征役之勞。於此不堅
確精進。成辦道業。它日何面目。見父母師友乎。師聞
之泫然淚下。故後常曰。我於此時。便知有出生死。報
佛祖深恩底事。未幾皇元革命。大兵壓境。有士卒以
刃加師項者。師無變色。事定即徧參。首謁簡翁敬禪
師於雪竇。敬歸寂。繼席者欲致師。即逸去。眾皆高之。
一時傳譽。尋往南屏石林鞏禪師。一見乃曰。此子雖
後生。却堪琢削。遂問。甚處人。曰溫州。林云。永嘉到曹
溪。因甚打失鼻孔。師無語。少頃呈偈云。永嘉到曹溪。
鼻孔何曾失。振錫遶禪床。九九八十一。林云。善則甚
善。只恐錯會。試與我說看。師擬開口。林喝云。果然錯
會。翌日林上堂舉以示眾。且峻勵之。師憤憤不平。既
歸堂。迹不出門。誓期徹證。經兩月入室。聞舉南山筀
笋。東海烏蠈話。微有省。林遷化。師往蘇之承天見覺
菴真禪師與語。稱於人曰。再來人也。由是流輩交名
為小達磨。時橫川珙禪師謝事鴈宕能仁居放牧寮。
痛斥諸方提唱。皆藻繪入時之談。坐使真宗。流為戲
論。川雖謝事而不倦為人提激。師聞其風。兼程進謁。
川亦預知師名。既至三日後。始容相看。未交一語。胷
中所重。十去八九。遂依止。及出平日製作一巨編。川
竟火之曰。佛祖之道。豈才辯之事。要須不落情識。直
究根元。絕後再蘇。方堪煆煉。異日把人杓柄。庶不錯
悞人家男女。不然非吾輩種草。師不覺面熱汗下。自
是頓息身心如枯若槁。一日川顧師云。僧問雲門。不
起一念還有過也無。門云。須彌山。聲未絕師豁然大
悟。厲聲云。和尚教壞人家男女。川把住云。你向甚處
見雲門。師拓開云。張公喫酒李公醉便禮拜。川與一
蹋。自此機感相投。造詣日深。時十九歲。明年復回國
清擬寒山詩三百首。故後有送僧歸天台有休居平
生懶開口。咄咄擬題三百首。正音決定有誰知。古也
不先今不後之句。逮橫川赴詔住育王即專永藏主
速師至。未幾歸擇木寮。久參碩德。已立下風。時川會
下有寶其名者。尤為頴出。故川每曰。唯寶茂二師。能
知老僧舌頭落處。依育王六載。再往姑蘇省啟禪師。
道由錢塘。徑山雲峰高禪師延之度夏。所有名衲悉
浞之遊且求師判雲門室中垂示。及諸因緣。隨扣隨
應。座客愕然。秋至平江靈巖。啟禪師留掌藏鑰。續於
承天歸蒙堂。尤為虎嚴伏和尚推重畏敬。力輓分座。
後出世天平白雲禪寺。為此菴之嗣。居九載遷開元。
叢席尤盛。或云。自古才高謗起。法盛魔生未可為福
幾半載果有不意之橈謝去。虎丘東洲永禪師闢室
於隆祖塔院以延之。互為主伴。應接無方。故有休居
來雲巖偈債有千萬年頭至年尾迅筆寧不辦之句。
時有宣莒二藏主服勤左右。洎請益雪竇拈古。每舉
次必著語于后。宣集之行于世。未幾奉旨重鎮開元。
道光益熾。明年冬楊國公俺普。以師道聞于朝。仁廟
賜號扶宗普覺佛性禪師。特加護持。內參伯長袁公
居翰林。以偈寄師云。玉几峰頭第一枝。老禪吃吃我
深知。曾將鐵杵敲氷骨。自恠鈆刀割蜜脾。法外無心
猶涉解。句中有眼即成疑。袈裟不展蒲團穩。此是開
元妙總持。又明年退居天平松下。後遷饒之永福。道
<pb n="329"/>
風大振。時師以宗門壽世之書。傳燈之下統要最為
綸貫。永公所編止於元符已前。厥後命世宗師。機緣
拈提。歲久淪墜。未有繼永公之志。纘而續之。永嘉江
心虗席。院官欲師為錦旋之榮。力請之。使三返弗起。
乃遺之以偈曰。老我已無鄉土念。未應真覺是同條。
云云。不日建康保寧命至。不得不起也。臺省諸官慮
師弗起。特差宣使僧家奴。馳檄以聘。且道所以必來
之意。故饒之眾願留不可。泣涕以錢。官舟解[纜-(罩-卓)]。祖餞
綵帳。掩蔽雲日。道經南康。廬山諸禪。迎於水次。歷池
陽安慶諸處。所至求法語者。迅筆示之。毋慮千有餘
紙。入寺開堂。大音一振。玄保景從。雖諸方大龍象。莫
不願為洒掃給侍。希聞至賾。公卿道俗。耳目為之一
新。未幾百廢具舉。先是總統妙公甞問道於師。時留
禁庭。尤加慰問。明年冬掃祖塔於蘇臺。緇白請說法
于萬壽。近遠幼艾畢集觀聽。懽聲雷動。又明年英廟
詔師問道。省劄下建康津發者再。師稱疾弗起。未幾
朝廷建大會于金山。命浙右三宗師德。互宣法要。僉
謂保寧雖非浙右。然此當時禪伯如其不在何以仰
副宸衷。於是省院大臣差官絡繹。遠拜床下。禮以敦
請。洎師舉唱。猶皷獅絃。萬眾驚伏。師於保寧八載。甞
閔學者崇事口體之患。乃揭水雪相看四字於方丈
以砭之。伯生學士虞公。嘉師之風。為之劈窠大篆。素
負其疾者。莫不凜然自省。迨己巳歲秋。每謂學者曰。
吾不久矣。汝等勉旃。八月發監收者。囑以早歸。尚可
相見。眾皆愕然。至十一月十一日。俄索衣鉢單目。輙
封題之。十三日數僧求法語真贊。樂為之書。且曰。吾
絕筆於此十五日。徑山意首座求偈。師云。老僧收拾
行止。何暇事筆硯。首座藂林飽參。安用此。竟不允。十
六日與端講主同赴謝誠之家齋。歸謂端曰。汝能送
我否。端云。和尚何往。師云。後五日看。至晚呼知事誡
云。汝等各宜守職。毋悞常住。老僧倦甚。明日弗出。是
夕微疾。十八日兩序耆宿問訊起居如常。十九日諸
山問疾退。海東皎首座侍次師問云。你得得杭海而
來。覓箇甚麼。皎云。開口見膽。師云。與麼祗對滴水難
消。皎便喝。師云。老僧病。不能打得你云云。二十日平
江慧日雪窻長老見師若無恙言別。師乃留之曰。送
我了去。二十一日蔣山曇芳忠禪師龍翔笑隱忻禪
師再至。繾綣不忍去。臨別蔣山云。和尚。道契王臣。名
喧宇宙。去來之際。須與教門作主。師笑曰。非公不聞
此語。二十二日疾病。寺眾禱於觀音大士殿。師聞而
斥之曰。生可戀乎。死可避乎。吾素惡諸方道眼不明。
臨終之際。祈禳卜問。錯亂顛倒。甚於無知。俗子汝等。
置我於是輩耶。至晚眾環視不散。有信女稱拗牛者
問病。乃云。和尚到者裏。常住事務。悉須放下。師展手
云。更有甚事。少頃左右請遺偈。師云。未在。又頃之既
進紙筆。即引聲吟云。昨夜問龜哥。報道今朝吉。今朝
吉。遂書偈乃問。何時耶。曰戌時。即點首云。時亦至矣。
即挺身斂手。瞑目而化。停龕十餘日。次月二日。奉全
身窆于勇禪師塔之北原。喪輀既舉。雲慘風悲。俄天
禧寺塔。遙舒五色光。曲灌龕頂。時前松江達魯花亦
宋忽都海牙首覩奇瑞。失聲驚呼。士俗萬象。共相瞻
仰。悲喜交作。忻踊感悼。聲震遐邇。臨壙瑞雪繽紛。如
天花密雨。萬像衣白。葬畢即霽焉。時聖上宣賜白金
以問師耗。先是上居潛邸時。留神內典。時數枉駕詣
師問道。薄莫方歸。每印施般若心經并高王觀世音
經。必命師章顯佛心冠乎經首至是即即位之明年
也。使者既至。而師已化。師世壽六十八。僧臘五十五。
師之平生。為人提激機緣語句。不可槩舉。既載語錄。
花不重著。洎與夫士大夫等參請既多。及事無大關
係者。并昭昭在人耳目。人所共知者。亦復不書。唯是
撮其梗槩。聊為私記之耳。是盖得金陵開福法兄了
菴清欲禪師所撰行狀。以傳寫本魚魯滋多。遂芟潤
以重修云爾。若夫其大全事跡。必具元本。想已刊行。
<pb n="330"/>
惜未至此也。
時壬午十月海東南禪嗣法比丘四明　梵僊拜手
<talk>No. 1413-C
 古林和尚[石*((白-日+田)/廾)]</talk>

嗣法比丘　梵僊　撰
禪師於景定壬戌八月一日。唱生于溫州樂清林氏
宅。天曆己巳十一月二十二日。唱滅於金陵鳳臺山
保寧禪寺。其所來也。有所為焉。其所去也。有所由乎。
自達磨傳迦葉之道。為二十八葉。以行赤縣神州。師
傳於達磨。復二十八葉也。然自達磨以來。將及千載。
中間大機大用。至於縱橫變態。以強厥緒。莫知其幾。
洎乎末裔枝出。細瑣巧競。幾於不振。乃有橫川。鄙斥
藻繪。䔍示古淡。學者稍知歸焉。然逆風孤騫。獨奮絕
侶。大音希聲。難為和者。洎得禪師。而水氷藍青。所作
天出。所從風靡。反斵彫咸敦朴。化臭腐為神奇。剖大
方之藩。發千古之覆。於是天下英俊之士。徹見從上
來事。灼乎霍然。若披雲霧而覩青天白日也。其來所
為。在於斯矣。能事既畢。於是乎以去也。師自居眾。及
坐道場。一言脫口。四海詠歌。未及刊行其語。而爭相
繕錄。戶有而家藏。至於所在。負之而遊。不啻如寶左
券。是故到今天涯地角。靡不有師之言也。師化之日。
遐邇相吊。如失至親。面無人色。講道者為之輟席。聲
梵者不為諷唄。其況歌謠相舂者乎。故有千眾同志。
於冷泉亭。羅拜泣祭。於千里之外。盖可見也。將赴難
提。而長竿之塔。與靈龕交光。五彩錯發。萬人驚呼。僉
謂。如佛所說。唯除命終陰有遺付。茲其表示。有自來
矣。況乃茲塔。先佛應化。以康僧會。後佛千載。精禱致
祥。厥初而有。迨今又逾千二百餘歲矣。邂逅於斯。奇
瑞自發。希異若是。吁人之第見師之唱生。復唱滅耳。
莫之識師果為誰哉。師之既化有年。日本扶桑之域。
求師語錄。刊以播其國。又後有欲南詢者。舶被風。至
高麗。彼人問故。乃出巨編。皆師偈頌。二百餘首。如獲
至寶以歸。復於國之它處。得若干。幾三百首。皆師已
刊錄中所無有者。國之君臣俊乂。及眾玄侶。樂相揮
金入梓。目曰古林和尚偈頌拾遺。而遐方異域所尊
慕者又如此。初是師之將誕也。母氏夢。僧迦大士曰。
慶汝得子。為世間眼。洎長參方。人則交稱為小達磨。
是豈彼是二十八葉之讖。在於斯哉。逮出世。宗之為
天下百世之師。萬代之心目。仰之如北斗泰山。景而
從焉。且甞論之。凡古與今。宗通德備。有諸己者。信矣。
能使天下無賢不肖。悅而誠服者。不亦非易。而亦幾
稀乎。是盖天亦莫能為也。人其如之何哉。若夫聖君
賢臣長者。歸心眷顧。賜賚褒寵之優。此乃一時之遇。
古今多矣。不足為師之榮。茲得以概言耳。師諱清茂。
字古林。號金剛幢。又自稱休居叟。再住開元時。賜號
扶宗普覺佛性禪師。餘則具於行狀塔銘。茲亦概不
復書。而師開發人之既多。故為師之嗣者。實于寰中。
溢于海外。以唱師之道。所謂日本扶桑。遐方異域。猶
為夥盛。如梵僊之不肖。逾越數萬里之鯨濤。而至於
斯。盖以承師之記也。乙酉歲。因商舶獲師後錄。明年
丙戌。眾請[石*((白-日+田)/廾)]師之德。昭示後來。因以述之。乃為頌曰。
 泰山北斗金剛幢  剖藩發覆持天杠 
 蒿箭離絃鐵鼓透  推蕩瑣碎施洪厖 
 披雲撒霧青天開  白日下照臨高臺 
 鳳皇一去不復返  長江滾滾空悠哉 
 日高若木清風生  江流入海聲匉訇 
 昭回祖道運無疆  衣被萬像超八紘 
<talk>No. 1413-D
 刊古林和尚拾遺偈頌募緣疏</talk>

建仁雪村　友梅　撰
古林和尚平生語要。奚翅充棟汗牛。而世得傳
<pb n="331"/>
者如海一滴耳。其殘膏剩馥。人得味之。如甘露
之灌膓沃胃。不知厭也。璵侍者昔遊海外。傳之
而歸。意欲鏤板與諸好事者共之。其功既繁。其
費不少。輙持短疏。遍扣英檀。慨然樂施。則與夫
佛性禪師同一勞侶也。
龍象眾集。結龍藏於畢鉢巖中。鳳凰臺空。傳鳳鳴於
扶桑國裏。是宜佛祖芳猷之不墜。豈非古今作者之
同途。遺簪墮珥印中提。[托-七+友]揳抽釘機盡妙。片言行四
海。跳出尋常葛藤窠。一字直千金。喚回多少擔板漢。
只憑毛錐子。扶起金剛幢。

<article id="n1414">了菴清欲禪師語錄</article>

<talk>No. 1414-A
 南堂了菴禪師語錄序</talk>

予壯齡時。與千巖長公。為方外交。千巖以南堂禪師
偈贊示予。予讀之。驚曰。是有所證悟者之言也。絕枝
蔓。去町畦。而不墮於情識之境。不意大法凋零。而能
見斯人哉。千巖以予言為然。當時之所見。僅一二章
耳。自時厥後。或吳或楚。或梁宋。或魯衛。名僧開士。多
有謁予浦陽江之上者。予既見輙問。見南堂否。曰見
之。曰有何言。遂各解囊相示。見漸多。則其心慕之。為
愈至。及來京師。其弟子祖灊海壽。復持三會語。畀予
而求為之序。讀之連日。因獲盡其大觀焉。嗚呼。據獅
子座。演如來法。其任甚不輕也。在他人為之。東剽西
掠。拈綴成篇。而椎鑿之痕故在。師則渾融無跡。不異
雲流而天空者矣。在他人。為之拘滯一隅。動輙有礙。
或得乎此。竟遺於彼。師於殺活之機。縱橫皆自如矣。
在他人。為之氣索神沮。不自振[托-七+友]。而無以應來學之
求。師乃圓滿充足。覃及於諸方矣。有若師者。其所造
詣。誠非凡情之可度量哉。夫以少林西來。惟究心源。
言辭直截。初無隱晦。傳至大鑒。恐為世諦流布。不得
不秘護。而密持之。歷代碩師。隨時升降。慈憫峻厲。各
立戶庭。其接引雖若有不同。所以祛逐妄緣。而挽入
正途者。則一而已矣。迨及宋季。尚奇騁異。背其師授。
而流於頗僻者。漸多有之。君子言之。未甞不為之太
息。師能循蹈矩矱。惟祖武是繩。提唱真乘。使人復見
大鑒遺意。其扶樹正宗之功。夫豈小哉。予之慕師非
一日。鉅細之辭。皆獲觀焉。故知師為獨深。而謂非他
人之所能及。然可惜者。師之名位。不滿於德。使其說
法五山。布靉靆之慈雲。澍滂沱之教雨。則其功逮被。
又不止今之所見而已。雖然名外也。非內也。德內也。
非外也。師內重而外輕者也。苟以在外者之崇卑。以
為在內者之低昂。是不知師者也。師之行業。予既詳
書成記。勒之堅珉。復為讀斯錄者。著其說如此。千巖
在定光中。又未必不以予言為然也。師諱清欲。字了
菴。南堂其號也。族姓朱氏。台之臨海人。甞住開福本
覺靈巖三禪剎云。
洪武三年歲次庚戌春二月辛酉朔。翰林學士亞
中大夫知　制誥兼脩　國史金華宋濂景濂序。

<other>了菴和尚語錄目次</other>

卷第一
宋濂序
集慶路中山開福禪寺語錄
卷第二
嘉興路本覺禪寺語錄
卷第三
平江路靈巖禪寺語錄
卷第四
舉古
<pb n="332"/>
卷第五
頌古
贊語
卷第六
偈頌
卷第七
偈頌
卷第八
法語
卷第九
題䟦
宋濂撰行道記
正印撰䟦
附錄
至仁撰續集序
續集
行狀

No. 1414
<sarticle>了菴和尚語錄卷第一</sarticle>

<other>初住集慶路中山開福禪寺語錄</other>
參學比丘　一志　元皓　等編
天曆二年七月十八日入寺。指山門云。我此法門。直
出直入。中下之流。自望不及。喝一喝。
佛殿。世尊拈華。迦葉微笑。咄。賴有文殊與普賢。熨斗
煎茶不同銚。
據室。真不掩偽。曲不藏直。石裂崖崩。雷轟電激。轉得
身來。未有棒喫。喝一喝。
諸山疏。一佛出世。各坐一華。接影連輝。互不相借。
山門疏。有主有賓。有酬有唱。坐斷舌頭。一椎兩當。
指法座云。須彌燈王。面目見在。未善觀瞻。為吾作禮。
便陞座。
拈香云。此香。恭為祝延
今上皇帝聖躬。萬歲萬歲萬萬歲。次拈香云。奉為見
住保寧禪寺。古林大和尚。一爐爇却。不圖報德酬恩。
只貴[逅-口+巾]相鈍置。遂就座。無想和尚白椎云。法筵龍象
眾。當觀第一義。師乃顧視大眾云。只此一會。不異靈
山。莫有為眾竭力者麼。僧問。丹山鸞鳳九苞文。地位
清高隔五雲。四海具瞻時一見願聞真唱答。
明君。師云。千峯朝華岳。萬派肅滄溟。進云。萬方有道
歸。
明主。一句無私利有情。師云。黃河九曲。水出崑崙。進
云。祝贊已蒙師指示。向上宗乘事若何。師云。眼不見
鼻孔。進云。曹溪流非止水。一滴忽來千波競起時如
何。師云。退後退後。進云。平生不解藏人善。到處逢人
說項斯。師云。莫謗山僧好。又僧問。天不言四時行。地
不言萬物生。學人有疑。願聞開示。師云。萬人遐仰處。
紅日到天心。進云。野老不知堯舜力。鼕鼕打鼓祭江
神。師云。眼見如盲。口說如啞。進云。千古華山山脚下。
又添潘閬倒騎驢。師便喝。僧禮拜。師乃云。建法幢立
宗旨。拓開無上妙門。顯示第一義諦。天何寬地何窄。
青山不青。白雲不白。十字街頭醉翁子。夢裡惺惺。三
家村裡臭胡猻。甚生標格。掀翻是非窠窟。截斷凡聖
蹤由。德山棒頭全彰大用。臨濟喝下脫體風流。垂衣
正裳。
聖天子繼唐虞之化。修文偃武。賢宰相霈霖雨之秋。
所以道一毛見神變。一切佛同說。經於無量劫。不得
其邊際。喝一喝云。將謂合有恁麼說話。拈拄杖云。拄
杖子穿過諸人鼻孔。即不問。梁寶公。騎佛殿出山門。
畢竟成得箇什麼事。卓拄杖云。千尺鯨噴洪浪飛。一
聲雷震清猋起。
復舉祖師云。吾本來此土。傳法救迷情。一華開五葉。
<pb n="333"/>
結果自然成。五祖法演和尚云。達磨大師。信脚來信
口道。後代兒孫。多成計較。諸人要會開華結果處麼。
鄭州梨青州棗。萬物無過出處好。師云。提本分鉗鎚。
碎情解窠窟。還他五祖老人。要見開華結果處。則大
遠在。諸人要會開華結果處麼。拈却鄭州梨。放下青
州棗。出門便是長安道。久立珍重。
小參。鳳凰臺上對三山。嘯月眠雲趣自閑。一疏忽從
天外至。又移身入閙籃間。是知道人行處。如火消氷。
動靜去來。該他不著。一抽三二添四。截鐵斬釘。和泥
合水。有來由無本據。擊碎上頭關。千華生碓觜。豈不
見。長沙和尚云。百尺竿頭坐底人。雖然得入未為真。
百竿尺頭重進步。十方世界見全身。拈拄杖云。騎駿
馬驟高樓。萬里銀河輥玉毬。卓拄杖云。有時乘好月。
不覺過滄洲。
復舉德山小參不答話。問話者三十棒。時有僧出。德
山劈脊便棒。僧云。某甲話也未問。因甚便打。山云。你
是甚處人。僧云。新羅人。山云。未跨船舷。好與三十棒。
後來此菴元和尚拈云。忒殺倚勢欺人。山僧見處。也
要諸人共知。者僧當時若是箇漢。待他道你是甚處
人。便與掀倒禪床。踢起便行。直饒德山牙如劍樹。口
似血盆。也須倒退三千。何故。識法者懼。師云。德山正
令當行。者僧黠兒落節。若謂倚勢欺人。屈他先德不
少。雖然。還知此菴老人落處麼。劍為不平離寶匣。藥
因救病出金缾。
中秋上堂。舉馬祖與西堂百丈南泉翫月次。祖云。正
與麼時如何。堂云。正好供養。丈云正好修行。泉拂袖
便行。祖云。經歸藏禪歸海。唯有普願。獨超物外。師云。
言氣相投。機感相應。古今盡謂翫月話奇特。殊不知。
馬大師憐兒不覺醜。若也據令而行。者一隊弄光影
漢。總好與本分草料。免見門戶寂寥。拍禪床云。禹力
不到處。河聲流向西。
上堂。僧問。以字不成。八字不是。是什麼字。師云。點畫
分明。進云。曾有問地藏。藏云。看取下面註脚。且道。註
脚道什麼。師云。未會註脚。且看正文。進云。如何是正
文。師云。以字不成。八字不是。進云。和尚莫瞞人好。師
云。你曾問幾人來。進云。即今問和尚。師云。却是你瞞
我。僧禮拜。師乃云。參禪須透祖師關。妙語要窮心路
絕。殺人劍下驀翻身。活人刀邊流出血。曜靈寒顧兔
熱。四七二三難辨別。別別。使八極頂目者不自爭衡。
見斯人兮駕御昂枿。
上堂。舉白雲示眾云。金蘃叢叢帶露新。采來烹茗賞
佳辰。浮盃何必須宜酒。但有清香自醉人。師云。白雲
老人。大似巧媳婦做出無麫餺飥。惜乎知味者少。開
福効顰亦有一偈。重陽黃菊未成花。落帽無勞憶孟
嘉。但得青山長在眼。不妨流水去無涯。
上堂。今朝九月半。萬事隨時變。霜風刮地來。木葉盡
零亂。古人道。要識不還義。但向萬物凋落處會取。是
你諸人會也未。若也會得。旋嵐偃岳而常靜。江河競
注而不流。野馬飄鼓而不動。日月歷天而不周。其或
未然。只知事逐眼前過。不覺老從頭上來。
上堂。即心即佛。非心非佛。不是心。不是佛。不是物。靈
光洞耀。逈脫根塵。躰露真常。不拘文字。天開地闢。日
照月臨。新羅國裡打鐵。火星燒你脚跟。賓頭盧尊者。
忍痛不禁。鑽入阿耨達池中去也。唵摩尼達哩悉哩
蘇盧。
上堂。歸宗事理絕。日輪正卓午。自在如師子。不與物
依怙。看他古人。得恁麼自在。得恁麼快活。開福者裡。
波波挈挈。百醜千拙。即事即理。拖泥帶水。手指東西。
眼觀子午。喝下驚翻蹍屎猪。棒頭敲出金師子。且道。
與古人是同是別。相逢自有知音知。何必清風動天
地。
客至上堂。摩尼珠人不識。如來藏裡親收得。萬象森
羅影現中。一顆圓光色非色。永嘉大似乞兒暴富。開
<pb n="334"/>
福道。摩尼珠誰不識。擊碎分文也不直。拋向虗空更
那邊。免使時人掛胸臆。然則雲開日出。職到威成。撞
著本色道流。恰似泗洲人見大聖。
小參。坐立儼然。賓主歷然。百千法門。同歸方寸。河沙
妙德。總在心源。直得無邊剎境。自他不隔於毫端。十
世古今。始終不離於當念。又說甚[晷-人+卜]運推移。日南長
至。禪之與道。拈放一邊。妙之與玄。置之一處。山僧不
作佛法商量。諸人不作世諦流布。明朝起來淨洗了
面。大佛殿上禮拜燒香。依舊只是尋常事例。縣橋頭
李八伯。半醒半醉。不覺起來。呵呵大笑。且道。笑箇甚
麼。壁上安燈盞。堂前置酒臺。悶來打三碗何。處得愁
來。
復舉洞山冬夜喫菓子次。山云。有一物上拄天。下拄
地。過在動用中。動用中收不得。過在什麼處。泰首座
云。過在動用中。山喚侍者。掇退菓卓。師云。大阿橫按。
凜凜神威。寶鑑當臺。澄澄光采。只如掇退菓卓。又作
麼生。雲自帝鄉去。水歸江漢流。
小參。真宗絕眹。妙道虗玄。一句截流。萬機寢削。釋迦
掩室於摩竭。淨名杜口於毗耶。須菩提唱無說而顯
道。天帝釋絕視聽而雨華。鈎頭有餌。秤尾無星。據令
而行。總須按過。開福今夜年窮歲盡。撾三通鼓。聚集
片時。不似北禪烹露地白牛。大驚小怪。張龍打鳳。漉
蜆撈蝦。但願。明年蚕熟麥熟稻熟。鼓腹謳歌樂太平。
六六還佗三十六。
復舉僧問古德。年窮歲盡時如何。德云。東村王老夜
燒錢。師頌云。東村王老夜燒錢。[焊-干+恭]竹聲中又換年。好
是門前泥力士。不將閑事污心田。
上堂。一二三四五。五四三二一。渡水不穿靴。黃昬候
日出。元正啟祚。萬物咸新。看取千花生碓觜。太平元
不在麒麟。
天壽聖節滿散上堂。摩醯正眼。洞徹十虗。迦陵仙音。
徧周沙界。標三才而建立。舉四海而安之。纘列聖之
否圖。膺靈山之付囑。摧怨破敵。運金剛輪。發政施仁。
作師子吼。當流虹之瑞旦。慶萬世之昌期。然則蕢桴
土鼓。共樂升平。堯舜之君猶有化在。所以道。向上一
路千聖不傳。萬仞崖頭。縱橫得妙。卓拄杖云。將此身
心奉塵剎。是則名為報佛恩。
元宵上堂。鏡鏡交輝。燈燈相燭。境智互融。事理俱備。
喚作華藏性海。正是平地揚波。直饒盡乾坤大地。無
纖毫過患。猶是轉句。不見一色。始是半提。更須知有
全提時節。便恁麼去。法堂前何止草深一丈。放過一
著。有箇商量。山門新舊知事。隨年進退。因時請得。首
座表率。維那舉唱。洗光佛日。重整頺綱。見前諸德。一
一循規守矩。人人舍短從長。信手揭開釋迦老子青
蓮華眼。徐步蹈著達磨大師生鉄脊梁。有底碩學飽
參。與汝證據。無底良辰美景。與汝敷揚。以拂子畫一
畫云。好事不須頻話會。留將和氣暖肝腸。
上堂。未離兜率。已降王宮。未出母胎。度人已畢。釋迦
老子不唧𠺕。十萬里來。九年面壁。直指人心。見性成
佛。達磨大師不唧𠺕。朝往天台。暮歸南岳。撥草擔風。
尋師訪道。衲僧家不唧𠺕。拈拄杖卓一下云。離四句
絕百非。動用揚古路。不墮悄然機。喝一喝。
上堂。國師三喚。侍者三應。可謂形直影端。及乎道箇
將謂吾孤負汝却是汝孤負吾。便見分踈不下。且誵
訛在什麼處。者裡悟去。非唯識得國師。亦表參學眼
正。其或未然。三十年後。不得道見開福來。
聖旨至上堂。久晴不雨。田夫皺斷眉頭。久雨不晴。衲
僧浸爛鼻孔。進一步撞倒百億須彌山。退一步蹈翻
無邊香水海。且截斷千差。孤危不立一句。作麼生道。
好大眾。疊疊　綸音下九天。融融春意滿林泉。一爐
沈水一聲佛。仰祝吾　皇億萬年。
浴佛施主羞供上堂。身口意清淨。是名佛出世。身口
意不淨。是名佛滅度。有般說話。譬如懸百千日月於
<pb n="335"/>
青冥之中。阿誰不見。阿誰不知。因什麼十箇有五雙。
當面蹉過。且利害在什麼處。山僧明明向你道。只為
你信根少。你若信得及了。推而行之。便是出三界二
十五有之日。便是證十地滿心之時。所以大覺世尊。
從無始劫。發菩提心。積功累德。難行能行。難舍能舍。
勇猛精進速得成佛。看他從兜率陀天。駕日輪香象。
入摩耶夫人胎藏中。處旃檀寶樓閣。與諸菩薩說受
生法。滿足十月。於毗藍園無憂樹下。右脇降誕。當是
時也。十方佛剎。同放寶光。九龍吐香水。灌沐金色身。
地湧青蓮華。自然棒雙足。南北及東西。各行於七步。
分手指天地。作大師子吼。上下及四維。無能尊我者。
豈不是大丈夫兒。成就大丈夫事。汝等諸人。幸生聖
世。得聞正法。快須信取。勤而行之。設或暫肯回光。則
山僧鼓兩片皮。搖三寸舌。不為分外。施主辨供。功有
所歸。擊拂子云。我不敢輕於汝等。汝等皆當作佛。
小參。有問有答。有佛有法。無問無答。佛法在什麼處。
竪起拂子云。還見麼。擊拂子云。還聞麼。聞見歷然。是
箇什麼。莫怱怱休草草。燈籠皺斷眉頭。露柱呵呵大
笑。昨日生今日老。兩手競拏瓶裡⿱少隹。頂門失却冲天
[鷂-缶+(工/山)]。又擊拂子云。龐居士來也。十方同聚會。箇箇學無
為。此是選佛場。心空及第歸。喝一喝。春風得意馬蹄
疾。一日看盡長安花。
復舉僧問睦州。一言道盡時如何。州云。老僧在你鉢
囊裡。又問雲門。門云。裂破。師云。二老各逞神通。却被
者僧勘破。有問開福。只向他道。相逢且說三分話。未
可全拋一片心。久立。
上堂。十四十五。考鐘伐鼓。結却布袋頭。剎海無行路。
日不待火而熱。月不待風而凉。是人知有。南斗七北
斗八。一句又作麼生道。良久云。幸然平似鏡。何用曲
如鈎。
上堂。十五日已前。有得有失。有長有短。十五日已後。
無高無下。無黨無偏。正當十五。洞裡無雲別有天。桃
華如錦柳如綿。仙家不解論冬夏。石爛松枯是一年。
上堂。舉五祖和尚云。難難幾何般。易易沒巴鼻。好好
催人老。默默從此得。過者四重關了。泗洲人見大聖。
參。師云。山僧即不然。難難沒多般。易易有巴鼻。好好
元不老。默默無所得。過者四重關了。普州人送賊。喝
一喝。
上堂。識得一萬事畢。衲僧手裡秤錘。無端捻得汁出。
拋三放兩有箇商量。不覺秋深夜又長。
小參。道大不有。功成不居。作無所作。為無所為。會萬
物于自己。與千聖而同途。九旬制滿。自恣當時。誰遠
誰近。誰是誰非。文殊大士。三處度夏。迦葉尊者正令
全提。一人脚跟下痛領三十。一人頂門上猶欠一錐。
者兩箇老漢。諸方決定放渠不過。山僧者裡寬之有
餘。好大哥。不思議解脫力。妙用恒沙也無極。百草頭
邊活祖師。一言勘破維摩詰。
復舉應菴和尚云。參學人切忌錯用心。悟明心地。是
錯用心。成佛作祖。是錯用心。看經講教是錯用心。行
住坐臥。語言三昧。是錯用心。喫粥喫飯。屙屎送尿。是
錯用心。一動一靜。一來一往。是錯用心。更有一處。是
錯用心。歸宗不敢與諸人說破。何故。一字入公門。九
牛拽不出。師云。好箇一字入公門。九牛拽不出。妙喜
云。華姪提唱。為人徑捷。便是者箇道理也。雖然。只解
理上掃除。不解事上建立。山僧道。參學人直須善用
心。悟明心地。是善用心。成佛作祖。是善用心。看經講
教。是善用心。行住坐臥。語言三昧。是善用心。喫粥喫
飯。屙屎送尿。是善用心。一動一靜。一來一往。是善用
心。所以道。於一切處善用其心。自然獲諸勝妙功德。
諸人若能善用心。便知錯用心。若知錯用心。便能善
用心。還信得及麼。今年桃李貴。一顆直千金。
上堂。解制諸方有舉揚。中山一切只尋常。尋常恰似
秋風至。無意凉人人自凉。豈不見。趙州問南泉。如何
<pb n="336"/>
是道。泉云平常心是道。州云。還假趣向否。泉云。擬向
即乖。州云。不擬爭知是道。泉云。道不屬知。不屬不知。
知是妄覺。不知是無記。若真達不疑之道。廓然蕩豁。
如太虗空。豈可強是非耶。者般說話。正如閙市裡颺
碌塼相似。直是著者方知。趙州既是打著。當下如暗
得燈。如貧得寶。如渡得船。如賈客得海。粉骨碎身未
足酬。一句了然超百億。如今者一片塼。落在山僧手
裡。自去年此時離鳳臺來此。十字街頭東拋西擲。只
是未曾輕輕打著一人。擊拂子云。黃河三千年一度
清。
宣州天寧遺書至。上堂。鉄牛吼破雙溪月。石女含笙
悲不徹。鶻眼龍睛總不知。聾子親聞啞人說。山僧二
十年前。親見草庭老子。向萬仞崖頭。拾得箇斷貫索。
到處穿他天下宗師鼻孔。及乎應緣而出瑞世天寧。
水到渠成。風行草偃。又却用此索。穿他天下衲僧鼻
孔。化緣既畢。奄爾真歸。撒手那邊。全無朕跡。所以道。
聲前非聲。色後非色。蚊子上鉄牛。無你下觜處。山僧
今日不免倒行此令去也。小間下座。詣靈前燒一炷
香。點一盞茶。却與他穿了鼻孔。何故。喫拳須記打拳
時。下座。
上堂。趙州喫茶。睦州擔板。喝水成氷。蒸沙作飯。披萬
象獨露全身。破微塵出大經卷。拈拄杖云。權實空有。
偏圓半滿。百般製造由人。到底無過是麫。卓拄杖。喝
一喝。
上堂。深不深密不密。昨夜三更黑如漆。海神推出夜
明符。萬象莫能逃形質。釋迦自釋迦。彌勒自彌勒。達
磨老臊胡。何處尋蹤跡。剎竿頭上禮西方。九蓮開作
黃金色。喝一喝。
上堂。心王不妄動。六國一時通。罷拈三尺劒。休弄一
張弓。古人可謂運籌帷幄。决勝千里。山僧即不然。五
鳳樓前聽玉漏。須彌頂上擊金鐘。一毛頭上三千界。
雲月溪山處處同。
開爐上堂。今朝十月旦。開爐無獸炭。倒轉死柴頭。光
明何燦爛。三世諸佛在此光裡轉大法輪。六代祖師
在此光裡聯芳續焰。天下老和尚在此光裡各立門
庭。光光相羅。如寶絲網。大用現前。清機歷掌。有功者
罸。無功者賞。引水澆蔬五老前。披蓑側笠千峯上。喝。
上堂昨日十四今日十五。大法難明。時光易度。動則
涉塵勞之境。靜則沈[(尤-尢+民)/日]醉之鄉。動靜雙泯則落空亡。
動靜雙收則顢頇佛性。到者裡。須知有透脫一句始
得。拈拄杖云。倒跨楊岐驢。蹈殺長沙虎。擲下拄杖云。
三歲孩兒抱花鼓。莫來欄我毬門路。
上堂。舉寒山子道。我見瞞人漢。如籃提水走。急急走
歸家。籃裡何曾有。保寧勇和尚舉了拍手大笑云。有
意氣時添意氣。不風流處也風流。師云。然則下坡不
走。快便難逢。保寧老漢脚跟下。好與三十棒。
小參。僧問。仲冬嚴寒年年事。[晷-人+卜]運推移事若何。師云。
昨夜日輪飄桂華。今朝月窟出芝草。進云。仰山近前
叉手。意旨如何。師云。奴見婢殷勤。進云。香嚴叉手近
前。又作麼生。師云。大家廝淈𣸩。進云。去此二途。請師
別道。師云。無人處斫額望汝。師乃云。眹兆未分。陰陽
已具。乾坤既剖。萬彚茲彰。水肅霜清。風高木落。突出
無位真人。一箇箇面前孤迥迥地。新羅國裡打鼓。大
唐國裡上堂。洗面摸著鼻。啜茶濕却觜。七十三八十
四。把住雪峯趙州。放過德山臨濟。倒著襴衫舞柘枝。
萬仞峯前恣遊戲。喝一喝。
復舉圓悟和尚示眾云。到即不點。一大藏教錦上鋪
花。點即不到。祖師西來金聲玉振。且祖意教意是同
是別。碧潭雲外不相關。師云。老佛果。只解步步登高。
不解從空放下。人前一味拍盲。豈信弄真像假。山僧
與麼批判。諸人還證明得麼。良久。捧上不成龍。
上堂。華綻老梅。日南長至。笋迸陰崖。吉無不利。東隣
西舍鐘鼓喧天。後巷前街笙簧聒地。冷風吹帽正中
<pb n="337"/>
偏。顛雨打窻粗裡細。是非榮辱何似生。瞎驢不受靈
山記。
客至上堂。三世如來同一舌。大藏教中無法說。衲僧
手裡定盤星。萬里長天耀孤月。首座有長處。且不循
途轍。荊棘林中放步行。拔出時人釘根橛。
先保寧和尚忌日拈香。出黃泉又入黃泉。穴鼻無繩
不受牽。倒轉一枝無孔笛。蘆華明月滿平川。你諸人。
還知我老和尚落處麼。卷四大海水于舌端。不見涓
滴。置微塵剎土於毛孔。囊括大千。總謂其嫌白雲之
語拙。愛五祖之說禪。夫豈善用黑豆之活法。契鷲峰
之正傳。以香扣爐云。相席打令。飲水思源。盤山會裡
翻筋斗。到此誰知普化顛。
上堂。竺土大仙心。東西密相付。以字既不成。八字亦
不是。昨夜三更虎咬大蟲。今早起來蛇吞鼈鼻。拍禪
床云。有利無利不離行市。生鉄秤錘却被虫蛀。喝一
喝。
臘八上堂。日日佛誕生。日日佛成道。空裡無華折去
難。水中有月看來好。賣狗懸羊。一體三寶。垢面蓬頭
輥出時。何異大虫褁紙帽。咄。
天壽節啟建上堂。煩惱無邊誓願斷。法門無邊誓願
學。眾生無邊誓願度。佛道無邊誓願成。釋迦老子三
大阿僧祇劫修習。所得法門不出者四句子。堪報不
報之恩。用助無為之化。所謂我此法印。為欲利益世
間故說。今日啟建金剛道場。山僧亦有四弘誓願。一
願
皇帝萬歲。二願重臣千秋。三願海晏河清。四願民康
物阜。金香爐下鉄昆崙鼻孔遼天。山門頭樓至德如
來兩脚蹈地。蕢桴土鼓賀堯年。紫煙匼匝祥風至。
上堂。天清地寧。時康道泰。興化令行。漆桶不快。高唱
低酬。貴買賤賣。寄語諸方。不要揑怪。下座。
小參。利劒拈來斬是非。何妨高駕鉄牛機。東村王老
燒錢夜。正是年窮歲盡時。事存函蓋合。理應箭鋒拄。
鬼家活計不要施呈。大丈夫兒別有天地。我若坐時
你須立。你若立時我須坐。趙州勘破臺山婆。子湖要
打劉鐵磨。千古萬古黑漫漫。一曲胡笳少人和。
元旦上堂。昨日是歲除。今朝是正旦。送舊與迎新。司
空曾見慣。卓拄杖。六龍已駕隨羲和。四海八荒光燦
爛。
天壽節滿散上堂。萬法是心光。諸緣唯性曉。本無迷
悟人。只要今日了。且道。了箇什麼。良久云。甲辰正月
十一日。
大元天子降生時。剎海塵毛咸稽首。萬年松長萬年
枝。
上堂。二三月來。天氣和暖。常憶真淨老師。偏愛說長
話短。又爭如東山老人咍歌頻打拍板。烏雞走入鵝
群。鴨兒凍得觜匾。水面或沈或浮。何時解成瑚璉。大
眾還會麼。三面狸奴脚蹈月。兩頭白牯手拏煙。戴冠
碧兔立庭栢。脫[殼-一]烏龜飛上天。
上堂。千波競起是文殊家風。一亘晴空是普賢床榻。
且毗盧師法身主。又作麼生言論。直饒道得倜儻分
明。衲僧門下。未放你在。何故。海枯終見底。人死不知
心。拍禪床下座。
浴佛上堂。釋迦文也希有。脫珍御著弊垢。降王宮開
大口。老雲門真傑斗。一棒打將餵狗。山僧擊鼓陞堂。
豈是自揚家醜。少間殿上沐浴金軀。也要諸人各出
隻手。會麼。風吹石臼爭哮吼。泥捏金剛水底走。蹈翻
海月爛波生。驚起土星犯北斗。喝一喝。
小參。擘開太華逗黃河。直下商量不較多。推起一輪
滄海月。三山倒影蘸清波。理隨事變。狸奴白牯同證
菩提。事得理融。十聖三賢一場懡㦬。長期百二十日。
中期百日。下期八十日。釋迦老子。將你諸人。束縛了
拋向萬仞坑裡。克由尀耐。設有一箇半箇翻身一擲
抹過太虗。方知道。眼若不睡。諸夢自除。心若不異。萬
<pb n="338"/>
法一如。火聚刀山平等性智。紅塵閙市任性安居。卓
拄杖云。驚群須是英靈漢。敵勝還他獅子兒。
復舉僧問古德。寒暑到來。却向甚麼處回避。德云。鑊
湯爐炭裡回避。僧云。鑊湯爐炭裡。作麼生回避。德云。
眾苦不能到。師云。甜瓜徹蔕甜。苦瓠連根苦。
上堂。四月十五結。七月十五解。解結本同心。無縛無
脫者。以拄杖敲香臺云。過去諸如來。斯門已成就。現
在諸菩薩。今覺入圓明。未來修學人。當依如是法。卓
拄杖。白鷺下田千點雪。黃鸎上樹一枝花。
上堂。僧問。鐘樓上念讚。床脚下種菜。意旨如何。師云。
路逢達道人。不將語默對。進云。畢竟如何。師云。平蕪
盡處是青山。行人更在青山外。僧禮拜。師乃云。喫飯
療飢。飲酒圖醉。本色衲僧討甚巴鼻。鐘樓上念讚。床
脚下種菜。卓拄杖云。平蕪盡處是青山。行人更在青
山外。
上堂。拈拄杖云。一處不通。兩處失功。兩處不通。觸途
成滯。卓拄杖云。一拳拳倒黃[鴳-女+隹]樓。一躍躍翻鸚鵡洲。
有意氣時添意氣。不風流處也風流。擲下拄杖。下座。
上堂。久晴喜雨。久雨喜晴。
太元天子。坐致太平。遽起身云。萬歲萬歲萬萬歲。下
座。
上堂。舉睦州看華嚴次。僧問。和尚看什麼經。州云。青
色光明雲。紫色光明雲。大光明雲。那邊是什麼雲。僧
云。黑雲。州云。今朝定有雨。師云。奇恠諸禪德。惺惺底
直是惺惺。傝䢇底直是傝䢇。會麼。拍禪床云。三冬鐵
樹滿林華。六月黃河連底凍。喝一喝。
上堂。一葉落。天下秋。百川東到海。何時復西流。朝錄
錄暮悠悠。看看白盡少年頭。拈拄杖云。用楔出楔。看
樓打樓。卓拄杖。腰纏十萬貫。騎[鴳-女+隹]上楊州。擲下拄杖。
小參。佛懽喜僧自恣。萬人叢裡奪高標。到頭恰似小
兒戲。雪峯輥三箇木毬。仰山推出枕子。蛇頭揩痒。虎
頷編須。不有師子爪牙。便見橫尸萬里。是你諸人九
十日內。渴飲飢餐早眠晏起。既云識果知因。且免破
規越矩。卓拄杖云。水東流日西去。三更五更唱巴歌。
無端驚起梵王睡。喝一喝。
報恩長老至上堂。今朝十月一。天寒下暖簾。黃昬一
覺睡。南海出榆柑。好大眾。稱性說法。本分鉗鎚。往往
諸方。只作無事會了。所以道。平地上死人無數。過得
荊棘林者是好手。不是南宗和尚到來。開福決定無
因開口。何以如此。醍醐上味。為世所珍。遇斯等人。翻
成毒藥。卓拄杖云。入荒田不揀。信手拈來草。撞著大
哥妻。元來是嫂嫂。喝一喝。
上堂。一即一切。一切即一。一心不生。萬法俱息。拈拄
杖云。祖師鼻孔在者裡。卓拄杖云。穿過諸人髑髏。擲
下拄杖云。更嫌何處不風流。喝一喝。
上堂。日日日。時時時。龍門老。心自知。日日日。時時時。
開福老。都不知。㖿嗚咿。牧童嶺上一聲笛。驚起群鴉
繞樹飛。
小參。明朝冬至。今夜小參。燈籠發問。露柱指南。一箇
道有佛有法。一箇道無二無三。兩箇亂呈懵袋。無非
誑謼閭閻。若也據令而行。總須貶向二鐵圍山。幸而
拄杖子有箇方便。與伊解結釋冤。乃拈拄杖云。唵部
臨唵齒臨。強中強吉中吉。一切不如心真實。卓拄杖。
喝一喝。
上堂。宗門有三句。未舉先分付。更擬問如何。知君太
莽鹵。雖然。更為你註解一遍。法鼓未鳴。諸人未集。是
第二句。即今坐立儼然。說黃道異。是第三句。作麼生
是第一句。若也道得。許你應時納祐。若道不得。路從
平處險。人向靜中忙。喝一喝。
上堂。三四五六七八九。釋迦老子不知有。雪山六載
眼瞇麻。錯認南箕為北斗。一毛頭上見全身。百億毛
頭誇好手。堂前鐵鋸舞三臺。嶺上石人開笑口。喝一
喝。
<pb n="339"/>
上堂。夜來州中琴堂上搬雜劇。也有端嚴奇特。也有
醜陋不堪。鬼面神頭亦自好笑。且道笑箇什麼。我觀
世間人。是箇大雜劇。所謂。文武醫卜。士農工商。各逞
己能。互相欺誑。逗到臘月盡頭。不覺一場敗闕。具眼
旁觀。掩口不暇。喝一喝云。元正啟祚。萬物咸新。岸柳
搖金梅破玉。萬[邱-丘+(看-目)]一氣轉洪鈞。下座巡堂喫茶。
上堂。竪起拂子云。佛佛授手。祖祖相傳。有半有滿。有
偏有圓。有空有有。有實有權。有頓有漸。有聖有凡。擊
拂子云。凡也不可得。聖也不可得。漸也不可得。頓也
不可得。權也不可得。實也不可得。有也不可得。空也
不可得。圓也不可得。偏也不可得。滿也不可得。半也
不可得。傳也不可得。授也不可得。祖也不可得。佛也
不可得。只此不可得亦不可得。所以道。取不得舍不
得不可得中只麼得。得之於心。猗蘭作旃檀之樹。失
之於旨。甘露乃蒺䔧之園。栗棘蓬金剛圈。吞透得過。
三三兩兩。擺撥不下。萬萬千千。欽遇
天壽聖節。為君擊碎重玄。還會麼。御樓籠紫氣。金殿
擁祥煙。
上堂。有情之本。依智海以還源。含識之流。總法身而
為體。卓拄杖云。在家疑是客。別國却為親。
佛涅槃上堂。十五日已前。諸佛不出世。十五日已後。
亦無有涅槃。正當十五日。柳綠花紅。山明水碧。頭頭
見劫外風光。處處是大人境界。只貴當陽坐斷。直下
知歸。稍涉思惟。便成剩法。拍禪床云。隣墻難隔借來
竹。險不傾端坐船。
上堂。舉保寧勇和尚示眾云。風鳴條雨破塊。曉來枕
上鸎聲碎。蝦蟇蚯蚓一時鳴。妙德空生都不會都不
會三个成群四箇作隊。向前村後村。折得梨花李花。
一佩兩佩。師云。保寧大似二八少年風流才子。一向
賣峭。於唱教門中。足可觀光。若約衲僧門下。正好喫
棒。何故。禾黍不陽艶。競栽桃李春。翻令力耕者。半作
賣花人。
浴佛上堂。撲落非他物。縱橫不是塵。山河并大地。全
露法王身。者裡悟去。未離兜率。已降王宮。未出母胎。
度人已畢。是真語者。是實語者。是不誑語者。是不異
語者。拈拄杖。卓一下。八解之浴池。定水湛然滿。布以
七淨花。浴此無垢人。
小參。季春已去。孟夏到來。衲僧分上。不用安排。豈不
見道。盡乾坤大地。是沙門一隻眼。盡乾坤大地。是沙
門全身。何覺不圓。何修不證。所以大覺世尊。二千年
前。靈山會上。釘虗空中鐵橛。開福山僧。四月十五日。
與見前大眾。駕平地上鐵船。逆長風而把柁。節清歌
而扣舷。卓拄杖云。翡翠蹈翻荷葉雨。鷺鶿衝破竹林
煙。喝一喝。
妙智長老至上堂。瞿曇舌頭無骨。妙智皮下有血。西
天解守蠟人氷。東土不聞鵝護雪。翻思百丈有三訣。
喫茶珍重歸堂歇。末法師僧幾箇知。茫茫弄巧翻成
拙。喝。
佛涅槃上堂。道遠乎哉。觸事而真。聖遠乎哉。體之即
神。佛世尊入般涅槃。已得二千二百有餘載。作麼生
得體之即神去。莫是觀身實相觀佛亦然。觀佛實相
觀法亦然。觀法實相觀僧亦然麼。若恁麼會。如狐渡
水。有甚快活。畢竟如何。忿怒那吒撲帝鐘。
蹊首座至上堂。杲日麗天。盲人摸地。本色衲僧。無處
出氣。豈不見。興化一日同參到。纔上法堂。化便喝。僧
亦喝。化又喝。僧復喝。化云。你看者瞎漢。猶作主在。僧
擬議。化拽拄杖直打下法堂。侍者云。者僧觸忤和尚
化云。是他適來。也有權也有實。也有照也有用。及乎
我將手向伊面前橫兩橫。便去不得。似者般瞎漢。不
打更待何時。阿呵呵。師子兒返擲。龍馬駒𨁝跳。打破
上頭關。主賓俱失照。有底便道。當時好再與一喝。不
然。掀倒禪床拂袖而去。有甚共語處。山僧不逢別者。
終不開拳。適值大道師兄遠臨。要使現前一眾。與他
<pb n="340"/>
古人兩得相見。還委悉麼。青山不鎻長飛勢。滄浴合
知來處高。
浴佛上堂。一念普觀無量劫。無去無來亦無住。如是
了知三世事。超諸方便成十力。大眾。者一箇圈繢子。
過見未來塵沙諸佛。無有能出得者。只如釋迦老子。
未離兜率。也出者圈繢不得。已降王宮。也出者圈繢
不得。至於半夜逾城。六年雪嶺。起道樹詣鹿苑。鷺池
鷲嶺海甸菴園。三百法會橫說竪說。直說曲說。密說
顯說。無問而自說。也出者圈繢不得。末後拈起一枝
華。直得金色尊者破顏微笑。付囑法眼。也出者圈繢
不得。是你諸人。信也出者圈繢不得。不信也出者圈
繢不得。會也出者圈繢不得。不會也出者圈繢不得。
雖然。且道。山僧還在裡許也無。擊拂子云。此時若不
究根元。直待當來問彌勒。
上堂。知有底道得。道得底知有。信手斫方圓。面南看
北斗。野干鳴師子吼。稽首文殊普賢。摩訶泥猪疥狗。
小參。少室峯前動絃別曲。曹溪路上葉落知秋。放開
也。雲生八極。把住也。四海截流。拈拄杖云。總在拄杖
頭上。還見麼。
大元天子。混一區宇。釋迦文佛大闡玄猷。文殊三處
度夏。懶安一向牧牛。蹈破脚版。拽脫鼻頭。且畢竟發
明箇甚麼邊事。卓拄杖云。釣竿斫盡重栽竹。不計功
程得便休。
復舉文殊三處度夏機緣。師頌云。正令當行下一椎。
從教徧界是文殊。驚群須是英靈漢。敵勝還他師子
兒。
上堂。拈拄杖云。與麼來者彩鳳舞丹霄。不與麼來者
鐵蛇橫古路。直饒與麼不與麼去來道絕。也是秤錘
蘸醋。卓拄杖。下座。
上堂。大用現前。不存途轍。要默即默。要說即說。指鹿
為馬。喚日作月。臨濟德山。只一得橛。喝一喝。
僧相看。師問云。甚處來。僧云廬山。師云。五老峯頭白
也未。僧云白也。師云。年多少。僧無語。師云。你豈不是
廬山來。僧云是。師便打出。
上堂。十五日已前。水向石邊流出冷。十五日已後。風
從花裡過來香。正當十五日。火後一莖茅。鐵蛇鑽不
入。喝一喝。
臘八上堂。萬法是心光。諸緣惟性曉。本無迷悟人。只
要今日了。咄哉老瞿曇。討甚閑煩惱。出山與入山。自
起還自倒。夜來斗轉玉繩橫。不覺全身墮荒草。喝一
喝。
上堂。舉拂子云。還見麼。見之不取。千載難忘。取則不
無。作麼生說箇見底道理。莫是有見見麼。莫是無見
見麼。莫是不有不無見見麼。莫是不不有不不無見
見麼。若也與麼。要作他座主奴。也未得在。所以道。了
了見無一物。亦無人亦無佛。大千沙界海中漚。一切
聖賢如電拂。好諸禪德。稜道者坐破七箇蒲團。末後
於卷簾處。驀然見得。便道。也大差也大差。卷起簾來
見天下。有人問我解何宗。拈起拂子劈口打。是他古
人。不妨性躁。不妨快活。若約撿點將來。者拂子合是
稜道者自喫始得。何故。太平只許將軍致。不許將軍
見太平。
上堂。拈一放一。本分宗師。蓋地蓋天。罕逢作者。刁刀
相似。魚魯參差。任是鶻眼龍睛。未免錯認驢鞍橋。作
阿爺下頷。喝一喝。歸堂喫茶。
上堂。釋迦拈花。飲光微笑。達磨面壁。二祖安心。驀拈
拄杖卓一下云。白雲為蓋。流泉作琴。一曲兩曲無人
會。雨過野塘春水深。擲下拄杖。下座。
上堂。僧問。單傳直指。已涉離微。坐斷千差。請師答話。
師云。破鏡不重照。落花難上枝。進云。豈無方便。師云。
烏龜鑽敗壁。師乃云。單傳直指。正涉離微。坐斷千差。
開眼落井。拈拄杖卓一下。烏龜鑽敗壁。雞向五更啼。
上堂。兜率悅和尚云。撥草瞻風。只圖見性。即今上人。
<pb n="341"/>
性在甚處。識得自性。方脫生死。眼光落地時。作麼生
脫。脫得生死。便知去處。四大分離。向什麼處去。好大
眾。一等提唱。一等垂示。不妨徑截。灼然要出離生死。
須是悟自本心。見自本性始得。敢問諸人。此性此心。
畢竟作何形段。為是青是黃。是白是黑。是長是短。是
大是小。有底聞恁麼說了。便道不青不黃。不白不黑。
不長不短。不大不小。似則似矣。是則未是。所謂矮子
看戲。隨人上下。有甚用處。眼親手辨底。便好向者裡
指出來看。一表參學眼正。二表叢林有人。三表可以
開悟後學。四使佛祖慧命不斷。有麼有麼。其或未然。
聽取一頌。九夏工夫一月過。克期參究事如何。莫嫌
老拙頻忉怛。浪死虗生數甚多。珍重。
上堂。僧問。一牛飲水。五馬不嘶。此意如何。師云。相識
滿天下。知心能幾人。進云。隔江招手。便乃橫趨。畢竟
是什麼眼。師云。莫謗高亭好。僧禮拜。師乃云。未明心
地印。難透祖師關。欲透祖師關。須明心地印。拈拄杖
云。不是心地印。卓拄杖云。不是祖師關。明得透得。一
大藏教。五千四十八卷。半滿偏圓。權實空有。不消一
擊。卓拄杖一下。三脚驢子弄蹄行。蹈碎乾坤無寸土。
喝。
上堂。行住坐臥。折旋俯仰。打破鏡來。全無影像。喝一
喝。誌公不是閑和尚。
上堂。僧問。即色明心。附物顯理時如何。師云。癩馬繫
枯樁。進云。三九二十七。牛頭南馬頭北。如何是接手
句。師云。百花深處鷓鴣啼。僧禮拜。師乃云。百花深處
鷓鴣啼。日出東方又落西。昨夜一番新雨過。今朝流
水漲前溪。下座。
上堂。真不掩偽。曲不藏直。白日青天。雷轟電激。坐斷
報化佛頭。超出聖凡閫域。大藏與小藏。演出復演入。
卓拄杖云。一毛師子眾毛畢。
上堂。舉古德道。天上無彌勒。地下無彌勒。十字街頭
立。被人喚作賊。師云。天上無彌勒。地下無彌勒。十字
街頭立底是什麼。喝一喝云。賊賊。便下座。
上堂。荊棘林中。有通天大路。長安市上。有陷虎危機。
透得過者。一任八面四方。透不過者。未免墮坑落壍。
豈不見。鹽官國師一日喚侍者云。將我犀牛扇子來。
侍者云。扇子破也。國師云。還我犀牛兒來。侍者無語。
便是者个道理也。靈利漢向者裡下得一轉語。實謂
清風再振。頭角重生。非唯鹽官老漢滿面慚惶。抑且
山僧通身懽喜。有麼有麼。良久云。江上青山老。屋頭
春色遲。箇中消息子。能有幾人知。
上堂。舉世尊初生下時。周行七步。目顧四方。分手指
天地。便云。天上天下唯我獨尊。後來雲門大師云。我
當時若見。一棒打殺。與狗子喫却。貴圖天下太平。師
云。雲門好棒。可殺驚人。撿點將來。未免傷鋒犯手。山
僧當時若見。只消道箇澣盆澣盆。老漢若也知方。管
取暗裏抽身。免見明中落節。事到如今。且放過一著。
何故。砒霜鴆毒難拈出。蜜水糖湯一例澆。
上堂。兩桂垂陰。莫匪少林風旨。一華現瑞。是皆鷲嶺
宗猷。而況龍門上客駢臻。致此道場增勝。庶幾勇猛。
以廣熏修。說甚威音王已前王老師。直須打徹毗盧
藏中第一義。驀拈拄杖卓一下云。有意氣時添意氣。
不風流處也風流。
上堂。一雨普滋。三草二木。雷聲遠震。地上清凉。如來
說一合相。即非一合相。且出息不涉萬緣。入息不居
陰界。一句作麼生道。良久。空生不解岩中坐。惹得天
華動地來。
上堂。僧問。一不做二不休時如何。師云。水底撈明月。
進云。退一步修安樂法。又作麼生。師云。相逢盡道休
官去。林下何曾見一人。僧禮拜。師乃云。絕羅籠脫羈
鎻。雖是善因而招惡果。咄。老松源與麼說話。於唱教
門中。足可觀光。要作臨濟兒孫。未得在。開福莫有長
處麼。擊拂子云。星河秋一鴈。碪杵夜千家。
<pb n="342"/>
小參。一毛穿眾穴。眾穴一毛收。明明百草頭。明明祖
師意。龍睛鶻眼。罔測端倪。疥狗泥猪。虗張意氣。五祖
和尚云。汝等諸人。見山僧竪起拂子。便作勝解。及乎
山禽聚集。牛動尾巴。却作等閑。殊不知。櫩聲不斷前
旬雨。電影還連後夜雷。大眾。者箇便是金剛圈栗棘
蓬。若也吞得透得。參學事畢。山僧一夏已來。公委出
入。不能與諸人東語西話。然亦未甞不眉毛廝結。其
奈不覺不知。翻成踈外。今夜向箇裡。搖唇鼓舌。撒土
拋沙。撿點將來。大似不識好惡。眾中忽有忍俊不禁
底出來。掀倒禪床喝散大眾。山僧大展坐具。禮他三
拜。何也。莫怪坐來頻勸酒。自從別後見君希。
上堂。舉圓悟和尚示眾云。古德道。結夏已十一日。寒
山子作麼生。又有道。結夏已十一日。水牯牛作麼生。
山僧即不然。結夏已十一日。燈籠露柱作麼生。若識
得燈籠露柱。即識得水牯牛。若識得水牯牛。即識得
寒山子。脫或擬議。老僧在你脚底。師云。千鈞之弩。不
為鼷鼠而發機。三大老也是為他閑事長無明。開福
結夏已十五日了也。堂中兄弟。盡是諸方煅了底金。
總不須問著。行但行。住但住。坐但坐。臥但臥。忽若露
柱著衫南岳去。燈籠沿壁上天台。狸奴白牯無消息
拾得寒山笑滿腮。山僧却有箇細大法門。為汝說破。
下座。巡堂喫茶。
上堂。早間侍者覆上堂。山僧病餘要打睡。聽得堂前
法鼓鳴。又把眉毛重剔起。說張三話李四。淨行何曾
有些子。打殺應知狗不噇。何事諸人妄相許。喝一喝。
上堂。真淨和尚一日舉教中道。不見一法是大過患。
喝一喝云。有什麼過。卓拄杖云。有什麼患。復橫按拄
杖云。德山棒臨濟喝。舉世何人解提掇。天高地迴萬
象閑。總是僧家好時節。擲下拄杖云。是什麼時節。喝
一喝。下座。老真淨。可謂知時識節。善說法要。撿點將
來。不免大驚小怪。所以開福尋常不要捏怪。拈拄杖
云。大眾還見麼。若道見。見个什麼。若道不見。却是諸
人捏怪。靠拄杖云。見怪不怪。其怪自壞。下座。
上堂。一夏工夫餘半月。也堪懽喜也堪驚。山僧有口
不敢道。留得雙眉蓋眼睛。且道。是什麼眼睛。若也道
得。一大藏教八萬四千法門。不消一擊。若道不得。莫
道無事好。下座。
上堂。舉二十五祖婆舍斯多。與外道無我尊論議。外
道曰。請師默論。不假言說。祖曰。不假言說。孰知勝負。
曰但取其義。曰汝以何為義。曰無心為義。曰汝既無
心。安得義乎。曰我說無心。當名非義。曰汝說無心。當
名非義。我說非心。當義非名。曰當義非名。誰能辨義。
曰汝名非義。此名何名。曰為辯非義。是名無名。曰名
既非名。義亦非義。辯者是誰。當辯何物。如是往復四
十九反。外道杜口信伏。大慧和尚云。婆舍斯多何用
忉怛。當時若見他道請師默論。不假言說。便云。義墮
也。即今莫有要與妙喜默論者麼。或有箇衲僧出來
道義墮也。我也知你向鬼窟裡作活計。師云。騎賊馬
趕賊。奪賊槍殺賊。回天轉地。合水和泥。教外一宗。掃
土而盡。開福門下。今日忽有箇漢出來道。請師默論。
不假言說。劈脊便棒。還委悉麼。棒頭有眼明如日。要
識真金火裡看。
上堂。僧問。摩竭掩室意旨如何。師云。打破天關。掀翻
地軸。進云。毗耶杜詞。又作麼生。師云。一狀領過。進云。
不涉二途。如何舉唱。師云。蛇無頭不行。進云。與麼則
出他古人圈繢不得。師云。你喚什麼作古人圈繢。僧
擬議。師便打。乃云。摩竭掩室。毗耶杜詞。打破天關。掀
翻地軸。山僧與麼答話。已是屈辱先宗。汝等諸人。擬
更蹈步向前。未免[書-曰+(且-二+人)]蛇添足。喝一喝云。參堂去。
上堂。好箇中秋節。莫言無供養。風吹丹桂華。清香滿
天上。諸人眼裡也飽。耳裡也飽。鼻裡也飽。只恐肚裡
不飽。若得肚裡飽去。則不疑佛。不疑祖。不疑天下老
和尚。拈出袖裡金鎚。打開光明寶藏。不涉凡聖路岐。
<pb n="343"/>
便是渡河香象。喝一喝。
上堂。真不掩偽。曲不藏直。一句截流。萬機寢息。拈拄
杖卓一下云。寒山拾得。
祖忌拈香。碧眼胡尊性急。一語不投機。闔國追不及。
少林面壁弄盡精神。只消斷臂師僧三拜而立。伎倆
既盡。心事亦休。隻履西歸。空棺示跡。後代兒孫。充滿
中國。莫不向今日燒牛頭栴檀之香。具酥酪醍醐之
食。用伸追遠。用報恩德。正眼觀來。何異捧漏巵以灌
焦釜。而終莫能濕。所以開福比丘。蒸雲門胡餅。烹趙
州釅茶。雖然禮貌粗踈。畢竟臭味相入。
上堂。僧問。掬水月在手時如何。師云。弄花香滿衣。進
云。和尚因什麼。攙行奪市。師云。闍梨莫曾到此間麼。
進云。曾到。師云。大似不相識。僧便禮拜。師乃云。大洋
海底蓬塵起。百尺竿頭掉臂行。三世如來說不到。扶
桑日午打三更。
小參。一年來一年去。來既無從。去亦無至。北禪分歲
勾賊破家。汾陽罷參知慚知愧。所以山僧三四年間。
來此與諸人相聚。行則與諸人同行。住則與諸人同
住。臥則與諸人同臥。起則與諸人同起。直饒起倒不
同。畢竟脫離泥水。與麼與麼。平地上喫交。鬼門中貼
卦。不與麼不與麼。跛驢蹈倒摘茶輪。草菴卸下瑠璃
瓦。阿呵呵。會也麼。一釋迦。二元和。三佛陀。從將支遁
[鴳-女+隹]。喚作右軍鵝。
復舉僧問雲門。如何是雲門一曲。門云。臘月二十五。
師云。大小雲門。盡力只道得到者裡。今夜忽有問。如
何是開福一曲。只對他道。明日是新年。且道與古人
是同是別。聽取一頌。臘月二十五。一曲喧今古。明日
是新年。袈裟搭半肩。同不同別不別。珊瑚枝枝撑著
月久立。
元宵。進退兩序上堂。十五日已前。明中有暗。十五日
已後。暗中有明。正當十五日。明暗雙忘。體用俱寂。譬
如千燈洞照一室。光光交羅各不相借。且道。是知事
分上事。頭首分上事。諸人分上事。莫有道得底麼。拈
拄杖卓一下云。蟭螟睫上放元宵。狸奴倒上菩提樹。
上堂。僧問。天不能蓋。地不能載時如何。師云。闍梨得
自由。僧便禮拜而出。師云。依俙越國。彷彿楊州。師乃
云。天不能蓋。地不能載。依俙越國。彷彿楊州。打開布
袋。隨流入流。今朝有酒今朝醉。明日無錢明日求。拍
禪床。下座。
上堂。日月有晦明。虗空沒明晦。佛佛體皆同。塵塵自
三昧。拈將須彌盧。塞斷香水海。動靜不留情。是名觀
自在。
上堂。舉雲門問踈山。如何是法身邊事。山云。枯樁。又
問。如何是法身向上事。山云。非枯樁。門云。還許學人
說道理也無。山云許。門云。枯樁豈不是明法身邊事。
山云是。門云。非枯樁豈不是明法身向上事。山云是。
門云。只如法身。還該一切否。山云。爭得不該。門指淨
缾云。法身還該者箇麼。山云。闍梨莫向淨缾邊會。門
便禮拜。師云。雲門也善切磋琢磨。若不是踈山老漢。
幾被打破蔡州。今日忽有問山僧。如何是法身邊事。
劈脊便棒。若更問如何是法身向上事。便與連夜趕
出。非唯坐斷天下人舌頭。且免得靈利衲僧。向枯樁
邊著到。
小參。二千年前。大覺世尊。將一條斷貫索。穿你天下
衲僧鼻孔。東土西天。無敢違者。二千年後。者索子落
在欲上座手中。拈起也眉間掛劍血濺梵天。放下也
藏海風清波平浪靜。當此四月十五。結却布袋頭。盡
十方世界四聖六凡情與無情總在者裡。內不放出。
外不放入。莫道諸天散華無路。外道潛[覤-儿+丘]無門。便是
釋迦老子。再出頭來。也卒摸索不著。是你諸人。二六
時中。於其中間。行住坐臥。各不相妨。所以道。譬如大
火聚。猛𦦨同時發。各各不相知。諸法亦如是。又如河
中水。川流競奔逝。各各不相知。諸法亦如是。如是如
<pb n="344"/>
是。芍藥花開菩薩面。不如是不如是。㯶櫚葉散夜叉
頭。羚羊掛角無蹤跡。笑倒溈山水牯牛。
復舉裴相國云。終日圓覺而未甞圓覺者凡夫也。欲
證圓覺而未極圓覺者菩薩也。具足圓覺而住持圓
覺者如來也。後來楊次公云。終日圓覺而未甞圓覺
者如來也。具足圓覺而住持圓覺者菩薩也。欲證圓
覺而未極圓覺者凡夫也。師云。者兩箇措大。可謂徐
六擔板各見一邊。山僧與他捏作一團。向無星秤子
上。玷捶將來。一箇恰重半斤。一箇恰重八兩。不作貴
不作賤。作麼生買。拍禪床云。莫謂龍門無宿客。明朝
更試錦標看。久立。

了菴和尚語錄卷第一

<sarticle>了菴和尚語錄卷第二</sarticle>

<other>住嘉興路本覺禪寺語錄</other>
參學比丘　可興　文康　等編
元統元年。臘月二十六日。入寺。指山門云。門門有路。
達者猶迷。捩轉天關。是誰知有。喝一喝。
佛殿。性覺妙明。本覺明妙。脫却鶻臭衫。卸下膩脂帽。
三世十方稱善導。
祖堂。文不文。武不武。佛不佛。祖不祖。馬頷對驢腮。五
五二十五。
據室。橫按拄杖云。有正偏不犯底手。具啐⿰口豕同時底
用。總須列在下風。卓拄杖。喝一喝。
廣教府䟽。親承佛旨。示作王臣。以廣教化。以福斯民。
其知有者不在重拈。未辯來風試聽宣讀。
山門疏。未入門來有一句子。既到者裡半字全無。畢
竟如何。蘇盧蘇盧。
指法座云。高步毗盧頂。不稟釋迦文。是你諸人。常行
三昧。山僧曲順時宜。和泥合水去也。遂陞座。拈香。祝
聖罷。就座。上首白椎云。法筵龍象眾。當觀第一義。師
云。第一義諦。非智所知。一椎擊碎。徧界流輝。格外明
宗。出眾相見。僧問。突雲雛鳳應昌時。炳霧文彪百世
師。格外有機提祖令。好風先發領南枝。為國開堂。願
聞祝贊。師云。瑞氣逢嘉運。靈苗觸處生。進云。萬歲山
頭松不老。千秋㵎底水長清。師云。須彌頂上擊金鐘。
進云。祝聖已蒙師指示。向上宗乘事若何。師云。三歲
孩兒抱華鼓。莫來攔我毬門路。進云。不因楊得意。爭
識馬相如。師云。三生六十劫。復有僧出。師喝云。問話
且止。只知問禪問道。要且不知問頭來處。且道。問頭
從什麼處來。竪起拂子云。還見麼。山僧拂子。變作釋
迦世尊。起道樹詣鹿苑。為五比丘。轉四諦法輪。然後
周旋三百法會之中。乃至多子塔前。以實相無相微
妙法門。付囑摩訶迦葉。傳付將來。無令斷絕。能事既
畢。還復本形。大眾。若喚作山僧拂子。又是釋迦世尊。
若喚作釋迦世尊。又是山僧拂子。若道山僧拂子便
是釋迦世尊。釋迦世尊即是山僧拂子。未免顢頇佛
性。儱侗真如。且作麼生分得去。若分得去。便可向無
中唱有。有中唱無。一為無量。無量為一。小中現大。大
中現小。於一毫端。現寶王剎。坐微塵裡。轉大法輪。提
祖師印。駕鉄牛機。或則先照後用。或則先用後照。或
則照用同時。或則照用不同時。你要識先照後用麼。
如蛇有角。你要識先用後照麼。似虎無齒。你要識照
用同時麼。背負須彌。肩橫日月。你要識照用不同時
麼。掀翻地軸。蹈斷天關。喝一喝。便與麼隔關山。不與
麼絕遮攔。四海五湖皇化裡。吾家曲子萬年懽。擊拂子。
復舉保壽開堂。三聖推出一僧。保壽便打。三聖云。與
麼為人。瞎却鎮州一城人眼去在。保壽擲下拄杖。便
歸方丈。師云。用劈箭機。發千鈞弩。固是。兵隨印轉。將
逐符行。且畢竟成得什麼邊事。拍禪床云。天南并地
北。一舉一時收。
<pb n="345"/>
小參僧問。承師有言。未入門時有一句子。畢竟是什
麼一句。師云。盡力吐不出。進云。既到者裡。因什麼半
字全無。師云。相逢自有知音知。何必清風動天地。進
云。遠離中山。來赴本覺。作麼生是不動尊。師云。嗟汝
在途經日久。思量未曉却沉迷。進云。豈無方便。師云。
任從滄海變。終不為君通。進云。將謂少林消息斷。一
華重綻劫前春。便禮拜。師乃云。萬仞崖頭通一線。佛
手未收驢脚現。平田放出焦尾蟲。那吒眼開菩薩面。
所以道。機輪轉處作者猶迷。正令當行十方坐斷。直
得你面前無我。我面前無你。自然聲和響順。形直影
端。敲唱雙行。主賓道合。又說甚麼雲月是同溪山各
異。要知坐斷天下人舌頭。只消無舌人解語。驀拈拄
杖云。拄杖子走遍四天下。氣宇如王。因甚到山僧手
中。却與新婦見阿家相似。還會麼。龍吟霧起。虎嘯風
生。和氣一團春萬里。梅花枝上月三更。卓拄杖一下。
復舉風穴初參南院問云。入門須辨主。端的請師分。
院以左手拍膝一下。穴便喝。院以右手拍膝一下。穴
又喝。院舉左手云。者箇且從闍梨。又舉右手云。者个
作麼生。穴云。瞎。院拈拄杖。穴云。作什麼。倒奪打和尚
去。莫言不道。院擲下拄杖云。今日被黃面浙子。鈍置
一上。穴云。大似持鉢不得。詐道不飢。院云。上座莫曾
到此間麼。穴云。是何言與。院云。好好相借問。穴云。也
不得放過。院云。且坐喫茶。精金躍冶。正要鉗鎚。赤驥
追風。豈資鞭影。是佗南院末上大殺傷慈。直到下捎
分疏不下。本覺者裡。設有人問。入門須辨主。端的請
師分。便與連夜趕出。何故。當門不用栽荊棘。後代兒
孫惹著衣。久立。
小參。僧問。有物先天地。無形本寂寥。能為萬象主。不
逐四時凋。且道。是什麼物。師云。杲日當天。盲人摸地。
進云。爭奈頂門上輝大寶光。脚跟下縱橫十字。師便
喝。僧亦喝。師云。我喝汝亦喝。僧無語。師云。放過一著。
乃云。年窮歲盡。黃梅石女子母團圞。日往月來。少室
鉄牛甞甘水草。嶺南獦獠唱巴歌。聲聲總是無生調。
好大眾。九衢人靜。大野風清。燈籠與露柱爭光。耐重
對金剛𨁝跳。也無玄也無妙。快活須明者一竅。擊拂
子云。昨日街頭賣杏華。一年春事都來了。喝一喝。
復舉北禪小參云。今夜年窮歲盡。無可與諸人分歲。
未免烹箇露地白牛。燒榾柮火。煑野菜羮。唱村田樂。
且恁麼過。何故。免得倚他門戶傍他墻。剛被時人喚
作郎。便下座。歸方丈。時有僧隨後喚云。和尚州中有
公人到來。禪云。作什麼。僧云。勾納筋角。禪遽捋下帽
子擲於地。僧便拾之。禪擒住云。捉賊捉賊。僧即以帽
覆禪頂云。天寒且還和尚。禪呵呵大笑。顧維那云。作
麼生。那云。潭州紙貴。一狀領過。師云。大小北禪。只解
捉賊。不解殺賊。莫有定當得出者麼。久立。珍重。
上堂。新年換舊年。打破又完全。衲僧雖不薦。鼻孔已
遼天。看看。蟭螟睫上放夜市。大蟲舌上打鞦韆。喝一
喝。
上堂。顧視大眾云。會即便會。不會便休。剔起眉毛。白
雲萬里。便下座。歸方丈。侍者云。何不更道取兩句。師
便掌云。識甚好惡。
元宵進退兩序上堂。以字既不成。八字亦不是。侍者
參得禪。畢竟誰相委。三脚驢子弄蹄行。八臂那吒䦨
不住。覺皇殿上慶賞元宵。妙觸宣明成佛子住。擊拂
子云。相逢不飲空歸去。洞裡桃花解笑人。
復舉藥山謂雲巖云。與我喚沙彌來。岩云。和尚喚佗
作什麼。山云。我有个折脚鐺子。要伊提上挈下。岩云。
與麼則與和尚共出隻手。應庵和尚云。藥山道頭。雲
岩知尾。雖然頭尾兩全。要且不識羞耻。師云。老應菴。
只知其一。不知其二。然儉生。不孝。義出豐年。彼時藥
山一个折脚鐺子。只消雲岩提上挈下。已自有餘。較
之本覺今日。若非兩班賢佐。叶力扶持。便見寒火
冷。以故不蓄莖虀粒米。直教來者飽齁齁地去。豈不
<pb n="346"/>
出他古人。還委悉麼。雪後始知松栢操。事難方見丈
夫心。
俊書記至上堂。隔山見煙早知是火。隔墻見角便知
是牛。雲間棒頭。洞山打失鼻孔。慈明室裡。積翠換却
髑髏。人平不語。水平不流。欲窮千里目。更上一層樓。
上堂。桃華紅李花白。燕語鶯啼。山清水碧。聲不是聲。
色不是色。作者相逢。破塵破的。觀音菩薩將錢買胡
餅。放下手却是饅頭。管取一大藏中。收他不得。下座。
天壽節啟建上堂。我此法印。為欲利益世間故說。在
所遊方。勿妄宣傳。豁開無上妙門。普請大家證入。便
乃如貧得寶。如民得王。如病得醫。如炬除暗。頭頭物
物普現威權。剎剎塵塵全彰海印。拍禪床云。天上有
星皆拱北。人間無水不朝東。
上堂。般若如大火聚。般若如金剛𦦨。般若如塗毒鼓。
無你近傍分。無你⿰占支挅分。無你趣向分。豈不見。趙州
問南泉云。如何是道。泉云。平常心是道。州云。還假趣
向否。泉云。擬向即乖。州云。不擬爭知是道。泉云。道不
属知。不属不知。知是妄覺。不知是無記。若真達不疑
之道。廓然蕩豁。如大虗空。豈可強是非耶。好大眾。古
人千門萬戶。一時打開了也。靈利底便合乘時搆取。
待你眨得眼來。何翅白雲千里萬里。拍禪床云。滿地
落花春已過。綠陰空鎖舊莓苔。
浴佛上堂。淨法界身本無出沒。萬象平沉。虗空突兀。
大悲願力示現受生。寸絲不掛。天下橫行。以拂子擊
禪床云。志士苦日短。愁人知夜長。
上堂。袖裡金椎一擊開。大千沙界絕纖埃。祖師不會
渾閑事。直往流沙去不回。乃高聲喚云。來也來也。大
眾擡首。師云。僧堂[覤-儿+丘]破香積厨。螭吻咬殺佛殿脊。
上堂。舉圓悟與佛燈過溪次。驀將佛燈。推向水中。便
問。牛頭未見四祖時如何。燈云。潭深魚聚。又問。見後
如何。燈云。樹高招風。又問。見與未見時如何。燈云。伸
脚只在縮脚裡。師云。佛燈得即得。未免帶水拖泥。圓
悟高即高。爭奈使心用行。雖然。不入驚人浪。難逢稱
意魚。
天壽聖節滿散上堂。指法座云。踞天寧之寶座。提鷲
嶺之宗綱。任是須彌燈王。也須倒退三舍。便陞座。拈
香云。功德林中。掀天馥郁。華藏海內。特地芬芳。拈來
則瑞靄九重。爇處乃懽騰萬國。當虹流電繞之日。是
河清海晏之時。本覺臣僧清欲。奉為本路眾官。爇向
爐中。祝延
今上皇帝聖躬。萬歲萬歲萬萬歲。陛下恭願。道超堯
舜。德邁羲軒。空芥城而聖曆彌昌。拂劫石而皇基益
壯。遂就座。召眾云。一問一答。是影子邊事。一棒一喝。
是影子邊事。乃至揚眉瞬目竪拂敲床。辨似維摩。智
如妙德。總是影子邊事。作麼生是本體邊事。莫有向
千聖著眼不及處。道得底麼。問答罷。師乃云。列聖叢
中闡化權。掃除空有示真傳。一言截斷千江口。萬仞
峯頭始得玄。直得如天溥蓋。似地溥擎。如日普照。如
風普吹。無一物不是真乘。無一法不是妙用。舉足下
足。總是圓覺伽藍。護生殺生。莫非平等性智。便乃張
起濟岸帆。撥動度人舟。於三界海內。不著此岸。不著
彼岸。不住中流。運載四生。梯航九有。豈不是大力量
人。成就大力量事。故我　當今聖主。離兜率降王宮。
出母胎建皇極。金輪御而萬國寧。玉燭調而四時序。
普天率土。共仰
皇恩。草木昆虫。均霑帝澤。到者裡。不謂不知而不容。
不謂知之而含育。蕩蕩乎無能名焉。皜皜乎其可尚
已。所謂靈山付囑。正在於斯。一句全提。大家薦取。還
委悉麼。洪鈞妙力先天地。葉葉華華總是春。
復舉。同光帝謂興化和尚云。朕收中原得一寶。只是
無人肯酬價。化云。略借一看。帝遂托起幞頭脚示之。
化云。君王之寶。誰敢酬價。師云。折錐探地脉。後來雪
豆云。不是興化作家。洎乎高價酬却。師云。斫額望扶
<pb n="347"/>
桑。本覺莫有長處麼。聽取一頌。敲出鳳凰五色髓。擊
碎驪龍明月珠。千古華山山脚下。只應潘閬倒騎驢。
久立尊官。伏惟珍重。
上堂。舉松源和尚示眾云。古者道。拈起也天回地轉。
放下也草偃風行。冶父則不然。拈起也乾坤黯黑。放
下也瓦礫生光。忽有一箇半箇。驀然⿰翟支瞎頂門。達磨
一宗未至寂寥在。師云。老松源只見錐頭利。不見鑿
頭方。壽山即不然。拈起也南山起雲。放下也北山下
雨。不拈不放時如何。三級浪高魚化龍。痴人猶戽夜
塘水。下座。
散青苗會上堂。四十九年。無法可說。一代時教。玉轉
珠回。透得過者。不滯兩邊。透不過者。無繩自縛。壽山
有條活路。與諸人共行。竪起拂子云。還見麼。始從鹿
野苑。終至䟦提河。於是中間。密雲彌布。徧覆三千大
千世界。其澤普澍。率土充洽。山川嶮谷。幽䆳所生。卉
木叢林。諸藥草等。甘蔗蒲萄。百穀苗稼。悉皆充足。幸
自可憐生。無端雲門手中扇子。𨁝跳上天。築著帝釋
鼻孔。東海鯉魚打一棒。雨似盆傾。擊拂子云。錦上鋪
花又一層。
報國希白和尚訃至上堂。未達境惟心。起種種分別。
達境惟心已。分別則不生。於不生法中。獨露本來面
目。直是離相離名。絕對絕待。破塵破的。透色透聲。故
我報國和尚。得此三昧。兩處住山。單傳正印。掃除邪
解。扶樹此宗。能事既畢。撒手那邊。末後全提。甚生光
彩。且道與他摩胸告眾。槨示雙趺。是同是別。拍禪床
云。羚羊掛角千峯上。更有羚羊在上峯。
解夏小參。昔本不曾結。今也何須解。解結本無心。無
縛無脫者。恁麼恁麼。森羅萬象徹底孤危。大地山河
通上嶮峻。不恁麼不恁麼。大陽門下日日三秋。明月
堂前時時九夏。恁麼中有不恁麼。不恁麼中却恁麼。
一切智通無障礙。拈燈籠來佛殿裡。將山門安燈籠
上。敢問大眾。九十日內。還得相應也未。其或未然。山
僧却有箇方便。驀拈拄杖。卓一下云。西風一陣來。落
葉兩三片。
復舉。明招行脚時。到泉州興教坦和尚處。坦上堂云。
行脚高士。一人所在亦須到。半人所在亦須到。明招
便問。一人所在即不問。如何是半人所在。坦無語。後
來却令小師問明招。如何是半人所在。招云。你要識
半人所在麼。也只是个弄泥團漢。應菴和尚拈云。我
聞獨眼龍。果然只具一隻眼。今日忽有衲僧問。如何
是半人所在。劈脊便棒。更問如何是一人所在。便與
趕出。何故。一不做二不休。師云。等是弄泥團漢。應菴
老人較些子。復成一頌。舉似大眾。興教提持不受謾。
明招隨例弄泥團。棒頭有眼明如日。要識真金火裡
看。
上堂。僧問。洞山云。秋初夏末。東去西去。須向萬里無
寸草處去。意旨如何。師云。渾鋼打就。生鐵鑄成。進云。
只如石霜聞云。何不道出門便是草。又作麼生。師云。
一箇砑郎當。一箇福建子。師乃云。十五日已前。透底
金剛圈。十五日已後。吞底栗棘蓬。正當十五日。解開
布袋口。衲子路頭通。卓拄杖云。有星皆拱北。無水不
朝東。
中秋客至上堂。靈山指月。曹溪話月。馬祖百丈西堂
南泉翫月。盤山道。心月孤圓。光吞萬象。光非照境。境
亦非存。光境俱亡。復是何物。癩馬繫枯樁。洞山道。光
境未亡。復是何物。黑牛臥死水。育王師翁云。月在水
中撈不上。徒勞⿰翟支碎水中天。夜深山寺開門睡。月自
飛來在面前。用盡自己心。笑破他人口。本覺今日中
秋。靈山上客垂訪。適值滿天風雨。既無可修行。又無
可供養。終不拂袖便行。未免相與憑危闌倚曲檻。推
出手面一輪。直是清光萬里。三關不立。開鑿人天。四
句頓除。光揚祖道。擊拂子云。八萬四千非鳳毛。三十
三人入虎穴。
<pb n="348"/>
開爐上堂。古鏡闊狹。火爐淺深。柴炭全無。光𦦨萬丈。
無賓主話不用商量。殺活靈機何須舉唱。語是誑默
是謗。語默向上有事在。懷州牛喫禾。益州馬腹脹。天
下覓醫人。灸猪左膊上。喝一喝。下座。
祖忌拈香。行解相應。宗說俱通。眼空四海。氣吐長虹。
未離西乾。好椎一頓。既來東土。聊且相容。一華開五
葉。隨分得春風。
客至上堂。達磨西來。不立文字。直指人心。見性成佛。
者箇說話。是人知有。只如一大藏教。五千四十八卷。
是佛說是魔說。定當得出。不妨小玉聲中。承虗接響。
琉璃殿上。簸土揚塵。拈三條篾。束取肚皮。到處住山
去。其或未然。且聽壽山拄杖。現神變相。卓拄杖。金椎
影動。寶劍光寒。一鏃三關隨手破。謝郎不在釣漁船。
上堂。僧問。如何是佛。師云。面前案山子。進云。法即不
問。如何是僧。師云。三頭兩面得人憎。僧禮拜。師却問
云。如何是法。僧云。明年更有新條在。惱亂春風卒未
休。師云。洎不問過。師乃云。相逢不拈出。舉意便知有。
撥轉上頭關。大作師子吼。展開驢脚。伸出佛手。握金
剛椎碎窠臼。東土西乾何似生。个个看來日中斗。
冬至小參。僧問。陰極陽生則不問。祖師門下事如何。
師云。石笋抽條長丈二。進云。牛頭未見四祖時如何。
師云。華陰山前百尺井。進云。見後如何。師云。祝融峯
頂萬年松。進云。去此二途。願聞法要。師云。休將閑學
解。埋沒祖師心。師乃云。前佛性命。後佛紀綱。總在者
裡。把住則六陰充塞。放行則一陽復生。不說笋迸石
頭。不說華開鐵樹。只教行者擊鼓小參。且免諸人大
家瞌睡。委悉麼。眼若不睡。諸夢自除。心若不異。萬法
一如。拈須彌山秤作二兩。東頭賣賤。西頭賣貴。任是
本色衲僧。到此也無辨處。豈不見。臨濟問黃檗佛法
的的大意。三度被打六十拄杖。如蒿枝拂相似。及至
高安灘上。便解知歸。興化道。我在南方。行脚一遭。拄
杖頭未甞撥著一箇會佛法底。逗到大覺堂前。卸下
衲衣。痛領一頓。却言我於此時。親見臨濟先師。在黃
檗喫棒底意旨。諸禪德。全鋒敵勝。未是作家。遺劍刻
舟。豈堪持論。雖然。若不藍田射石虎。幾乎悞殺李將
軍。
復舉。無業國師云。若一毫凡聖情念未盡。不免入驢
胎馬腹裡。白雲端和尚云。設使一毫凡聖情念淨盡。
也不免入驢胎馬腹裡。師云。一毫頭凡聖情念未盡。
入驢胎馬腹則固是。一毫頭凡聖情念淨盡。因什麼
亦入驢胎馬腹。要見無業則易。要見白雲則難。咄。解
用不須雙刃劍。延齡何必九還丹。
上堂。南泉斬猫。趙州戴草鞋而出。興化法戰。克賓設
饡飯便行。是皆發揮本有靈光。要且不借別人鼻孔
出氣。所以。前日首座說法。高聳人天。今朝道伴相過。
光揚宗眼。且道。山僧鼓兩片皮。成得什麼邊事。拍禪
床。從前汗馬無人識。只要重論蓋代功。
臘八上堂。二千年前。正覺山前。明星現時。釋迦世尊。
成等正覺。二千年後。本覺山中。明星現時。我此一眾。
成箇什麼。喝一喝。覺即了不施功。定慧圓明不滯空。
東㵎水流西㵎水。南山燒炭北山紅。
泉心濮司判薦亡請小參。問答罷。師乃云。惟心淨土
露堂堂。自性彌陀不覆藏。直下豁開千聖眼。更於何
處覓西方。所以道。欲識佛性義。當觀時節因緣。時節
若至。其理自彰。即今時節已至。作麼生說箇自彰底
道理。莫是痛念父母養育劬勞底是麼。莫是棄官辭
祿菽水盡懽底是麼。莫是慎終追遠懷報罔極底是
麼。莫是出離生死超越彼岸底是麼。莫是娑婆報盡
淨土緣興底是麼。莫是蓮臺托質華開見佛底是麼。
莫是聞佛說法證無生忍底是麼。莫是既得忍已思
念度生底是麼。莫是功圓果滿成佛菩提底是麼。莫
是所作已辦入般涅槃底是麼。且喜沒交涉。釋迦老
子道。一念普觀無量劫。無去無來亦無住。如是了知
<pb n="349"/>
三世事。超諸方便成十力。者裡悟去。便知成法破法。
皆名涅槃。智慧愚痴。通為般若。菩薩外道。所成就法。
同是菩提。無明真如。無異境界。諸戒定慧。及淫怒痴。
俱是梵行。地獄天宮。皆為淨土。有性無性。齊成佛道。
如是則故安人吳氏妙善。八十二年前。生本不曾生。
八十二年後。滅本不曾滅。生滅二緣離。長空輝一月。
故母安人既如是。孺人錢氏亦如是。孺人錢氏既如
是。現前大眾亦如是。現前大眾既如是。十方法界。若
聖若凡。若僧若俗。若男若女。情與無情。悉亦如是。如
是之法。佛祖密付。莫分彼我。彼我無差。法王法道。[懨-猒+火]
廓無涯。好大眾。淨極光通達。寂照含虗空。却來觀世
間。猶如夢中事。三世諸佛是夢。六代祖師是夢。天下
老和尚是夢。見前大眾是夢。生底是夢。死底是無。說
底是夢。聽底是夢。真如解脫是夢。菩提涅槃是夢。無
明煩惱是夢。六道輪回是夢。夢破塵勞一物無。焦磚
打著連底凍。正與麼時。只如二安人。獨脫無依。超然
邁往一句。又作麼生道。擊拂子云。國土動搖迎勢至。
寶華彌滿送觀音。
上堂。今朝正月十五。壽山[托-七+友]貧作富。曜滿月之心燈。
掩繁星於霄路。非唯與新舊兩序慶賀元宵。抑且要
謝雲峯座元遠勤垂顧。驀拈拄杖卓一下云。夜明簾
外舞三臺。別有一機[懨-猒+火]佛祖。喝一喝。
佛涅槃上堂。釋迦老子道。一切法不生。一切法不滅。
若能如是解。諸佛常現前。及至雙林示滅。却摩胸告
眾云。汝等善觀吾紫磨金色之身。瞻仰取足。勿令後
悔。何也今日則有。明日則無。又云。若謂吾滅度。非吾
弟子。若謂吾不滅度。亦非吾弟子。且作麼生委悉。拍
禪床云。海枯終見底。人死不知心。
上堂。一大藏教。是箇切脚。畢竟正文。無人道著。你要
識正文麼。上大人。丘乙己。化三千。七十士爾小生。八
九子。佳作仁。可知禮也。眾中忽有箇衲僧出來道。恁
麼提唱。實謂聞所未聞。山僧不免分付維那。明窻下
安排。忽若更道。恁麼提唱。料掉沒交涉。山僧亦不免
分付。明窻下安排。何故。直鈎釣鯨鼇。曲鈎釣龜鼈。金
雞啼上玉闌干。別有佳聲繼前哲。喝一喝。
秀峯長老募緣建塔至上堂。舉玄沙侍雪峯行次。峯
指面前云。者一片地。好造箇無縫塔。沙云。高多少。峯
顧視上下。沙云。人天福報不無和尚。若是靈山授記。
未夢見在。峯云。爾又作麼生。沙云。七尺八尺。師云。一
人平地上掘坑。一人虗空裡釘橛。後來琅瑘云。家肥
生孝子。國覇有謀臣。師云。隨風倒柁漢。今日秀峯長
老。正要造个無縫塔。遠遠過我。不免贈个塔樣。良久
云。會麼高而無上。廣莫可極。淵而無下。深不可測。浩
浩波光。重重山色。一道清虗亘古今。八面香風惹衣
裓。擊拂子下座。
上堂。一喝分賓主。三玄辨正宗。祖師門下客。無處不
融通。只如道毗廬藏中有大經卷。量等三千大千世
界。書寫三千大千世界中事。藏在一微塵中。只者一
塵。從甚處得來。良久云。南天台北五臺。便下座。
清明上堂。冬至寒食一百五。今朝正是三月六。山又
綠水又綠。一聲欵乃漁家曲。山僧昨日偶爾郊行。作
得一偈。舉似大眾。華冠不整舍那衣。禿帚還隨破畚
箕。五个老婆三个醜。一雙紅杏換消梨。下座。
砌墻栽松上堂。兔不遲烏不速。九十春光頓周足。今
朝物候啟朱明。依然一水當門綠。黃金為墻。白銀為
屋。還他有力量人。作此無窮勝福。豈不見。黃檗謂臨
濟云。深山裡栽許多松。作什麼。濟云。一為山門作境
致。二為後人作標榜。道了。以钁打地三下。檗云。吾宗
到汝大興於世。古既如是。今豈不然。所以雲屋都寺。
打開寶藏。運出家珍。磨塼底磨塼。礲石底礲石。直從
根脚做倒下梢。峻似銀山。堅如鐵壁。風吹不入。雨打
不濕。窮天地亘萬世而不撓不搖。正恁麼時。且功成
不處一句。又作麼生道。擊拂子云。千峯勢到岳邊止。
<pb n="350"/>
萬派聲歸海上消。
浴佛上堂。釋迦世尊。未離兜率。猶較些子。及乎駕日
輪香象。入大術胎中。右脇誕生。七手八脚。一時呈露。
却道天上天下。唯我獨尊。何異蟭螟蟲。向蚊子眼睫
上作窠。於十字街頭。揚聲大呌云。土曠人稀相逢者
少。二千年後。有个折脚老比丘。忍俊不禁道。我當時
若見一棒打殺。與狗子喫却。貴圖天下太平。然雖賊
過後張弓。抑且救得一半。只那一半落在本覺手裡。
不免深掘坑子。與伊埋却。復牽牛踏過。直教光芒淨
盡。痕跡全無。何故。不見道。父為子隱。子為父隱。直在
其中矣。
小參。雨歇江天。時當初夏。槐陰日永。柳岸風清。會四
海禪流。結靈山聖制。頓轡於華嚴法界。燕坐於圓覺
妙場。知幻即離。不作方便。離幻即覺。亦無漸次。盡大
地撮來如粟米粒大。拋向面前。拈斷貫索穿却衲僧
鼻孔。直得鷹揚虎視。電激星馳。逢佛殺佛。逢祖殺祖。
逢羅漢殺羅漢。所以道。護生須是殺。殺盡始安居。會
得个中意。鐵船水上浮。竪起拂子云。德山臨濟雲門
趙州。總在者裡。說安居法。只是鬪唇合觜。愛討便宜。
據令而行。不消一擊。擊拂子云。咄咄咄。力囗希。昔年
覔火和煙得。今日擔泉帶月歸。
復舉臨濟問黃檗云。如何是佛法的的大意。三度被
打六十拄杖。遂辭黃檗。檗云。高安大愚處去。徑造大
愚。愚問云。甚處來。濟云。黃檗來。愚云。有何言句。濟云。
某甲三問佛法的的大意。三度被打六十拄杖。不知
過在什麼處。愚云。黃檗恁麼老婆心切。濟大悟云。元
來黃檗佛法無多子。愚乃搊住云。適來道不知過在
甚處。如今又道佛法無多子。是多少。濟向大愚肋下
築三拳。愚拓開云。汝師黃檗。非干我事。濟便回黃檗。
檗問云。返太速乎。濟云。只為老婆心切。檗云。者大愚
老漢。待來與伊一頓。濟云。說什麼待來。即今便與。遂
鼓一掌。檗笑云。者風顛漢。却來者裡捋虎須。參堂去。
白雲端和尚頌云。一拳拳倒黃[鴳-女+隹]樓。一躍躍翻鸚鵡
洲。有意氣時添意氣。不風流處也風流。黃龍南和尚
舉了。極口稱讚。時真淨云。端兄見處。與某甲一般。龍
云。你見處作麼生。淨擬開口。龍便喝云。端會。你不會。
師云。真淨未曾開口。黃龍因什麼道他不會。聽取一
頌。萬煅爐中烈𦦨紅。點金成鐵顯全功。一椎擊碎渾
閑事。三世如來在下風。
上堂。僧問。舉一不得舉二。放過一著落在第二。時如
何。師云。懷州牛喫禾。益州馬腹脹。進云。雲門扇子。𨁝
跳上天。築著帝釋鼻孔。東海鯉魚打一棒。雨似盆傾。
又作麼生。師云。西川斬[書-曰+(且-二+人)]像。陝府人頭落。僧禮拜。師
乃舉。五祖演和尚云。諸莊旱澇。不以為憂。一堂兄弟。
不會狗子佛性話。深為可憂。師云。重處偏墜。松源和
尚云。久聚兄弟。正路行者有。只是不能用黑豆法。難
以荷負正宗。佛法到此平沉。苦屈苦屈。師云。同坑無
異土。克由尀耐。二大老。把他諸人。埋向萬仞坑裡。若
據山僧見處。黑豆法有甚難用。僧問洞山。如何是佛。
山云。麻三斤。豈不是黑荳法。僧問雲門。殺父殺母。佛
前懺悔。殺佛殺祖。什麼處懺悔。門云。露。豈不是黑荳
法。乾峯示眾云。舉一不得舉二。放過一著。落在第二。
雲門出眾云。昨日有人從徑山來。却往天台去。峯云。
典座明日。不得普請。豈不是黑荳法。者裡悟去。山僧
性命。在諸人手裡。若也蹉過。諸人性命。却在山僧手
裡。卓拄杖云。路遙知馬力。歲久見人心。
上堂。前半夏已去。後半夏未來。正當今日。謂之中夏。
大眾。過去已往。未來未至。即今事作麼生。莫是二邊
俱莫立。中道不須安。麼者般說話。是你諸人。嚼過了
底殘羮剩飯。因什麼。拶著十个五雙。鼻孔索頭。在別
人手裡。且道。利害在什麼處。一翳在眼。空華亂墜。今
朝五峯先生到來。山僧下榻延致。雖然。儒釋兩歧。必
竟理歸一揆。卓拄杖云。薰風作意松翠凉。白鳥不飛
<pb n="351"/>
天在水。
上堂。僧問。牛頭未見四祖時如何。師云。處處綠楊堪
繫馬。又問。見後如何。師云。家家門首透長安。進云。見
與未見時如何。師云。鮎魚上竹竿。俊鶻趂不及。僧禮
拜。師乃云。豁開大解脫門。普請大家證入。鮎魚上竹
竿。俊鶻趂不及。便下座。
上堂。今朝六月十五。準擬說些禪道。及乎法鼓一鳴。
肚裡一時忘了。只記得。慈明和尚云。南山北嶺松。北
嶺南山草。一雨濶無邊。根苗壯枯槁。好大哥。三百法
會之中。會會說到者裡。自是後代兒孫。根思遲回。當
面蹉過。別別。茫茫普熱。紛紛下雪。引得學語之流。隨
例掉棒打月。喝一喝。下座。
玄學處士姜公對靈小參。法身無相。會萬善以莊嚴。
法眼無瑕。截群機而洞照。三乘由之而建立。五性自
此而區分。開權實頓漸之門。絕生死輪迴之逕。高超
物表。妙出聲前。玄所不能玄。學所不能學。雖居有為
界。示無為法。而不滅壞有為之相。雖居無為界。示有
為法。而不分別無為之性。可以津濟四生。梯航九有。
可以修因證果。報德酬恩。無事不圓。無法不備。正與
麼時。是你諸人。要見玄學處士回機轉位。超凡入聖
處麼。拍禪床云。三世十方歸一念。紫金臺上覺花新。
上堂。拈拄杖。顧視大眾云。眼中見色。耳裡聞聲。圓通
門戶。觸處施呈。你擬向个裡。覔什麼盌。以拄杖趕散。
師會下有僧云。和尚自有禪。只不為我說。又云。不是
說不得。自是不肯說。師聞云。把定死蛇頭。有禪不肯
說。滅却臨濟宗。何人敢饒舌。別別。那吒頂上喫蒺䔧。
金剛脚下流出血。
上堂。僧問。說法不應機。總是非時語。作麼生得應機
去。師云。夜半起來失却牛。天明起來失却火。師乃云。
百不知百不會。天上人間豈堪對。見得徹提得去。吉
了舌頭三千里。金不愽金。水不洗水。夜來月上長珊
瑚。狸奴倒上菩提樹。
師一日云。文殊普賢。起佛見法見。貶向二鐵圍山則
固是。且道。釋迦老子還有過也無。良久云。休。
上堂。頭上是天。脚下是地。南北東西依舊位。中間突
出須彌盧。八寶七珍光煒煒。放便倒扶便起。蟭螟睫
上放夜市。老胡落賺沒人知。急携隻履流沙去。喝。
小參。二千年前。有一轉語。四月十五日已前。與諸人
舉了也。所以九十日內。只貴見成。雖不行棒行喝。棒
喝初不離其機。雖不說證說修。修證豈足究其用。直
得。盡乾坤大地。如个鐵橛子。拋來擲去。轉換自由。今
夜與汝脫却籠頭。別資一路。豈不見。洞山和尚云。秋
初夏末。東去西去。須向萬里無寸草處去。末後最殷
勤。石霜云。出門便是草。截斷脚跟。雖然如是。還知落
處麼。拍禪床云。晝見日夜見星。妙高山色青又青。掀
翻海岳求知己。撥亂乾坤見太平。
復舉。文殊三處度夏。迦葉欲白椎擯之。乃見百千文
殊在前。世尊云。迦葉汝欲擯那箇文殊。迦葉休去。師
云。世尊扶強不扶弱。好與一椎。本覺者裡。若有个般
破規越矩底漢。却須變大地作黃金。攪長河為酥酪。
特榻延之。何故。莫怪坐來頻勸酒。自從別後見君希。
上堂。僧問。如何是通宗通途。師云。東去西去。進云。如
何是叶帶叶路。師云。南來北來。僧退。師乃云。世界恁
麼廣闊。因什麼坐在者裡動不得。拈拄杖云。東去西
去。南來北來。金色尊者。獨上高臺。卓拄杖。下座。
病起上堂。昨日病前日病。病病相尋。無有自性。坐斷
淨名舌頭。倒行摩竭正令。擊拂子。野狐窟裡產狻猊。
獼猴各佩軒轅鏡。
中秋上堂。久矣不上堂。口邊生白醭。侍者來燒請法
香。拈出秦時舊𨍏輅。金剛腦後下一錐。空裡磨盤生
八角。寒山撫掌笑呵呵。夜來月向西邊落。喝一喝。
復舉。長沙與仰山翫月次。山云。人人盡有者箇。只是
用不得。沙云。恰是倩汝用。仰山云。作麼生用。長沙近
<pb n="352"/>
前。與一蹈蹈倒。仰山起來云。師叔直下是箇大蟲。師
云。奇怪諸禪德。仰山大似勾賊破家。當時待他道恰
是倩汝用。便與一蹈蹈倒。直饒岑大蟲。有師子爪牙。
到此也無用處。久立。重九客至上堂。兩兩不成雙。三
三自成九。本色住山人。何處尋窠臼。卓拄杖云。離四
句絕百非。驢前馬後。莫亂針錐。
上堂。摩竭掩室。毗耶杜詞。咬定牙關。不通水泄。本覺
者裡。但管飢來喫飯。困來打眠。熱則取凉。寒則向火。
今朝十月初。一早間喚奴子。深開地爐。滿堆黃葉。方
外高人到來。且貴大家暖熱。只如丹霞燒木佛。因什
麼。院主眉須墮落。請大眾。下一轉語。
祖忌拈香。此土西天。單傳直指。護得眉毛。打失版齒。
隻履空棺。謾神謔鬼。可憐無事人。未能笑得你。
上堂。舉一不得舉二。放過一著。落在第二。相罵饒你
接觜。相唾饒你潑水。南泉斬猫。作麼生。良久。人貧智
短。馬瘦毛長。
小參。即心即佛。非心非佛。不是心。不是佛。不是物。拈
起鐵蒺䔧。打破山鬼窟。是柱不見柱。非柱不見柱。是
非已去了。是非裡薦取。脚跟下色線猶存。是句亦剗。
非句亦剗。臨濟白拈。睦州擔板。似者一火太平奸賊。
亂世英雄。總只無佛處稱尊。若在如今。一時與伊生
按過。拈拄杖畫一畫云。山是山水是水。僧是僧俗是
俗。大盡三十日。小盡二十九。夜短晝長。陰消陽長。是
人知有。只如一畫未形已前。吉凶悔吝。向什麼處著。
到者裡。饒你似鶻捉鳩。未免撈天摸地。若只今日三
明日四。坐消信施。仰愧龍天。閻羅殿前。打鬼骨臀有
日在。卓拄杖云。達磨九年面壁。二祖三拜傳心。老盧
腰石負舂。究竟高登祖位。選佛若無如是眼。宗風那
得到如今。
復舉。僧問六祖。黃梅衣鉢。什麼人得。祖云。會佛法底
人得。僧云。和尚還得麼。祖云。我不得。僧云。為什麼不
得。祖云。我不會佛法。師云。腦後見腮。莫與往來。久立。
上堂。夜來擊鼓小參。為存家教。今日陞堂說法。慶賀
書雲。要知祖意西來。但聽山呼萬歲下座。
上堂。僧問。蟭螟蟲吞却虎時如何。師云。賞你大膽。進
云。恁麼且退身三步。師云。章泉福建頭匾似扇。僧擬
議。師便打云。一任舉似諸方。乃云。一法若有。毗盧墮
在凡夫。萬法若無。普賢失其境界。金圈栗棘。覿面施
呈。擔板阿師。水中撈月。五祖和尚云。山僧有時擬為
你吞却。又為咽喉小。擬為你吐却。又為牙齒礙。還有
為人處也無。喝相逢不在頻頻舉。達者須知暗裡驚。
上堂。舉一明三。目機銖兩。萬仞峯頭。衝開雪浪。乾闥
婆王奏樂。山河大地盡作琴聲。直得須彌岌嶪。海水
波騰。迦葉起舞。世尊證明。是你諸人。因什麼。一向瞌
睡。喝一喝。下座。
小參。金烏飛玉兔走。暑往寒來總仍舊。不涉春緣別
有條。今朝臘月二十九。祖祖相傳。佛佛授手。一句全
提。萬機通透。三聖問雪峯。透網金鱗。以何為食。峯云。
待汝出得網來。即向汝道。三聖云。一千五百人善知
識。話頭也不識。峯云。老僧住持事煩。真不掩偽。曲不
藏直。合水和泥。巖標岳立。永嘉大師道。師子兒眾隨
後。三機便能大哮吼。若是野干逐法王。百年妖怪虗
開口。便是者箇道理也者箇道理。山僧不敢謾你諸
人。那箇道理。諸人也莫謾山僧好。何故。諸人知處。良
遂總知。良遂知處。諸人不知。喝。丫鬟女子[書-曰+(且-二+人)]蛾眉。鸞
鏡臺前語似癡。自說玉顏難比並。却來架上著羅衣。
擊拂子。
看藏經上堂。以字不成。八字不是。玉轉珠回。煇天鑑
地。所以道。法王法力超群生。能以法財施一切。能善
分別諸法相。於第一義而不動。敢問大眾。釋迦老子。
四十九年。三百餘會。橫說竪說。直說曲說。充滿虗空。
周遍法界。且道。是第一義。是第二義。汝等比丘。欽奉
　聖旨。頒降御香。一七日中。三輪同轉。是動不動。者
<pb n="353"/>
裡下得一轉語。便見波斯匿王問世尊。勝義諦中。還
有世俗諦否。若言其有。知不應二。若言其無。知不應
一。一二之義。其義云何。世尊云。大王汝於龍光佛時。
曾問此義。我今無說。汝亦無聞。無說無聞。是名一義
二義。豁開戶牖。萬里不掛片雲。堯風蕩蕩。舜日熈熈。
行者讓途耕者讓畔。且因齋慶讚一句。作麼生道。拈
起少林無孔笛。大家吹出萬年懽。
復舉。東印度國王。請般若多羅祖師齋次。乃問云。諸
人盡轉經。尊者為什麼不轉經。尊者云。貧道出息不
涉萬緣。入息不居陰界。常轉如是經。百千萬億卷。豈
止一卷兩卷。師云。大王重處偏墜。尊者薄處先穿。山
僧即不然。待問諸人盡轉經。尊者因甚不轉經。但對
云。請陛下高垂天鑑。設或得魚忘筌。靈山付囑有在。
還委悉麼。御樓觀射獵。不是刈茅田。
上堂。今朝進退兩序。恰值上元佳節。況是大朴師兄
到來。畢竟如何施設。教中道。譬如暗中寶。無燈不能
見。佛法無人說。雖慧莫能了。壽山不免。倒用太湖三
萬六千頃渺瀰之口。洞庭七十一二朵峭巍之舌。已
說見說當說。圓融不礙行布。行布不礙圓融。借婆衫
子拜婆年。井底蝦蟇吞却月。擊拂子。
上堂。即色明心。附物顯理。驢作驢鳴。犬作犬吠。三世
諸佛。不知有。六代祖師不知有。建立半滿偏圓。掃除
權實空有。水底藏身被火燒。一一面南看北斗。卓拄
杖。
佛涅槃上堂。今朝二月十五。萬象森羅起舞。世尊入
般涅槃。壽山擊動法鼓。大眾若道世尊滅度。是謗佛。
若道世尊不滅度。是謗法。若道諸人不會此理。是謗
僧。謗佛謗法謗僧。合入無間地獄。到者裡。出身猶可
易。脫體道應難。直須高高峯頂立不露頂。深深海底
行不濕脚。然後荊棘林裡坐。荊棘林裡臥。開佛知見。
示佛知見。令諸眾生。悟佛知見。入佛知見。喝。知見立
知。即無明本。知見無見。斯即涅槃。拍禪床云。一把柳
絲收不得。和煙搭在玉闌干。
開山忌上堂。平地上死人無數。過得荊棘林是好手。
今朝三月十五。正是夏前春後。饒你不住兩頭。當處
也成窠臼。拈拄杖。即今慧靜禪師。向拄杖頭上。吹無
孔笛鼓沒絃琴。非唯戞玉鏗金。直是移星換斗。卓拄
杖。喝一喝。
上堂。師子吼無畏說。百獸聞之皆腦裂。香象奔波失
却威。天龍寂聽生欣悅。左擊拂子云。者箇不是師子
吼。右擊拂子云。者箇不是無畏說。諸人耳在一聲中。
一聲徧在諸人耳。不是寂聽生欣悅。恁麼恁麼。卷舒
立方外乾坤。不恁麼不恁麼。縱橫掛域中日月。恁麼
中有不恁麼。不恁麼中却恁麼。下座。詣大佛殿。啟建
天壽聖節。
上堂。僧問。國師三喚侍者。意旨如何。師云。老不歇心。
進云。國師因甚却道。將謂吾孤負汝。元來却是汝孤
負吾。師云。頭上著枷。脚下著杻。進云。伯牙與子期。不
是閑相識。師云。矮子看戲。僧禮拜。師乃云。三界無法。
何處求心。掀翻藏海。別闡玄音。諸方按牛頭喫草。者
裡行自己叢林。不說負吾負汝。不說照古照今。只貴
一念相應。自然萬境平沉。五祖和尚云。如馬前廝撲。
如辟歷閃電。會即大富貴。不會空對面。喝一喝。
浴佛上堂。大眾還見釋迦老子麼。未離兜率。滿面塵
埃。既出母胎。通身泥土。饒你山河大地。草木叢林。盡
為衲僧。一一衲僧。有無量杓。一一杓中。有無量香水
海。直從今日。洗至窮劫。還得淨潔也無。者裡眼親手
辦。倒轉杓頭。便見垢相永離。十方清淨。其或未然。釋
迦老子。有沒量罪過。山僧有沒量罪過。不干諸人事。
下座。
小參。山僧自來嘉禾。今夜是第三度。為諸人說安居
法。好大眾。香煙起處。燈燭交輝。法鼓鳴時。人天普集。
便爾散去。含元殿上。覔甚長安。古佛堂前。此時參畢。
<pb n="354"/>
更待說佛說祖。舉古舉今。堅守蠟人。如鵝護雪。大似
屈辱諸人。直饒捩轉面皮。伸出毛手。打破野狐窟宅。
掀翻荊棘叢林。也是舍己從人。斬頭覔活。恁麼也不
得。不恁麼也不得。目前無法。意在目前。不是目前法。
非耳目之所到。喝一喝云。還知落處麼。臨濟大師道。
我此一喝。如金剛王寶劍。我此一喝。如踞地師子。我
此一喝。如探竿影草。我此一喝。不作一喝用。聖凡情
盡。能所俱忘。拈一莖草。作丈六金身。將丈六金身。作
一莖草。與麼也得。不與麼也得。敢問大眾。適間為什
麼不得。如今為什麼却得。得不得是不是。差之毫[釐-未+牙]
失千里。歸雲誰使就青山。落花自得隨流水。喝一喝。
復舉。僧問睦州。高揖釋迦。不拜彌勒時如何。州云。昨
日有人問。趕出了也。僧云。和尚恐某甲不實那。州云。
拄杖不在。苕帚柄聊與三十。師云。睦州老漢。只解高
高峯頂立。不能深深海底行。忽有問山僧。高揖釋迦。
不拜彌勒時如何。只消道。且坐喫茶。畢竟是賞是罰。
具眼者辨取。珍重。
上堂。本覺今朝結夏。為汝約法三章。一者日裡一餐。
二者夜間一寢。三者山門頭佛殿裡。東行西行。不得
蹈破常住塼。卓拄杖。下座。
師一日坐次。有僧云。堂中有數人兄弟。舉皓布裩法
身頌。各人下語。未審契得師意也無。師云。好箇消息。
且舉看。僧一一舉了。師云。相罵饒你接觜。相唾饒你
潑水。要會法身頌。更參三十年。僧云。即今問底。是法
身。是色身。師云。驢前馬後漢。僧便喝。師云。驢前馬後
漢。亂叫喚作什麼。便打出。
上堂。霏霏梅雨洒危層。五月山房冷似氷。莫謂乾坤
乖大信。未明心地是炎蒸。老雪竇大似和麩糶麫。貴
在一時。本覺近日喜雨。歡動雷聲。拈拄杖云。夜來木
上座。向山僧道。明日待我與諸人。設箇家燕。一要慶
賀好雨。二要暖熱大眾。三要捩正天下衲僧鼻孔。卓
拄杖云。莫怪空踈。伏惟珍重。下座。
室中問僧云。道得也打。道不得也打。僧擬議。師便打。
復問僧云。你道好打麼。僧擬開口。師便打出。復問僧
云。適來打得者兩箇僧。是麼。僧云。是。師便打出。
上堂。森羅及萬象。一法之所印。新羅國裡打鼓。大元
國裡上堂。阿耨達池龍王請佛齋。賓頭盧尊者亦預
其數。
上堂。顧視大眾云。便與麼休得也未。眾擬議。便下座。
上堂。毗盧藏中。有大經卷。主伴互融。理事俱顯。及乎
點讀開科。多是討頭不見。山門保護青苗。為汝提掇
一遍。卓拄杖。乃合掌云。稽首文殊普賢。却須管取一
百四十大願。下座。
上堂。一葉落天下秋。是人知有。一塵起大地收。置而
不問。騎却聖僧。蹈倒水潦。是第幾機。卓拄杖云。龍生
金鳳子。衝破碧琉璃。
小參。萬里無寸草。出門便是草。嘉州大象驀翻身。陝
府鐵牛驚絕倒。逢人不出。賣狗懸羊。打破鏡來。天荒
地老。是則金沙混雜。非則玉石俱焚。不有本分鉗鎚。
難明向上一竅。卓拄杖云。一曲少林無孔笛。從來多
是逆風吹。
進退頭首上堂。宗門中有四種賓主。臨濟大師已甞
點出。若也脚未跨門。一一辨得。非唯不久當作唱導
之師。抑且不繆為吾家種草。其或奴郎不辨。玉石不
分。要稱衲僧。未得在。豈不見。忠國師睡次。丹霞適至。
乃問侍者耽源云。國師在麼。源云。在即在。只是不見
客。霞云。太深遠生。源云。莫道上座。佛眼也覰不見。霞
云。龍生龍子。鳳生鳳兒。遂去。國師睡起。源舉似前話。
國師打二十拄杖趂出。丹霞聞云。不繆為南陽國師。
喝一喝云。不解作客。勞煩主人。雖然。不因夜來鴈。爭
見海門秋。
上堂。藥山久不上堂。院主椎鐘擊鼓。分明盡底掀翻。
猶道一詞不措。本覺據令提綱。不作者般調度。今朝
<pb n="355"/>
月旦拈香。撥開向上一路。誰言射虎不真。枉發千鈞
之弩。
九日上堂。三四五六七八九。碧眼胡僧不知有。三更
收得夜明符。天曉起來成漏逗。籬下黃華爛熳開。龍
山落帽霑風埃。令人長憶龐居士。天上人間不可陪。
阿呵呵。會也麼。若也不會。山僧更道兩句去也。石頭
一箇住山斧。古往今來稱獨步。馬師胡亂三十年。誰
道少鹽還少醋。喝一喝。
上堂。諸方今日開爐。本覺辭眾退院。耆舊上下相留。
又把船頭撥轉。所以道。動若行雲。止猶谷神。既無心
於彼我。豈有象於去來。去來不以象。故無器而不形。
動靜不以心故。無感而不應。拍禪床云。一等共行山
下路。眼頭各自看風煙。
祖忌拈香。西天著不得。東土著不得。破六宗謾有多
言。對梁王全無朕迹。坐久成勞忽轉身。春風滿地花
狼藉。
上堂。良久。顧視大眾云。會麼。山僧無說。汝等無聞。無
說無聞。是第一義。驀拈拄杖。卓一下云。[鴳-女+隹]有九皐難
翥翼。馬無千里謾追風。擲下拄杖下座。
舟中值冬至。二三友請小參。一道虗明。總是自家田
地。初爻既兆。全彰劫外乾坤。無去來動靜之殊。無取
舍是非之異。可以騎聲盖色。可以隨流入流。可以泛
華亭半葉之舟。可以盡澤國煙波之勝。不舉任公之
釣。非同濠上之遊。擊拂子云。劈口一橈已傷鹽醋。離
鈎三寸。休更回頭。拍膝云。永夜月明天在水。鴈聲飛
過白蘋洲。
上堂。三日前五日後。直須揮劍。若不揮劍。漁父栖巢。
古人恁麼道。猶欠悟在。山僧道。三日前五日後。執之
失度。必入邪路。放之自然。體無去住。拍禪床云。但行
平等事。何用問前程。
臘八上堂。深山巖崖。有甚佛法。冷坐六年。全無合殺。
豁開正眼定乾坤。十方世界阿剌剌。喝一喝。箭穿紅
日影。誰是射鵰人。
上堂。今日要上堂。夜來先作夢。破的那羅延。百發而
百中。卓拄杖。便下座。
小參。僧問。承言者喪。滯句者迷。不涉二途。如何進步。
師云。鐵壁銀山萬仞高。進云。恁麼則瞻仰有分。師云。
自是不歸歸便得。五湖煙景有誰爭。僧禮拜。師乃云。
破顏一笑豈徒然。從此靈山有正傳。面目見前如薦
得。春風不在老梅邊。喝。寐語作麼。我所得智慧。微妙
最第一。眾生諸根鈍。著樂癡所盲。殊不知。我王庫內
無如是刀。岩頭和尚云。若欲播揚大教。直須向自己
胸中。流出將來。與我蓋天蓋地。咄哉。魍魎妖精。欺胡
謾漢。雪峯云。師兄今日始是鼇山成道。一盲引眾盲。
相牽入火坑。雖然恁麼。且作麼生是他成底道。莫有
道得底麼。若也道得。萬古長空。一朝風月。薄批細切。
儘可與諸人分歲。其或未然。倚他門戶傍他墻。剛被
時人喚作郎。又爭怪得。
復舉。德山和尚。一日謂臨濟云。今日困。濟云。者老漢
寐語作麼。山拈拄杖。濟便掀倒禪床。師云。是則是。兩
員猛將。然雖力敵勢均。其奈無風起浪。千古之下。未
免招人撿點。還委悉麼。堯舜不彰民自化。相逢何必
動干戈。
元旦上堂。元正啟祚。萬物咸新。莫有不涉春緣者麼。
時有僧出云。打鼓弄琵琶。相逢兩會家。望　闕賀正。
願聞法要。師云。八方開壽域。一氣轉洪鈞。進云。不涉
春緣。乞師舉唱。師云。花須連夜發。莫待曉風吹。進云。
如何是德山棒。師云。義出豐年。進云。如何是臨濟喝。
師云。儉生不孝。僧禮拜。師乃云。月生一。三世如來從
此出。月生二。突出西來祖師意。月生三。森羅萬象競
頭參。拍禪床云。皇基磅礴三千界。寶曆開端億萬年。
元宵上堂。釋迦老子道。一人發真歸元。十方虗空悉
皆消殞。五祖和尚道。一人發真歸元。十方虗空築著
<pb n="356"/>
磕著。若向築著磕著處會得。只會得祖師禪。不會如
來禪。若向悉皆消殞處會得。只會得如來禪。要且未
會祖師禪在。山僧道。一人發真歸元。十方虗空性相
平等。且道。是如來禪。是祖師禪。喝一喝云。一釋迦。二
元和。三佛陀。自餘是什麼盌脫丘一个。擊拂子云。今
日燒燈令節。山門進退兩序。大耆舊欽敬堂。供佛齋
僧。水陸[冗-几+具]陽。森羅萬象。無不周足。因齋慶贊。有个頌
子。舉似諸人。休誇水上掛燈毬。妙德奇勳合預修。珍
重法筵龍象眾。莫將容易度春秋。
上堂。僧出眾云。學人上來。擬伸一問。師云。[鷂-缶+(工/山)]子過新
羅。便下座。佛涅槃上堂。老胡七十九。傀儡線索斷。飲
光尊者來。槨裡雙趺現。如蛇入竹筒。曲性終難斷。公
案既見成。如何為批判。不若燒香供養渠。從教人道
無思筭。
上堂。有一句到你。針頭削鐵。無一句到你。錦上鋪花。
狗子尾巴。書卍字。野狐窟宅梵王家。
上堂。毗盧頂上一轉語。萬象森羅為君舉。昨夜三更
失却牛。天明大棒打老鼠。喝。
上堂。僧問。佛未出世時如何。師云。釋迦自釋迦。進云。
出世後如何。師云。彌勒自彌勒。進云。承師有言。釋迦
不受然燈記。畢竟受什麼人記。師云。自家肚皮自家
畫。僧禮拜。師乃云。天上天下無如佛。十方世界亦無
比。世間所有我盡見。一切無有如佛者。釋迦老子。塵
沙劫前。將者一杓惡水。潑他先聖。及至成佛。復受一
切人潑。所以道。假饒經百劫。所作業不忘。因緣會遇
時。果報還自受。下座。浴佛諷經。謹白。
小參。見兔放鷹。見月忘指。大用現前。不存規矩。須彌
山突出諸人額角邊。大海水灌入諸人鼻孔裡。鏗金
戞玉。病在膏肓。截鐵斬釘。猶掛脣齒。踞虎頭收虎尾。
第一句下明宗旨。人間五百年。彼天為一晝夜。彌勒
大士。於一時間。成就五百億天子。證無生法忍。象王
蹴蹈。非驢所堪。雪曲應稀。徒勞側耳。山中今日結制。
炊無米飯。飽不飢人。開無礙門。示解脫道。東方來者
東方坐。西方來者西方坐。南方來者南方坐。北方來
者北方坐。東方來者燒楓香供養伊。西方來者燒餅
香供養伊。南方來者燒檀香供養伊。北方來者燒沉
香供養伊。且總不與麼來時。又作麼生。拈拄杖敲香
臺云。金果早朝猿摘去。玉華晚後鳳衘歸。
上堂。黃檗沒伎倆。臨濟不唧𠺕。高安灘上多口師。末
後為渠出隻手。然雖。路見不平。也是推門入臼。喝。
上堂。僧問。直指人心。見性成佛。意旨如何。師云。胡地
冬抽筍。進云。心不是佛。智不是道。又作麼生。師云。六
月黃河連底凍。僧禮拜。師乃云。大眾記取者僧問頭。
便下座。
上堂。聞聲悟道。見色明心。鵲噪鴉鳴。風動塵起。癡人
面前。不得說夢。僧問趙州。如何是祖師西來意。州云。
庭前栢樹子。深山藏獨虎。淺草露群蛇。一年一度天
中節。細切菖蒲泛釅茶。下座。
滿散青苗經上堂。佛以一音演說法。眾生隨類各得
解。靈山會上。退席五千。逝多林中。半聾半啞。眼空四
海必有商量。心洞十方。孰辨真假。卓拄杖云。綠楊陰
裡戴嵩牛。芳草渡頭韓幹馬。喝一喝。下座。
上堂。舉風穴在郢州衙內陞座云。祖師心印。狀似鐵
牛之機。去即印住。住即印破。只如不去不住。印即是。
不印即是。時有盧陂長老。出眾云。某甲有鐵牛之機。
請師不搭印。穴云。慣釣鯨鯢澄巨浸。却嗟蛙步蹍泥
沙。陂佇思。風穴打一拂子云。長老何不進語。陂擬開
口。風穴又打一拂子。時牧主云。元來佛法與王法無
二。風穴云。見个什麼道理。牧主云。當斷不斷。反招其
亂。師云。焦塼打著連底凍。雖然。不是盧陂長老。爭見
得風穴老人。不是風穴老人。爭識得牧主个漢。拈拄
杖云。者一隊漢。鼻孔眼睛。總與穿却了也。是你諸人。
有事近前。無事珍重。
<pb n="357"/>
上堂。舉師祖問南泉。摩尼珠人不識。如來藏裡親收
得。珠即不問。如何是藏。泉云。王老師與汝往來者是
藏。祖云。直得不往來時如何。泉云。亦是藏。又問。如何
是珠。泉喚師祖。祖應諾。忽然大悟。師云。千鈞之弩。不
為鼷鼠發機。者僧悟去。正是紅爐上一點雪。本覺門
下。又作麼生。不貪香餌味。可謂碧潭龍。
小參。方見立春。又是冬至。百歲光陰。不消彈指。間過
了。是你諸人。二六時中。還曾恁麼猛省也未。盡大地
是个解脫門。把手拽不入。周金剛。據一條白棒。佛來
也打。祖來也打。及乎撞著一个毛頭星到來。接住與
他一送。依舊有舌如結。有口如啞。如今冷地思量。者
一火魍魎妖精。知他是真是假。所以本仁和尚示眾
云。老僧尋常不欲向聲前句後。鼓弄人家男女。何故。
要且聲不是聲。色不是色。高懸羊頭賣狗肉。時有僧
問。如何是聲不是聲。也好與一拶。仁云。喚作色得麼。
渾鋼打就。生鐵鑄成。僧云。如何是色不是色。矢在弦
上。不得不發。仁云。喚作聲得麼。一狀領過。又云。且道。
與你說。答你話。有人辨得。許你有个入處。是何心行。
雖然。曾為蕩子偏憐客。自愛貪杯惜醉人。
冬至上堂。一冬二冬。叉手當胸。逢場作戲。遇緣即宗。
打瓦鼓應黃鍾。風從虎兮雲從龍。下座。
臘八上堂。老胡三更失却牛。天明起來捨得馬。從茲
要騎即便騎。到處要下即便下。佛殿上螭吻。忍俊不
禁肆口說禪。不覺觸著山門頭金剛。惡發把耐重子
一摑。撞倒金香爐下鐵崑崙。蹈翻鴛鴦湖不留涓滴。
却向山僧拂子頭上慶讚云。佛道懸曠。久受勤苦。乃
可得成。喝云。被山僧一喝。直得懡懡㦬㦬依位而立。
趙州栢樹子。却低聲近前。向他道。人無遠慮。必有近
憂下座。詣大佛殿諷經。謹白。
除夜進退兩序小參。天寒歲晚。衲衣下事。正好提撕。
夜暗晝明。頂𩕳神光。何妨顯露。以之建立化門。以之
闡揚宗旨。以之布楊岐金圈。以之據南泉鉢位。以之
回屋頭春色。以之植陰凉大樹。以之續照世燈。以之
成佛子住。以之撥轉如來妙輪。以之揭示衲僧巴鼻。
掀翻海岳。誰是知音。把斷要津。點頭自許。一不得有。
二不得無。三十三天撲帝鐘。八臂那吒擎鐵柱。阿呵
呵。釋迦老子與天帝釋。相爭佛法甚閙。王老師忍俊
不禁。打二十拄杖趂出。是則令不虗行。其奈將真珠
作豌豆糶却。本覺雖是死馬醫。就中要妙。拈拄杖卓
一下云。文殊普賢。寒山拾得。疥狗泥猪。者白拈賊。喝
一喝。
元旦上堂。元正啟祚。上馬見路。萬物咸新。觸處通津。
共惟頭首大眾。雖是死蛇。却要活弄。各各道體。起居
萬福。師子哮吼。象王回旋。虎拜稽首。　天子萬年。
元宵上堂。十五日已前。明不見暗。十五日已後。暗不
見明。正當十五日。譬如一室中然一燈。外懸十鏡。燈
鏡交輝。重重無盡。喚作境智互融。事理俱備。不妨奇
特。若約衲僧分上。正是抱橋柱澡洗。把纜放船。有甚
共語處。豈不見。臨濟會下。兩堂首座相見。同時下喝。
直是賓主歷然。若也見得。非唯慶快平生。光揚宗眼。
便可向高高峯頂行船。深深海底走馬。利劍提來斬
萬機。將報不平繞天下。喝。
上堂。小盡二十九。大盡三十日。從頭撿點來。今朝二
月一。春山疊亂青。春水漾虗碧。寥寥天地間。獨立望
何極。老明覺向者裡。打開寶藏。運出家珍。其奈坐在
尊貴中。致使諸人當面蹉過。喝一喝。
無想仲謀和尚至上堂。興化接同參。傷鹽仍費醋。本
覺遇知己。目擊而道存。棒喝既不施。權實將焉措。石
上與松根。相對意自足。為復古人非。為復今人是。到
此休論是與非。畢竟古今無二致。須彌頂上擊金鐘。
下載清風殊未已。喝一喝。
上堂。前佛性命後佛紀綱。竪拂子云。總在拂子頭上。
拈起也風生百谷。放下也水肅千江。今朝啟建　聖
<pb n="358"/>
節。合作麼生舉唱。擊拂子云。臥龍纔奮迅。丹鳳便翱
翔。
上堂。舉古德云。忍忍。三世如來從此盡。饒饒。萬禍千
殃從此消。默默。無上菩提從此得。慈受和尚云。會得
此三種語了。好个不快活漢。山僧正是得人一牛。還
人一馬。潑水相唾。插觜廝罵。卓拄杖云。平出平出。師
云。老慈受雖則一期逞俊。未免落賺後人。本覺即不
然。三種內三種外。土塊泥團。南金大貝。衲帔蒙頭萬
事休。他家自有通人愛。
上堂。春日晴黃鶯鳴。大藏小藏鼻孔眼睛。木馬嘶泥
牛舞。壽山不打者破鼓。便下座。
浴佛上堂。釋迦老子。未離兜率。已降王宮。好與三十
棒。未出母胎。度人已畢。好與三十棒。本覺與麼判斷。
也好與三十棒。釋迦老子過處。本覺固自知之。本覺
過處。諸人還知麼。良久。拍禪床云。携取詩書歸舊隱。
野花啼鳥一般春。
小參。三期不立見全勳。一念纔差喪本真。拈却髑髏
前妄想。大千都是法王身。諸禪德。過去諸如來。斯門
已成就。見在諸菩薩。今各入圓明。未來修學人。當依
如是法。如是之法。不假外求。求而得之。亦非得也。所
以少室西來。只說不立文字。直指人心。見性成佛。初
無勾章棘句。疊妙重玄。與你咬嚼。山僧分明與你道
了。是你信也好。不信也好。信則平步青霄。不信則通
身泥水。然雖如是。却須知通身泥水處。有平步青霄
底道理。平步青霄時。有通身泥水底消息。豈不見。金
峯和尚云。山僧二十年前有老婆心。二十年後無老
婆心。時有僧問。如何是二十年前有老婆心。峯云。問
凡答凡。問聖答聖。又問。如何是二十年後無老婆心。
峯云。問凡不答凡。問聖不答聖。喝一喝云。當時若有
人下得者一喝。非唯勦斷者老漢脚跟。抑亦可以開
鑿天下後世衲僧眼目。阿呵呵。會也麼。人皆苦炎熱。
我愛夏日長。薰風自南來。殿閣生微凉。無本據有商
量。卓拄杖。水向石邊流出冷。風從花裡過來香。
上堂。今朝四月十五。本覺與現前大眾。同依如來大
光明藏。以一彈指頃而為長期。於其中間。修習過現
未來三世諸佛。所有法門。發揮開示悟入之機。遠離
作止任滅之病。所謂作無所作。為無所為。修無所修。
證無所證。直得諸天散華無路。外道潛覰無門。坐斷
報化佛頭。超出聖凡途轍。便與麼去。著衣喫飯。蓋是
尋常。且舌頭不出口一句。又作麼生道。擊拂子。野老
不知堯舜力。鼕鼕打鼓祭江神。
上堂。一大藏教。束之高閣。長期短期。無繩自縛。莫更
紛紛紜紜。直須洒洒落落。楊岐一頭驢。只有三隻脚。
潘閬倒騎歸。跌殺黃番綽。五味拈來饡秤錘。別有香
風滿寥廓。喝。
復舉道吾和尚云。高不在絕頂。富不在福嚴。樂不在
天堂。苦不在地獄。相識滿天下。知心能幾人。大慧和
尚云。高在絕頂。富在福嚴。樂在天堂。苦在地獄。誰知
席帽下。元是昔愁人。師云。二大老。一人高高處觀之
不足。一人低低處平之有餘。唱教門中。足可觀光。若
約衲僧門下。猶欠悟在。本覺又作麼生。但將飯向無
心盌。自有人提折脚鐺。
上堂。五月五天中節。不書符不揑訣。放教心地坦然
平。百怪千妖自消滅。豈不見。文殊一日令善財採藥。
善財云。無不是藥者。文殊云。是藥採將來。善財拈一
莖草。度與文殊。文殊接得示眾云。此藥亦能殺人。亦
能活人。天童華和尚云。大小文殊被善財換却眼睛。
大眾應菴老人。可使為百世宗師。要且只知其一。不
知其二。山僧道。一手不獨拍。兩手鳴摑摑。擔板禪和
氣食牛。擡頭只道乾坤窄。喝。
上堂。舉龐居士訪洛浦拜起云。仲夏毒熱。孟冬薄寒。
洛浦云。莫錯。士云。龐公年老。浦云。何不寒時道寒熱
時道熱。士云。患聾作麼。浦云。放你三十棒。士云。啞却
<pb n="359"/>
我口。瞎却你眼。師云。洛浦本是大人。龐公自愛小道。
若也據令而行。合與本分草料。雖然如是。放過也好。
會麼。饒人不是癡漢。
上堂。今朝六月初一日。陞座拈香祝　聖君。一句當
陽須薦取。祖師元是嶺南人。
小參。今朝七月十四。正是休夏自恣。鼓聲既已說法。
諸人何不瞥地。好諸禪德。鐘中無鼓響。鼓中無鐘聲。
鐘鼓不交參。句句無前後。便是釋迦老子。再出頭來。
長說短說。直說曲說。密說顯說。總不出者个道理。文
殊三處度夏。也不出者个道理。迦葉欲擯文殊。也不
出者箇道理。古有老宿。一夏不與人說話。也不出者
个道理。僧云。不敢望和尚說佛法。得聞正因二字。也
難得。也不出者箇道理。老宿云。若論正因。一字也無。
與麼道了。扣齒云。適來無端不合與麼道。也不出者
了道理。隣壁老宿聞云。好一釜羮。被兩顆鼠糞汙却。
也不出者个道理。雪竇云。誰家鍋釜裡無一顆兩顆。
也不出者个道理。仰山鉏一片畬。種一籮粟。也不出
者个道理。溈山日中一䬸。夜裡一寢。也不出者个道
理。洞山云。秋初夏末。兄弟東去西去。直須向萬里無
寸草處去。也不出者个道理。石霜云出門便是草。也
不出者个道理。是你橫擔拄杖。緊絆草鞋。朝遊天台。
暮歸檀特。也不出者个道理。且道者个道理。從什麼
處得來。得恁麼奇特。得恁麼廣大。得恁麼靈驗。得恁
麼自在。卓拄杖。鴛鴦繡出從君看。不把金針度與人。
復舉僧問六祖云。黃梅衣鉢什麼人得。祖云。會佛法
人得。僧云。和尚還得麼。祖云。我不得。僧云。和尚因什
麼不得。祖云。我不會佛法。大慧和尚云。大眾還見祖
師面目麼。若也不見。山僧為你指出。乃云。蕉芭蕉芭。
有葉無丫。忽然一陣秋風起。恰似東京大相國寺三
十六院東廊下。王和尚破袈裟。必竟如何。歸堂喫茶。
師云。祖師面目。妙喜老漢已為指出。妙喜面目。諸人
還見麼。拍禪床。唵摩呢噠唎吽㗶吒。久立。
上堂。佛歡喜僧自恣。香象渡河截流而去。有利無利
不離行市。拄杖頭邊。別有天地。卓拄杖。喝一喝。
上堂。真諦以言非有。俗諦以言非無。真俗不二。是名
聖諦第一義。拈拄杖。者个是拄杖子。阿那个是聖諦
第一義。卓拄杖。得之於心。伊蘭作栴檀之樹。失之於
旨。甘露乃蒺䔧之園。
上堂。以字不成。八字不是。大用現前。丹霄獨步。無偏
無黨。皇道蕩蕩。無黨無偏。皇道平平。卓拄杖。月中仙
桂和根[托-七+友]。海底驪龍摘角牽。
上堂。八月秋何處熱。達磨老臊胡。有語非干舌。齧鏃
破關。斬釘截鐵。父子雖親不傳。未是神仙妙訣。喝一
喝。
上堂。眉間掛劍。血濺梵天。大用現前。一椎兩當。普化
街中木鐸。盤山猪肉案頭。驀拈拄杖。卓一下云。有時
乘好月。不覺過滄洲。
源首座至上堂。二由一有。一亦莫守。一心不生。萬法
無咎。首座有長處。何須更開口。萬仞峯頭把釣竿。一
掣六鼇頻入手。松間石上不妨暫且盤桓。佛祖位中。
自是推門入臼。大眾還委悉麼。豐城寶劍未出匣。夜
夜寒光射牛斗。
上堂。僧問。佛未出世時如何。師云。太平本是將軍致。
進云。出世後如何。師云。不許將軍見太平。僧禮拜。師
乃云。九九九。釋迦老子不知有。翻轉面皮。伸出毛手。
握金剛椎碎窠臼。突出無位真人。一一面南看北斗。
應菴老人一時逞俊。未免以己妨人。本覺則不然。九
九九。狸奴白牯却知有。展開驢脚。伸出佛手。把住黃
絹幼婦。放行外甥虀臼。鐵鞭擊碎珊瑚枝。驚起土星
犯牛斗。喝一喝。
開爐上堂。丹霞和尚一日到古寺。適值天寒。取木佛
燒火向。院主呵云。何得燒我木佛。丹霞以拄杖撥
云。燒取舍利。院主云。木佛安有舍利。丹霞云。既無舍
<pb n="360"/>
利。更請兩尊燒之。院主自後眉須墮落。山僧當時若
作院主。待他道既無舍利。更請兩尊燒之。便與蹈向
火中。免見千古之下。引得一類學語之流。隨例道大
用現前。不存軌則。喝一喝。
小參。六爻沉伏。一氣潛回。雖是死蛇。解弄也活。拈一
機而機機普應。用一法而法法全彰。廓人天未證之
門。揭佛祖不傳之妙。浮幢剎外。把斷要津。賢聖劫中。
位居第一。有一句到你。不萌枝上綠覆層陰。無一句
到你。無影樹頭花敷五葉。別別。細不容針。大通車轍。
缺齒胡僧笑點頭。衲僧眼裡添金屑。喝一喝。
上堂。一喝分賓主。照用一時行。乃喝一喝云。是賓是
主。是照是用。又喝一喝。是非已去了。一喝沒交涉。否
極泰來。君子可八。
謝秉拂冬齋上堂。法離見聞。言詮罔及。道非色相。智
照洞然。首座用處即是藏主用處。藏主用處即是都
寺用處。一即三三即一。木馬火中嘶。黃昏候日出。你
諸人向个裡著得眼。便見都寺用處。要且不是藏主
用處。藏主用處。要且不是首座用處。還會麼。曹溪波
浪如相似。無限平人被陸沉。
德藏大用法師至上堂。一法若有。毗盧墮在凡夫。萬
法若無。普賢失其境界。海底泥牛吼月。山頭木馬追
風。不唯透色透聲。直是破塵破的。是你諸人。向者裡
打得徹去。賴有德藏與汝證明。其或未然。山僧未免
別資一路拈拄杖。卓一下。巨靈擡手無多子。分破華
山千萬重。
復云。昨晚德藏和尚賜訪。熏爐茗椀。夜雨連床。話盡
海月山雲。不覺揭翻金剛大士天靈。蓋釋迦老子忍
俊不禁。遽然說偈曰。若以色見我。以音聲求我。是人
行邪道。不能見如來。世尊恁麼說。固是希有。若約衲
僧門下。天地懸殊。大眾還委悉麼。聲色元非我。如來
復是誰。蕭蕭風雨夜。相對眼如眉。下座。
上堂。正覺山前明星見時。釋迦世尊。與大地眾生。一
時成佛。祖師門下。蹉口道著佛字。漱口三年。前行不
到。末後太過。各與二十拄杖。忽有一个不顧危亡底
漢出來道。本覺與麼判斷。也合喫二十拄杖。山僧却
須分付明窻下安排。何故。佛滅二千年。比丘少慚愧。
上堂正旦值庚申。成湯德日新　皇元開鳳曆。八萬
四千春。
開山忌值客至上堂。三月十有五。打動鼓山鼓。大海
既波騰須彌亦掀舞。真淨和尚道。是日已過。命亦隨
減。如少水魚斯有何樂。唯二乘禪定寂滅之樂。是為
真樂。學般若菩薩法喜禪悅之樂是為真樂。三世諸
佛。四無量心。慈悲喜捨之樂。是為真樂。石霜普會云。
休去歇去。冷湫湫地去。是為二乘寂滅之樂。雲門云。
一切智通無障礙。拈起扇子云。釋迦老子來也。是為
法喜禪悅之樂。德山棒臨濟喝。是為三世諸佛。慈悲
喜捨之樂。除此三種樂外。不為樂也。且道。歸宗一眾。
在三種內。三種外。良久云。今日莊主設饡飯俵䞋錢。
參退僧堂內普請喫茶去。師乃喝一喝云。真淨老人
若無後語。又如何做得他臨濟兒孫。雖然。已是黠兒
落節。本覺今日。一眾不在三種內。不在三種外。也無
莊主設饡飯俵䞋錢。適值慧靜禪師忌辰。大家喫一
箸麫去。且道與他古人。還有優劣也無。擊拂子云。[鴳-女+隹]
飛千尺雪。龍臥一潭氷。
小參。僧問蠟人氷鐵彈子即且置如何是金剛圈栗
棘蓬。師云。我早知你吞透不下。進云。豈無方便。師喝
云。捧上不成龍。僧禮拜。師乃云。舉一不得舉二。放過
一著落在第二。小參鼓鳴。大眾齊至。較之生佛未具
已前。豈有者般消息。涅槃會上廣額屠兒。放下屠刀。
立地成佛。懸崖撒手。自肯承當。絕後再蘇。欺君不得。
所以龐居士道。十方同聚會。个个學無為。此是選佛
場。心空及第歸。便是者个消息也。後來此菴元和尚。
舉到此是選佛場處。乃喝一喝。時或菴體和尚。忽然
<pb n="361"/>
打破漆桶。便道。商量極處見題目。途路窮邊入試場。
拈起毫端風雨快。者回不作探花郎。好與三十棒。何
故。九逵公子遊華慣。未第貧儒感慨多。冷地看他人
富貴。等閑無奈幞頭何。喝一喝。
禮首座至上堂。法昌一力撾鼓。功臣萬象說禪。二老
徐六擔板。未免各見一邊。本覺虗心閱世。一切任之
自然。或則逆風把柁。或則順水行船。總不妨事。所以
道。寂寥非內。寬廓非外。寂寥非內也一毫穿眾穴。寬
廓非外也眾穴一毫收。豈不見。趙州會下二僧相推。
不肯作第一座。主事白趙州。州云。總教作第二座。主
事云。教誰作第一座。州云。裝香著。主事云。裝香了也。
州云。戒香定香慧香解脫香。應菴老祖云。趙州下一
椎。不妨驚群動眾。子細撿點將來。大似泥裡洗土塊。
若是薦福門下。不用相推。第一座也有人。第二座也
有人。第三座也有人。雖然不免從頭註過。第一座。鐵
眼銅睛覰不破。第二座。陽春白雪無人和。第三座。真
實身心同達磨。且道。與趙州是同是別。若也會得。許
你具一隻眼。若也不會。也許你具一隻眼。有个衲僧
出來道。總不恁麼時如何。對他道。切忌向鬼窟裡作
活計。隨機應變。本分作家。裂半分三。輸他敏手。到箇
裡政如披圖經而升高臺。據王令以蒞萬國。非唯放
收在我。抑且遐邇不遺。山僧如斯舉唱。要且不是扶
他先作。簧鼓後人。何故。面前自有五百眾中。老作家。
為汝作證。還信得及麼。擊拂子。棋逢敵手難藏行。琴
遇知音不厭彈。
上堂。山中二三日啟建青苗會。開眼與合眼。總是法
性海。三賢固不知。十聖何曾會。唯有主稼神。證此大
三昧。各乘本願力。普應眾生界。眾生界無盡。此願亦
不退。稽首毗盧師。和南觀自在。時有僧出云。久嚮本
覺。元來是箇座主。師云。你只識箇座主。要且不識本
覺。僧便問。如何是本覺。師劈脊便棒云。烈𦦨豈容蚊
蚋泊。擲下拄杖。便歸方丈。
永福頴首座至上堂。離四句絕百非。摩訶衍法夢裡
提持。敢問大眾。夢裡覺裡是同是別。若也道得。倜儻
分明。非唯小釋迦無遁形之地。便可將鄱陽三百里
水面。納向鴛鴦湖一滴之中。直是不寬不隘。無欠無
餘。還委悉麼。驚群須是英靈漢。敵勝還他師子兒。
小參。秋風凉。秋夜長。三期已滿。作麼商量。以字不成。
八字不是。黃牛角指天。四脚垂過鼻。我首座出世也。
我首座牧牛也。我首座行脚也。我首座來也。是法住
法位。世間相常住。威音已前道得。正是第二句。還我
第一句來。擊拂子云。三要印開朱點窄。不容擬議主
賓分。
復舉。僧問雲門。秋初夏末。前程忽有人問作麼祗對。
門云。大眾退後。僧云。過在什麼處。門云。還我九十日
飯錢來。師云。者僧貪程太速。雲門薄處先穿。有問本
覺。只向道。十里長亭。五里短堠。過在什麼處。勸君更
盡一盃酒。西出陽關無故人。
重陽永福子有和尚歸上堂。開甘露門。據甘露室。令
諸眾生食甘露味。永福禪師。即其人也。茲者龍歸舊
窟。鳳返丹山。草木叢林頓增光彩。本覺法弟何幸如
之。所謂物宜求新。人宜求舊。無端陳蒲鞋。手握赤梢
鯉。倒跨三脚驢。跳出雲峯破桶篐中。揚聲大叫云。欲
上座你只見錐頭利。不見鑿頭方。豈不聞。佛法大事。
靜退小節。山僧被渠一問。直得無言可對。無理可伸。
只記得汾陽和尚道。三玄三要事難分。得意忘言道
易親。一句明明該萬象。重陽九日菊華新。喝一喝下
座。
路官馬知事至上堂。久雨不晴。天道晦冥。浸爛鼻孔。
滴穿眼睛。山僧正是煩惱不暇。忽然聽得尚書履聲。
呼童掃榻。喚僧點燈。抵掌劇談半餉。悶中不覺惺惺。
起來豁開戶牖。萬里不掛片雲。今朝月望陞高座。一
炷清香祝　聖君。
<pb n="362"/>
復云。十五日已前。未開口一句正道著。十五日已後。
未舉足一步正蹈著。正當十五日。開口不在舌頭上。
伸脚只在縮脚裡。喝一喝。三級浪高魚化龍。癡人猶
戽野塘水。
祖忌拈香。三乘教外。直指單傳。手携隻履。脚蹈兩船。
萬里西風卷沙漠。不知竇八布衫穿。
雞足西堂至上堂。雞足峯前風悄然。能仁堂下浪黏
天。騰身抹過青霄外。一曲胡笳奏未圓。山僧數日拋
離大眾。昨晚歸來得與飲光尊者相見。既曰情忘彼
我。自然道叶主賓。提起陳年葛藤。直是牽拽不斷。眾
中莫有一刀兩段底衲僧麼。良久云。設有也是草裡
漢。
小參。天地闔闢。陰陽消長。衲僧門下。有甚伎倆。放下
拂子。拈起拄杖。佛來魔來。總與一棒。從教靈山會上
退席五千。善法堂前草深一丈。且貴正眼流通。作个
人天榜樣。所以五六年來。雖則與諸人眉毛廝結。其
實水米無交。明朝節屆書雲。不免合水和泥。打開東
山家燕。先舉雲門胡餅。次烹趙州釅茶。然後掇出洞
山果卓。只如道有一物上拄天下拄地。常在動用中。
動用中收不得。且道。是什麼物。良久云。粗䬸易飽。細
嚼難飢。
復舉。僧問風穴。古曲無音韻。如何和得齊。穴云。木雞
啼子夜。芻狗吠天明。大慧和尚云。者黃面浙子。恁麼
答話。要做他臨濟兒孫。也未得在。或有問徑山。古曲
無音韻如何和得齊。只向他道。木雞啼子夜。芻狗吠
天明。師云。前行不到。末後太過。要見條理始終。須是
金聲玉振。聽取一頌。木雞啼。芻狗吠。兩箇老凍膿。各
長三尺喙。古曲無音和得齊。安用兒孫作臨濟。喝一
喝。
上堂。節序推遷。又見一陽來復。靈光洞耀。依然體露
真常。撥開向上玄關。突出眼睛鼻孔。釋迦彌勒。猶是
他奴。且道。他是阿誰。擊拂子云。嶺梅殘雪後。雲𩯭未
梳時。
上堂。三世諸佛說不到。六代祖師傳不到。天下老和
尚見不到。夜來首座藏主。一一為諸人說了也。山僧
贏得口喫飯。且山僧喫飯。諸人還得飽也無。者裡道
得一句。直教凡聖混融。彼我不二。豈不快哉。其或未
然。一曲自歌山自綠。此情不與白雲知。擊拂子。下座。
小參。去年臘月三十日。今年臘月二十九。少處不減
多不添。年去年來總仍舊。舊者不去新不來。新舊何
妨自前後。所以道。礙處非墻壁。通處勿虗空。若能與
麼會。心色本來同。喝。止止不須說。我法妙難思。諸增
上慢者。聞必不敬信。喝。當時五千比丘。禮佛而退。豈
不是皮下有血。眼裡有筋。豈似如今諸方三百五百。
聚面團頭。如勾闌瓦子相似。黑漆拄杖。到者裡有屈
無叫處。眾中莫有滴猊血化驢乳。煎鸞膠續斷絃者
麼。良久。卓拄杖。空將未歸意。說與欲行人。喝一喝。
復舉溈山示眾云。如許多人。只得大機。不得大用。仰
山乃舉似山下一菴主云。只如和尚恁麼道。意旨如
何。菴主云。你再舉看。仰山擬舉。被菴主一蹈蹈倒仰
山歸舉似溈山。山呵呵大笑。師云。溈山老漢。垂萬里
勾。駐千里烏騅。却向平田淺草中。抹住一箇焦尾大
蟲。諸人要識仰山麼。也是官路販私鹽。久立。
元旦上堂。古人道。拈起也天回地轉。應須拱手歸降。
放下也草偃風行。必合全身遠害。本覺即不然。拈起
也群機普應。放下也萬化咸新。不拈不放時如何。擊
拂子百年難一遇。元日子時春。
元宵南山和尚至上堂。盡法界是一真燈。徧塵區是
一佛剎。靈利漢一蹈蹈翻。非唯可以觀光上國。獨步
大方。便乃控佛祖宏機。廓人天幽跡。好大眾。頭峭五
岳眼生三角。左刮龜毛。右截兔角。焦尾忽乘雲雷飛。
金毛亂觸日月落。月裡仙人巧[書-曰+(且-二+人)]眉。九逵擺動黃金
鐸。喝一喝。
<pb n="363"/>
浴佛上堂。釋迦已滅。彌勒未生。今朝正當四月八日。
天下叢林無有不浴佛者。畢竟浴底是什麼佛。佛真
法身。猶若虗空。應物見形如水中月。且作麼生說个
浴底道理。豈不見。遵布衲在藥山會中作殿主浴佛
次。藥山云。你只浴得者个。且浴不得那个。遵布衲云。
把將那箇來。藥山休去。藥山休去。天下人摸索不著。
將謂。遵布衲平地上贏得一籌。殊不知。正是黠兒落
節。雖然。易分雪裡粉。難辨黑中煤。
小參。長期短期。日面月面。一毛端上乾坤。石火光中
閃電。你有拄杖子。與你拄杖子。你無拄杖子。奪却你
拄杖子。人平不語。水平不流。山僧十三年前。海上參
尋。只是遇茶喫茶。遇飯喫飯。寒則向火。熱則取凉。朝
悠悠暮悠悠。不知白盡少年頭。逗到被人推出住山。
把人杓柄。寧免顢顢頇頇。儱儱侗侗。有時半夜穿針。
有時空中覔縫。若非現前尊眾戮力贊成。便見將東
作西。指南為北。草滿法堂。苔封古屋。所以。今夏堂中
兄弟。雖曰不多。盡是諸方羅籠不住。呼喚不回底漢。
掃除異見稠林。拈却佛病祖病。那更永福禪師在此。
輔車與脣齒相依。卓拄杖。一曲少林無孔笛。逆風吹
了順風吹。
復舉教中道。以大圓覺為我伽藍。身心安居。平等性
智。乃竪拂子。豈不是圓覺伽藍。擊拂子。豈不是平等
性智。一一明妙。一一天真。你若擬心動念。即沒交涉。
且不擬心不動念時如何。狗子尾巴書卍字。野狐窟
宅梵王宮。
小參一玄門。三要路。一一當機巧分布。門門具足一
切門。一切門中賓主句。喝一喝。是賓是主。若也辨得。
可謂動絃別曲。葉落知秋。其或未然。不免別資一路。
好大眾。甬道呈祥。瑤堦獻瑞。老檜舞樓閣之風。層壇
壯林泉之美。方來之士豁爾心開。作者之功夫豈虗
棄。豈不見。臨濟大師往在河北。建立黃檗宗旨。克符
普化便乃戮力相成。是皆法運當興。人天叶贊。山僧
繆此承乏。豈敢妄擬前脩。莫非諸德痛念法道湮微。
宗壇委地。各施敏手。相與扶持。追還百代典刑。振起
一方叢席。時當自恣。事有變通。用舍行藏。各得其所。
卓拄杖云。龍得水時添意氣。虎逢山色長威獰。
上堂。菩薩覺成就故。不與法縛。不求法脫。不厭生死。
不愛涅槃。不敬持戒。不憎毀禁。不重久習。不輕初學。
何以故。一切究竟覺。彼此成佛故。大眾。如是則無結
無解。無修無證。無取無舍。無得無失。無是無非。無長
無短。又說什麼萬里無寸草。出門便是草。卓拄杖云。
野色更無山隔斷。天光直與水相通。
子有和尚赴仰山上堂。最初機末後句。把斷要津。還
同遊戲。豈不見。小釋迦一日坐次。大禪佛到翹一足
云。西天二十八祖也與麼。唐土六祖也與麼。和尚也
與麼。某甲也與麼。小釋迦下禪床。打四藤條。後來雪
豆云。藤條未到折。因什麼只打四下。圓悟云。胡餅討
甚麼汁。大眾。斬釘截鐵。本分宗師。虎驟龍驟。天然氣
宇。山僧今日。幸遇新仰山發軔之初。不免借帔拜年。
就窠打劫。一要見前一眾飽足觀光。二要專使參隨
普資忻慰。三要新仰山展九萬里之脩程。追數百年
之勝軌。拍禪床。滿堂無限白蘋風。明明不自秋江起。
古林和尚忌拈香。不垂巴陵三轉語。不作楊岐女人
拜。以香扣爐云。只將此箇報深恩。大似藏身露衣帶。
貴賈精神休賤賣。漆桶自來多不快。留取雙眉蓋眼
睛。鳳臺老人相體解。
小參。僧問。達磨未來時。還有者个消息也無。師云。是
什麼消息。僧提起坐具。師云。兔子喫牛嬭。僧拂袖便
行。師云。莫謾山僧好。乃云。莫更有問話者麼。有則逆
風把柁。無則順水張帆。任他八面四方。管取縱橫得
妙。豈不見。德山小參不答話。問話者三十棒。時有僧
出。劈脊便棒。僧云。某甲話也未問。因什麼便打。德山
云。你是甚處人。僧云。新羅人。山云。未跨船舷。好與三
<pb n="364"/>
十棒。臨危不悚。真大丈夫。後來雪豆云。你要識新羅
僧麼。也只是撞著露柱底瞎漢。車不橫推。理無曲斷。
東山演祖云。山僧今夜為大眾。與他古人相見去也。
待他道今夜不答話。問話者三十棒。只向伊道。某甲
話也不問。棒也不喫。且道。還契他德山老人麼。到者
裡。也須是箇漢始得。宗師眼目。須至恁麼。山僧今夜
有問即答。也不行棒。也不下喝。一條古路坦然平。今
古何人敢闌過。捎清風拂明月。萬煅爐中拈得雪。和
盤托出示諸人。幾箇衲僧能辨別。擊拂子。庭前鐵樹
本無華。強被一陽輕漏泄。
復舉雪峯示眾云。若論此事。如一面明鏡相似。胡來
胡現。漢來漢現。時有僧問。忽遇明鏡來時如何。峯云。
胡漢俱隱。師云。古人可謂隱顯無礙。去來自由。山僧
即不然。忽遇明鏡來時如何。只向他道。禮拜了退。且
道與他古人相去多少。若也道得。自然不坐在明鏡
裡。若道不得。且向胡漢邊著到。久立。
臘八上堂。毛頭星現出山來。此日平生眼豁開。大地
眾生總成佛。與誰携手上高臺。
除夜小參。如來無禪。祖師無意。明眼衲僧。討甚巴鼻。
一年三百六十日。七十二候。二十四氣。一時過了。明
朝依舊孟春猶寒。即今夜靜更深。諸人正好休去歇
去。若真箇休歇得去。佛也不奈你何。祖也不奈你何。
更說什麼生魔死魔煩惱魔五陰魔。天魔鬼魔。便好
出三界破魔網。與他眾魔同一手作諸勞侶。外道六
師是汝之師。汝師所墮。汝亦隨墮。毀於佛。謗於法。不
入眾數。阿呵呵。會也麼。自從舞得三臺後。拍拍元來
總是歌。
復舉五祖和尚云。祖師說不著。佛眼看不見。四面老
婆心。為君通一線。便下座。師云。貪觀白浪。失劫手橈。
莫有撿點得出者麼。久立珍重。
上堂。元正改旦。一句全提。萬機休罷。千聖不携。紫煙
籠　帝闕。睿筭與天齊。
元宵上堂。若論此事。正如一燈分為千燈。燈燈相續。
無有窮盡。在東則為知事。在西則為頭首。在方丈則
為住持。在閑寮則為耆舊。至於三條椽下。七尺單前。
經行坐臥。卷舒出沒。莫不以此燈而為佛事。一明一
切明。一用一切用。重重主伴。歷歷交參。無黨無偏。無
新無故。只貴見成受用。到頭不涉安排。任是疥狗泥
猪。少他一分不得。擊拂子。一氣不言含有象。萬靈何
處謝無私。

了菴和尚語錄卷第二

<sarticle>了菴和尚語錄卷第三</sarticle>

<other>住平江路靈巖禪寺語錄</other>
參學比丘　祖運　志道　等編
師於至正五年七月十一日入寺。指山門云。撥開向
上玄關。掃蕩聖凡途轍。萬古乾坤。一朝風月。
佛殿。世尊三昧。迦葉不知。一會靈山。儼然猶在。
據室。此是從上老宿。烹佛煉祖煅聖鎔凡之地。新長
老平高就下舍窄從寬。且放你諸人吐氣。
拈院疏。權衡在手。與奪臨時。政化宣流。風行草偃。
拈江湖疏。鐵心石腸。河舌海口。贊之則碓觜生華。毀
之則佛面百醜。贊毀不及處。面南看北斗。
指法座云。大眾還見麼。須彌頂上闊著步。大千剎海
清風起。便陞座。拈香云。此香結為寶絲網。散作光明
雲。爇向寶爐。祝延
今上皇帝聖躬。萬歲萬歲萬萬歲。陛下恭願。文明齊
北極。睿筭等南山。次拈香云。此香遇賤則價重娑婆。
遇貴則分文不直。爇向爐中。奉為前住保寧古林茂
和尚。用酬法乳之恩。斂衣就座。上首白椎云。法筵龍
象眾。當觀第一義。師云。若論第一義。法鼓未鳴。人天
<pb n="365"/>
未集已前見得。猶虧一半。何況一椎擊碎。影迹不留。
苟非具眼衲僧。未免喚鐘作甕。莫有定當得出者麼。
時有僧出眾云。祖師心印鐵牛機。直要當陽決是非。
第一峯頭垂隻手。塵塵剎剎盡知歸。為國開堂。願聞
法要。師云。萬人遐仰處。紅日到天心。進云。一統乾坤
歸聖化。萬人叢裡奪高標。如何是出世邊事。師云。橫
按鏌鎁全正令。太平寰宇斬癡頑。進云。如何是三世
諸佛不知有。師云。一字不著畫。進云。如何是狸奴白
牯却知有。師云。古錦寫回文。進云。千聖不傳真妙訣。
灼然能有幾人知。便禮拜。師云。且莫詐明頭。師乃云。
石門𡾟險鐵關牢。舉目分明萬仞高。四十年中重到
此。始終不隔一絲毫。好大眾。湛湛湖光平開鏡面。青
青山色上插雲霄。乃智積應現之方。誠圓照嘉遁之
所。繼茲芳躅。實愧非才。不免向普賢毛孔寬著程途。
維摩掌中拓開世界。直教四聖六凡重重普會。風不
鳴條。雨不破塊。天清地寧。時康道泰。報不報之。深恩。
揚不揚之真化。拈起鐵蒺䔧。驪珠盡擊碎。千古萬古
黑漫漫。填溝塞岳無人會。喝一喝。
復舉僧問趙州。晝升兜率。夜降閻浮。為什麼摩尼珠
不現。州云。道什麼。僧擬進語。州云。毗婆尸佛早留心。
直至而今不得妙。師云。還見趙州立地處麼。王令已
行天下遍。將軍塞外絕煙塵。久立尊官。伏惟珍重。
小參。只者是。只者是。金不愽金。水不洗水。是句亦剗。
非句亦剗。揭開萬里神光。提出倚天長劍。三登九到
滯[殼-一]迷封。撩起便行白衣拜相。山僧今者椎碎蟠桃
核。得見舊時仁。拽將師子峯。與天平山鬪額。且貴大
家知有。自餘七十三八十四。癩馬繫枯樁。黑牛臥死
水。有甚共語處。拍禪床云。好雨洗將殘暑去。凉風吹
得早秋來。
復舉僧問雲門。佛法如水中月。是否。門云。清波無透
路。僧云。和尚從何得。門云。再問復何來。僧云。便與麼
去時如何。門云。重疊關山路。師云。雲門善舞太阿。著
著有出身之路。這僧貪觀白浪。失却手橈。雲岩不惜
眉毛。與汝。拈却水除却月。還見佛法麼。喝一喝。久立
珍重。
解夏小參。釋迦不出世。達磨不西來。佛法遍天下。談
玄口不開。便與麼去。可殺省力。山僧四月十五日。在
萬壽山中結夏。今朝七月十五日。又向靈岩山頂解
夏。然雖有解有結。畢竟無去無來。無去無來。冥通三
際。非中非外。洞徹十方。以此發揮祖道。以此建立宗
乘。以此成就毗尼。以此弘範三界。是你諸人。還見山
僧麼。拈拄杖。卓一下云。莫怪渠儂多意氣。他家曾蹈
上頭開。
復云。說東道西。拋沙撒土。截斷葛藤。休去歇去。珍重。
上堂。昨日雨今日晴。依舊中秋月色明。四海高賓團
欒打坐。諸莊耆舊趲促收成。智積擎拳懽喜。叢林又
見重興。卓拄杖云。但行平等事。何用問前程。
祖忌拈香。千燈續𦦨。五葉芬葩。明來震旦。暗度流沙。
關空鎻夢年年事。一炷栴檀一盌茶。
上堂。舉松源和尚云。目前無法。意在目前。不是目前
法。非耳目之所到。驀拈拄杖云。切忌認驢鞍橋。作阿
爺下頷。雖然如是。有時乘好月。不覺過滄州。師云。三
咬下見骨。一舉四十九。喫飯了噇眠。幾箇能知有。所
以山僧尋常。與諸人眉毛廝結。只是未曾道著箇不
字。何故如是。卓拄杖云。禍不入謹家之門。
上堂。道由心悟。豈假外求。法離見聞。言詮罔及。三世
諸拂。只可自知。六代祖師全提不起。山僧今日不是
峴山師兄到來。又安敢妄通消息。卓拄杖云。客來無
茶點。蒿湯備禮儀。
小參。即心即佛。咄。非心非佛。咄。不是心不是佛不是
物。咄。竪起拂子云。雲門大師在者裡。咄咄咄。力㘞希。
禪子訝。中眉垂。畢竟是何宗旨。臨濟大師云。赤肉團
上有一無位真人。常在汝諸人面門出入。未證據者
<pb n="366"/>
看看。時有僧出。濟便擒住云。道道。僧擬議。濟便拓開
云。無位真人。是什麼乾屎橛。殺人刀活人劍。乃上古
之風規。亦今時之樞要。龍睛鶻眼。一[覤-儿+丘][覤-儿+丘]透。便可驅
耕夫之牛奪飢人之食。驅耕夫之牛令他苗稼滋盛。
奪飢人之食。令他永絕飢虗。政如上將軍臨陣破敵。
制鼓搴旌。寸刃不施。橫屍萬里。直教四夷入貢。八表
來歸。豈不是大丈夫兒成就大丈夫事。其或未然。仲
冬嚴寒。季冬極寒。莫把是非來辨我。浮生穿鑿不相
關。
復舉僧問長慶。有問有答。賓主歷然。無問無答時如
何。慶云。怕爛却那。僧又問睦州。州云。相逢盡道休官
去。林下何。曾見一人。師云。二員古佛與麼答話。可使
千古流芳。苦要坐斷衲僧咽喉。則未可在。今夜有問
靈岩。有問有答。賓主歷然。無問無答時如何。只向他
道。冬至寒食一百五。上元定是正月半。久立。
上堂。化育之本。物我同途。生佛之元。古今不易。所以
雪峯道。盡大地撮來。如粟米大。拋向面前。漆桶不會。
打鼓普請看。卓拄杖云。六爻未動群陰塞。一氣潛回
萬彚新。
臘八上堂。釋迦世尊。未離兜率。已降王宮。未出母胎。
度人已畢。因甚却道。子夜逾城。六年苦行。明星現時。
始成正覺。若也道得。不繆為嫡子親孫。其或未然。掩
鼻偷香。空遭罪責。
除夜小參。德山小參不答話。人貧智短。趙州小參要
答話。馬瘦毛長。靈岩今夜小參。有問即答。無問即休。
終不將珍珠作豌豆糶却。豈不見。南泉和尚云。王老
師自小牧一頭水牯牛。擬向溪東放。不免食他國王
水草。擬向溪西放。也不免食他國王水草。不如隨分
納些些。總不見得。雖然如是。未免笑破衲僧鼻孔。且
道。衲僧有甚長處。還委悉麼。一年三百六十日。一日
還他十二時。禪客相逢只彈指。此心能有幾人知。
復舉道吾真和尚云。鋒刃上𨁝跳。微塵裡走馬。勞勞
去復來。箇是知音者。師云。真點胸名不虗得。撿點將
來。也只是三步四步。未見七跳八跳在。靈岩今夜分
歲。無可與諸人暖熱。隨分也說四句。燈籠拜露柱。露
柱拜燈籠。明朝添一歲。含笑舞春風。
為嘉興善慶雲岡長老對靈小參。大用現前。大機圓
應。截斷聖凡途轍。[托-七+友]除生死根源。便見。無邊剎境自
他不隔於毫端。十世古今始終不離於當念。全心即
佛。全佛即心。無一法不是真乘。無一物不是妙用。所
以道。處處真處處真。塵塵盡是本來人。真實說時人
不識。正體堂堂沒却身。全體與麼來。全體如是住。住
則孤[鴳-女+隹]冷翹松頂。去則片雲忽過人間。竪起拂子云。
無量壽世尊。即今在山僧拂子頭上。放大寶光。其光
清淨。無壞無雜。三世諸佛。於此光中。成等正覺。轉大
法輪。六代祖師。於此光中。直指單傳。聯芳續𦦨。天下
老和尚。於此光中。各立化門。播揚大教。現前大眾。於
此光中。各務本業。器量堪任。順寂慧明。通濟廣福。雲
岡長老。於此光中。始自受生。出家具戒。六十二年間。
成就勝業。不可思議。所謂。以精進攝懈怠。以持戒攝
毀禁。以布施攝慳貪。以慈悲攝瞋恚。以禪定攝亂意。
以般若攝愚癡。福資善慶。建立大乘。澤及榮枯。全章
寶印。能事既畢。奄爾真歸。末後全提。甚生光彩。至竟
不離此光。而與山僧兩得相見。豈唯與山僧兩得相
見。亦與現前大眾。兩得相見。豈唯與現前大眾。兩得
相見。亦與諸山宿德天下老和尚。兩得相見。豈唯與
諸山宿德天下老和尚。兩得相見。亦與三世諸佛六
代祖師兩得相見。豈唯與三世諸佛。六代祖師。兩得
相見。亦乃與無量壽如來。兩得相見。大眾。雲岡長老
於無量壽如來光相之中。不起于座。而入龍奮迅三
昧去也。擊拂子云。行樹影搖金地月。一池香散白蓮
風。
上堂。修山主道。二破不成一。一法鎮長存。若作一二
<pb n="367"/>
會。永劫受沉淪。山僧道。二破即成一。一法永無存。不
作一二會。擺手出迷津。恁麼恁麼。一莖草玉殿瓊樓。
不恁麼不恁麼。玉殿瓊樓一莖草。恁麼中不恁麼。不
恁麼中却恁麼。橫吞栗棘。竪透金圈。拈三條篾。束取
肚皮。到處住山去。豈不坐斷報化佛頭。擊拂子云。有
意氣時添意氣。不風流處也風流。
復舉臨濟栽松次。黃檗問云。深山裡栽許多松。作什
麼。濟云。一為山門作境致。二為後人作標榜。道了。以
钁打地三下。乃噓一聲。師云。大眾還委悉麼。黃檗有
陷虎之機。臨濟用劍刃上事。喝。路從平處險。人向靜
中忙。
佛涅槃上堂。釋迦已滅。彌勒未生。正當今日。佛法付
在靈岩手裡。把住也乾坤失色。放行也日月交輝。且
道。把住為人好。放行為人好。擊拂子云。志士苦日短。
愁人知夜長。
上堂。言無展事。語不投機。一句截流。萬機寢息。智積
大士於無生中。示現受生。即不問。智者大師親見靈
山一會。儼然未散。什麼處得者消息來。若也道得。首
座有長處。藏主定不識。藏主有長處。侍者元不知。所
以道。譬如河中水。川流競奔逝。各各不相知。諸法亦
如是。喝一喝。清平世界。切忌訛言。便下座。
上堂。大眾。山僧二三日來。同穆菴首座。往洞庭回禮。
恰值宿靄初消。水色天光。一碧萬頃。逮乎到岸。風雨
驟作。雲霧晦冥。明覺堂前。盤桓信宿。昨早開船。又值
大明東生。景物澄霽。反思前日所見境界。纖毫無有。
於其中間。求其起滅之相。了不可得。今朝月望陞堂。
大方高士。雲輸川委。莫有為山僧點得出底麼。拈拄
杖。若點得出。分付拄杖子。若點不出。靠向臥床頭。急
要打老鼠。靠拄杖。下座。
聖節啟建上堂。今朝三月十有七。
天壽聖節啟建日。大家圓證金剛心。摩訶般若波羅
蜜。
上堂。古德云。我說法要。譬彼天澤。汝緣合故。當見其
道。山僧今日。與諸人眼眼相見。心心相知。不是緣合。
且作麼生是見道。這裡會得。人情若好。喫水也肥。若
也不會。近在眼睛中。遠過河沙國。
結夏小參。正因出家。正因行脚。正因辨道。正因為人。
三世諸佛是你。六代開士是你。天下具大眼目尊宿
是你。何以如此。所因既正。感果亦真。脫若因地不真。
果招紆曲。以若所為。求若所欲。魔軍是你。魔民是你。
外道六師是你之師。彼師所墮。汝亦隨墮。謂之妄想
根苗。謂之地獄種子。謗大般若。出佛身血。千佛出世。
不通懺悔。所以道。若人欲了知。三世一切佛。應觀法
界性。一切唯心造。達磨大師。遠從南竺。來至中華。傳
持此心。直接上根。二祖云。我心未安。乞師安心。達
磨云。將心來為汝安。二祖云。覔心了不可得。達磨云。
為汝安心竟。一印印定。透頂透底。上無攀仰。下絕己
躬。常光現前壁立萬仞。無端雲門手中扇子。𨁝跳上
天。築著帝釋鼻孔。東海鯉魚打一棒。雨似盆傾。到者
裡。三世諸佛也摸索不著。六代開士也摸索不著。天
下具大眼目尊宿也摸索不著。是你諸人。又向什麼
處承當。若承當得去。何必九旬禁足。三月護生。堅守
蠟人。無繩自縛。便可以無邊虗空為一壇場。無央數
劫為一期限。於一出入息內。承事過現未來恒沙諸
佛。脩行證入恒沙法門。即諸佛智。現魔王身。登刀山
入火聚。吞栗棘透金圈。婢視聲聞。奴呼菩薩。正恁麼
時。且喚你作佛則是。作魔則是。拈拄杖云。魔之與佛。
總與穿却鼻孔。卓拄杖一下。無孔笛吹雲外曲。相逢
知我者還稀。
復舉。黃檗問百丈。從上相承底。和尚如何指示於人。
百丈據座。黃檗云。後代兒孫。將何傳授。丈云。我將謂
你是箇漢。便歸方丈。師云。百丈便歸方丈。黃檗豈辨
端倪。若是山僧。待問從上相承底。如何指示於人。劈
<pb n="368"/>
脊便棒。更問後代兒孫。將何傳授。便為連夜趂出。還
委悉麼。棒頭有眼明如日。要識真金火裡看。
上堂。研池拍拍浪翻空。箇是吳中第一峯。三萬頃湖
歸眼底。二千年事在胸中。涅槃妙性無留礙。圓覺伽
藍自混融。嚼碎東山鐵酸饀。始知風味不雷同。
天壽節滿散上堂。金剛正體。普應塵區。般若靈光。綿
亘沙劫。天地以之而覆藏。日月以之而照臨。風雨以
之而順時。雷霆以之而號令。江河以之而流注。山岳
以之而穹崇。萬類以之而資生。聖人以之而現瑞。直
得四夷稱慶。八表歸仁。樵唱漁歌。交相鼓舞。且林下
臣僧如何舉唱。只將此个真消息。仰祝吾
皇萬萬春。
復舉。宋太宗幸大相國寺。見一僧看經。帝問云。看底
什麼經。僧云。仁王護國經。帝云。既是寡人經。因甚在
卿手裡。僧無語。後來雪豆顯禪師代云。皇天無親。惟
德是輔。師云。大人具大見。大智得大用。向聖凡莫測
處。下這一著。雖然不動聲色。直是駭古震今。若非雪
豆深辨端倪。往往只成虗設。今朝滿散陞堂。臣僧重
為頌出。丹山鸞鳳來阿閣。御殿簫韶奏九成。野老不
知黃屋貴。六街猶聽靜鞭聲。
謝秉拂上堂。法王法力超群生。能以法財施一切。善
能分別諸法相。於第一義而不動。諸禪德。諸供養中。
法供養最。無前無後。一時周遍。堂中首座。前日為眾
作那一場佛事。不同小小。山僧觀來。實謂今古罕聞。
雖然。眾中莫有不受者般茶飯底麼。喝。意氣不從天
地得。英雄豈藉四時推。
上堂。舉楊岐和尚示眾云。舉古人一轉公案。供養大
眾。良久云。口只好喫飯。師云。作家宗師。天然有在。雖
然。撿點將來。大似傷鹽費醋。靈岩今日。也舉一轉語。
供養大眾。便下座。
上堂。一出一入。一動一靜。一彼一此。一語一默。且道。
山僧與諸人還有間隔底道理也無。若道有間隔。那
裡是有間隔。若道無間隔。那裡是無間隔。於此緇素
分明。九旬無虗棄之功。百劫在今時之用。其或未然。
緇田無一簣之功。鐵圍陷百刑之痛。所以道。霏霏梅
雨洒危層。五月山房冷似氷。莫謂乾坤乖大信。未明
心地是炎蒸。喝一喝。歸依佛法僧。下座。
請維那上堂。機不離位。墮在毒海。智不到處。切忌道
著。古人恁麼道。大似人家新婦子。有甚共語處。山僧
者裡則不然。造次必於是。顛沛必於是。有什麼機。有
什麼位。有什麼忌。有什麼諱。拈拄杖云。這箇是興化
打克賓底拄杖。擲下云。有伎倆者收取。下座。巡堂喫
茶。
上堂。舉陸亘大夫問南泉云。弟子家中。有一片石。亦
曾坐。亦曾臥。如今欲鐫作佛。得麼。泉云。得。大夫云。莫
不得麼。泉云。不得。雲岩云。坐即佛。不坐即非佛。洞山
云。不坐即佛。坐即非佛。保福云。南泉看樓打樓。雲岩
洞山。一起一倒。五祖戒云。南泉只解移風。不解易俗。
雲若洞山。夢中說夢。五祖演祖云。夫善知識。須明決
擇。為什麼。他人道得也道得。他人道不得也道不得。
還知南泉落處麼。白雲為你注破。得又是誰道來。不
得又是誰道來。師云。如上老宿。各出一隻手。扶樹南
泉。撿點將來。總欠勦絕。若是問著山僧。只向他道。用
鐫作麼。非唯善赴來機。抑且不失宗眼。
上堂。三世諸佛。日日出興。大藏靈文。時時顯露。諸莊
禾苗正青。山門作福保護。諸人未開卷時。是一段義。
諸人正開卷時。是一段義。諸人既開卷後。是一段義。
所謂初善中善後善。其義深遠。其語巧妙。直是純一
無雜。具足清白梵行之相。過去諸佛已說。現在諸佛
正說。未來諸佛當說。卓拄杖。野水自添田水滿。晴鳩
却喚雨鳩歸。
上堂。舉子湖和尚。忽一夜於僧堂前呌捉賊。大眾昔
驚。有一僧從堂中出。子湖擒住云。捉得也捉得也。僧
<pb n="369"/>
云。不是某甲。湖云。是即是。只是你不肯承當。師云。子
湖好與二十拄杖。何故。誣人之罪。以罪罪之。
上堂。東山演和尚云。病來又病皮黏骨。可殺驚人。抖
擻起來無一物。却較些子。行不成步語聲低。描也描
不成。[書-曰+(且-二+人)]也[書-曰+(且-二+人)]不就。鼻孔依然高突兀。築著礚著。好大
眾。古人發揮到無發揮處。直是驚天動地。邁古超今。
山僧一夏已來。病來病去。病得起來。內不見有四大
五陰。外不見有山河大地。上不見有諸佛。下不見有
眾生。中不見有自己。淨躶躶赤洒洒。沒可把。幸自可
憐生。無端侍者進退。一段公案未了。今朝月望。拈香
底拈香。揖客底揖客。濡毫底濡毫。請法底請法。直要
山僧向太虗空中。大書
皇帝萬歲四字。莫有為山僧代筆者麼。舉起拂子云。
文明齊北極。睿筭等南山。擊拂子下座。
上堂。今朝七月一。一夏相將畢。汝等參玄人。也須明
得失。喝。得又得箇什麼。失又失箇什麼。擊拂子。白雲
乍可離青嶂。明月難教下碧天。
解制小參。秋風淅淅。玉露溥溥。蟬噪林間。蛩吟砌下。
揭示生佛未具已前。一段奇特大事。借使千聖出頭。
各以出過天女辯才音聲。善巧發揮。莫過於此。所以
道。欲從觀音門入者。蝦蟆蚯蚓。與汝發機。欲從文殊
門入者。墻壁瓦礫。與汝發機。欲從普賢門入者。一亘
晴虗。森羅萬象。與汝發機。豈不見。鏡清一日問僧云。
門外什麼聲。僧云。蛇咬蝦蟇聲。清云。將謂眾生苦。更
有苦眾生。一日又問僧云。門外什麼聲。僧云。雨滴芭
蕉聲。清云。欲得不招無間業。莫謗如來正法輪。一日
又問僧云。門外什麼聲。僧云。簷頭雨滴聲。清云。眾生
顛倒。迷己。逐物。僧云。和尚。尊意如何。清云。洎不迷己。
僧云。洎不迷己意旨如何。清云。出身猶可易。脫體道
應難。好大眾。劍輪揮處。日月沉輝。寶杖敲時。乾坤失
色。欲明恁麼事。須是恁麼人。若是恁麼人。愁甚恁麼
事。即今秋初夏末。兄弟家東去西去。前途忽有人問。
如何是恁麼事。畢竟作麼生祗對。若道不得。木上座
與汝代一轉語去。卓拄杖。自出洞來無敵手。得饒人
處且饒人。
復舉仰山夏末上問訊溈山。溈云。子一夏都不上來。
在下面做得箇。什麼。仰云。鉏得一片畬。種得一籮粟。
溈云。子可謂不虗過一夏。仰山却問溈山云。和尚一
夏作得箇什麼。溈云。日裡一餐。夜後一寢。仰云。和尚
亦不虗過一夏。道了。不覺吐舌。溈云。寂子何得自傷
己命。師云。溈仰父子。大似萬仞龍門。動即生風起浪。
爭如靈岩這裏。一夏以來。上既無言。下亦無語。自然
平怗怗地。還委悉麼。水歸大海波濤息。雲到蒼梧氣
象閑。然雖如是。更聽一頌。鉏畬種粟功非少。飽飯安
眠德不孤。倒腹傾腸都說了。不知秋色在庭梧。久立
珍重。
上堂。一葉落天下秋。神仙何必更封侯。一塵起大地
收。萬里銀河輥玉毬。卓拄杖。有意氣時添意氣。不風
流處也風流。
進退頭首。并謝大雲長老上堂。一椎便就。揭開華藏
十三重。不假一椎。抹過無邊香水海。兩堂下喝。賓主
歷然。照用同時。與奪自在。便見大雲彌覆。六合清風。
甘澤順時。百果成熟。且結角羅文一句。作麼生道。趂
時蓋却屋。乘時刈却禾。輸納王租了。鼓腹恣謳歌。
上堂。年年是好年。日日是好日。因什麼三年一閏。九
日重陽。青青翠竹。總是真如。[鬱-山+止][鬱-山+止]黃華。無非般若。因
什麼道。得之於心。伊蘭作栴檀之樹。失之於旨。甘露
乃蒺䔧之園。雲門道。盡乾坤大地。無纖毫過患。猶是
轉句。不見一色。始是半提。更須知有全提時節。如何
是全提時節。參。
末宗西堂至。并謝頭首上堂。一大藏教道什麼。如是
我聞先已錯。廣福堂前正令行。空裡磨盤生八角。主
賓互換。縱奪臨時。掀翻大海。躍倒須彌。擊拂子。大湖
<pb n="370"/>
三萬六千頃。月在波心說向誰。
上堂。更月已來。有三種奇特大事。諸人還猛省麼。昨
早陞堂。拈香祝贊。是第一種奇特事。夜來小參。為存
家教。是第二種奇特大事。今朝擊鼓慶賀書雲。是第
三種奇特大事。每一種奇特事。有百千萬億種奇特
事。為其眷屬。過去諸佛已說。未來諸佛當說。見在諸
佛正說。過去菩薩已聞。未來菩薩當聞。見在菩薩正
聞。說已說了。聞已聞了。畢竟奇特事。在什麼處。擊拂
子。鴛鴦繡出從君看。不把金針度與人。
上堂。舉一不得舉二。放過一著。落在第二。二由一有。
一亦莫守。一心不生。萬法無咎。就地捉將黃葉去。入
山推出白雲來。
臘八上堂。半夜逾城。六年苦行。忍凍吞飢。做盡伎倆。
明星現時。正眼豁開。便道。盡大地眾生。具有如來智
慧德相。只為妄想執著。不能證得。於是起道樹詣鹿
苑。便有涅槃音。法僧差別名。咄。也是為他閑事長無
明。
上堂。首座已出世。首座已行脚。掀翻華藏海。撼動黃
金鐸。萬仞峯頭不露身。擡眸始信乾坤窄。
上堂。入城思量上堂。歸來舉似大眾。只恐聽事不真。
未免喚鐘作甕。便下座。
上堂。前無釋迦。後無彌勒。中無自己。鐘樓上念贊。床
脚下種菜。甜瓜徹蔕甜。苦瓠連根苦。時有僧問。心不
是佛。智不是道。還端的也無。師云。喫飯止飢。飲水定
渴。僧云。智不到處。切忌道著。作麼生。師云。塞却耳根。
分明聽取。僧擬進語。師震威一喝。便歸方丈。
小參。今夜又是臘月三十日了也。你諸人。一年三百
八十四日內。所作所為。神通光明。不可思議。因什麼。
特地忘却。鼓聲纔動。大小雲臻。擬聽山僧說黃道黑。
山僧又豈肯向淨地上。拋沙撒土。塗涴諸人。蓋為諸
人分上。各有一段神通光明。實謂不可思議。還信得
及麼。還撿點得出麼。其或未辨端倪。山僧不借眉毛。
却須為汝點出。你諸人眼處所有神通光明。不可思
議。你諸人耳處所有神通光明。不可思議。你諸人鼻
處所有神通光明。不可思議。你諸人舌處所有神通
光明。不可思議。你諸人身處所有神通光明。不可思
議。你諸人意處所有神通光明。不可思議。你若心不
附物。意不停玄。眼處便可作耳處佛事。耳處便可作
鼻處佛事。鼻處便可作舌處佛事。舌處便可作身處
佛事。身處便可作意處佛事。一根既爾。諸根亦然。一
法既爾。諸法亦然。一人既爾。諸人亦然。所以知事能
作知事佛事。頭首能作頭首佛事。耆舊能作耆舊佛
事。大眾能作大眾佛事。脫若彼我混融。能所俱泯。知
事便可作頭首佛事。頭首便可作知事佛事。頭首知
事。便可作耆舊大眾佛事。耆舊大眾便可作頭首知
事佛事。譬如摩尼映於五色。又如帝網交光相羅。一
一融通無壞無雜。豈惟諸人分上如是。三世諸佛亦
如是。六代祖師亦如是。天下老和尚亦如是。山僧亦
如是。拄杖子亦如是。拈拄杖。即今拄杖子。以本有自
性神通光明。却作德山臨濟廣大佛事去也。卓拄杖。
喝一喝。
復舉三角示眾云。若論此事。眨上眉毛。早已蹉過。時
麻谷出眾云。眨上眉毛則不問。作麼生是此事。三角
云。蹉過也。麻谷便掀倒禪床。三角劈脊便棒。師云。二
員古佛。然則縱奪可觀。其奈傷鋒犯手。山僧者裡。自
來未曾提著此事。諸人也未曾眨上眉毛。中間固無
蹉過不蹉過底道理。諸人既不掀倒禪床。山僧也不
劈脊便棒。自然聲和響順。形直影端。非唯主伴互融。
抑亦人天欣悅。擊拂子。水歸大海波濤息。雲到蒼梧
氣象閑。
上堂。岩居閴寂遠塵囂。多謝同人訪寂寥。心月有光
吞萬象。普天無夜不元宵。所以道。當明中有暗。勿以
明相遇。當暗中有明。勿以暗相覩。明暗各相對。比如
<pb n="371"/>
前後步。咄。這裡是什麼所在。說明說暗。說前說後。咄。
道火何曾燒却口。
佛涅槃上堂。僧問。摩胸告眾。入般涅槃。釋迦老子。誑
謼閭閻。合與三十拄杖。和尚合作麼生。師云。你也合
喫六十拄杖。進云。過在什麼處。師云。癡人棒打不死。
師乃云。如來不出世。亦無有涅槃。以本大願力。示現
自在法。拈拄杖。不是大願力。卓拄杖。不是自在法。舉
起也千身彌勒。放下也隨處釋迦。只為諸人眨上眉
毛。却入娑羅雙樹間去也。靠拄杖。見之不取。千載難
忘。
上堂。毗盧藏中有大經卷。量等三千大千世界。書寫
三千大千世界中事。藏在一微塵中。擊拂子。只這一
塵向什麼處得來。塵既不可得。經亦何有。於此薦得。
未離兜率。已降王宮。未出母胎。度人已畢。豈不見。德
山初參龍潭。便云。久嚮龍潭。及乎到來。潭又不見。龍
又不現。潭云。子親到龍潭。一印印定。透頂透底。上無
攀仰。下絕己躬。常光現前。壁立萬仞。因甚却向吹滅
紙燭處。方始腦門著地。便乃拈一條白棒。佛來也打。
祖來也打。畢竟誵訛在什麼處。喝一喝。選佛若無如
是眼。宗風那得到如今。
上堂。僧問。以字不成。八字不是。是什麼字。師云。一大
藏教裡尋取。進云。恁麼則輝天鑑地去也。師云。爍破
闍梨面門。僧又問。雲門放洞山三頓棒。意旨如何。師
云。沙裡無油。又問。鳥窠吹起布毛。又作麼生。師云。石
中有髓。進云。如何是祖師西來意。師云。金鎚影動。進
云。如何是佛法大意。師云。寶劍光搖。進云。為復只這
是。為復別更有在。師云。海裡須彌日月高。僧禮拜。師
乃云。以字不成。八字不是。一大藏教。輝天鑑地。雲門
放洞山三頓棒。沙裡無油。鳥窠拈起布毛吹。石中有
髓。金鎚影動。寶劍光搖。海裡須彌日月高。拍禪床。下
座。
天壽聖節啟建上堂。三千年黃河清。五百歲聖人出。
胸中懷日月。掌中握乾坤。金輪御而萬國寧。玉燭調
而四時序。光昭文武。德邁犧軒。八方歌有道之君。四
海樂無為之化。正與麼時。且知恩報恩一句。作麼生
道。一氣不言含有象。萬靈何處謝無私。
浴佛上堂。舉遵布衲在藥山會中充殿主。浴佛次。藥
山云。你只浴得這箇。要且不俗得那箇。遵云。把將那
箇來。山便休去。師云。大眾。還知二老落處麼。其或未
善參詳。山僧與諸人點出。只浴得這箇。不浴得那箇。
是第一杓惡水。把將那箇來。是第二杓惡水。這兩杓
惡水。無古無今。無高無下。一時潑出了也。三世諸佛
回避無門。六代祖師回避無門。天下老和尚回避無
門。眾中莫有不受這般惡水底麼。良久云。舉頭天外
看。誰是箇般人。
小參。未言先領。會無邊剎境於毫端。未舉先知。融十
世古今於當念。見前眾等。適茲夏首。莫不踞菩薩乘。
脩寂滅行。同入清淨實相住持。以大圓覺。為我伽藍。
身心安居。平等性智。如斯標致。足可觀光。撿點將來。
未免笑破衲僧口。豈不見。雲門大師道。盡乾坤大地。
無纖毫過患。猶是轉句。不見一色。始是半提。更須知
有全提時節。大眾。你要識全提底時節麼。我若全提
去。便須荒却院。散却眾。是你諸人。擬向什麼處措足。
事不獲已。隨汝顛倒所欲。南斗七北斗八。多處添些
子。少處減些子。有時拈一莖草。作丈六金身。有時將
丈六金身。作一莖草。或則於無中唱有。或則於有中
唱無。或則於聖中顯凡。或則於凡中顯聖。或則於賓
中辯主。或則於主中辯賓。或則有證而有修。或則無
修而無證。或則先照而後用。或則先用而後照。或則
照用同時。或則照用不同時。是皆從無住本。立一切
法。如將蜜菓換苦胡蘆。豈有實法與汝持論。喝。一法
不存。翳汝眼睛。眼睛不明。世界崢嶸。卓拄杖。劈開華
岳連天秀。放出黃河到海聲。
<pb n="372"/>
復舉。古者道。這一片田地。分付來多時也。我立地待
你搆去。法眼云。這一片田地。分付來多時也。我坐地。
待你搆去。佛果云。這一片田地。分付來多時也。我今
與汝當面慶懺。師云。立地待你搆。坐地待你搆。慶懺
別有上聞。未免違時失候。山僧道。這一片田地。分付
來多時也。自是你不肯承當。且道過在什麼處。良久
云。在家疑是客。別國却為親。久立珍重。
上堂。今朝四月十五。隨分椎鐘擊鼓。燈籠動地放光。
露柱掀天起舞。揭開臨濟三玄。抽却雲門一顧。擊拂
子。發機須是千鈞弩。
聖節滿散上堂。金剛正體。洞徹十虗。般若靈光。該羅
萬有。昭昭於心目之間。而相不可覩。晃晃於色塵之
內。而理不可分。與天地同一覆燾。與日月同一照臨。
與山嶽同一穹崇。與江河同一流注。所謂。佛佛授手。
祖祖相傳。若聖若凡。皆承恩力。慶逢嘉運。仰祝堯齡。
一句當陽。如何舉唱。劫石有消日。君恩無盡時。
上堂。古德道。護生須是殺。殺盡始安居。會得箇中意。
鐵船水上浮。山僧道。有生還有殺。無殺亦無生。不勞
鵝護雪。管取蠟人氷。這箇說話。前日首座已說。今日
山僧現說。異日諸人當說。已說。現說。當說。不出者箇
時節。且道是什麼時節。茫茫普熱。紛紛下雪。倒流四
河。再發枯枿。臨濟德山特地癡。枉費精神施棒喝。雖
然如是。誰知遠煙浪。別有好思量。
上堂。僧問。離四句絕百非。請師直指西來意。師云。拈
燈籠來佛殿裡。將山門安燈籠上。進云。還有為人處
也無。師云。若無舉鼎[托-七+友]山力。千里烏騅不易騎。僧禮
拜。師乃云。離四句絕百非。西來祖意。獨露當機。拈燈
籠來佛殿裡。將山門安燈籠上。咄。若無舉鼎[托-七+友]山力。
千里烏騅不易騎。
上堂。時節不相饒。今朝五月五。東家釘桃符。西家懸
艾虎。孤峯絕頂頭。也須資一路。拈起須彌椎。且擊虗
空鼓。翻身躍倒鬼門關。大地山河無寸土。喝一喝。下
座。
請提點上堂。楊岐栗棘蓬。東山鐵酸饀。多處添些子。
點即不到。少處減些子。到即不點。萬機俱赴。八面玲
瓏。一句全提。風行草偃。擊拂子。龍得水時添意氣。虎
逢山色長威獰。
上堂。一葉落天下秋。一塵起大地收。國師三喚侍者。
無端賣弄風流。靈巖則不然。大空升堂。小空入室。擊
拂子。多虗不如少實。
小參第一句下薦得。堪與佛祖為師。第二句下薦得。
堪與天人為師。第三句下薦得。自救不了。三句內則
不問。三句外道將一句來。若也道得。不妨坐斷報化
佛頭。超出聖凡途轍。又何必九旬禁足。三月護生。堅
守蠟人。無繩自縛。豈不見。文殊三處度夏。迦葉欲擯
文殊。乃見百千萬億佛剎。一一佛剎。各有文殊。悉現
在前。世尊云。迦葉汝欲擯那箇文殊。迦葉休去。可惜
許。將成九仞之山。不進一簣之土。當時迦葉見世尊
恁麼道。只消便擊椎一下。和這釋迦老子。一時擯出。
豈不頭正尾正。當時既已放過。如今合作麼生。擊拂
子。但存心地正。何用問前程。
復云。敘謝已畢。擬舉一段因緣。供養大眾。其奈有妨
久立。然而知是般事便休得也。且作麼生是此事。喝
一喝。今朝七月十四。珍重。
上堂。安居禁足。此土西天。向上一路。千聖不傳。卓拄
杖。清淨界中纔一念。閻浮早已八千年。
上堂。二三日來。智積大士。向這裡。與諸人說發生萬
物。無礙法門不到得。雷聲浩大。雨點全無。直得頭上
漫漫。脚下漫漫。若非諸人咬定牙關。未免浸爛鼻孔。
山僧即今與汝[托-七+友]本去也。萬人遐仰處。紅日到天心。
上堂。僧問。智不到處。乞師指示。師云。南天台北五臺。
進云。只如古人道。切忌道著。道著則頭角生。又且如
何。師云。識法者懼。師乃云。一塵入正受。諸塵三昧起。
<pb n="373"/>
坐斷上頭關。千華生碓觜。雲門大師道。平地上死人
無數。過得荊棘林是好手。只知開口易。不覺舌頭長。
時有僧出云。恁麼則堂中上座有長處也。雲門云。蘇
嚧蘇嚧。雲門若無後語。爭服得人。若是真正衲僧。直
須荊棘林裡坐。荊棘林裡臥。前面牛頭獄卒。後面馬
面阿傍。左邊銅柱鐵床。右畔烈河刃。中間吞底熱
鐵丸。飲底洋銅汁。於一晝夜。有萬生死。求一毫苦相。
了不可得。求一毫樂相。亦不可得。求一毫不苦不樂
相。亦不可得。然雖如是。要作半箇人。也未得在。作麼
生得十成去。良久云。劈破華山雷未迅。照開滄海月
非光。瞎驢滅却正法眼。直得哀聲滿大唐。
進退頭首上堂。今朝九月九。萬物隨時候。滿泛茱萸
茶。何用菊華酒。畢竟醉兀兀。不似長醒醒。諸人若也
信得及。便見堂中上座決有長處。知得堂中上座。決
有長處。便知釋迦老子。橫說竪說。直說曲說。四十九
年。重重敗闕。知得四十九年。重重敗闕。便知興化堂
前。饡飯吹香。克賓維那。全鋒敵勝。知得克賓維那。全
鋒敵勝。便知古雪竇抑揚有準。韓大伯笑裡藏刀。知
得抑揚有準。笑裡藏刀。便知國師三喚。侍者三應。將
謂吾孤負汝。却是汝孤負吾。雖然且道。節文在什麼
處。擊拂子。閃電爍開千聖眼。好山多在大湖中。
上堂。僧問。和尚未見保寧時如何。師云。眉毛在眼上。
進云。見後如何。師云。鼻孔大頭垂。進云。恁麼則全承
渠力去也。師云。夜半放烏雞。師乃云。三世諸佛。向火
𦦨上轉大法輪。演出一大藏。火𦦨為三世諸佛說法。
三世諸佛立地聽。演入一大藏。拈出一大藏。與誰論
出入。鮎魚上竹竿。俊[鷂-缶+(工/山)]趂不及。離四句絕百非。小玉
聲中得路歸。活袞袞阿剌剌。千里萬里橫該抹。
小參。大智非名。真空絕跡。欲得現前。莫存順逆。盡十
方世界。是箇華藏海。盡十方世界。是箇舍那身。一椎
便就。塞壑填溝。不假一椎。輝天鑑地。可以弘揚祖道。
可以建立化門。可以全主全賓。可以同生同死。其或
情存限量。識昧圓常。枯木巖前。寧免蹉路。僧問趙州。
如何是不錯路。州云。識心見性。是不錯路。妙喜云。棒
打石人頭。剝剝論實事。不用作禪會。不用作道會。你
要得不錯路。直須是識心見性始得。且作麼生是識
底心見底性。有般漢便道。有水皆含月。無山不帶雲。
恁麼見解。正是鄭州出曹門。大眾。好本天下同。豈不
見。兜率悅和尚云。撥草參玄。只圖見性。即今上人。性
在甚處。既見性了。即脫生死。眼光落地時。作麼生脫。
脫得生死。即知去處。四大分散時。向什麼處去。前箭
猶輕後箭深。你禪和家。出叢林入保社。正是為什麼
邊事。你若能識自本心。見自本性了。便如白衣拜相。
等閑平步丹霄。出一言施一令。自然風行草偃。水到
渠成。且不用倚人門戶。傍人墻壁。便乃能驅役一切
人。一切人無有能驅役汝者。豈不是大丈夫兒。成就
大丈夫事。若也尋言覔句。逞解逞能。以有思惟心。測
度如來圓覺境界。如取螢火燒須彌山。終不能著。以
拂子畫一畫云。今夜群陰剝盡。明朝一陽復生。大家
履踐通天路。莫向時人行處行。
復舉。五祖演和尚云。僧問趙州。如何是祖師西來意。
州云。庭前栢樹子。恁麼會便不是了也。僧問趙州。如
何是祖師西來意。州云。庭前栢樹子。恁麼會方始是。
師云。一等是恁麼說話。就中因甚有是不是。山僧借
婆帔拜婆年去也。幽幽寒角發孤城。十里山頭漸杳
冥。一種是聲無限意。有堪聽有不堪聽。久立珍重。
上堂。舉保寧和尚云。若說佛法。供養大眾。未免眉須
墮落。若說世法。供養大眾。入地獄如箭射。去此二途。
當說什麼。三寸舌頭無用處。一雙空手不成拳。師云。
用盡自己心。笑殺他人口。
上堂。雪嶺六年。弄巧成拙。出得身來。天闊地闊。好事
大家知。今朝臘月八。
仙巖仲謀和尚遺書至上堂。杜城山頂。打鳳羅龍。黃
<pb n="374"/>
池水邊。張蝦釣鼈。逗到衣錦還鄉。一味斬釘截鐵。如
今傀儡線索斷。五色祥麟步天岸。有伴何妨却再來。
了却先師舊公案。且先師公案。作麼生了。卓拄杖。喝
一喝。
上堂。恁麼恁麼。真不掩偽。不恁麼不恁麼。曲不藏直。
恁麼中有不恁麼。不恁麼中却恁麼。南天台北五臺。
一大藏教五千四十八卷。半滿偏圓。權實空有。鳥窠
吹起布毛。侍者便悟去。即不問。兔頭截角。道將一句
來。明招云。這裡風頭稍硬。且歸暖處商量。大眾隨至
方丈。明招云。纔到暖處。便要瞌睡。以拄杖一時趕散。
通方上士。未舉先知。後學初機。椎聲斷後。
上堂。顧視大眾云。這裡莫有作家戰將麼。時有僧出
眾云。盡大地是箇問頭。和尚作麼生答。師云。遍虗空
是箇答語。是你作麼生領。僧云。萬福。師云。拄杖不在。
苕帚柄與你三十。僧云。諸方有明眼人在。師云。你莫
是患盲麼。僧無語。師喝云。將謂是收燕破趙之才。元
來也做未得行間小卒在。出去。師乃云。若論戰也。箇
箇力在轉處。到者裡。直須通方上士。本色英流。寸刃
不施。全鋒敵勝。其或未然。擬議不來。髑髏粉碎。卓拄
杖。喝一喝。下座。
為曙講主下火。幾時不得問平安。今日重來已涅槃。
寶鐸自從天上去。金棺還向火中焚。某人。親見老南。
高提正印。四河翻辯。兩董名藍。不離百界千如。妙闡
一心三觀。能事既畢。袖手來歸。高臥一菴。大忘人世。
（以火把打圓相）敢問大眾。且道。者箇是假觀耶。空觀
耶。中觀耶。若向者裡科點得出。便見暘谷講師六十
四年前。無假不空。無空不假。六十四年後。全空即假。
全假即空。正當六十四年中。假空俱不立。中道亦非
安。直饒與麼批判得去。也出者箇圈子不得。出得出
不得。拈向一邊。畢竟勝熱婆羅門。今日說什麼法。咄。
看渠五熱炙身時。十虗猛燄同時發。
普說釋迦老子。三大阿僧祇劫來。做盡伎倆。至於離
兜率。降王宮。出母胎。行七步。分手指天地。作大師子
吼。甚生氣槩。洎十九逾城。三十成道。顛倒開口不得。
便乃脫珍御著弊垢。起道樹詣鹿苑。周旋三百法會
之中。大似泥裡洗土塊。逗到精神用盡。向靈山會上。
百萬眾前。拈起一枝花。不是大迦葉。曲相成褫。也好
些無折合。便乃乘者一笑。而對眾曰。我以正法眼藏。
涅槃妙心。實相無相。微妙法門。付囑摩訶迦葉。教外
別行。傳付將來。無令斷絕。元來從前。做盡伎倆。只為
發明者一著子。所謂。鯨吞海水盡。露出珊瑚枝。便是
者箇時節。不是從前布置。到羅紋結角處。心眼相似。
力量一般。未免勞而無功。自滅度後。聲教所至。若師
若徒。多是不省得者箇意思。各宗其宗。各黨其黨。各
熱其說。互相是非。所謂。師子身中蟲。自食師子肉。殊
不知。教之與禪。只是一箇道理。以要言之。禪是教。之
父。教是禪之爺。毀父而譽爺。非愚則狂耳。前大慈雲
屋瑞華嚴法師。學該內外。聲聞四馳。自忘其大。紆訪
南堂。區區以禪宗要旨為問。自非高識遠見。略去邊
幅。何能下人之若是。雲屋既以真誠相及。余雖衰繆。
又豈可不以真誠相報。遂喝一喝云。若向者一喝下
便領得去。可謂作家。其或未然。不免為蛇[書-曰+(且-二+人)]足去也。
吾宗自大迦葉。二十八傳。而至菩提達磨。入此土為
初祖。良以真丹有大乘根器故。不立文字。直指人心。
見性成佛。直接上根。不論中下者。斯蓋上承佛祖付
授之重。固非下劣種草所能擔荷。垂一機示一境。莫
非發揚千聖頂𩕳上一著子。是以簡繁剔冗。自有不
期然而然者。若夫旁蹊曲徑。普攝圓融。則一大藏教
已具。又何俟別。傳之說。是以達磨西來。十萬餘里。逾
沙越漠。遠汎重溟。三周寒暑。至於中國。游梁歷魏。無
所契合。兀坐少林者九年。不料撞著一箇渾鋼打就。
生鐵鑄成底。硬脚禪和。名曰慧可大師。渠本是箇愽
綜群書。靈利座主。左淘右汰。莫稱己懷。乃慨然曰。周
<pb n="375"/>
孔之教。禮術風規。莊老之言。未盡妙理。吾聞洛陽有
菩提達磨者。吾之師乎。此志既發。便有脫胎換骨之
祥。空神顯告之驗。既至立深雪聞誨勵。取利刀斷左
臂。以示懇切。於是達磨。示以安心法門。遂登祖位。又
四傳而至六祖大鑑。道滿天下。其間青原南嶽。兩枝
尤盛。又三四傳。而五家宗派出焉。實為龍驤虎驟。鶻
擊鷹揚靈機妙用。可以神會。難以事求。子細看來。大
似箇賣卜樣子。豈不見六祖謂南岳曰。昔般若多羅。
語達磨曰。震旦雖闊無別路。要假兒孫脚下行。金雞
解衘一粒粟。供養十方羅漢僧。向後佛法。從汝邊去。
出一馬駒。蹈殺天下人去在。病在汝心。不須速說。內
卦已成。更求外象。先天二年。居南岳般若寺。開元中
有沙門道一者。在衡岳常習坐禪。岳知是法器。外象
來也。往問曰。大德坐禪。圖什麼。一曰。圖作佛。行年在
坎。岳乃取一塊塼。於菴前磨。一曰。磨作什麼。岳曰。磨
作鏡。一曰。磨塼豈得成鏡。家先作崇。岳曰。磨塼既不
成鏡。坐禪豈得成佛。五鬼臨身。一曰。如何即是。化紙
燒錢。岳曰。如牛駕車。車若不行。打車即是。打牛即是。
一校受領。一無以對。病在膏肓。岳又曰。汝學坐禪。為
學坐佛。若學坐禪。禪非坐臥。若學坐佛。佛非定相。於
無住法。不應取捨。汝若坐佛。即是殺佛。若執坐相。非
達其理。動遭天羅。一聞示誨。如飲醍醐。靜遭地網。禮
拜問曰。如何用心。即合無相三昧。佛也救不得。岳曰。
汝學心地法門。如下種子。我說法要。譬彼天澤。汝緣
合故。當見其道。且試一服返魂湯。又問道非色相。云
何能見。岳曰。心地法眼。能見乎道。無相三昧。亦復然
矣。一曰。有成壞否。岳曰。若以成壞聚散。而見道者非
見道也。聽吾偈曰。心地含諸種。遇澤悉皆萠。三昧華
無相。何壞復何成。一蒙開悟。心意超然。死中得活。有
甚用處。侍奉十秋。日益玄奧。後開法江西。是為馬祖。
漢州什邡縣人也。姓馬。本邑羅漢寺出家。容貌奇偉。
牛行虎視。引舌過鼻。足有二輪文。祖既符懸記。密受
心印。大弘玄化。弟子堪為人師者。一百三十九人。自
餘潛光匿跡者。不可以數計。洪州百丈海禪師。初參
馬祖一日侍行遊山次。見一群野鴨子飛過去。祖問
曰。是什麼。丈曰。野鴨子。祖曰。什麼處去。丈曰。飛過去。
祖遂扭丈鼻。丈忍痛失聲。祖曰。又道飛過去。那邊落
節。者裡[托-七+友]本。丈於言下有省。却歸侍者寮中。哀哀大
哭。等閑拋一釣。驚起碧潭龍。同事問曰。憶父母耶。丈
曰。無。事曰。被人罵耶。丈曰。無。依實供通。事曰。哭作什
麼。丈曰。我被和尚扭得鼻頭痛。實問實對。事曰。有什
麼因緣不契。丈曰。汝問取和尚。出身猶可易。脫體道
應難。同事往問馬祖。祖曰。是伊會也。冬瓜印子。汝去
問取他。撥轉船頭。同事歸寮。丈乃呵呵大笑。者風顛
漢。事曰。適來為什麼哭。如今為什麼笑。描也描不成。
丈曰。適來哭。如今笑。[書-曰+(且-二+人)]也[書-曰+(且-二+人)]不就。同事惘然。後來松
源和尚拈云。當時若撞著聱頭。說什麼百丈馬祖。也
須倒退。大慧頌。有時笑有時哭。悲喜交并暗催促。此
理如何舉向人。斷絃須是鸞膠續。大慧和尚。甚生氣
槩。猶向古人背後叉手。薦福亦有一頌。哭不徹笑不
徹。倒腹傾腸向君說。父子非親知不知。擡頭腦後三
斤鐵。松源老祖。摟出心肝五臟。也未出得他古人。南
堂不肖孫。亦有一頌。苦便哭樂便笑。苦樂雙忘不同
調。高山流水少知音。明月清風古皇道。還委悉麼。從
前汗馬無人識。只要重論蓋代功。明日祖陞堂。眾方
集。丈便卷却面前禮拜席。生死根本。祖便下座。歸方
丈。丈隨至。祖問曰。我未曾說話。汝因甚便卷却席。何
須更問。丈曰。昨日被和尚扭得鼻頭痛。破也破也。祖
曰。汝昨日向甚處留心。探竿影草。丈曰。今日鼻頭又
不痛也。墮也墮也。好與本分草料。祖曰。汝深明今日
事。砑郎當漢。丈作禮而退。異日再參次。祖以目顧視
繩床角拂子。無風起浪。丈曰。即此用離此用。也好與
一拶。祖曰。汝已後開兩片皮。將何為人。就窠打劫。丈
<pb n="376"/>
取拂子竪起。草本不勞拈出。祖曰。即此用離此用。一
箭中紅心。丈掛拂子於舊處。喪身失命。祖震威一喝。
不為分外。厥後開法於百丈山。道化尤盛。得法上首。
黃檗運禪師。一日辭丈。丈曰。什麼處去。檗曰。欲禮拜
馬祖去。丈曰。已遷化也。檗曰。未審有何言句。丈遂舉
再參因緣。乃曰。我當時被馬大師一喝。直得三日耳
聾。檗聞之不覺吐舌。見箇什麼。丈曰。汝已後莫承嗣
馬祖麼。甕裡何曾走却鼈。檗曰。不然。今日因師舉。得
見馬大師大機之用。且不識馬祖。若嗣馬祖。喪我兒
孫。赤土塗牛嬭。丈曰。如是如是。見與師齊。減師半德。
見過於師。方堪傳授。接得封皮作信傳。檗便禮拜。禍
事禍事。大慧和尚曰。百丈被喝。直得三日耳聾。黃檗
聞舉。不覺吐舌。百丈疑其承嗣馬祖。後因臨濟三度
問佛法的的大意。三度被打。六十拄杖。便是與三日
耳聾出氣。日中陽𦦨。臨濟始覺如蒿枝拂相似。眼裡
空華。既是師承有據。因甚用處不同。會麼。曹溪波浪
如相似。無限平人被陸沉。也只分踈不下。看他老大
慧。將他祖父子孫四世機緣。只據自己見處。與伊批
判。直是毫髮不差。蓋妙得活祖師意。自與尋常人不
同也。若是自家眼目不明。便看他古人不破。看他古
人不破。便是自家眼目不明。自餘印板上打來。模子
裡脫出。有甚共語處豈不見。宋徽宗時。太尉陳良弼。
設千僧齋。圓悟勤祖。法真一公。慈受深公。蹣菴成公。
及善華嚴等。十大法師。皆在會。而善公遽起問諸禪
曰。吾佛設教。自小乘至于圓頓。掃除空有。獨證真常。
然後萬德莊嚴。方名為佛。甞聞禪宗一喝能轉凡成
聖。則與諸經論。似相違背。今一喝。若能入吾宗五教。
是為正說。若不能入。是為邪說。把髻投衙。抱贓呌屈。
圓悟以目顧蹣菴。菴乃云。承法師所問。不足以勞三
大禪師之答。只淨因小長老。亦可使法師無惑。雷聲
浩大。雨點全無。菴乃召善。善應諾。菴曰。法師所謂吾
法小乘教者。乃有義也。大乘始教者。乃空義也。大乘
終教者。乃不有不空義也。大乘頓教者。乃即有即空
義也。一乘圓教者。乃不有而有。不空而空義也。如我
一喝。非唯能入五教。至於工巧技藝。諸子百家。悉皆
能入。乃震聲喝一喝。問善曰。聞麼。曰聞。菴曰。汝既聞
則此一喝是有。是能入小乘教。良久又問善曰。汝今還
聞麼。曰不聞。菴曰。汝既不聞。則此一喝是無。是能入
始教。遂顧善曰。我初一喝。汝既道有。喝久聲銷。汝復道
無。道無則元初實有。道有則而今實無。不有不無。是
能入終教。我有喝之時有非是有。因無故有。無喝之
時。無非是無。因有故無。即有即無。是能入頓教。須知
我此一喝。不作一喝用。有無不及。情解俱忘。道有之
時。纖塵不立。道無之時。橫徧虗空。即此一喝。入百千
萬億喝。百千萬億喝。入此一喝。是能入圓教。善乃起
再拜。澤廣藏山。理能伏豹。菴復謂曰。非唯一喝為然。
乃至一語一默。一動一靜。從古至今。十方虗空。萬象
森羅。六趣四生。三世諸佛。一切聖賢。八萬四千法門。
百千三昧。無量妙義。契理契機。與天地萬物一體。謂
之法身。三界唯心。萬法唯識。四時八節。陰陽一致。謂
之法性。是故華嚴經云。法性徧在一切處。有相無相。
一聲一色。全在一塵中含四義。事理無邊。周徧無餘。
參而不雜。混而不一。於此一喝中。皆悉具足。猶是建
化門庭。隨機方便。謂之小歇場。未至寶所。殊不知。吾
祖師門下。以心傳心。以法印法。不立文字。見性成佛。
有千聖不傳底。向上一路在。空拳謼小兒。善曰。如何
是向上一路。莫妄想。菴曰。汝且向下會取。放過一著。
善曰。如何是寶所。含元殿上。猶問長安。菴曰。非汝境
界。灼然灼然。善曰。望禪師慈悲。把手拽不入。菴曰。任
從滄海變。終不為君通。可煞壁立萬仞。善乃膠口而
退。遲八刻。當時徽宗私幸。目擊盛事。皇情大悅。將謂
無人證明。是你諸人。要識善華嚴麼。不是一番寒徹
骨。爭得梅花撲鼻香。豈不見。昔日周金剛。名重西蜀。
<pb n="377"/>
於性相諸宗。無所不達。甞謂同學曰。一毛吞海。海性
無虧。纖芥投鋒。鋒利不動。學與無學。唯我知焉。洎聞
南方禪宗大盛。氣為不平。乃曰。出家兒。千劫學佛威
儀。萬劫學佛細行。不得成佛。南方魔子。敢言直指人
心。見性成佛。我當摟其窟穴。滅其種類。以報佛恩。遂
擔一擔青龍疏鈔。出至澧陽。路上見一婆子賣餅。因
放下擔子買點心喫。爛泥裏有刺。婆指擔子曰。者箇
是什麼。答云。青龍疏鈔。婆云。講何經。周云。金剛經。婆
云。有一問。若答得。施與點心。若答不得。且別處去。經
中道。過去心不可得。現在心不可得。未來心不可得。
未審座主點那箇心。生鐵蒺藜當面擲。周無以對。塞
斷咽喉。遂往龍潭。至法堂曰。久嚮龍潭。及乎到來。龍
又不見。潭又不見。好箇消息。潭於壁內。引身出云。子
親到龍潭。著忙作麼。周無語。當面蹉過。遂放下擔子。
朝夕咨參。一夕侍立次。潭云。更深何不下去。周珍重
便出。却回云。外面黑。潭度紙燭與之。擬接。便吹滅。周
大悟。便禮拜。潭云。子見箇什麼。周云。從今去。不疑天
下老和尚舌頭也。玄沙道底。來日潭陞座謂眾曰。可
中有箇漢。牙如劍樹。口似血盆。一棒打不回頭。向孤
峯頂上。立吾宗去在。乞兒籮易滿。周於是取疏鈔。堆
向法堂前。舉火炬云。窮諸玄辯。若一毫置於太虗。竭
世樞機。似一滴投於巨壑。焚之而去。始終作家。李都
尉云。參禪須是鐵漢。著手心頭便判。直趣無上菩提。
一切是非莫管。便是者般樣子也。後來出世住德山。
其道大振。示眾曰。道得也三十棒。道不得也三十棒。
臨濟聞得。謂侍者洛浦曰。汝去問他。道得為什麼三
十棒。浦如教而問。山便打。浦接住與一送。山便歸方
丈。浦回舉似臨濟。濟云。我從來疑著者漢。雖然。你還
識德山麼。浦擬議。濟便打。是精識精。是賊識賊。然而
精金百煉要須本分鉗鎚。若是鈍鐵頑銅。堪作什麼。
山僧今日。被雲屋法師。輕輕一拶。直得口似乞兒破
席袋。狼藉不少。眾中忽有一箇。傍不甘底。出來拽下
禪床。爛椎一頓。翻身一擲。抹過太虗。將他從上若佛
若祖。所有法門。盡情拈向一邊。教他盡大地人。卸下
膱脂帽子。脫却鶻臭布衫。非唯截斷小淨因脚跟。抑
且與善華嚴雪屈。豈不快哉。還委悉麼。驚群須是英
靈漢。敵勝還他師子兒。卓拄杖。喝一喝。

了菴和尚語錄卷第三

<sarticle>了菴和尚語錄卷第四</sarticle>

<other>舉古</other>
參學比丘　祖杲　得度　等編
舉德山示眾云。今夜不答話。問話者三十棒。時有僧
出禮拜。山便打。僧云。某甲話也未問。山云你是甚處
人。僧云。新羅人。山云。未跨船舷。好與三十棒。法眼云。
大小德山。話作兩橛。圓明云。大小德山。龍頭蛇尾。雪
竇云。二老宿雖善裁長補短。拾重從輕。要見德山。亦
未可在。何故。德山大似握閫外威權。有當斷不斷不
招其亂底劍。諸人要識新羅僧麼。只是撞著露柱底
瞎漢。
師云。總謂德山勾賊破家。者僧把髻投衙。法眼圓
明。據案結欵。雪竇扶強抑弱。逐惡隨邪。如斯理論。
要契他古人。直是白雲萬里。當時者僧。若是箇漢。
見他道今夜不答話。珍重便行。非唯坐斷德山。抑
且光揚宗眼。
舉雪峯普請次。自負一束藤。路逢一僧。峯便拋下。僧
方擬取。峯便蹈倒。歸舉似長生。乃云。我今日蹈者僧
快。生云。和尚替者僧入涅槃堂始得。峯便休去。雪豆
云。長生大似東家人死。西家助哀。也好與一蹈。
師云。雪峯是則下坡不走。快便難逢。若不是長生。
未免勞而無功。雖然。且道。雪峯一蹈。何似雪豆一
<pb n="378"/>
蹈。
舉百丈再參馬祖侍立次。祖以目視禪床角拂子。丈
云。即此用離此用。祖云。爾他後開兩片皮。將何為人。
丈取拂子竪起。祖云。即此用離此用。丈掛拂子於舊
處。祖便喝。百丈直得三日耳聾。雪豆云。奇怪諸禪德。
如今列其派者甚多。究其源者極少。總道百丈於喝
下大悟。還端的也無。然刁刀相似。魚魯參差。若是明
眼漢。瞞他一點不得。只如馬祖道。爾他後開兩片皮。
將何為人。百丈竪起拂子。為復如蟲禦木。為復啐⿰口豕
同時。諸人要會三日耳聾麼。大冶精金。應無變色。
師云。精金百煉。要資本分鉗鎚。苟非三日耳聾。爭
見賈增十倍。刁刀相似。魚魯參差。萬古碧潭空界
月。再三撈漉始應知。
舉崇壽指凳子云。識得凳子。周帀有餘。雲門云。識得
凳子。天地懸殊。雪豆云。澤廣藏山。理能伏豹。
師云。驢揀濕處尿。
舉永嘉到六祖。遶禪床三帀。振錫一下。卓然而立。祖
云。夫沙門具三千威儀。八萬細行。大德從何方而來。
生大我慢。雪豆喝云。當時若下得者一喝。免見龍頭
蛇尾。又再舉遶禪床三帀。振錫一下。卓然而立。代祖
師云。未到曹溪。與爾三十棒了也。
師云。大小雪豆。續鳧截[鴳-女+隹]。夷岳盈壑。不妨好手。據
令而行。好與二十棒。何故。曹溪波浪如相似。無限
平人被陸沉。
舉仰山指雪師子云。還有過得此色者麼。雲門云。當
時便與推倒。雪竇云。只解推倒不能扶起。
師云。雲門推倒。雪竇扶起。直饒過得此色。也未是
金毛師子。
舉香嚴垂語云。如人上樹。口衘樹枝。手不攀枝。脚不
蹈枝。樹下忽有問。如何是祖師西來意。不對則違他
所問。對則喪身失命。當恁麼時。作麼生即是。有虎頭
上座云。上樹即不問。未上樹請和尚道。香嚴呵呵大
笑。雪竇云。樹上道即易。樹下道即難。老僧上樹也。致
將一問來。
師云。香嚴用盡神通。不消虎頭一拶。便乃四稜塌
地。雪竇縱有生機。也只扶他不起。
舉僧問魯祖。如何是不言言。祖云。爾口在什麼處。僧
云。某甲無口。祖云。將什麼喫飯。僧無語。雪竇云。好劈
脊便棒。者般漢開口了合不得。合口了開不得。
師云。者僧貪觀白浪。失却手橈。若是箇漢。待他道
你口在什麼處。便與掀倒禪床。非唯魯祖高竪降
旗。且免雪豆馬後喝節。
舉僧問雪峯。古㵎寒泉時如何。峯云。瞪目不見底。僧
云。飲者如何。峯云。不從口入。僧舉似趙州。州云。不可
從鼻孔裡入。僧却問趙州。古㵎寒泉時如何。州云。苦。
僧云。飲者如何。州云。死。雪峯聞舉云。趙州古佛。從此
不答話。雪竇云。眾中總道。雪峯不出者僧問頭。所以
趙州不肎。如斯話會。深屈古人。雪竇即不然。斬釘截
鐵。本分宗師。就下平高。難為作者。
師云。雪峯一期答話。不知[爬-爪+瓜]著趙州痒處。趙州忍
俊不禁。不覺劄著雪峯痛處。痛處痒痒處痛。一時
移在雪竇身上。且道。者僧還曾夢見也無。
舉僧問西堂。有問有答。賓主歷然。無問無答時如何。
堂云。怕爛却去那。僧問長慶。有問有答。賓主歷然。無
問無答時如何。慶云。相逢盡道休官去。林下何曾見
一人。雪竇云。何不與本分草料。
師云。三頭兩面得人憎。有問靈岩。有問有答。賓主
歷然。無問無答時如何。只向他道。甕裡何曾走却
鼈。
舉臨濟示眾云。我於先師處。三度問佛法的的大意。
三度喫六十拄杖。如蒿枝拂相似。如今再思一頓。誰
為下手。時有僧出云。某甲下手。濟拈棒度與。僧擬接。
濟便打。雪竇云。臨濟放處較危。收來太速。
<pb n="379"/>
師云。說什麼放去較危。收來太速。須知臨濟有陷
虎之機。者僧未具透關眼。待他道再思一頓。誰為
下手。便與掀倒禪床。非唯坐斷者老漢咽喉。抑且
出身有路。
舉欽山一日上堂。竪起拳又開云。開即為掌。五指參
差。復握云。如今為拳。必無高下。還有商量也無。一僧
出眾竪起拳。山云。你只是箇無開合漢。雪竇云。雪竇
即不然。乃竪起拳云。握則為拳。有高有下。復開云。開
則為掌。無黨無偏。且道。放開為人好。把定為人好。開
也造車。握也合轍。若謂閉門造車。出門合轍。我也知。
你向鬼窟裡作活計。
師云。展也不是掌。握也不是拳。兩頭俱坐斷。一劍
倚天寒。且道。還有為人處也無。喝。西風吹渭水。落
葉滿長安。
舉僧問睦州。高揖釋迦。不拜彌勒時如何。州云。昨日
有人問。趕出了也。僧云。和尚恐某甲不實那。州云。拄
杖不在。苕帚柄聊與三十。雪竇云。睦州只有受璧之
心。且無割城之意。
師云。雪竇與麼批判。深屈古人。山僧道。睦州和柈
托出。只是罕遇知音。
舉棗樹問僧。近離甚處。僧云。漢國。樹云。漢國天子。還
重佛法也無。僧云。賴遇問著某甲。問著別人即禍生。
樹云。作箇什麼。僧云。人尚不見有。何佛法可重。樹云。
闍梨受戒多少時。僧云。二十夏。樹云。大好不見有人。
便打。雪竇云。者僧棒即喫。要且去不再來。棗樹令雖
行。爭奈無風起浪。
師云。者僧句裡藏鋒。棗樹棒頭有眼。說什麼去不
再來。直須棒了出院。
舉趙州問婆子。什麼處去。婆云。偷趙州笋去。州云。忽
遇趙州時如何。婆便掌。州休去。雪竇云。好掌。更下兩
掌也。無勘處。
師云。將謂胡須赤。更有赤須胡。
舉保壽開堂。三聖推出一僧。保壽便打。三聖云。恁麼
為人。瞎却鎮州一城人眼去在。壽下座。便歸方丈。雪
竇云。保壽三聖。雖發明臨濟正法眼藏。要且只解無
佛處稱尊。當時者僧。若是箇漢。纔被推出。便掀倒禪
床。直饒保壽全機。也較三千里。
師云。手眼通身。拳躍相副。保壽三聖。固是作家。若
要發明臨濟正法眼藏。直是未在。雪竇道。者僧若
是箇漢。便與掀倒禪床。不是射鵰手。徒說李將軍。
舉僧問無業。如何是佛。業云。莫妄想。雪竇云。塞却鼻
孔。又僧問馬大師。如何是佛。祖云。即心是佛。雪豆云。
拄却舌頭。
師云。塞却無業鼻孔。拄却馬師舌頭。還見雪豆麼。
有意氣時添意氣。不風流處也風流。
舉德山因廓侍者問。從上諸聖。向什麼處去。山云。作
麼作麼。廓云。勅點飛龍馬。跛鼈出頭來。山便休去。至
來日。山浴出。廓過茶與山。山撫廓背一下云。昨日公
案。作麼生。廓云。者老漢。今日方始瞥地。雪竇云。然精
金百煉。須要本分鉗鎚。德山既以己妨人。者僧還同
受屈。以拄杖一畫云。適來公案且置。從上諸聖。什麼
處去。大眾擬議。一時打趂。
師云。德山固是作家爐鞴。本分鉗鎚。爭奈廓侍者。
鍛過了底金。從他以己妨人。畢竟無屈可受。靈岩
與麼批判。莫有為雪竇作主者麼。
舉保福簽瓜次。太原孚上座到來。保福云。道得與你
瓜喫。孚云。把將來。福度瓜一片與孚。孚接得便行。雪
竇云。雖是死蛇。解弄也活。誰是好手者。試請辨看。
師云。猛虎口中奪食。飢鷹爪下分餐。太原較些子。
保福若具奔流度刃底手。待伊擬接。便與拋向背
後。看他把什麼蛇弄。
舉南泉示眾云。道非物外。物外非道。趙州出問。如何
是物外道。泉便打。州云。和尚莫錯打某甲。向後錯打
<pb n="380"/>
人去在。泉云。龍蛇易辨。衲子難謾。雪豆云。趙州如龍
無角似蛇有足。當時不管盡法無民。直須喫棒了趂
出。
師云。趙州物外相從。善能回互。南泉棒頭有準。收
放自由。雪竇雖欲盡令而行。未具辨龍蛇眼。
舉洞山到雲門。門問。近離甚處。山云。查渡。門云。夏在
甚處。山云。湖南報慈。門云。幾時離彼。山云。八月二十
五。門云。放你三頓棒。山至來日。却上問訊云。昨日蒙
和尚放三頓棒。不知過在甚處。門云。飯袋子。江西湖
南。使與麼去。洞山於此大悟。雪竇云。雲門氣宇如王。
拶著便氷消瓦解。當時若據令而行。子孫也未到斷
絕。
師云。雲門買帽相頭。雪竇因齋慶讚。諸人要見洞
山麼。掀翻海岳求知己。撥亂乾坤見太平。
舉馬祖因僧參。乃畫一圓相云。入也打。不入也打。僧
便入。祖便打。僧云。和尚打某甲不得。祖靠拄杖休去。
雪竇云。二俱不了。和尚打某甲不得。靠却拄杖。擬議
不來。劈脊便打。
師云。殺人刀活人劍。
舉興化問克賓維那云。汝不久當為唱導之師。賓云。
不入者保社。化云。會了不入。不會了不入。賓云。總不
恁麼。化便打。乃云。克賓維那。法戰不勝。罸錢五貫。設
饡飯一堂。至來日齋時。興化自白椎云。克賓維那。法
戰不勝。不得喫飯。即便出院。雪豆云。克賓要承嗣興
化。罸錢出院且置。却須索取者一頓棒始得。且問諸
人。棒既喫了。作麼生索。雪竇要斷不平之事。今夜與
克賓維那雪屈。以拄杖一時打散。
師云。興化全師出征。克賓堅壁不戰。及乎力盡技
窮。未免牽羊納璧。雪豆要斷不平。直為克賓雪屈。
會麼。雖得一場榮。刖却一雙足。
舉僧問長慶。眾手淘金。誰是得者。慶云。有伎倆者得。
僧云。學人還得也無。慶云。大遠在。雪豆代者僧。當時
便喝。復云。有伎倆者得。一手分付。有伎倆者不得。兩
手分付。學人還得也無。蒼天蒼天。
師云。長慶和柈托出。者僧當面蹉過。雪豆忍俊不
禁。不免按牛頭喫草。今日忽有問靈岩。眾手淘金。
誰是得者。只向他道。物見主眼卓竪。又問學人還
得也無。答云。又爭怪得老僧。
舉大慈示眾云。山僧不解答話。只是識病。時有僧出。
大慈便歸方丈。雪竇云。大凡扶竪宗教。須辨箇得失。
且大慈識病不答話。時有僧出。便歸方丈。雪竇識病
不答話。或有僧出。劈脊便打。諸方識病不答話。有僧
出。必然別有長處。敢有一箇動著。大唐天子只三人。
師云。雪竇可使千古流芳。與且未得勦絕。若據山
僧見處。直須打了拖出。何故。大海不宿死屍。
舉趙州到黃檗。檗見來便閉却方丈門。州於法堂上
叫云。救火救火。檗便出擒住云。道道。州云。賊過後張
弓。雲竇云。直是好笑。笑須三十年。忽有箇衲僧問。雪
竇笑箇什麼。笑賊過後張弓。
師云。重門擊柝。黃檗過於隄防。齧鏃破關。趙州慣
得其便。雖然兩不相傷。笑破雪竇鼻孔。
舉僧問鏡清。學人未達其源。乞師方便。清云。是什麼
源。僧云。其源。清云。若是其源。爭受方便。雪竇云。死水
裡浸却。有什麼用處。侍者問。適來成褫伊。清云。無。侍
者云。不成褫伊。清云。無。侍者云。和尚尊意如何。清云。
一點水墨。兩處成龍。雪竇云。猶較些子。雪竇不是減
鏡清威光。要與者僧相見。是什麼源。其源三十年後。
與你三十棒。
師云。鏡清一點水墨。兩處成龍。直得傾湫倒岳。雲
黯長空。雪竇要減他威光。與者僧相見。且款款地。
山僧見處也。要諸人共知。是什麼源。其源。劈脊便
棒。直下悟去。裂破古今。
舉僧問香林。如何是衲衣下事。林云。臘月火燒山。雪
<pb n="381"/>
竇云。臘月燒山。萬種千般。翹松[鴳-女+隹]冷。蹈雪人寒。達磨
不會。大難大難。
師云。大小香林。答話也不了。僧問衲衣下事。却云。
臘月燒山。累及後代兒孫。築底分踈不下。有問山
僧。如何是衲衣下事。只向他道。猶堪齋粥對賓客。
也勝時人著錦衣。
舉本仁示眾云。尋常不欲向聲前句後。鼓弄人家男
女。何故。且聲不是聲。色不是色。時有僧問。如何是聲
不是聲。仁云。喚作色得麼。僧云。如何是色不是色。仁
云。喚作聲得麼。僧禮拜。仁云。且道。與你說。答你話。若
人辯得。有箇入處。雪竇云。本仁也甚奇怪。要且貪觀
天上。既非聲前句後。且作麼生入。
師云。雪竇也甚奇怪。既非聲前句後。作麼生不入。
舉雲門示眾云。世尊生下。一手指天。一手指地。周行
七步。目顧四方云。天上天下。唯吾獨尊。當時若見。一
棒打殺與狗子喫却。貴圖天下太平。雪竇云。便與掀
倒禪床。
師云。老胡傍若無人。雲門一棒打著。雪竇掀倒禪
床。正是助桀為虗。
舉國師三喚侍者。雪竇云。點即不到。侍者三應。雪豆
云。到即不點。將謂吾孤負汝。誰知汝孤負吾。雪豆云。
謾雪竇不得。雲門云。作麼生是國師孤負侍者處。會
得也是無端。雪竇云。元來不會。門云。作麼生是侍者
孤負國師處。粉骨碎身未報得。雪竇云。無端無端。
師云。有呼有應。盖是尋常。負汝負吾。翻成特地。雲
門雲竇。不識好惡。吹毛求疵。拈拄杖畫一畫云。當
門不用栽荊棘。後代兒孫惹著衣。
復舉僧問投子。國師三喚侍者。意旨如何。投子云。抑
逼人作麼。雲竇云。垛跟漢。僧問興化。化云。一盲引眾
盲。雪竇云。端的瞎。僧問玄沙。沙云。侍者却會。雪豆云。
停囚長智。僧問趙州。州云。如人暗中書字。字雖不成。
文彩已彰。雪豆便喝。僧問雪豆。豆便打。也要諸方檢
點。乃成頌云。師資會遇意非輕。無事相將草裡行。負
汝負吾人莫問。任從天下競頭爭。
師云。雪竇若無後語。蹉過國師。有僧問。國師三喚
侍者。意旨如何。師云。年老心孤。復成一頌。國師年
老覺心孤。三度頻將侍者呼。饒你粉身并碎骨。不
和酬得此恩無。
舉僧問智門。如何是佛。門云。蹈破草鞋赤脚走。僧云。
如何是佛向上事。門云。拄杖頭上挑日月。雪竇云。千
兵易得。一將難求。
師云。驢作驢鳴。犬作犬吠。
舉師祖問南泉。摩尼珠人不識。如來藏裡親收得。如
何是如來藏。泉云。王老師與汝往來者是藏。雪竇云。
草裡漢。祖云。不往不來者。泉云。亦是藏。雪竇云。雪上
加霜。祖云。如何是珠。雪竇云。險。百尺竿頭作伎倆。不
是好手。者裡著得箇眼。賓主互換。便能深入虎穴。或
不漝麼。縱饒師祖悟去。也是龍頭蛇尾漢。
師云。南泉入草求人。雪竇橫身虎穴。且道。師祖悟
去。畢竟承誰恩力。者裡著得箇眼。便見頭正尾正。
舉雪峯因僧禮拜。峯打五棒。僧云。某甲有什麼過。峯
又打五棒。雪竇云。雪竇不曾與人葛藤。前五棒日照
天臨。後五棒雲騰致雨。你若辨得。也好與五棒。
師云。什麼處得者消息來。山僧道。前五棒是騎虎
頭。後五棒是收虎尾。若人辨得。領取雪竇五棒。不
干山僧事。
舉馬大師令智藏馳書上徑山。山接書開見一圓相。
乃於中。下一點封回。國師聞舉云。欽師猶被馬師惑。
雪竇云。徑山被惑且致。若將呈似國師。別作箇什麼
伎倆。免被惑去。有老宿云。當時坐却便休。亦有道。但
與畫被。若與麼。只是不識羞。敢謂天下老師。各具金
剛眼睛。廣作神通變化。還免得麼。雪竇見處。也要諸
人共知。只者馬師當時畫出。早自惑了也。
<pb n="382"/>
師云。欽師被惑。國師被惑。天下老師被惑。至於馬
師自惑。雪竇無不檢點得出。且道。雪竇還免得麼。
山僧到此。大似醒人看醉人。不覺手舞足蹈。喝一
喝。
舉鏡清問僧。趙州喫茶去。你作麼生會。僧便出去。清
云。邯鄲學唐步。雪竇云。者僧不是邯鄲人。為什麼學
唐步。若辯得出。與你茶喫。
師云。鏡清親見者僧。是邯鄲人。雪竇因什麼道不
是。拈拄杖畫一畫云。有口不得茶喫者多。
舉僧問雲門。如何是法身向上事。門云。向上與你道
即不難。作麼生會法身。僧云。請和尚鑒。云鑑即且置。
作麼生會法身。僧云。與麼與麼。云者箇是長連床上
學得底。我且問你。法身還喫飯麼。僧無語。雪竇云。將
成九仞之山。不進一簣之土。過在什麼處。
師云。若論戰也。箇箇力在轉處。者僧眨得眼來。槍
頭早在雲門手裡。直得上天無路。入地無門。雪竇
更要進土在。還委悉麼。箭穿紅日影。須是射鵰人。
舉趙州訪茱萸。纔上法堂。萸云。看箭。州亦云。看箭。萸
云。過。州云。中。雪竇云。二俱作家。蓋是茱萸趙州。二不
作家。箭鋒不相拄。直饒齊發齊中。也是射垛漢。
師云。二老宿。爾我同氣。情均天倫。自然手眼相似。
雪竇云。直饒齊發齊中。也只是射垛漢。看則有分。
舉普化與臨濟。一日同赴施主齋。濟問。毛吞巨海。芥
納須彌。為復神通妙用。為復法爾如然。化躍倒飯床。
濟云。太⿱夕鹿生。化云。者是甚所在。說⿱夕鹿說細。濟休去。來
日又同赴一施主齋。濟復問。今日供養。何似昨日。化
又躍倒飯床。濟云。太麁生。化云。瞎漢。佛法說甚麼麁
細。濟吐舌。雪豆云。兩箇老賊。喫飯也不了。好與二十
棒。棒雖行。且那箇是正賊。
師云。雪豆與麼道。也好與二十棒。且道。過在什麼
處。不見道。正賊走却。邏蹤人喫棒。
舉三角示眾云。若論此事。眨上眉毛。早是蹉過。麻谷
出云。蹉過即不問。如何是此事。角云。蹉過。谷便掀倒
禪床。角便打。雪豆云。兩箇有頭無尾漢。眉毛未曾眨
上。說什麼此事蹉過。有僧問。眉毛為什麼不眨上。雪
竇便打。
師云。麻谷掀倒禪床。三角便打。作家作家。眉毛為
什麼不眨上。雪竇便打。作家作家。前面作家。自是
麻谷三角。後面作家。自是雪竇者僧。只今莫有欲
知此事者麼。時有僧出。劈脊便打。復問云。作麼生
是此事。僧擬議。師又打。擲下拄杖。分明記取。舉似
作家。
舉睦州喚僧。大德。僧回首。州云。擔板漢。雪竇云。睦州
只具一隻眼。者僧喚既回頭。固甚却成擔板。
師云。雪竇打失一隻眼。者僧喚既回首。却是睦州
擔板。
舉岩頭參德山。纔跨門便問。是凡是聖。德山便喝。岩
頭便禮拜。洞山聞云。不是奯公。也大難承當。岩頭聞
云。洞山老漢不識好惡。我當時一手擡一手搦。雪豆
云。然則德山門下。草偃風行。要且不能塞斷人口。當
時纔禮拜。劈脊便棒。非唯勦絕洞山。亦乃把定奯老。
還會麼。李將軍有嘉聲在。不得封侯也是閒。
師云。家肥生孝子。國覇有謀臣。雪竇云。然則德山
門下。草偃風行。要且不能塞斷人口。當時纔禮拜。
劈脊便打。非唯繅絕洞山。亦乃把定奯老。說得道
理好。歸依佛法僧。
舉巴陵示眾云。祖師道。不是風動。不是幡動。既不是
風幡。向什麼處著。有人與祖師作主。出來與巴陵相
見。雪竇云。風動幡動。既是風幡。向甚麼處著。有人與
巴陵作主。出來與雪竇相見。
師云。為他閑事長無明。
舉則川與龐居士摘茶次。士云。法界不容身。師還見
我麼。川云。若不是老師。洎答龐公話。士云。有問有答。
<pb n="383"/>
蓋是尋常。川不管。士云。適來莫怪相借問麼。川亦不
管。士云。者無禮儀漢。待我一一舉似明眼人去在。川
拈茶籃便歸。雪竇云。則川只解把定封疆。不能同生
同死。當時好與捋下幞頭。誰敢喚作龐居士。
師云。說什麼捋下幞頭。當時便與一蹈蹈倒。莫道
法界不容身。要且覔起處不可得。
舉僧問雲門。一言道盡時如何。門云。裂破。雪竇彈指
三下。
師云。白雲萬里。
舉僧問睦州。一言道盡時如何。州云。老僧在你鉢囊
裡。雪竇呵呵大笑。
師云。大蟲褁紙帽。
舉本生以拄杖示眾云。我若拈起。爾便向未拈起時
作道理。我若不拈起。爾便向拈起時作主宰。且道。老
僧為人在什麼處。時有僧出云。不敢妄生節目。生云。
也知闍梨不分外。僧云。低低處平之有餘。高高處觀
之不足。生云。節目上。更生節目。僧無語。生云。掩鼻偷
香。空招罪犯。雪竇云。者僧也善能切磋。爭奈弓折箭
盡。然雖如此。且本生是作家宗師。拈起也天回地轉。
應須拱手歸降。放下也草偃風行。必合全身遠害。還
見本生為人處也無。復拈拄杖云。太平本是將軍致。
不許將軍見太平。
師云。伎倆不如帳樣。且道。本生拄杖。何似雪竇拄
杖。若也辨得。天下橫行。其或未然。放在臥床頭。急
要打老鼠。
舉僧問雪峯。聲聞人見性。如夜見月。菩薩人見性。如
晝見日。未審和尚見性如何。峯打三下。其僧復問岩
頭。頭打三掌。雪竇云。應病設藥。且與三下。若據令而
行。合打多少。
師云。前三後三。應病與藥。據令而行。別有一著。顧
侍者云。且道。是什麼一著。侍者擬議。便打出。
舉太原孚上座參雪峯。至法堂上。顧視雪峯。便下看
知事。雪竇云。一千五百人作家宗師。被孚上座一覰。
便高竪降旗。孚至來日。入方丈云。昨日觸忤和尚。峯
云。知是般事便休。雲竇云。果然。僧問雲門。作麼生是
觸忤處。門便打。雪竇云。打得百千萬箇。有甚用處。直
是盡大地人喫棒。方可扶竪雪峯。且道。太原孚具什
麼眼。
師云。眼眼相覰。心心相知。僧問雲門。作麼生是觸
忤處。門便打。棒頭有眼明如日。雪竇云。打得百千
萬箇。有甚用處。要識真金火裡看。
舉安國問僧。得之於心。伊蘭作旃檀之樹。失之於旨。
甘露乃蒺䔧之園。我要箇語。具得失兩意。僧竪起拳
云。不可喚作拳頭。國云。只為喚作拳頭。雪竇云。無繩
自縛漢。拳頭也不識。
師云。我不似安國論得論失。一語兩意。拈拄杖。我
此拄杖。能殺能活。活中有殺。殺中有活。或則殺活
同時。或則殺活不同時。若善用去。世出世間。無法
不備。便乃縱奪可觀。卷舒無礙。若用不得。總是無
繩自縛。
舉僧請益雲門玄沙三種病人話。門云。你禮拜著。僧
禮拜起。門以拄杖便挃。僧退後。門云。你不是患盲。復
喚近前來。僧近前。門云。你不是患聾。門云。還會麼。僧
云不會。門云。你不是患啞。僧於此有省。雪竇便喝云。
者盲聾瘖啞漢。若不是雲門。驢年去。如今有底。或拈
槌竪拂不管。教近前又不來。還會麼。不應。諸方還奈
何得麼。雪竇若不奈何。爾者一隊驢漢。又堪作箇什
麼。以拄杖一時打趂。
師云。玄沙點出三種證候。雲門一試九轉還丹。幸
自可憐生。然而病久多變。雪竇早是不奈何。山僧
今日。不免作死馬醫去也。竪起拂子召眾云。者裡
悟去。合眼可見。塞耳可聞。閉口可說。三十年後。不
得道佛法無靈驗。
<pb n="384"/>
舉僧問香嚴。如何是王索仙陀婆。嚴云。過者邊求。雪
竇云。鈍置殺人。僧問趙州。王索仙陀婆時如何。州曲
躬叉手。雪竇云。索鹽奉馬。
師云。雪竇只知有王索仙陀婆。不知蹉過二員古
佛。有問山僧如何是王索仙陀婆。只向他道。退後
退後。
舉鼓山示眾云。若論此事。如一口劍。時有僧問。承和
尚有言。若論此事。如一口劍。和尚是死屍。學人是死
屍。如何是劍。山云。拖出者死屍著。僧應諾。歸衣鉢下。
打疊便行。山至晚問首座。問話僧在否。座云。當時便
去也。山云。好與二十棒。雪竇云。諸方老宿總道。鼓山
失却一隻眼。殊不知重賞之下。必有勇夫。雖然如此。
若子細點檢來。未免一時埋却。
師云。吹毛在握。遍界氷霜。者僧忘軀。敢衝雪刃。可
惜不斬作兩段。却向賊過後張弓。雪竇雖則一手
擡一手搦。也只是箇舁死屍漢。
舉睦州問武陵長老。了即毛吞巨海。始知大地一微
塵。作麼生。云和尚問誰。云問長老。云何不領話。云我
不領爾不領。雪竇云。墮也墮也。復云。者葛藤老漢。好
與畫斷。拈拄杖云。什麼處去也。
師云。赤洪崖打白洪崖。雪竇要畫斷者葛藤。墮也
墮也。
舉仰山坐次。大禪佛到。翹一足云。西天二十八祖亦
如是。唐土六祖亦如是。和尚亦如是。某甲亦如是。山
下禪床打四藤條。雪竇云。藤條未到折。因什麼。只打
四下。須是箇斬釘截鐵漢始得。大禪佛後到霍山。自
云。集雲峯下四藤條。天下大禪佛參。山云。打鐘著。禪
便走。雪竇云。者漢見幾而作。爭奈有頭無尾。
師云。小釋迦。不能把斷牢關。致令者漢擔四藤條。
到處賣弄。不是霍山。幾被打破蔡州。雪竇云。藤條
未到折。因甚麼。只打四下。識甚好惡。
舉玄沙與天龍。入山見虎。龍云。前面是虎。沙云。是汝。
雪竇云。要與人天為師。前面端的是虎。
師云。天龍是虎。玄沙是汝。大小雪竇。要與人天為
師。別作箇眼始得。
舉南泉山下。有一菴主。行脚僧經過。謂菴主云。近日
南泉和尚出世。何不去禮拜。主云。非但南泉。直饒千
佛出世。亦不能去。泉聞令趙州去看。州見便禮拜。主
不管。州從西過東。主亦不管。州又從東過西。主亦不
管。州云。草賊大敗。拽下簾子便行。歸舉似南泉。泉云。
從來疑著者漢。雪豆云。大小南泉趙州。被箇擔板漢
勘破了也。
師云。渾鋼打就。生鐵鑄成。雪竇云。大小南泉趙州。
被箇擔板漢勘破。只知開口易。不覺舌頭長。敢謂
天下宗師。不消此老一覰。
舉僧問風穴。語默涉離微。如何通不犯。穴云。常憶江
南三月裡。鷓鴣啼處百華香。雪竇云。曾有人問雪竇。
對他道。劈腹剜心。又且如何。復云。因風吹火。別是一
家。傷鼈恕龜。必應有主。
師云。不涉離微。全超語默。鷓鴣啼處令人憶。劈腹
剜心露一機。別是真人好消息。還見二老宿麼。拈
起少林無孔笛。夜深吹過汨羅灣。
舉岩頭。雲峯。欽山。到德山。欽問。天皇也漝麼道。龍潭
也漝麼道。未審德山作麼生道。山云。爾試舉天皇龍
潭底看。欽擬議。山便打。欽被打。歸延壽堂云。是即是。
打我太殺。岩云。爾恁麼。他後不得道見德山。雪竇云。
諸禪德。欽山致箇問頭。甚是奇特。爭奈龍頭蛇尾。爾
試舉天皇龍潭底看。坐具便摵。大丈夫漢捋虎須。也
是本分。他既不能。德山令行一半。令若盡行。雪峯岩
頭。總是涅槃堂裡漢。
師云。三人行必有一智。欽山既道不得。雪峯岩頭
還道得麼。道得道不得即且置。雪豆道。德山令行
一半。令若盡行。雪峯岩頭。總是涅槃堂裡漢。只如
<pb n="385"/>
雪竇。還免得也無。
舉僧問智門。如何是般若體。門云。蚌含明月。僧云。如
何是般若用。門云。兔子懷胎。雪竇云。非惟把定世界。
亦乃安怗[邱-丘+(看-目)]家。若善能參詳。便請丹霄獨步。
師云。蚌含明月。兔子懷胎。什麼處得者消息來。把
定世界。安怗[邱-丘+(看-目)]家。且信一半。
舉烏臼因玄紹二上座到。臼云。二禪伯近離甚處。僧
云。江西。臼便打。僧云。久聞和尚有此機要。臼云。爾既
不會。第二箇近前來。僧擬議。臼亦打云。同坑無異土。
參堂去。雪竇云。宗師眼目。須至恁麼。如金翅擘海。直
取龍吞。有般漢。眼目未辨東西。拄杖不知顛倒。只管
說照用同時。人境俱奪。
師云。烏臼當軒據坐。正令方行。者僧自遠趨風。𢬵
得喫棒。若是慣戰作家。何處有烏臼也。更若未會。
看取雪竇葛藤。
舉僧辭大隋。隋問。甚處去。僧云。峨眉禮拜普賢去。隋
竪起拂子云。文殊普賢。總在者裡。僧畫一圓相。拋向
背後。隋云。侍者將一帖茶與者僧。雲門別云。西天斬
頭截臂。者裡自領出去。雪竇云。殺人刀活人劍。具眼
底辯取。
師云。文殊普賢。總在者裡。大隋只為慈悲之故。有
落草之談。僧畫圓相。拋向背後。咄。者死蝦蟇。隋云。
侍者將一帖茶與者僧。是何心行。雲門別云。西天
斬頭截臂。者裡自領出去。雪上加霜。雪竇云。殺人
刀活人劍。好手鑑不出。
舉雪峯問僧。見說大德。曾為天使來是否。僧云。不敢。
峯云。爭解與麼來。僧云。仰慕道德。豈憚關山。峯云。你
猶醉在。出去。僧便出。峯乃召大德。僧回首。峯云。是什
麼。僧亦云。是什麼。峯云。者漆桶。僧無語。峯却顧謂鏡
清云。好箇師僧。向漆桶裡著到。清云。和尚豈不是據
款結案。峯云。也是我尋常用底。忽若喚回是什麼。被
他道者漆桶。又作麼生。清云。成何道理。峯云。我恁麼
及伊。你又道據款結案。他與麼及我。你又道成何道
理。一等是恁麼時節。其間有得不得。清云。不見道。醍
醐上味。為世所珍。遇此之人。翻成毒藥。雪竇云。看他
父子相投。言氣相合。知之者謂。粉骨碎身。此恩難報。
不知者謂。扶高抑下。臨危悚人。毒藥醍醐。千載龜鑑。
還會麼。者漆桶。
師云。者僧親為天使來。無端撞在漆桶裡。雪峯鏡
清。素稱敏手。要且救他不出。毒藥醍醐。千載龜鑑。
不是知心者。徒勞話歲寒。
舉僧問大梅。如何是祖師西來意。梅云。西來無意。僧
舉到鹽官。官云。一箇棺材。兩箇死漢。玄沙聞舉云。鹽
官是作家。雪竇云。三箇也得。
師云。螳蜋捕蟬。
舉雲門問新羅僧。你是甚處人。云新羅人。門云。將什
麼過海。僧云。草賊大敗。門云。為什麼在我手裡。僧云。
恰是。門云。一任𨁝跳。雪豆云。雲門老漢。龍頭蛇尾。放
過者僧。為什麼。在我手裡。恰是劈脊便打。
師云。者僧過得海來。恰值落在雲門手裡。雪竇推
波助瀾。可謂小出大遇。
舉北禪問僧。近離甚處。僧云。黃州。禪云夏在甚處。僧
云資福。禪云。福將何資。僧云。兩重公案。禪云。爭奈在
我手裡。僧云。在手裡則收取。禪便打。者僧不甘。隨後
趂出。雪竇云。奇怪宛有超師之作。還知者僧麼。只解
瞻前。不能顧後。若在雪竇手裡。棒折也未放在。
師云。一不做二不休。打人須是鉄拳頭。
舉睦州示眾云。我見百丈。不識好惡。大眾方集。以拄
杖一時打散。復召大眾。眾回首。丈云。是什麼。有什麼
共語處。黃檗和尚。大眾方集。以拄杖一時打下。復召
大眾。眾回首。檗云。月似彎弓。小雨多風。猶較些子。雪
竇云。說什麼猶較些子。直是未在。若據雪竇。眾集一
時打下便休。或有箇無孔鐵槌。為眾竭力。善能擔荷。
<pb n="386"/>
可以籠⿱卓古今。乾坤把斷。驀拈拄杖云。放過一著。
師云。三段不同。收歸上科。
舉玄沙見鼓山來。作一圓相。山云。人人出者箇不得。
沙云。情知你向驢胎馬腹裡作活計。山云。和尚又作
麼生。沙云。人人出者箇不得。山云。和尚與麼道得。某
甲為什麼不得。沙云。我得汝不得。雪竇云。只解貪觀
白浪。不知失却手橈。
師云。道得也出者箇不得。道不得也出者箇不得。
貪觀白浪。失却手橈。閑言語。
舉南泉示眾云。王老師賣身去也。還有人買麼。一僧
出眾云。某甲買。泉云。不作貴不作賤。作麼生買。僧無
語。臥龍代云。和尚屬某甲。禾山云。是何道理。趙州云。
明年與和尚做一領布衫。雪竇云。雖則作家競買。要
且不解輸機。且道。南泉還肯麼。雪竇也擬酬箇價直。
令南泉進且無門。退亦無路。不作貴不作賤。作麼生
買。別處容和尚不得。
師云。南泉善賣。雪竇善買。牙保不來。只成賒話。不
作貴不作賤。遇物應緣。乘巧便。流出天涯也可憐。
不如且在家中轉。咄。
舉茱萸把一橛竹上堂云。莫有虗空裡釘得橛者麼。
時有靈虗上座出云。虗空是橛。萸便打。虗云。莫錯打
某甲。萸休去。雪竇云。若要此話大行。直須打了趂出。
師云。茱萸空中釘橛。靈虗旱地遭釘。雪竇不管盡
法無民。只要話行千古。檢點將來。總是一隊掠虗
漢。
舉夾山與定山同行言話次。定云。生死中無佛。則無
生死。夾云。生死中有佛。則不迷生死。互相不肯。同上
大梅相見了。具說前事。梅云。一親一疎。夾問。那箇親
那箇疎。梅云。且去明日來。夾至來日又問。未審那箇
親。梅云。親者不問。問者不親。夾山住後云。我當時在
大梅。失却一隻眼。雪竇云。夾山畢竟不知換得一隻
眼。大梅老漢。當時聞舉。若以棒一時打出。豈止畫斷
兩人葛藤。亦乃天下宗匠。
師云。夾山失却隻眼。住後方知。雪竇畫斷葛藤。作
得天下宗匠。雖然。李將軍有佳聲在。不得封侯也
是閑。
舉僧問保福。雪峯平生。有何言句。得似羚羊掛角時。
福云。我不可作雪峯弟子不得。雪竇云。一千五百箇
布衲。保福較些子。
師云。做得雪峯弟子則不無。要見羚羊掛角。三生
六十劫。
舉僧問長慶。羚羊未掛角時如何。慶云。草裡漢。僧云。
掛角後如何。慶云。亂叫喚。僧云。畢竟如何。慶云。驢事
未去。馬事到來。雪竇云。寧可碎身如微塵。終不瞎箇
眾生眼。長慶較些子。復云。一般漢設使羚羊未掛角。
也似萬里望鄉關。
師云。長慶恁麼答話。瞎却天下人眼去在。雪竇道。
終不瞎箇眾生眼。萬里望鄉關。
舉僧問巴陵。祖意教意。是同是別。陵云。雞寒上樹。鴨
寒下水。僧問睦州。祖意教意。是同是別。州云。青山自
青山。白雲自白雲。雪竇云。問既一般。答亦相似。其中
有利他自利。瞞人自瞞。若點撿分明。管取解空第一。
師云。雞寒上樹。鴨寒下水。青山嵯峨。白雲澹泞。祖
意教意。在什麼處。若約撿點分明。有利無利。不離
行市。
舉趙州示眾云。今夜答話去也。有解問者出來。時有
僧出。州云。比擬拋塼引玉。引得箇墼子。法眼遂乃舉
問覺鐵觜。先師意作麼生。覺云。如國家拜將。乃問。甚
人去得。時有人出云。某甲去得。須云汝去不得。法眼
云。我會也。雪竇云。靈利漢。聞舉便知落處。然雖如是。
放過覺鐵觜。夫宗師語不虗發。出來必是作家。因什
麼。拋塼引墼。諸禪德。要識趙州麼。從前汗馬無人識。
只要重論蓋代功。
<pb n="387"/>
師云。覺鐵觜名喧宇宙。拶著便作屎臭氣。人問拋
塼引墼。便謂如國家拜將。當時法眼若解拈出本
分草料。何止清風萬里。雪竇云。靈利漢。一舉便知
落處。豈堪共語。然雖如是。放過覺鐵觜。賴有此語。
舉耽源辭國師。歸省馬祖。於地上作一圓相。展坐具
禮拜。祖云。你欲作佛去。源云。某甲不解揑目。祖云。吾
不如汝。雪竇云。然猛虎不食其子。爭奈來言不豐。諸
人要識耽源麼。只是箇藏身露影漢。
師云。耽源歸省。献箇胡餅。馬祖䑛犢。自不勝情。雪
竇云。然猛虎不食其子。爭奈來言不豐。撿點將來。
恰蹈著耽源影子。
舉溈山問仰山。甚處來。仰云。田中來。溈云。田中多少
人。仰插鍬叉手而立。溈云。南山大有人刈茅。仰拔鍬
便行。玄沙云。我當時若見。蹈倒鍬子。鏡清云。不奈船
何。打破戽斗。僧問明招。古人意在插鍬處。叉手處。招
喚某甲。僧應諾。招云。還曾夢見仰山麼。雪竇云。諸方
咸謂。插鍬話奇特也大似隨邪逐惡。若據雪竇見處。
仰山被溈山一問。直得草繩自縛。去死十分。
師云。溈仰父子。一問一答。未見誵訛。却是玄沙無
風起浪。鏡清云。不奈船何。打破戽斗。一波纔動萬
波隨。不是明招捋下面皮。未免總死在鍬子下。雪
竇云。仰山被溈山一問。直得草繩自縛去。死十分。
咄。以己妨人。
舉玄沙問僧。近離甚處。僧云。瑞巖。沙云。瑞巖有何言
句。僧云。常喚主人公。自應諾。惺惺著。他後莫受人謾。
沙云。一等是弄精魂。也甚奇怪。沙云。何不且在彼中
住。僧云。已遷化也。沙云。如今還喚得應麼。僧無語。雪
竇云。蒼天蒼天。
師云。者僧只是接響承虗。道聽途說。若親從瑞巖
來。因甚喚不應。雪竇云。蒼天蒼天。東家人死。西家
助哀。
舉雪峯問僧。近離甚處。僧云。覆船。峯云。生死海未度。
為什麼覆却船。僧無語。雪竇代云。久嚮雪峯。侍者老
漢擬議。拂袖便行。其僧歸舉似覆船。船云。何不道渠
無生死。僧再到雪峯舉此話。峰云。此不是你語。僧云。
是覆船恁麼道。峯云。我有二十棒。寄與覆船。二十棒
老僧自喫。不干闍梨事。雪竇云。能區能別。能殺能活。
若人辨得。天下橫行。
師云。雪峯善問。覆船善答。者僧有馳達之勞也。合
與二十棒。還委悉麼。不因楊得意。爭識馬相如。
舉德山圓明示眾云。但有問答。只竪一指。寒則普天
普地寒。雪竇云。什麼處見俱胝老。熱則普天普地熱。
雲竇云。莫錯認定盤星。森羅萬象徹下孤危。大地山
河通上險絕。甚處得一指頭禪。
師云。圓明借手行拳。雪竇捕風追電。畢竟俱胝老
子。不在一指頭邊。
舉僧問南院。從上諸聖。什麼處去。院云。不上天堂即
入地獄。僧云。和尚又作麼生。院云。還知寶應老落處
麼。僧擬議。院以拂子驀口打。復喚僧近前云。令合是
你行。又打一拂子。雪竇云。令既自行。且拂子不知來
處。雪竇道箇瞎。且要雪上加霜。
師云。南院有不犯之令。者僧無自全之䇿。雪竇道
箇瞎。天堂未就。地獄先成。
舉保福問長慶。盤山道。光境俱亡。復是何物。洞山道。
光境未亡。復是何物。據二老宿。總未得勦絕。作麼生
道得勦絕去。慶良久。福云。情知爾向鬼窟裡作活計。
慶云。你又作麼生。福云。兩手扶犁水過膝。雪竇云。俱
亡未亡總由我。保福因甚麼道。未得勦絕。灼然能有
幾箇。諸人又作麼生道。免得長慶在鬼窟裡。雪竇云。
柳絮隨風。自西自東。
師云。俱亡未亡。不離光境。盤山洞山。總未勦絕。長
慶鬼窟。保福泥犁。雪竇風絮自東自西。者一隊漢。
鼻孔索頭。盡在山僧手裡。一任橫拖倒拽。無人知
<pb n="388"/>
此意。雞向五更啼。
舉大梅聞鼯鼠聲云。即此物非他物。善自護持。吾今
逝矣。雪竇云。者漢生前莾鹵。死後顢頇。即此物非他
物。是何物。還有分付處也無。有般漢不解截斷大梅
脚跟。只管道。貪程太速。
師云。大梅平生。脊梁硬似鐵。末後向鼯鼠聲中。全
然放倒。雪竇不辯端倪。却道。還有分付處也無。更
要截斷他脚跟。彌勒下生去。
舉雪峯示眾云。望州亭與汝相見了也。烏石嶺與汝
相見了也。僧堂前與汝相見了也。保福問鵝湖。僧堂
前且置。望州亭。烏石嶺。什麼處相見。湖驟步歸方丈。
福便乃入僧堂。雪竇云。二老宿。是即是。只知雪峯放
行。不知雪峯把定。忽有箇衲僧出問。未審雪竇作麼
生。豈不是別機宜識休咎底漢。還有望州亭烏石嶺
相見底衲僧麼。良久云。擔板禪和。如麻似粟。
師云。我要問雪峯。除却望州亭烏石嶺僧堂前。什
麼處不是相見處。我要問雪竇。什麼處是雪峯把
定放行。古人且置。即今作麼生。設有一箇半箇。別
休咎識機宜。豈不是為眾竭力。其或未然。只知事
逐眼前過。不覺老從頭上來。
舉趙州問大慈。般若以何為體。慈云。般若以何為體。
州呵呵大笑。至來日。州掃地次。慈却問。般若以何為
體。州放下掃帚。呵呵大笑。雪竇云。前來也笑。後來也
笑。笑中有刀。大慈還識麼。直饒識得也未免喪身失
命。
師云。是精識精。是賊識賊。又云。識得不為冤。
舉德山一日飯遲。托鉢過堂。雪峯見云。者老漢。鐘未
鳴鼓未響。托鉢向什麼處去。山便歸方丈。雪峯舉似
巖頭。頭云。大小德山。不會末後句。山聞令侍者喚來。
頭至方丈。問。爾不肯老僧那。頭遂密啟其意。山至來
日上堂。與尋常不同。頭於僧堂前。撫掌大笑云。且喜
老漢。會末後句。他後天下人不奈何。雖然如是。也只
得三年活。明招代德山云。咄咄咄。沒處去沒處去。雪
竇云。曾聞說獨眼龍。元來只有一隻眼。殊不知。德山
是箇無齒大蟲。若不是巖頭識破。爭得明日與昨日
不同。諸人要會末後句麼。只許老胡知。不許老胡會。
師云。末後一句。始到牢關。把斷要津。不通凡聖。巖
頭密啟其意。赤土塗牛嬭。明日上堂。與昨日不同。
疑殺天下人。殊不知。德山年老成魔。不是巖頭領
過。莫道三年遷化。更三十年也死未得在。明招代
云。咄咄咄。沒處去。沒處去。知心能幾人。雪竇云。德
山是箇無齒大蟲。若不是巖頭識破。爭得明日與
昨日不同。閉門不造車。出門自合轍。諸人要會末
後句麼。海枯終見底。人死不知心。
舉雪峯一日見獼猴。乃云。者獼猴各背一面古鏡。三
聖便問。歷劫無名。何以章為古鏡。峯云。瑕生也。聖云。
一千五百人善知識。話頭也不識。峯云。老僧住持事
煩。雪竇云。好與二十棒。者棒放過也好。免見將錯就
錯。
師云。前箭猶自可。後箭射人深。
舉僧問國師。如何是本身盧舍那。國師云。與老僧過
淨缾來。僧將到淨缾。國師云。却安舊處著。僧安舊處。
復來問。如何是本身盧舍那。國師云。古佛過去久矣。
雲門云。無朕迹。雪竇云。直得一手指天一手指地。爭
得無。還會麼。雲在嶺頭閑不徹。水流㵎下太忙生。
師云。國師不得雲門。洎好勞而無功。總似雪竇。未
免白日見鬼。如今有問山僧。如何是本身盧舍那。
只向他道。一氣不言含有象。萬靈何處謝無私。
舉僧門洞山。時時勤拂拭。莫遣惹塵埃。為什麼。不得
他衣鉢。山云。直饒道本來無一物。也未合得他衣鉢。
且道。什麼人合得。僧下九十六轉語。皆不契。末後云。
直饒將來他亦不受。山深肯。雪竇云。他既不受。是眼。
將來底。必應是瞎。還見祖師衣鉢麼。若於此入門。便
<pb n="389"/>
乃兩手分付。非但大庾領頭。一箇提不起。設使闔國
人來。且款款將去。
師云。者僧下九十六轉語。正是九十六種外道。末
後道。設使將來。他亦不受。稍有衲僧氣息。雪竇云。
他既不受是眼將來底必應是瞎。還見祖師衣鉢
麼。若於此入門。便乃兩手分付。話作兩橛。非但大
庾嶺頭。一箇提不起。設使闔國人來。且款款將去。
救得一半。
舉僧問投子。依俙似半月。彷彿若三星。乾坤收不得。
師於何處明。子云。道什麼。僧云。想師只有湛水之波。
且無滔天之浪。子云。閑言語。雪竇云。投子古佛。不可
道不知。撿點將來。直是天地懸隔。纔問便和聲打。
師云。投子放頑。天下人不奈何。雪竇據令。未免犯
鋒傷手。
舉洛浦久為臨濟侍者。到夾山問。自遠趨風。乞師一
接。山云。目前無闍梨。此間無老僧。浦便喝。山云。住住。
且莫草草怱怱。雲月是同。溪山各異。坐斷天下人舌
頭即不無。爭教無舌人解語。浦無對。山便打。雪竇云。
者漢可悲可痛。鈍置他臨濟。他既雲月是同。我亦溪
山各異。說什麼無舌人不解語。坐具劈口便摵。夾山
若是箇知方漢。必然明窻下安排。
師云。洛浦未出臨濟門。氣吞宇宙。及至夾山面前。
直是展手不得。似者般漢。不打更待何時。雪竇云。
者漢可悲可痛。鈍置他臨濟。他既雲月是同。我亦
溪山各異。說什麼無舌人不解語。坐具劈口便摵。
見事不平爭忍得。衲僧正令自當行。
舉三聖問雪峯。透網金鱗以何為食。峯云。待汝出得
網來。却向汝道。聖云。一千五百人善知識。話頭也不
識。峯云。老僧住持事煩。雪竇云。可惜放過。好與二十
棒。者棒一棒也饒不得。只是罕遇作家。
師云。三聖固是透網金鱗。爭奈雪峯釣鼇手段。聖
云。一千五百人善知識。話頭也不識。等閑擺動三
山。峯云。老僧住持事煩。坐得船頭穩當。雪竇云。可
惜放過。好與二十棒。喝。小神作麼。
舉伏牛為馬祖馳書。到國師處。國師問。馬祖有何言
句示人。牛云。即心是佛。國師云。是什麼語話。良久再
問。更有什麼言句。牛云。不是心不是佛不是物。國師
云。猶較些子。雪竇代云。當時便喝。牛却問。和尚此間。
如何示人。國師云。三點如流水。曲似刈禾鎌。雪竇云。
是什麼語話。也好與一拶。見之不取千載難忘。
師云。伏牛也不虗行。既識國師。又識馬祖。雪竇下
者兩著。不妨好手。爭奈落在國師彀中。具眼者辯
取。
舉玄沙問鏡清。我不見一法為大過患。爾道不見什
麼法。清指露柱云。莫是不見者个法麼。沙云。浙中清
水白米從爾喫。佛法則未在。雪竇云。大小鏡清被玄
沙熱謾。我當時若見。但只向道。靈山授記也未到如
此。
師云。雪竇只知鏡清被玄沙熱謾。不知玄沙被鏡
清熱謾。靈山授記也未到如此。謾自己不過。
舉先報慈問僧。近離甚處。僧云。臥龍。慈云。在彼多少
時。僧云。經冬過夏。慈云。龍門無宿客。為什麼在彼許
多時。僧云。師子窟中無異獸。慈云。爾試作師子吼看。
僧云。若作師子吼。即無和尚。慈云。念汝新到。且放三
十棒。雪竇云。奇怪諸禪德。若平展則兩不相傷。據令
則彼此俱險。還點撿得出麼。
師云。真師子兒。善師子吼。慈云。念汝新到。且放三
十棒。作家宗。師天然有在。雪竇云。平展則兩不相
傷。據令則彼此俱險。鈎在不疑之地。
舉船子云。千尺絲綸直下垂。一波纔動萬波隨。夜靜
水寒魚不食。滿船空載月明歸。雪竇云。者漢勞而無
功。忽若雲門道一句合頭語。萬劫繫驢橛。又作麼生。
免此過。良久云。莫謂水寒魚不食。如今釣得滿船歸。
<pb n="390"/>
師云。不貪香餌味。可謂碧潭龍。雪竇云。莫謂水寒
魚不食。如今釣得滿船歸。跛鼈盲龜。有甚用處。
舉投子問巨榮禪客。老僧未曾有一言半句。掛諸方
耳目。何用要見老僧。僧云。到者裡不施三拜。要且不
甘。子云。出家兒得與麼沒[石*((白-日+田)/廾)]記。僧遶禪床一帀而出。
子云。有眼無耳朵。六月火邊坐。雪竇云。也不得放過。
纔轉便與擒住。便喝云。是誰不甘。若跳得出。不妨是
一員衲僧。
師云。老僧未有一言半句。掛諸方耳目。何用要見
老僧。是何相待。僧云。到者裡不施三拜。要且不甘。
出乎爾反乎爾。出家兒得與麼沒[石*((白-日+田)/廾)]記。靠倒者僧。
僧遶禪床一帀而出。若是德山臨濟。棒折也未放
在。雪竇云。也不得放過。纔轉便與擒住。喝云。是誰
不甘。若跳得出。不妨是一員衲僧。識甚好惡。
舉祖師道。六塵不惡。還同正覺。雪竇云。拄杖子是塵。
有什麼過。過既無應合辯主。所以道。糞掃堆頭丈六
金身。拈向一邊。赤肉團上壁立千仞。又放過一著。直
饒八面四方。正好連架打。
師云。聞見覺知無障礙。聲香味觸常三昧。穿却祖
師鼻孔。換却雪竇眼睛。莫有喫得棒底漢麼。靠拄
杖。放過一著。
舉古云。眼裡著沙不得。耳裡著水不得。有般漢。信得
及把得住。不受人謾。祖佛言教。是什麼熱椀鳴聲。便
請高掛鉢囊。拗折拄杖。管取一員無事道人。又古云。
眼裡著得須彌山。耳裡著得大海水。一般漢受人商
量。祖佛言教。如龍得水。似虎靠山。却須挑起鉢囊。橫
擔拄杖。亦是一員無事道人。復云。恁麼也不得。不恁
麼也不得。然後沒交涉。三員無事道人中。要選一人
為師。
師云。高掛鉢囊。拗折拄杖。未是無事道人。挑起鉢
囊。橫擔拄杖。亦未是無事道人。與麼也不得。不恁
麼也不得。然後沒交涉。亦未是無事道人。一即三。
三即一。木馬火中嘶。黃昏後日出。喝一喝。

了菴和尚語錄卷第四

<sarticle>了菴和尚語錄卷第五</sarticle>

<other>頌古</other>
參學比丘　文煥　克明　宗成　等編
<other>世尊初生</other>
指天指地獨稱尊。不是興家便滅門。拋却金輪聖天
子。却來方外立乾坤。
<other>世尊拈華</other>
鷲峯龍象數如麻。獨有頭陀解笑華。半座平分多子
塔。密傳金縷衲袈裟。
<other>世尊陞座文殊白椎</other>
電卷星飛下一椎。早成狼藉徧坤維。靈山密意無人
會。秋後黃華自滿籬。
<other>未離兜率已降王宮</other>
臘月華開火裡蓮。神仙秘訣許誰傳。一毛端上三千
界。買斷風光不費錢。
<other>不問有言。不問無言</other>
剪斷群機立問端。舌頭拖地髑髏乾。影鞭良馬知何
往。月上青山玉一團。
<other>調達謗佛生陷地獄</other>
莫問今吾與故吾。胡須赤對赤須胡。吹毛未動頭先
落。烈漢元來是丈夫。
<other>梵志献華</other>
兩手空來放下難。一椎擊碎鬼門關。堂堂大道如絃
直。白月清風任往還。
<other>金棺自舉</other>
金棺三帀繞尸羅。常與無常會也麼。面皺只因陪笑
<pb n="391"/>
得。背駝偏為曲躬多。
<other>阿難問迦葉金襴外別傳何物</other>
金襴之外傳何物。問處分明答處端。倒却門前剎竿
著。弟兄終是不相謾。
<other>殃崛摩羅持鉢</other>
賢聖中來不殺生。依言說與產家聽。當時子母便分
免。佛法元來自有靈。
<other>維摩示疾</other>
病入膏肓念未。勞他佛子領徒來。不消一服清凉
散。毛孔重重盡豁開。
<other>善財南詢</other>
覺城東際太顢頇。走得娘生兩腿酸。樓閣門前一彈
指。念頭空盡髑髏乾。
<other>阿育王問賓頭盧</other>
阿耨宮中請佛齋。本來無位可安排。只知隨例餐䭔
子。也得三文買草鞋。
<other>廓然無聖</other>
廓然無聖全提正令。撼動東土西乾。拈却佛病祖病。
寶公既解賞音。武帝何妨聽瑩。折得莖蘆便度江。老
子從來太著忙。少林一路如絃直。五葉華聯劫外芳。
<other>龐公問馬祖不昧本來身</other>
當陽不昧本來身。直上何如直下親。一曲無絃彈得
妙。只今誰是賞音人。
<other>肅宗問國師十身調御</other>
十身調御露堂堂。直蹈毗盧頂上行。但見皇風成一
片。不知何處是封疆。
<other>馬祖即心是佛</other>
肥不露肉。瘦不露骨。戲海獰龍捎空俊鶻明眼漢莫
輕忽。握金剛椎碎窠窟。
<other>趙州勘婆</other>
衲僧脚下路通天。舉目臺山總是煙。婆子趙州俱勘
破。不教空費草鞋錢。
<other>狗子佛性</other>
狗子佛性無。狗子佛性有。擊碎兩重關。何處尋窠臼。
山頭木馬嘶。海底泥牛吼。堪笑堪悲老趙州。黑黑明
明三八九。
<other>寒暑到來何處回避</other>
急切相投事有由。臨川重下釣鼇鈎。因看月掛松梢
上。不覺青天在屋頭。
<other>百帀千重是何人境界</other>
當陽擊碎連城璧。手面分開萬仞崖。明月清風兩無
價。碧潭雲外絕安排。
<other>俱胝竪指</other>
俱胝一指閙浩浩。十方剎海俱掀倒。如今浪靜風亦
恬。綠陰滿地無人掃。
<other>趙州訪臨濟</other>
千金駿骨無尋處。兩箇木人相耳語。白雲飛盡海天
高。落華片片隨流水。
<other>大禪佛到霍山</other>
集雲峯下四藤條。夾鏡方瞳駿馬驕。一抹煙沙幾千
里。相逢誰是霍嫖姚。
<other>庭前栢樹子</other>
九九百百。半青半白。祖意西來。庭前老栢。
<other>日面佛月面佛</other>
名不得。狀不得。日面月面。釋迦彌勒。馬師病入膏肓。
證候鬼神莫測。打瓦鑽龜數似麻。除却耆婆有誰識。
<other>有句無句</other>
樹倒藤枯意若何。溈山特地笑呵呵。布單賣却猶閑
事。惹起無風帀帀波。
<other>僧問趙州。晝昇兜率夜降閻浮。為甚摩尼珠
不現</other>
圓陀陀光爍爍。影跡不留。十虗昭廓。往古來今幾箇
知。一聲天外黃金鐸。
<pb n="392"/>
<other>臘月火燒山</other>
臘月燒山。天寬地寬。衲衣下事。更不相瞞。無影樹頭。
[鴳-女+隹]驚殘夢。不萌枝上春在曲闌。推倒生公點頭石。碧
潭雲外不相關。
<other>體露金風</other>
樹凋葉落。體露金風。雲收大野。月皎長空。華鯨殷殷。
鼉鼓逢逢。神山中聳。江漢朝宗。
<other>如何是道墻外底</other>
大道透長安。嚴冬日日寒。少林深雪裡。北斗面南看。
<other>前三三後三三</other>
前三三與後三三。數目分明不用參。師子教兒迷子
訣。斷崖千尺倚層嵐。
<other>丹霞燒木佛</other>
高燒木佛禦嚴寒。和氣如春四體安。自作要知當自
受。與他院主不相干。
丹霞燒木佛。院主眉須墮。古今競商量。往往成口過。
壽山爐排開。與君重註破。重註破。還知麼。五熱炙身。
迷逢達磨。
<other>夾山見船子</other>
明明法眼本無瑕。不奈傍觀冷笑何。撥轉船頭逢洛
浦。也能平地起風波。
<other>德山托鉢</other>
德山托鉢小兒嬉。賴有巖頭點破伊。活得三年便遷
化。箇中消息幾人知。
<other>仰山問溈山云。大用現前請師辨別</other>
暗裡抽衡骨。明中坐舌頭。幸然平似鏡。何用曲如鈎。
<other>常在家舍不離途中</other>
家舍途中同一轍。不論空劫與如今。鬼神茶飯休拈
出。南北東西意自深。
<other>法眼問覺鐵觜趙州栢樹子話</other>
暗去明來自有因。莫將容易辯踈親。鴛鴦繡出從君
看。不把金針度與人。
<other>洞山恁麼道即易相續也大難</other>
覿面相呈道即難。一毫端上萬重山。直須坐斷毗盧
頂。堪與他家共往還。
<other>鼇山雪夜</other>
胸襟流出始相應。直得三千海岳崩。描不成兮[書-曰+(且-二+人)]不
就。鼇山店裡喚師兄。
<other>雪峯輥毬</other>
截嶺橫岡鼈鼻蛇。遭他毒口數如麻。無端更把三毬
輥。又是重添項上枷。
<other>雪峯示眾</other>
大地撮來無粒粟。毛端湧出須彌山。晨朝打鼓普請
看。南海波斯念八還。
<other>玄沙白紙</other>
白紙封來落二三。鳴鐘集眾為開緘。同風句在言詞
外。不是通人不易諳。
<other>中原一寶</other>
中原一寶見還難。不在張眉引手間。金殿日高旗影
轉。一爐沈水萬機閑。
<other>五祖室中舉小艶詩</other>
聲前句後太無端。金鴨香消夜未闌。一把柳絲收不
得。和煙搭在玉闌干。
<other>鉢囉娘</other>
一大藏教是切脚。東山直示鉢囉娘。靈巖今日為君
舉。醉後添盃禮數長。
<other>如何是佛肥從口入</other>
波波挈挈。憨憨癡癡。人情若好。喫水也肥。
<other>向上一路千聖不傳</other>
夫子不識字。達磨不會禪。脚跟不點地。水底火燒天。
<other>贊語</other>
參學比丘　宗胤　起宗　等編
<other>出山相</other>
<pb n="393"/>
棄金輪位入深山。麻麥無功歲又闌。開得眼來天地
闊。斗杓正插鬼門關。
<other>栴檀佛</other>
怛薩阿竭。栴檀瑞像。肇自優填。造於智匠。佛從天降。
像亦地升。震旦之記。廣利有情。歷歲二千。三百有七。
屆于皇元。延祐三秩。聖主仁宗。眷茲聖容。史臣奉
詔。纂緝始終。勒文于石。用昭聖德。前聖後聖。聖心允
格。善哉振鵬。王氏之子。慕君効忠。摹刻以施。譬諸滿
月。影現千江。大光普照。靡間遐荒。瞻之仰之。以欣以
抃。我作贊詞。捕風追電。
<other>有異比丘以金剛經寫成釋迦佛像。高不五
寸。廣則半之。可視不可讀為作贊曰</other>
三十二相。金剛法寶。色見聲求。是行邪道。應無所住。
而生其心。夢幻露電。功德之林。縱橫倒植。珠明玉潤。
毫端發揮。攝入方寸。如明鏡中。而現色像。善哉佛子。
顯此智藏。
<other>高安陳茂卿。書四大部經。求贊</other>
善哉茂卿大居士。深入諸佛法性海。乘彼無始大願
力。而於一念了萬事。隨順世間。一切相。不壞不雜悉
平等。與我法性無差互。然此法性不可得。彼諸世相
亦無有。以無有故無罣礙。於一切處無順逆。譬如虗
空無所依。為諸色相所依止。不即不離無取舍。具足
成就一切法。而於一切無作受。若能若所寂靜。故居
士既入此法性。無復發起世間想。若利若祿。如夢幻。
豈有智者於夢幻一毫端許。生染著。是名菩薩。如幻
智。居士以此幻智力。遊戲一切翰墨海。於一微塵出
經卷。量等三千大千界。開敷一切三昧華。莊嚴諸佛
法性土。具足無上大智慧。絕生死流到彼岸。眾寶積
聚如須彌。涅槃自性無繫屬。發起普賢諸大願。於一
切處為先導。而此居士翰墨海。瀰漫洶涌無有涯。於
一滴中具眾智。一一滴中無不爾。以一切智入一滴。
一切智智亦復然。是為菩薩無盡藏。於一切處作利
益。是為菩薩大法船。於一切處作津濟。是為菩薩精
進幢。於一切處無退屈。一切諸佛淨天眼。證我作此
無畏說。普願一切法界海。與我所說無涉入。令彼居
士法性身。與諸佛等菩薩等。而於諸佛法末世。興起
廣大諸佛事。普使沈溺諸有情。同見自性天真佛。
<other>何山復藏主。血書法華。募印藏教。建殿曰毗
盧性海</other>
我觀如來真法界。清淨廣大如虗空。若性若相悉平
等。故能建立於一切。能作所作不可得。而於諸法不
染著。善哉佛子證此法。即見本身盧舍那。三際洞然
入一念。不越一念了三際。譬如皎月行太空。不作明
照一切想。是為菩薩無功用。於一切處作佛事。交光
相羅無壞雜。體用涉入如帝網。小溪不隔逝多林。遮
那不起菩提樹。所以莊嚴大樓閣。動念俱息開復閉。
於此不作奇特想。亦復不作無奇特。是為不捨根本
智。而能成就諸願海。今觀佛子所建立。始終不離如
是義。毫端顯示妙蓮華。隨說而行血滴滴。乘時破彼
妄想塵。全出無邊大經卷。普為來者作饒益。不出遮
那同體悲。自然常在於其中。若經若行若坐臥。求其
實性不取相。即是諸佛所受用。我今隨喜說伽陀。聊
為太虗安耳穴。作是觀者為正觀。異是說者即邪說。
<other>承天量維那。集同志。書雜華大經。為十卷。其
二乃吾雪心所寫。端楷入神。求余題之。說偈
以贊曰</other>
毗盧遮那華藏海。七處九會熾然說。文字句義悉平
等。悲智行果所成就。不起于座徧塵剎。一切諸佛亦
如是。重重主伴互開演。歷歷交參同帝網。一經普攝
一切經。一義具足無量義。言詞道斷心行滅。此經真
體即無寄。是名華嚴大法界。若理若事無有礙。情與
無情本一體。能所動靜性空寂。善哉心量十比丘。智
願弘廣北溟水。安住無住氷雪心。各於毫端現神變。
<pb n="394"/>
縮此大經八十一。萃為十卷悉周備。我觀如來本無
說。爾諸比丘未甞寫。無說而說是真說。不寫而寫是
真寫。受持讀誦與供養。開示悟入亦復然。佛子當作
如是觀。安住解脫不思議。深入普賢行願海。同證遮
那根本智。
<other>天台碧上人歸百丈山。建楞嚴精舍求贊</other>
釋迦如來有顯訣。直截根源最無比。隨順一切群生
心同入諸佛法性海。諸佛性海無有涯。群生心體亦
如是無形無相不可名。強而目之首楞嚴。迷之背覺
而合塵。慶喜乃為魔所罥。悟之背塵而合覺。登伽即
登無漏果。不迷不悟非背合。即修即證離證修。善哉
無上妙蓮華。金剛寶覺無畏地。此方教體在音聞。彼
觀自在從中證。文殊師利擇法眼。標顯實謂當其根。
審是五五圓通門。豈以勝劣有取舍。譬如良醫療眾
病。對病與藥無差互。病去藥除心體空。忽然超越十
方界。末世眾生善根少。罕有知此勝法門。唯此道友
碧上人。而於此法能信入。能信能入不思議。復能推
廣利有情。我觀赤城百丈山。即是祇桓大精舍。是中
宜建堅固幢。是中宜發光明藏。是中宜集諸佛子。一
一圓通互開演。而於如來滅度後。令此慧命不斷絕。
我以父母所生口。隨喜贊歎作是說。聞者見者悉信
受。同乘普賢大願輪。
<other>靈隱昇藏主書華嚴塔。求贊</other>
毗盧遮那大經卷。量等三千大千界。書寫大千界中
事。一一事相各差別。理隨事徧一即多。事得理融多
即一。即多即一即事理。交攝融通了無礙。是為諸佛
法性海。儼然藏在一塵中。有大比丘名可昇。出生如
來法末世。發起廣大同體悲。為欲饒益諸含識。以淨
天眼普觀察。破此微塵出經卷。書成廣大華嚴塔。高
顯挺特踰須彌。圍繞重重香水海。基陛下極金輪際。
相輪上徹有頂天。五十二位列層級。一百一十布闌
楯。十虗彌漫寶絲網。流出一切供具雲。覺樹開敷智
慧華。園池涌現功德藏。佛之身光蔽日月。菩薩聲聞
眾無數。而諸世主稱妙嚴。一一雲集普光殿。雖分七
處與九會。其實不離菩提場。我此本師盧舍那。與十
方佛當不異。我觀十方諸世尊。所現身土悉平等。而
諸世尊剎網中。應有比丘出經卷。方便善巧總殊勝。
所作佛事無有別。佛等剎等眾會等。悲智行願亦復
然。如此無上窣堵波。全是遮那法身王。遮那法身入
我性。我性即與遮那合。我願一切身眾雲。咸具無量
辯才海。窮未來際贊此塔。而與我今無有異。我此言
詞相寂滅。懸契諸佛真如心。若見若聞若隨喜。各悟
自性獲道記。
<other>法華塔贊</other>
道人夏坐蓮華峯。晨起為寫蓮華塔。深入法華妙三
昧。旋而證得陀羅尼。八萬四千毛孔中。咸放光明照
天地。是身即塔塔即經。離名離相絕能所。十方諸佛
皆懽喜。異口同音贊善哉。當知世尊釋迦文。一代時
教三百會。開權顯實示真要。難信難解唯此經。當時
靈山大會中。甞以此經囑累汝。是故佛子乘本願。篤
生五濁法末世。通身被服精進鎧。畢生扶植堅固意。
為滅荒唐癡暗獄。耀此熾盛光明幢。開廓自己神通
門。顯發諸佛知見海。方其點畫未形初。此塔徧界已
充塞。塔中古佛與今佛。不從地涌從心現。所以引筆
與行墨。行布圓融了無礙。相輪層級甚高聳。寶網香
雲悉周徧。天華繽紛雨新好。法音清揚振金鐸。若聞
若見悟本智。是名真法供如來。咨爾天神及龍鬼。在
在處處為訶護。令此寶塔鎮浩劫。永為群生作饒益。
<other>法華經塔為道藏主贊</other>
是法華經藏。深固復幽遠。開示與悟入。彌綸大千界。
善哉道上人。以無作妙智。攝諸一毫端。幻此大寶塔。
高廣至梵世。綿亘恒沙劫。無斷亦無滅。不騫亦不崩。
仍於念念中。興起諸佛事。若見若供養。疾得成佛道。
<pb n="395"/>
當知此寶塔。全是芬陀利。開權而顯實。一切義成就。
是名經中王。於塔最第一。古佛與今佛。常在於其中。
剎網互輝映。而諸分身佛。一時皆集會。能說與所說。
言詞相寂滅。無取亦無證。脗合諸佛心。能契此心者。
得法華三昧。我為贊此塔。說此妙伽陀。以爾精進力。
激我懶墯意。則知此上人。是我善知識。我觀十方國。
此經無不在。諸佛法末世。無不書此塔。亦有贊塔者。
與我將不異。安住四法故。即具普賢道。稽首釋迦文。
證我如是說。
<other>王朋梅摹刻阿育王塔贊</other>
維阿育王。有大因地。昔為幼童。聚沙嬉戲。邂逅佛來。
拜瞻欣樂。蔑以致誠。奉沙為麨。佛贊善哉。即授其記。
再世當得。鐵輪王位。十善具足。萬方臣服。雖處世間。
而享天福。造我寶塔。八萬四千。安我舍利。廣利人天。
莊校嚴飾。不舍晝夜。驅役鬼神。布諸天下。佛滅度後。
果符宿緣。凡所應作。靡不皆然。時有尊者。名曰耶舍。
放五指光。紛如箭射。光所及處。塔乃隨至。華雨雜飛。
天龍森衛。此真丹國。會稽之東。舍利所止。是謂鄮峯。
感應道交。非近非遠。以劉薩訶。而乃出現。相輪五層。
觚稜四起。高尺有四。廣則半耳。寶磬中懸。聖像外設。
瑞采祥光。玲瓏瑩徹。由晉洎梁。閱陳而唐。吳越南宋。
靈異迭彰。逮我　皇元。混一車書。遂迎寶塔。入于京
都。迭興大會。為國祈福。光燭禁庭。耀奪群目。百寮進
賀。
龍顏大悅。頂禮繞旋。情均布髮。曰咨爾眾。佛慈等視。
攝化有方。寧容久滯。宜從護送。歸奠于鄞。永永萬萬。
以康吾民。後四十載。金華王氏。殫伎厲精。圖刻以施。
自東自西。自南自北。如法供養。無量功德。我觀十方。
惟一佛身。而此舍利。普現諸塵。一一塵中。含十方界。
佛身舍利。無在不在。胡隱而顯。胡生而滅。一念洞然。
空華水月。我如是說。真實不虗。稽首世尊。釋迦牟尼。
<other>文殊大士</other>
大智非名。真空絕跡。凡聖兩忘。體用雙寂。眸閃閃而
電輝。髮披披而雲碧。握利劍逼老瞿曇。揮如意對維
摩詰。入泥入水。道出常情。非默非言。義有所極。暗裏
藏機。明中辯的。墻壁瓦礫。動地放光。疥狗泥猪。全威
返擲。
漆眸炯炯。紺髮垂垂。執卷特立。孤風凜而。斥諸徒。破
碎大道。弘正智掃蕩群疑。是文殊非文殊。雲開碧落。
出法界入法界。月滿坤維。龍蛇混雜。兮凡聖同居。草
衣勃窣兮七佛之師。
我真文殊。不可描貌。無是文殊。將錯就錯。金毛師子
奮全威。等閑觸折祥麟角。
<other>普賢大士</other>
心聞之宗。願海之祖。蓬𩯭蕭蕭。草衣楚楚。雖從寶威
德藏王國而來。不離毗盧遮那佛身而住。通身是眼
莫辯蹤由。覿體全真那堪[覤-儿+丘]捕。象王回處百華紅。剎
剎塵塵面相覩。
破一微塵。出大經卷。點畫未形。文彩已現。理隨事變
日照天臨。事得理融珠回玉轉。體周沙界普眼猶迷。
心洞十方曼殊莫辯。固知龍象蹴蹈非驢所堪。宜其
合水和泥而蓬頭垢面者也。
<other>維摩居士</other>
彈偏擊小門風。歎大褒圓宗旨。示疾毗耶離城。攪得
五天鼎沸。毛吞巨海。斷妙喜如陶家輪。芥納須彌。有
解脫名不思議。靠倒文殊幾个知。伸脚只在縮脚裡。
瘦骨崚嶒。老懷虗曠。文殊不來。全無伎倆。喚作金粟
應身。政是敲空取響。堪笑靈山一會人。个个望風先
膽喪。
只个渾身沒奈何。又持妙喜入娑婆。不知一默酬人
外。截斷群機更有麼。
毗耶一默。不二門開。手提大千。毫端往來。
<other>觀音大士</other>
<pb n="396"/>
聞熏聞修精進力。金剛三昧不思議。六根互用真圓
通。善哉神力不共法。一法具足一切法。彌綸剎海不
相礙。似月行空空印水。波波頓現非實相。於此明達
洞無際。返觀自性悉平等。惟物與我既不二。乃能普
運慈悲心。一念智入無量劫。無量劫智入一念。前際
不往後不來。現在如如亦無住。一身遍至十方界。萬
類交作而不勞。十方界復入一身。寂湛真常離喧雜。
即樂即苦非苦樂。是謂如幻三摩提。我此父母所生
口。含吐無量廣長舌。流出一切言詞海。發揮大士功
德藏。大士功德無有邊。我此言詞亦無盡。從旦至暮
月至歲。展轉聯屬不斷絕。一處既爾諸處同。見聞隨
喜互相攝。圓證無上妙蓮華。安住金剛王寶覺。
吠琉璃椀。天甘露漿。無邊熱惱。一味清凉。證真圓通。
得大自在。不動本際。普應殊方。峭壁巉巖。空中鐵脊。
蚪枝橫出。劫外春光。發揮普門之妙境。顯示如幻之
金剛。杲日麗天無幽不燭。清風帀地厥德孔彰。海岸
乾坤自孤絕。白華香雜紫檀香。
泛泛香水海。屹屹金鼇背。於心既無作。於法得自在。
缾中甘露漿。眼底眾生界。如幻三摩提。鐵椎打不壞。
精誠忽感通。夢寐見光怪。譬如磁石針。合處無違碍。
又如大圓鏡。形影自融會。我不離大士。大士不離我。
偉哉功德山。面面長相對（感夢而[書-曰+(且-二+人)]）。
大圓照中。滿月慈容。六根互用。一性融通。香水海層
層波浪。寶蓮座帀帀祥風。攝五濁全歸清泰。發眾吼
普迪群聾。是所謂如幻聞熏聞修金剛三昧。不動本
際遍至十方而無來無去全始全終者也。
開圓通門。說無畏法。慈眼普視。慈心普攝。毫端十方。
剎那萬劫。是所謂被精進鎧發堅固意。於生死暴流
之中。為舟為楫。而不退不怯者也。
從聞思修。證觀自在。開示不思議解脫法門。入一切
眾生喜見三昧。直行徑前。妙轉不退。六根互用而非
正非偏。剎海同觀而無向無背。
法門圓通。三昧如幻。一念了知。十方溥現。惟此大士。
善巧方便。摶人天龍。置涅槃岸。坐斷巍巍萬仞崖。地
右旋兮天左轉。
髧彼兩髦。屈斯五指。得真圓通。普施無畏。龍護法而
不潛。鳥[銜-金+缶]華以頻至。璚崖玉樹寶光浮。碧海無雲天
在水。
三無漏學。大哉普門。耳根圓證。眼裡同聞。竭群生之
業海。布萬德之慈雲。五蘊本空猶用照。滿身泥水若
為分。
圓通入正觀層崖落飛水。大千一毛端。三際小彈指。
業海無邊涯悲心豈得已。寂照兩俱忘。念念從緣起。
金剛三昧。圓通法門。不以耳聽。而以眼聞。入諸佛智。
應眾生根。巖前懸水三千丈。落落聲光貫碧雲。
六用圓通。一機獨露。覿面相呈。了無回互。說甚三十
二應入國土身。檢點將來政是秤錘蘸醋。
此方真教體。清淨在音聞。良哉觀自在。發此妙耳門。
峭壁懸崖同一舌。寶雲香篆滿乾坤。
萬法圓通門。一月千江影。心精自遺聞。性相悉平等。
峭壁懸崖露半身。巍巍坐斷毗盧頂。
妙辯如飛流。定力若山岳。六用總圓通。諸塵洞昭廓。
生佛由來體本同。白牯狸奴成正覺。
漚生漚滅。自起自倒瀑能說法。石解體道。大悲行相。
寂而常照。照亦何有。白日杲杲。
海印發光。玉壺寥廓。月滿滄州。風生碧落。普門示現。
妙力無作。絕毫絕[釐-未+牙]。如山如嶽。
縞衣不重。蓮舟素輕。耳中觀色。眼裡聞聲。善財一去。
無消息。覺海風休月自明。
廓圓通門。握菩提印。眼耳同觀。智悲獨運。銀山鐵壁
露全機。業海無邊空一瞬。
峭壁懸崖。春容月影。極萬法源。徹千聖頂。小白華開
大劫前。繁興永處那伽定。
<pb n="397"/>
正觀無我。垂手為誰。六根互用。一等慈悲。圓通法界
空三際。剎剎塵塵普應時。
寶石玲瓏。玉壺寥廓。一根返元。六用無作。童真相好
月輪孤。海岸風清夜潮落。
根塵同元。動靜無二。耳色眼聲。見聞超詣。萬仞崖前
獨露身。普門境界非天地。
孰動孰靜。匪泉匪石。孰見孰聞。匪聲匪色。童真稽首
兩忘言。六用。圓通自空寂。
一月在天。影含眾水。大慈悲行。只這便是。擬議還同
萬仞崖。擡眸早已三千里。
願海無邊一葉蓮。普門方便廓心天。耳根不借眼根
力。此是圓通自在禪。
返聞聞後竟何為。回首塵勞未有時。獨倚蒼崖看飛
瀑。春風不在綠楊枝。
眾生界上相逢少。五欲波中獨運遲。無我無人亦無
佛。此心那許善財知。
金剛石上水天開。童子南詢遠遠來。八萬四千煩惱
海。浪頭高處是塵埃。
六根互用三昧海。一切眾生喜見身。脉脉流泉遶蒼
石。黃金地上不栖塵。
坐而倚俯而視。從聞思修。入三摩地。絕壁春回薜茘
椿。滄溟月輾[狦-(狂-王)+王]瑚樹。
籃裡金鱗始褪潮。尋聲回首入塵勞。自緣今日無行
市。莫道奴奴索價高。
善應無方自在身。縞衣蓬𩯭不栖塵。一般經紀難將
就。只合和聲送與人。
放下魚籃便展經。白蓮華帶錦鱗腥。玉鈎掣斷紅絲
線。水漾金沙月滿汀。
碧崖丹嶂。玉樹瑤草。圓通法門。紅日杲杲。
空華無蔕。願海有船。按膝俯視。朝宗百川。
琅玕寶石。栴檀香風。大慈悲行。月影春容。
童真妙相。滿月慈容。反聞自性。懸水生風。
六用休復。一真圓通。蒼崖古木。劫外春風。
圓通法門。洞無邊表。石裂崖崩。聊露一竅。
釵橫𩯭亂。口是心非。賣不著主。提取魚歸。
耳見眼聞。諸法無。大圓照中。金剛三昧。
六用無作。一機獨露。師子嚬呻。象王回顧。
<other>布袋和尚</other>
倒拈金錫。穩靠布袋。低眉斂目。袒肩露背。成佛尚隔
一生。且入瞌睡三昧。料想龍華會中。也無如此自在。
拄杖頭邊。有照有用。破布囊中。無罅無鏠。拋却兜率
陀天。愛向人間賣弄。稽首彌勒世尊。何得與麼鄭重。
指端光怪本相現。肚皮雖大眼已眩。放浪多遊族姓
家。一个布囊推不轉。
挈挈波波走市[邱-丘+(厂@墨)]。逢人伸手乞文錢。杖頭日月明中
去。囊裡乾坤暗裡旋。
楖栗短長。布囊輕重。寬著肚皮。一笑自奉。
<other>布袋魚籃同㡧</other>
長汀水邊。金沙灘上。一種風流。十分孟浪。破布袋有
甚珍珠。無底籃好些魚樣。全肩擔荷。狹路相逢。赤手
提持。是行不放。如斯顯異惑人。合喫手中拄杖。
<other>寒拾二大士</other>
混俗威儀。出塵標格。見个甚麼。自笑自拍。明月清風
三百篇。流落人間無處著。
展開經卷。橫看竪看。脚瘦鞋寬。頭髼眼眩。萬行門中
一法無。手面神機日千變。
兩眼[覤-儿+丘]地。隻手指天。應得好拍。走不上前。國清寺裡
齋鐘響。孤負巖西瀑布泉。
一笑相看兩弟兄。面皮塵土髮鬅鬙。驚人有句無題
目。說與森羅萬象聽。
<other>阿羅漢（六）</other>
內祕外現。陸飛空走。龍獰而降。虎猛不驟。猴果于前。
鹿花其後。跏趺忽作象王回。噴嚏也成師子吼。深則
<pb n="398"/>
厲淺則揭有許周章。老者負少者携。無他怪醜。明朝
又赴娑竭齋。想得人間未曾有。山高尚可登。水深實
難渡。下有不測淵。蹈著蛟龍怒。神通不用時。欣厭情
盡露。豈無小歇場。未是安身處。前者勿作得度想。後
者要君為榜樣。石罅雲根急轉頭。日輪正照高山上。
乘虗誰言落空。度水自賴濕脚。龍王宮殿雖深。羅漢
應供不薄。天上人間知未知。夜叉頭上擎雙角。
攫霧拏雲漫作狂。忽看平陸浪翻江。是何尊者從何
至。彈指聲中即受降。
一嘯腥風生百谷。垂頭妥尾向應真。傍觀不用多驚
訝。人若無心虎自馴。
三明六通。天上天下。一點水墨。千變萬化。
<other>朝陽對月</other>
凍日含春。霜風劈箭。綿密工夫。竹針麻線。
半舒半卷。如癡若呆。一笑自領。月滿瑤臺。
<other>四睡</other>
閉眉合眼人如虎。伏爪藏牙虎似人。夢裡乾坤無彼
我。綠鋪平野草成茵。
咄哉豐干。抱虎而睡。拾得寒山。正在夢裡。可憐惺惺
人。未能笑得你。
<other>達磨大師（五）</other>
下視竺乾。平欺震旦。直指單傳。胡揮亂揎。掉三寸舌
而電掃六宗。蹈一莖蘆而風生兩岸。劫外春光喚得
回。五葉千葩何爛爛。倒拈鐵錫。側佩金環。屠龍有伎。
[書-曰+(且-二+人)]虎無班。不得宋雲輕捉敗。誰知隻履竟西還。
目前起浪。脚下生風。西天可著。東土難容。羚羊掛角
處。遍界絕行蹤。
碧眼胡天下無。赤兩脚。蹈莖蘆。為愛洛陽春色好。長
江不管浪頭麤。
齒缺不關風。眉粗膽氣雄。一言曾觸諱。無面見江東。
<other>栽松道者</other>
放下長鑱繼祖燈。重來恰值嶺南能。一絲倒引千鈞
重。說與兒孫幾个聽。
八十翁翁七歲心。一機括盡去來今。钁頭邊事知多
少。不似頭陀用力深。
破頭山下荷鉏翁。笠底乾坤不世同。但得髯郎霑寸
土。不愁無地著春風。
<other>栽松粥薪圖</other>
落照蒼黃路欲迷。擔頭薪重首頻回。荷鉏有語君知
否。我出頭時汝用來。
<other>李習之見藥山和尚</other>
雲在青霄水在缾。客來無火強敲氷。無絃琴上無生
曲。不是知音不易聽。
<other>白樂天見鳥窠和尚</other>
夷險忘來樹上身。無邊風月自為隣。使君問法休驚
訝。行得方為說得人。
<other>李軍容見溈山和尚</other>
破壁蕭條自上泥。不知背後客官來。看他轉笏相成
處。直得虗空笑滿腮。
<other>呂洞賓見黃龍禪師</other>
幕阜山前陷虎機。且無雷厲與風飛。不徒剖破葫蘆
去。收得雙雙寶劍歸。
<other>三笑圖</other>
攢眉不作入社客。送別乃復過虎溪。一笑三人幾絕
倒。廬山高壓楚天低。
<other>德山和尚</other>
未離西川。有些柄把。洎到南方。全無說話。白棒一揮。
天上天下。佛被訶祖遭罵。神見神憎。鬼見鬼怕。不是
岩頭點破伊。爭得三年便遷化。
<other>船子和尚</other>
一蓑一笠老生涯。獨向江干理釣車。𢬵得滿船空載
月。直鈎端不在魚蝦。
<other>普化和尚</other>
<pb n="399"/>
木鐸震吼。蒲扇生風。打个筋斗。何處尋蹤。
<other>自初祖至先保寧。凡二十八世。日東壽藏主。
各求一贊。歸而圖之。刻諸楞伽院</other>
十萬西來亦苦辛。逆鱗一批便翻身。九年面壁成何
事。五葉華敷劫外春。
覔心無處即心安。大地山河鉄一團。一曲胡笳吹不
徹。和腔留與後人看。
皖公山下人中寶。玉葉聯芳繼斷肱。接得沙彌年十
四。白頭能許再來僧。
六十餘年脇不床。九天三詔自回翔。紫雲鎻斷雙峯
頂。七歲人來付鉢囊。
濁港江頭夢未回。黃梅峯頂白蓮開。傳衣只作小兒
戲。勾得新州獦獠來。
把定西乾屈眴衣。曹溪吞海百川歸。群機普應三千
界。萬鍛爐中片雪飛。
坐禪成佛釘根楔。作鏡磨塼陷虎機。點得髑髏雙眼
活。車行更不打牛兒。
即心佛非心佛。清冷雲中雷光拂。即此用離此用。疾
雷破山海水涌。耳聾吐舌顯宗風風。從虎兮雲從龍。
頭嶄岩。耳卓朔。哭一落。笑一落。酌古準今。制禮作樂。
奇特事。難描貌。獨坐大雄峯。車輪生八角。
大雄山下插翼虎。文彩斑斑牙爪露。親遭一口可憐
生。說與傍人須照顧。咄咄咄。噓噓噓。凌辱宗風个是
渠。
這小廝兒。是白拈賊。不往河南。便往河北。糾合克符
普化建立黃檗宗乘。熱謾三聖瞎驢。覆滅老胡種族。
令行吳越付兒孫。六六依然三十六。
紫羅帳裡撒真珠。八角磨盤空裡轉。雷厲風飛法戰
場。棒了罰錢趂出院。
八華九裂無縫塔。壁立千仞赤肉團。餓虎投崖鬼爭
桶。盲枷瞎棒太無端。
大用現前。不拘小節。駕鉄牛機。雷奔電掣。木雞啼處。
韻出青霄芻狗吠時。光吞皓月。是渠親見作家來。哮
吼一聲魔膽裂。
白兆堂前收草賊。和贓捉敗豈徒然。一言截斷千江
口。萬仞峯頭始得玄。
龍袖拂開。全體露現。象王行處。狐兔潛藏。酒肉僧不
堪師法。亡父母特地為殃。皮膚脫盡。海印發光。築底
六人成大器。灼然門戶冠諸方。
西河師子嚬呻句。佛與眾生一口吞。鉄額銅頭元不
會。黃河九曲出崑崙。
老楊岐無旨的。栽田愽飯招人喫。拋金圈擲栗棘。和
麩糶麫成狼藉。三脚驢子弄蹄行。十影神駒追不及。
出茶陵門。入楊岐室。少減多添。多虗少實。情盡圓明
一顆寒。得錢買个油糍喫。
辛辛辣辣。婆婆和和。接來機用錄公手段。操蜀語唱。
綿州巴歌。丹霄彩鳳。古路鉄蛇。惟其克肖。滅門破家。
本色川藞苴。用處不雷同。壞東山家法。滅臨濟正宗。
棒頭擒虎兕。喝下辯蛇龍。獨立乾坤外。那知萬馬空。
菸菟肉醉呼不覺。腥風蕭騷撼林壑。長安路上斷人
行。頷下金鈴除不落。
出家行脚。總是正因。氣吞佛祖。眼蓋乾坤。妙喜徑山
禪師太白。叔姪相望。二甘露門。衲衣有托。佛日再暾。
檢點將來。成什麼三家村裡臭胡猻。
破沙盆正法眼。掀天紀截地維。青山九鎻兮中峯巍
巍。
開口不在舌。明眼人落井。禿帚攪滄溟。魚龍俱乞命。
把住楊岐黑黲衣。兩耳聾來呼不應。
平生一味督黃牙。不解成家只破家。郎罷耳聾兒口
吃。眼頭何處辯金沙。
鄮峯崛起定綱宗。一旦追回萬古風。猊血真堪化驢
乳。此心能有幾人同。
虗空為口萬象為舌。寄妙辯於風霆。致方來于氷雪。
<pb n="400"/>
橫身異類中。何處尋途轍。轉身蹴折大龍橋。千古鳳
臺高嵽嵲。
<other>龐居士</other>
吸得西江徹底乾。說難說易太無端。大兒却倚長鑱
立。一曲希聲不用彈。
<other>靈運淵明</other>
邂逅相逢處。論心不自欺。永嘉為郡後。彭澤賦歸時。
只許通人會。難教俗子知。有僧堪結社。無酒却攢眉。
<other>黃山谷參晦堂和尚</other>
老桂吹香。打失鼻孔。黔南道中。開眼作夢。從茲倒跨
青石牛。貫華散作天女供。顧陸百巧[書-曰+(且-二+人)]不得。六月黃
河連底凍。
<other>大慧禪師</other>
湛堂室中。口鑼舌沸。逮見勤巴。無出氣處。薰風殿閣。
白汗通流。生擒虎項。活捉蛇頭。黑漆竹篦。掀翻海岳。
白日青天。雷霆雪雹。前佛性命。後佛紀綱。本色草料。
衡陽梅陽。
<other>宏智禪師</other>
丹霞克家。真歇畏友。顯君臣相向之機具正偏不犯
之手。平高就下。知清稅之未貧。捨短從長。愛曹山之
顛酒。是所謂隰州古佛笑談而起。洞上宗風。顧盻而
碎邪師窠臼者也。
<other>臞菴超禪師</other>
臥壑松枯。懷雲石臞。雙領山中再來古佛。隰州會裡
兩脚書厨。白晝喚回空劫夢。元來鼻孔大頭垂。
<other>野菴[王*(虍-七+(一/八/八/目))]禪師</other>
播揚大教。埏埴後昆。捫空揣骨。斫水求痕。由大仰而
大溈。聲喧海岳。既入魔而入佛。道滿乾坤。末後句若
為論。午夜寒蟾出海門。
<other>無準和尚</other>
中峯再世。破菴嫡傳。宗通眼活。鑑地輝天。真四川本
色藞苴。結七世衲子生冤。萬仞龍門饒峻險。不妨袖
手看風煙。
<other>先保寧和尚</other>
無住為本。妙有為用。入佛入魔。百發百中。碎惡叉聚。
樹金剛幢。不離本際。普應殊方。一柱擎天。三關巨闢。
東山瓦鼓歌。少林無孔笛（為天柱住無住贊）。
咄哉休居。若為描[書-曰+(且-二+人)]。三尺竹篦。天上天下。便是補處
慈尊也。須勘過了打。只个破沙盆。索起遼天價。秋林
十萬莫學渠。學渠和我遭人罵（為兜率挂秋林贊）。
滅却正法眼。平生恣拍盲。面南看北斗。當午打三更。
此闕詔不起。西丘話大行。扶桑東畔看。萬國日輪明
（為日本感出玖石室贊）。
虹光貫地氣衝天。肋下真堪築痛拳。黑漆竹篦掀海
岳。正宗滅向瞎驢邊（為興聖琦元璞贊）。
<other>文廟御書大光明藏四字僧光獲一明字求
贊</other>
日月合璧。光耀九天。毫端發揮。萬象爭妍。以明繼明。
明終無盡。何以致之。篤於自信。睿哲文明。過於日月。
覆盆之下。罔不昭徹。元首明哉。股肱良哉。庶事康哉。
夫豈日月之可方哉。
<other>高峯幻住千岩三翁同㡧僧傅請贊</other>
目視雲霄。心空佛祖。不出死關。全是活路。獅岩吞却
伏龍山。夜半日輪高卓午。
<other>虗谷和尚真梅長老請贊</other>
聲震雷霆。氣吞寰宇。合眼驗人。點頭自許。四藤條令
不虗行。三轉語總是活句。凌霄峯頂白浪滔天。師子
窟中兒孫遍地。
<other>曇芳和尚真鉄佛燈自明請贊</other>
堂堂師表凜凜風骨。道契梁王。衣傳鉄佛。振金剛王
之寶杵。碎野狐精之窠窟。掃鍾阜龍河之劫。幻玉
殿瓊樓之突兀。九天飛下御爐煙。八面清猋香弗弗。
<other>壽昌別源和尚真。天童亢明請贊</other>
<pb n="401"/>
[(奧-釆+米)-大+ㄎ]若此菴。有功宗教。掃蕩邪說。開闢正道。暮翁休居。
異曲同調。屈信千古。俛仰一笑。別源秀出。分座玉峯。
月犀雷象。風虎雲龍。簫臺巍巍。雙溪浩浩。鉢水投針。
長庚橫曉。妙性元明。離諸名相。我作贊詞。捫空追響。
<other>聖壽敬叟諲和尚真。景德雲海請贊</other>
神機絕倫。駿骨空群。大坐當軒。風行草偃。橫揮短拂。
電卷雷奔。發天泉見東平。為兩浙之義虎。虗半座俟
雲海。猶靈樹之雲門。賣弄黑豆法。鏗鍧破沙盆。是所
謂峨峯庸叟之真子。徑塢虗舟之嫡孫者也。
<other>南楚和尚真。為延聖剛中贊</other>
無面目漢。未描先像。黑漆竹篦。不可近傍。盡云打得
剛中痛。不知被渠[爬-爪+瓜]著痒。只好奪來拗作兩截。且看
老漢有甚伎倆。既然放過合如何。深炷栴檀為供養。
掛角羚羊沒處尋。岌岌龍門五峯上。
<other>珩琅一關和尚真。小師雲渺首座請贊</other>
渺渺滄溟。汪汪襟度。即之煦日非春。激之雷霆不怒。
架大屋養閑漢。開大口吞佛祖。知之者謂是本色白
拈。不知者謂是再來杯渡。眉間長劍倚天寒。手面鉄
蛇橫古路。
<other>開福。月菴老衲。月林。無門。法燈。高山。凡七世。
日東久藏主繪其像。請贊以歸</other>
春山青春雨晴。白雲三片四片。黃鳥一聲兩聲。賣弄
東山家法。閙熱開福門庭。咄。大悲不展手。通身是眼
睛。
奚仲造車一百輻。拈却兩頭除却軸。只因錯認定盤
星。正音往往無人續。無人續。六六依然三十六。
控佛祖大機。廓人天正眼。鮎魚上竹竿。巴蛇入蘆管
咄。物相本無何用斷。
一門超出是烏回。喝下曾經海岳摧。竺國不傳唐土
信。薰風吹得桂華開。
白日青天。迅雷激電。萬象耳聾。虗空眼眩。須彌𨁝跳
舞三臺。千古無門八字開。
正眼洞明。真風卓邁。親見無門。話行天下。八十二載。
脇不印床。三百餘人。入大爐鞴。髮毛爪齒動地放光。
青紫緇黃。望塵再拜。是所謂日本國九十九歲法燈
國師。火後摩尼珠鉄鎚打不壞。高山仰止。景行行止。
大名之下不可久處。賓則全賓。主則全主。三千里外
定誵訛。打破鏡來相見去。
<other>仙岩仲謀和尚真。敬藏主請贊</other>
甘露室中打失鼻孔。鳳皇臺畔換得眼睛。坐斷杜城。
廣揚大教。掀翻曠古。撲滅真燈。百草頭邊全正令。三
姑潭上鼓雷霆。
<other>自贊</other>
<other>大雲志長老請贊</other>
作者相逢。未言先契。譬如大雲。普覆一切。卷而藏之。
不過膚寸。散而六合。豈曰逾分。或為風霆。或為霖雨。
萬化蠢蠢。各得其所。雖有是作。其本無心。雲兮雲兮。
唯吾與爾。能以此道。自任者也。
<other>長蘆毅長老請贊</other>
會塵剎為保社。莫羈汝身。廓十虗為度門。靡愜汝意。
時緣既稔乘興而來。氣象政嘉興盡即去。德山之棒
未折。臨濟之喝未匱。以此扶樹達磨正宗。以此接引
大乘根器。大似真州望長蘆。何啻九十餘里。吁。傲睨
萬物。徜徉一丘。芳聯𦦨屬。赤縣神州。
<other>慶善皓長老請贊</other>
松源室中三轉語。今古無人敢插觜。驀然突出委羽
山。一口吸盡西江水。沒巴鼻有來由。揭翻大洋海。重
整釣鼇鈎。
<other>世首座請贊</other>
大虗為體。萬象為用。日照月臨。風行雷動。即此見靈
岩。劃波尋罅縫。離此見靈岩。喚鍾將作甕。不離不即
兩忘言。鵲巢飛出丹山鳳。
<other>杲藏主請贊</other>
<pb n="402"/>
大象隱於無形。大音匿於希聲。發揮混沌未分消息。
⿰翟支瞎金剛頂門眼睛。把住則虗室生白。放行而百川
沸騰。摵碎少林心地印。杲杲赤日懸青冥。
<other>壽藏主請贊</other>
平生肆口說禪。知他有甚憑據。華擘臨濟三玄。掃除
洞山五位。壽姪摘撮編來。灊姪鼓合刊去。只好一坑
埋却。免得遞相鈍置。那堪更把丹青。[書-曰+(且-二+人)]出个般面觜。
大元國土雖寬。何處著落得你。咄。掛向扶桑日本東。
管取光明照天地。
<other>度藏主請贊</other>
終日說法。無法可說。畢世度生。無生可度。揭翻第二
義門。別有向上一路。坐斷孤峯正令行。雲從龍也風
從虎。
<other>碩藏主請贊</other>
碩大無朋。廓焉妙明。截群機而獨運。混萬化而忘形。
謂其流出胸襟播揚大教。無乃愛忘其醜。聲聞過情。
謂其退藏於密粗安晚節。較之以身徇禍而辱其先
者或有半月之程。二俱列下。美從肚裡生。驀過弱流
三萬里。海天日上夜潮平。
<other>明岩康長老請贊</other>
德山鼻孔。臨濟眼睛。雲門抽顧。早不惺惺。孰謂寒拾
流。殊途乃同轍咄。無物堪比倫。教我如何說。
<other>梨洲興長老請贊</other>
口如木𣔻。眼似鼓椎。懸羊賣狗。討盡便宜。凌滅宗風
更是誰。一雙紅杏換消梨。
<other>明因道長老請贊</other>
道非物外。物外非道。一語不投。鞭石雷吼。笠澤風清。
獅峯月皎。坐斷全吳正令行。何用將身藏北斗。
<other>寶藏主請贊</other>
中原一寶。若為酬價。堪笑同光。熱謾興化。天長地久。
山高水深。本來無物。何處求心。提破沙盆。用黑荳法。
土面頭輥出時。四生九有和根拔。

了菴和尚語錄卷第五

<sarticle>了菴和尚語錄卷第六</sarticle>

<other>偈頌</other>
參學比丘　汝現　元寶　慧朗　等編
<other>次無想仲謀韻送皎首座</other>
靈山密付。少室單傳。體用不二。事理昭然。拄杖頭分
開太華。笠子下蓋覆三千。明來暗來指槐罵柳。東去
西去回坤轉乾。石火流星苦未急。銀山鐵壁何其堅。
徐六之板忽放下。竇八之衫還破穿。休居脚跟不點
地。孰謂抹過威音前。七年四往返。掘地尋青天。移舟
既別水。舉棹終逢源。將誰脊梁作砥柱。用爾鼻孔為
司南。翻身天岸看日出。照耀萬象分[媏-而+(乏-之+虫)]妍。
<other>次仲謀法兄韻送肇侍者</other>
世尊三昧。迦葉不知。破顏微笑。蠡測管窺。把斷重關。
[鬱-山+止][鬱-山+止]黃華元非般若。放開線路。青青翠竹總是真如。
棘林中露無邊之蕩蕩。平地上峭萬仞之巍巍。知所
不到心焉可思。反常合道。提綱挈維。此是少林無孔
笛。為君去也聊一吹。自東自西兮將長補短或南或
北。也夷高就低。
<other>送慧藏主</other>
一字也無。說箇什麼。放兩拋三。弄真象假。脫體分明
舉得全。草菴卸下瑠璃瓦。拈黑豆換鬼眼睛。撥虗空
尋針縫罅。我面前無你。你面前無我。南北東西。八字
打開。當明中有暗。當暗中有明。成住壞空。一時裂破。
德山臨濟小兒嬉。靠倒西來胡達磨。
<other>送徹上人</other>
頂𩕳機打得徹。無言童子喃喃說。妙德空生總未知。
憍梵鉢提伸出舌。丁一卓二滴水氷生。放兩拋三雷
<pb n="403"/>
轟電掣。休不休歇不歇。雪峯輥毬太孤絕。不是玄沙
解斫牌。爭得清風滿寥泬。子從何方來。根器乃超越。
妙悟繼先宗。慎勿循途轍。況是親承古鳳臺。為吾釘
取虗空橛。
<other>贈住首座</other>
虗空為口萬象舌。塵說剎說熾然說。到了依然一字
無。衲僧眼裡重添屑。珠回玉轉分玄微。棒頭喝下看
提持。驀然蹈著頂𩕳竅。天外一擲誰能知。有時收有
時放。明暗雙雙真絕唱。手面分開萬仞崖。目前衝起
千尋浪。擊石火閃電光。銅頭鐵額何能當。掃蕩從前
野狐窟。正好揭示金剛王。四句離百非絕。憍梵鉢提
嚼生鐵。毒藥醍醐一道行。地老天荒誰辯別。
<other>雪峯具知客禮祖</other>
具足凡夫法。空中翻石臼。具足聖人法。面南看北斗。
三毬輥出時一舉四十九。秘魔手中叉。子湖門下狗。
敵勝與驚群。還他師子吼。拈起簸箕別處舂。大淮南
北江西東。八十四人阿碌碌。髑髏晝夜吟松風。
<other>送百丈清藏主</other>
獨坐大雄峯。有什麼奇特。轉得一大藏。自然超語默。
神通妙用手面施呈。換斗移星聖凡莫測。俊鶻捎空
亦等閑。擡眸已過新羅國。
<other>送懋藏主</other>
三千剎海如來藏。語默商量總成謗。掇轉須彌看指
南。石裂崖崩難近傍。央庠座主還倔奇。手面一著謾
楊岐。當時一席三五百。透得金塵端是誰。山僧有口
無暇說。爾也前途好咨決。打落天邊白鳳雛。七尺烏
藤冷如鐵。
<other>送祖侍者歸溫州</other>
有一句到你。平地無風怒濤起。無一句到你。赤脚波
斯入閙市。不如拈却有與無。大開兩眼空全吳。鐵牛
之機是何物。雪華點破烹金爐。若不見。禾山老人解
打鼓。聲聲合著道吾舞。森羅萬象閙啾啾。徹底自分
泥水路。江上風松間月。拔却多年釘根楔。永嘉親見
領南能。便是如今箇時節。少林曲調新豐吟。千里萬
里誰知音。歸去西山掃煙榻。試把玉線穿金針。
<other>送霖侍者</other>
金剛圈鐵酸餡。多處添少處減。侍者參得禪。一斬一
切斬。山河大地不見纖塵。草木叢林流光發艶。築著
磕著自痛自知。把住放行如影如響。釋迦彌勒猶是
他奴。文殊普賢討甚伎倆。坐斷乾坤辯正邪。伸手依
然不知掌。咄。
<other>送成侍者</other>
男兒學道貴有成。舉步便合超途程。妙高峯頭赫日
月。大洋海底轟雷震。拈來一隻蓬蒿箭。任是沙場須
百戰。五位君臣列正偏。三玄戈甲隨機變。有時縱。全
殺全生誰得共。有時奪。十方剎海橫該抹。君不見。文
遠全師未舉時。曾與趙州爭勝劣。
<other>送明藏主之浙東</other>
虗空解講經。萬象側耳聽。撥轉上頭關。拈却佛祖病。
東去西去前三後三。南來北來頭正尾正。倒一說對
一說。鶻眼龍睛若為別。平高就下以機奪機。顯實開
權。用楔出楔。辯而訥巧而拙。逆順縱橫也奇絕。君不
見。蟭螟睫上土壙人稀。石火光中。霜凝凍結。百越三
吳正令行。誰道同途不同轍。
<other>送雅藏主</other>
道純明日龍翔去。索我燈前寫長句。滿天風雨作中
秋。直得千江水東注。我也豈曾參得禪。信口合著玄
中玄。釋迦老子不知有。大藏小藏安能詮。君不見。瞎
驢滅却正法眼。究竟只成擔板漢。堪笑東山解放收。
方便依然沒方便。如今此道如泥土。塞壑填溝何足
數。七金山外訪知音。夜半蟭螟吞却虎。
<other>贈普光長老（書蓮經募緣起佛殿韶國師道場）</other>
國師不露頂𩕳句。流出曹源一滴水。沃日滔天沒奈
<pb n="404"/>
何。浸爛虗空知幾幾。通玄峯頂非人間。掣斷金鎻開
重關。百尺竿頭逞伎倆。二三四七同舒顏。芬陀利華
時一現。殿閣崢嶸插霄漢。要種梧桐待鳳栖。普光心
印須高提。
<other>送能藏主之金陵</other>
親從道場來。相見有何說。以能問不能。大巧固若拙。
撥動毗盧藏中寶。萬里神光射穹昊。古今多少弄精
魂。出草有時還入草。金陵山川皆故國。高不可攀深
叵測。秋風吹老桂華枝。脚下鐵鞋生兩翼。
<other>送蔣山德藏主</other>
道林來自江之東。天寒歲晚何怱怱。橫拈倒用總自
可。舌本滾滾生雷風。藏裡摩尼時一擲。五色光芒射
空碧。南海波斯鼻孔深舜若多神面門黑。我觀佛祖
初無他。乾城飛起陽𦦨波。僧繇不識鏡容老。此意往
往成蹉跎。門外驚猋卷黃葉。霜白長堤水天接。天關
地軸總掀翻。漢不能收秦不攝。
<other>送淨慈涇藏主</other>
鄮峯深處曾相見。一拶虗空成八片。雖然補綴得完
全。未免三頭并兩面。君談禪兮我談道。議論胡為能
恰好。西風老桂吹天香。大地山河明暠暠。君不見。茶
陵蹈折溪上橋。跛驢奮迅騰雲霄。至今萬象露風骨。
低者自低高者高。擕李亭前重握手。拈得鼻孔失却
口。笑把如來藏裡珠。撒向時人不知有咄。
<other>送度侍者</other>
目前無闍梨。鐵鞭擊碎珊瑚枝。座間無老僧。焦尾徑
逐雲雷飛。百千三昧入掌握。知音豈在鍾子期。君不
見。古皇先生拈華時。一笑豁開金面皮。承虗接響二
千載。肩擔背負爭驅馳。禾山之鼓不易打。少林之笛
誰敢吹。所以曹溪流。萬古清漣[漪-大+(立-一)]。觸著波濤忽澎湃。
滔天沃日橫鯨鯢。如今且喜風色定。湛湛寒光浸空
影。一舸乘流解問津。太平不用將軍令。
<other>送初上人</other>
混沌未分初。一句還成見。當機覿面提。日面與月面。
靈利師僧不知有。昨夜三更白如晝。錦標奪得在何
時。一機舂斷懸河口。汝要參禪宜猛省。入得邪時歸
得正。鄮峯深鎻翠雲寒。會應坐斷毗盧頂。
<other>次絕照翁送小師藻侍者韻</other>
萬境紛紜不須遣。語默商量看平展。威音那畔即如
今。日用現行誰不見。體本無生了無速。羅剎身心菩
薩面。濟北兒孫未必然。棒了罰錢須出院。
<other>送如維那</other>
如來禪祖師禪。拽脫鼻孔從頭穿。智者當機猛提取。
蹉過只在眉毛邊。靈岩豈無興化棒。不顧危亡堪近
傍。道人親見作家來。七縱七擒心愈壯。干木隨身有
如此。直下同生復同死。又携明月過雙溪。一片寒雲
映秋水。
<other>送寧藏主之上藍</other>
老胡平生多口業。且喜兒孫沒交涉。沒交涉處驀翻
身。直得一華開五葉。君不見馬大師。即心即佛[懨-猒+火]宏
機。雄峯卷席奮雄略。驚群敵勝超玄微。當時拽得鼻
孔脫。大似死中重得活。更言三日耳根聾。咲倒山雲
并海月。道人深入如來藏。袖裡神鋒難近傍。摟其窟
穴窺其蹤謂我此言誠的當。壯哉吸盡西江口。便是
龐公豈知有。但教觸處得逢渠。何用將身藏北斗。上
藍法席天下奇。鍛凡鎔聖真爐鎚。入門相見定相問。
向道近離鴛鴦湖。
<other>送畏上人歸省萬壽華國</other>
拈一機示一境。截斷葛藤須猛省。三千里外定誵訛。
東平打破溈山鏡。不屬玄不屬妙。吞爍乾坤迥然照。
海神失却夜明簾。長汀拍手呵呵咲。倒握金桴擊金
鼓。木人石人齊起舞。八臂那吒撲帝鐘。家家門首長
安路。好箇佛堂須作禮。惡水潑人終不悔。門外霜風
劈面來。百越脩途宜自愛。
<pb n="405"/>
<other>真藏主求悟菴說答之以偈</other>
悟則不無安用說。說則不無須用悟。悟後還同未悟
時。說不說兮何足顧。大道無門從此入。五色祥麟脫
羈馽。擊碎如來藏裡珠。驚倒生公鬼神泣。菴外事曾
不知。耽耽睡虎方藏威。解得金鈴掉頭去。碧天皓月
揚秋輝。
<other>送明侍者參竺元和尚</other>
汝欲參禪須妙悟。汝欲弘宗觀列祖。列祖皆從妙悟
來。扶竪真宗亘千古。德山臨濟何似生。掀天撲地隨
縱橫。白棒高揮日月落。喝聲迅作雷霆轟。或全賓或
全主。互換機先分彼此。萬仞崖頭撒手回。箇是金毛
師子子。我昔從師事參學。敲打虗空鳴剝剝。不惟萬
象咲相譍。聚鐵等閑曾鑄錯。此道年來恐難說。遇著
通人試甄別。紫籜峯高豹霧深。好把烏藤輕摺折。
<other>送達侍者</other>
路逢達道人。不將語默對。拈起鐵蒺䔧。虗空須粉碎。
雷卷星飛猛提掇。十方剎海橫該抹。全身放下看如
何。解弄死蛇終是活。道人道人休問吾。問吾枉著閑
工夫。不如卷衣歸故廬。奴兒婢使誰家無。
<other>送慧侍者</other>
小艶詩新豐曲。斷絃須是鸞膠續。育王此語最分明。
何須更向東西卜。輥鐵鼓擲金鐘。鳥啼花咲春融融。
干木隨身擬何適。碧崖丹嶂金仙宮。我亦乘風欲東
去。望雲且種無根樹。蔚然枝葉覆行蹤。便是君來無
覔處。
<other>送機維那</other>
機奪機楔出楔。正眼還從瞎驢滅。破關先下頂門椎。
百帀千重須迸裂。興化當年不知有。法戰場中垂隻
手。克賓出院是尋常。直得虗空開笑口。祥麟掣斷黃
金鎻。天上人間豈唯我。勘破諸方却再來。照乘明珠
消一唾。
<other>送閑藏主之金陵</other>
絕學無為道人事。一抽三兮二添四。山前猛虎趂菸
菟。草裡毒蛇吞鼈鼻。頂門突出摩醯眼。是亦剗兮非
亦剗。鷓鴣啼斷百華春。鍾山倒卓歸雲晚。龍藏琅函
五千軸。頭頭盡是新豐曲。江流不盡楚天寬。正音畢
竟何人續。
<other>送明侍者歸道場</other>
一明一切明。一了一切了。豁開總持門。諸法不相到。
高高峯頭不露頂。千山萬山春晝永。深深海底不濕
脚。李公醉酒張公醒。我不孤負汝。汝不孤負我。放過
南陽忠國師。把住嵩山破竈墮。噫吁嘻無人知。桃華
落盡楊華飛。玉簫我欲吹瑤池。只恐鳳皇飛下蹈折
梧桐枝。
<other>送華藏性維那</other>
性覺妙明。本覺明妙。吸乾三萬六千頃之波瀾。揭開
七十一二朵之煙島。堪咲老臨濟。三度問佛法的的
大意。三度被打六十烏藤添了幾多無明煩惱。直饒
高安灘上頓解知非便乃逆探龍頷倒捋虎須。據實
商量。何似遇飯即餐。逢寒著襖。全放全收。自起自倒。
出群標格。正合如斯。廣大門風。憑誰繼紹。金椎影裡
急回頭。應怪山僧入荒草。
<other>送[卄/(〡*臣)]侍者</other>
諸法無實相。巧辯不能說。掃空知見雲。焉用辟歷舌。
毗耶一默三千年。黃河之水流接天。曼殊大士摸不
著。贊歎罔及徒拳拳。爭如德山臨濟善用事。棒喝隨
機若風雨。此事如今幾箇知。分付闍梨自看取。
<other>送雲侍者歸雲門</other>
香林舊入韶陽室。紙襖年深黑如漆。我今一字不曾
談。且免後人論得失。君不見若耶溪上雲千堆。一點
不著人間埃。變化崢嶸亦何有。白銀宮闕黃金臺。凉
風西來吹爾急。擘破玄關求路入。浙江潮信正如山。
渡水莫教雙脚濕。
<pb n="406"/>
<other>送大乘覺首座再參松月翁</other>
識自本心。見自本性。明來暗來。頭正尾正。大乘菩薩
信無疑。小根魔子安能知。手面擎來百日月。毫端涌
出千須彌。君不見。曹溪之流非止水。一滴不來波浪
起。乳峯此語豈尋常。克配乃翁三尺觜。首座有長處。
所以到這裡。摩挲兩眼對西風。白雲卷盡天無滓。從
容近前與我言再參。願求長句為司南。忽然樹頭推
下金粟香毶毶。撫掌一笑應相諳。
<other>送仰山初侍者</other>
最初機末後著。趙州石橋非略彴。拄杖頭邊正眼開。
奧域靈區無鎻鑰。君不見仰山放出四門光。照天照
地何煌煌。黃河澄清貫海碧。大華突兀摩穹蒼。南斗
西北斗東。空生岩畔華重重。小玉頻呼雖有意。檀郎
認得元無蹤。絕思惟休擬議。忿怒那吒擎鐵柱。坐斷
江西十八灘。密雲彌布陰凉樹。
<other>送昂維那之江湘</other>
開窻畏嚴寒。閉戶礙觀雪。跏趺萬慮寂。一性自超越。
道人蹈雪來扣門。鐵石骨氣氷霜魂。笑我蒙頭紙衾
重。軟語解使生春溫。明朝蹈雪江東去。天生有此濟
勝具。九江江上看廬山。還向山頭看江水。鄱陽之湖
天一角。洞庭秀色浮衡岳。白雲飛盡日蒼凉。幾點沙
漚鏡中落。我生豈無江海興。老矣無由事馳騁。冥心
物表只神遊。佳處點頭唯自領。君不見。克賓不入這
保社。徹底能扶老興化。二十烏藤趂出山。饡飯吹香
滿天下。
<other>送岐藏主</other>
對一說倒一說。黃河無聲海水竭。三千剎土坦然平。
八萬法門玄路絕。祖師意如來禪。取之左右逢其原。
只今坐斷千聖頂。何用顯實重開權。或全收或全放。
逆順縱橫難近傍。紅爐燄上結氷華。萬仞峯頭翻雪
浪。歌不徹笑不徹。海底蝦蟇吞却月。憤怒那吒撲帝
鐘。金剛腦後添生鐵。
<other>送朋侍者歸雲門</other>
朋用良友用益。益友良朋苦難得。上何高兮爾不扳。
下何深兮爾不即。扳兮即兮高與深。上兮下兮古與
今。一一從頭遍探討。却來聽我無絃琴。無絃之琴有
聲律。河之洋洋山岌岌龐公馬。公骨已朽。俗耳要聽
聽不入。雲門古來山水窟。雪骨氷相好人物。萬壑千
岩夢寐中。布襪青鞋漫馳突。春風浩蕩吹晴波。為子
一唱雲門歌。明朝雲門見親舊。定應笑我成蹉跎。
<other>琦上人求警䇿</other>
汝欲參禪求警䇿。我正忘言味真樂。真樂無涯只自
知。警䇿多方待君學。虗而靈兮寂而妙。萬戶千門俱
一照。除却頭陀解笑華。是誰蹈著通天竅。氈拍板無
孔笛。白雪陽春明歷歷。百草頭邊聽得真。下載清風
有何極。
<other>送聚書記</other>
雲居山頭一句子。獨龍岡頭不相似。翻身蹈著凌霄
峯。井底蓬塵亘天起。驚倒象龍千七百。等閑擊碎蟠
桃核。三乘教外論文章一字元來不著畫。寂音懵懂
潛子癡。炊無米飯充朝飢。身如椰子膽如斗。開口便
欲吞須彌。我自龜藏老丘壑。何從扣門聲剝⿰口豕。揚眉
瞬目驗來風。信是丹山多鸑鷟。黃河九曲應已清。岐
陽阿閣隨所鳴。鈞天廣樂政可聽。兩耳安用箏笛聲。
<other>送楚藏主自鍾山回天台省親</other>
百丈野狐。我自不會。一句截流。千古無對。拈却髑髏
前妄想。鳥啼花咲千峯上。把斷乾坤箇是誰。烈𦦨亘
天飛白浪。鷲領祇園有何說。梵語唐言試甄別。老胡
版齒欠關風。九載少林曾漏泄。爭如金陵狂寶誌。杖
頭賸有閑田地。對人劈破金面皮。不妨契得西來意。
長林落葉西風急。一曲高歌擬何適。白髮慈親正倚
門。莫道參方無所得。咄。
<other>示志藏主</other>
<pb n="407"/>
正法眼破沙盆。金烏拍翅扶桑暾。煎膠續絃豈細事。
胸次可使吞乾坤。君不見曾郎脊梁硬如鐵。鼇山雪
深凍欲折。不是岩頭盡力扶。爭得光明滿寥泬。又不
見瞿曇棄却金輪位。半夜翱翔雪山去。六載精修萬
行林。一朝坐斷菩提樹。大丈夫兒合如此。局促軒籠
不相似。五須彌頂擊金鐘。明月清風安可比。
<other>送明侍者見松月翁</other>
明暗雙雙底時節。山僧有口難分說。侍者親自峨峯
來。猶向松江問松月。月明正照江上松。白雲散盡空
噇空。一機不借萬境滅。赤手自可收全功。濟北宗風
端若此。未必江西不相似。要須蹈殺天馬駒。方可人
前論賓主。江南兩浙秋氣深。大江滾滾山沉沉。一曲
兩曲無絃琴。天老地老誰知音。
<other>送琦侍者</other>
壽山初退院。侍者話行脚。築著脚指頭。清風動寥廓。
天台鴈蕩春意深。百華競秀春雲陰。鑑湖一望八百
里。賀老不作誰知音。雲門六寺可圖[書-曰+(且-二+人)]。禹穴年深草
應隘。老夫有脚不能行。孤負東州草鞋債。
<other>送徹藏主</other>
徹頭徹尾有一句。一大藏教該不得。文殊肆辯正忘
言。淨名杜詞夫豈默。君不見。乾闥婆王奏天樂。大地
山河齊應諾。飲光善舞不善聽。草中露出祥麟角。扶
桑道人真傑偉。萬里東來發玄閟。象王蹴蹈振雄風。
師子嚬呻更無畏。我今既老當投閑。道人且復歸家
山。後夜滄溟浴紅日。一笑懸知倚檣立。
<other>送天童覺藏主</other>
三世諸佛是何物。一大藏教是何語。直指單傳顯正
宗。爛爛覺華生碓觜。自古上賢猶不識。中下之流豈
堪測。⿰翟支瞎摩醯鬼眼睛。大地山河墨漆黑。黑中有白
光熈熈。敲空作響開愚癡。空拳指上實性義。隱顯出
沒超玄微。倒一說兮對一說。今古幾人能辯別。紛紛
墮在光影中。大似獼猴探水月。偉哉作者何方來。江
村古寺相徘徊。提金剛椎碎窠臼。用黑豆法驅英才。
撒開兩手時一笑。照中之用用中照。北斗藏身豈偶
然。南山下雨還同調。明朝話別歸魯松。鐵船打就成
怱怱。隔山相喚解相應。管取倒行摩竭令。
<other>送慧禪人禮祖</other>
打破髑髏。揭却腦蓋。四七二三。泥團土塊。青草堆中
撥得著。鑑地輝天光爍爍。丈夫膝下有黃金。握節當
胸何太錯。錯不錯。善斟酌。嘉州大像驀翻身。陝府鐵
牛攧折角。
<other>次韻贈忻侍者</other>
國師三喚。失錢遭罪。侍者三應。認賊為子。說什麼牙
如劍樹口似血盆。檢點將來。總是事不獲已。等閑驀
過上頭關。自然不在平地裡。相唾饒你潑水。相罵饒
你接觜。會則全放全收。不會則自倒自起。即色明心。
附物顯理。撥火求漚。敲空取髓。盡情拈出與君看。認
著依然還不是。直須自解倒騎牛。我也誰能管得你。
<other>送煥藏主</other>
八吉祥。六殊勝。一大藏教。頭正尾正。老胡舌端長復
短。說盡偏圓并半滿。拈來固好拭瘡疣。放下豈能登
彼岸。東山道箇鉢囉娘。和柈托出誰承當。好手從來
自無歒。捉賊要須先捉贓。摩尼之珠光燦爛。永嘉收
得良堪歎。撒向人前人不知。拾礫春池有何限。
<other>送聰藏主謁晉卿學士為竺元和尚求塔銘</other>
歸源老人示真寂。草木叢林俱失色。眼睛不壞牙齒
存。火後莖茅掃空碧。平生說法如春雷。震驚蟄戶迷
雲開。高風亮節激浮懦。傲世絕俗遺紛埃。休居後師
恰五歲。入滅先師十七載。叢林未甚嘆寥落。尚賴東
南有師在。師今既往如之何。山頹海竭江無波。衲子
拊膺爭慟哭。淚雨不斷空成河。君不見。湛堂末後一
段事。赫赫光明在僧史。晉卿只今無盡公。子也孰知
非妙喜。須彌為筆天為[石*((白-日+田)/廾)]。大書特書不一書。南泉遷
<pb n="408"/>
化正不惡。東家作馬西家驢。
<other>送見書記歸仰山</other>
相見已了。燒香換茶。一語不發。彼此作家。無端提起
五色筆。濺得虗空半邊濕。撒出仰山圓相來。電激星
馳海水立。尚喜老僧心眼正。鐵輪旋頂氣自定。坐看
天外黑風收。但覺平湖淨如鏡。從容指似湖上山。劇
談抵掌開懽顏。拂袖還歸集雲去。一鏃徑破千重關。
<other>送操侍者歸道場</other>
操則存。舍則亡。衲僧門下。不用商量。得念失念無非
解脫。舉足下足總是道場。拄杖頭乾坤廓落。鉢囊裡
日月交光。向去底舍父逃逝。却來底久客還鄉。全超
法報化。坐斷威音王。平高就下。振領提綱。左顧右盻
兮龍騰霧集。前遮後擁也虎嘯風生。
<other>次仲謀師兄韻贈煥上人</other>
不道相似。只是不別。南北會同。上下交徹。一句忽當
機。開口非干舌。佛海之龍。僧林之月。五領三湘。七閩
兩浙。騎聲蓋色也賣弄風流。簸土揚塵兮豈存芳烈。
齧鏃破關。斬釘截鐵。從頭撿點看如何。拽脫多年繫
驢橛。
<other>送源侍者歸江心</other>
從源討流。葉落知秋。漆桶不快。騎牛覔牛。泝流逢源。
洗脚上船。溟鵬九萬。遼[鴳-女+隹]三千。老僧口角無憑據。試
問通人是非是。是也山環九斗城。非兮江抱龍翔寺。
振錫參方宜自決。負吾負汝俱休說。百鍊剛為繞指
柔。何似紅爐一點雪。
<other>送裕侍者省師</other>
莧菜根頭足生意。折脚鐺兒提挈去。迢迢自不涉程
途。綽綽誰知有餘裕。有呼有應今古同。手面推倒須
彌峯。塵毛剎海露迥迥。談笑便可[懨-猒+火]吾宗。師勝資強
水傳器。釋尊不受然燈記。沒蹤跡處解相逢。萬法豈
能為伴侶。
<other>送明書記</other>
萬仞崖頭轉身句。金毛師子自不類。一吸西江徹底
枯。馬師縮首龐公畏。忽然平地波濤翻。浸爛鼻孔何
時乾。虗空失笑萬象舞。栴檀葉底香曼曼。拈却洞山
三頓棒。凜凜英風爭近傍。北往南來總未知。蕭洲水
落沙痕漲。
<other>送慶雲東歸積善</other>
海上日出雲之東。天南地北光曈曨。六龍夾飛黃道
正。幽岩䆳谷皆春風。少林一花開五葉。竺國支那沒
交涉。沒交涉處忽融通。若聖若凡俱慶愜。一大藏教
說不到。半座平分顯圓照。太湖三萬六千頃。月在波
心誰不了。誰不了。栴檀林裡栴檀繞。
<other>次松月翁韻。送育王旭書記</other>
運斤之手受斤質。二妙相遭眼雙碧。鐵鞭鞭起泐潭
龍。驪珠迸散慈明室。辟歷一聲飛上天。三關大啟天
不言。捋虎須是分內事。豈惟濟北能風顛。咳唾隨風
落珠玉。著渠政用天為屋。曹溪波浪拍天高。天瑞流
芳[懨-猒+火]正續。
<other>贈萬壽澤藏主</other>
一代時教明什麼。十箇五雙聾復啞。楞伽山裡有真
僧。不動舌頭談得也。最初一句不在東。扶桑曉日光
曈曨。末後一句不在西。玉樓撞動黃昏鐘。薝蔔噴香
芻草碧。萬境樅然自虗寂。長鯨輾碎[狦-(狂-王)+王]瑚林。白月清
風太狼藉。
<other>送浩首座東還</other>
甘露室中親得旨。掃蕩休居三轉語。大藏小藏俱不
留。等閑坐斷南泉位。驅耕奪食何雍容。東敲西擊開
盲聾。轉步徑超空劫外。到頭不離尋常中。興來唱起
還鄉曲。調入陽春許誰續。九天風正一帆懸。遠水真
成鴨頭綠。
<other>次仲謀法兄送徒弟徹藏主韻</other>
三乘教外。付法傳衣。大哉聖謨。誰其似之。方鑿圓枘。
<pb n="409"/>
皆曰可疑。遊神絕域。妙證無師。電光匪急。石火還遲。
粉身碎骨。分張髓皮。動絃別曲。伯牙子期。此戒定慧。
彼貪瞋癡。迷其所悟。悟其所迷。萬機休罷。一體無為。
我以智眼。觀汝設施。言雖逆耳。心不汝欺。掃除四句。
併蕩百非。懸崖撒手。乃到家時。飲水定渴。喫飯濟飢。
但了許事。焉問其餘。稽首慈尊。三界大醫。直說曲說。
理如事如。我作是偈。黃門栽須。
<other>送永知客</other>
庭前栢樹子。趙州無此語。築著老清涼。蹉過覺鐵觜。
傍觀一笑真可驚。太華劈裂黃河崩。彈指八萬四千
歲。日下不用張孤燈。畢竟同途不同轍。客到喫茶珍
重歇。合浦明珠射斗牛。南山毒蛇鼻如鼈。
<other>送榕藏主</other>
榕葉滿庭鶯亂啼。一大藏教開金鎞。妙高峯頭赫日
月。三千剎海無塵泥。逆順縱橫總三昧。揑不成團椎
不碎。善財七日謾追尋。文殊百劫何曾會。楊子江心
夜潮落。枯楊槎牙枕龍角。定回金殿鐵琅璫。目送孤
鴻度寥廓。
<other>送瑾侍者之廬山</other>
廬山山南與山北。白蓮香風日充塞。滿空晴雪洒飛
流。九江政作琉璃碧。道人胸次吞九江。骨氣直與山
低昂。蹈著遠公行道處。朝鐘暮鼓相舂撞。玉峽飛龍
掣岩電。久視不知雙眼眩。霜猿啼斷最高峯。回首孤
雲海天遠。
<other>華亭陸子才書華嚴經三部。善住玉岡作偈
美之。寶林別峯仲寬潘公輩十人咸和之。玉
岡索予次韻</other>
雲間九峯如卓筆。畫破虗空不成一。煥然文彩發天
章。元是毗盧藏中出。毗盧之藏超斷常。杲杲赤日飛
清霜。妙高嶄嶻露迥迥。百城助揠何芒芒。心垢未除
須用洗。不洗安能契真理。理絕情忘真亦非。白牯狸
奴兩同體。宗亦通兮說亦通。頂門之眼懸三瞳。重重
無盡法界觀。歷歷不昧空假中。酥酪醍醐最殊勝。寶
林琪樹尤璁瓏。別峯相見是此日。握手一笑應相容。
以禪為悅法為喜。陸潘豈亦滄洲子。善住堂前演貫
華。舌本瀾翻四河水。
<other>送天平士瞻之仰山為其師佛智立[石*((白-日+田)/廾)]</other>
金雞衘來一粒粟。石上迸出雙雙玉。江西從此闡宗
風。捩轉天關并地軸。全機獨晦唯乃翁。羚羊掛角那
留蹤。涅槃後有大人相。光明爍破無邊空。奎章學士
千鈞腕。筆端點出金剛眼。但將日月作穹[石*((白-日+田)/廾)]。開鑿人
天有何限。夏復夏秋復秋。掛帆西上風颼颼。山悠悠
水悠悠。春光盡在梅華洲。
<other>送柔首座（字克中以漚華室自榜）</other>
四句離百非絕。兜率宮中熾然說。八萬塵勞一掃空。
珊瑚樹底懸明月。道人胸中有丘壑。道人胸中有天
地。祖意明明百草頭。全潮滾滾漚華裡。七年契闊方
再逢。碧眸貫日磨青銅。淨掃松堂掩黃卷。洞庭煙浪
搖晴空。趙州茶雲門餅。覿面當機須痛領。轉身拶倒
石門關。不妨親到琴臺頂。
<other>送義侍者之何山</other>
字則不識。義即請問。一句截流。群機自僨。百草頭上。
薦得老僧。六十蒿枝再思一頓。祖禰不了殃及兒孫。
似鶻捉鳩。方堪持論。妙峯聳峻天外青。小溪流水聲
泠泠。領取八萬四千偈。歸來舉似吾與聽。
<other>送玄首座之台鴈（妙菴）</other>
道人金陵來。志氣吞佛祖。燒香坐長夜。出入論今古。
眉間掛劍全生殺。手面有機分與奪。翻著襴衫舞柘
枝。電光石火橫該抹。台山鴈山何岧嶤。掛帆東度錢
塘潮。春風浩蕩徧八極。石上正好裁瓢苗。
<other>送資首座禮佛性塔還江心</other>
欲識休居大人相。屎臭熏天難近傍。若謂華開臘月
蓮。正是龜毛長數丈。鳳臺崢嶸春復秋。三山倒卓長
<pb n="410"/>
江流。瑠璃殿上無知識。湘南潭北何悠悠。四句百非
俱一掃。中川月色連蓬島。謝郎只在釣魚船。黃塵自
沒長安道。
<other>送昇侍者遊江西</other>
日日日東昇。日日日西落。君山一點洞庭秋。衡岳千
峯倚寥廓。遠公胸次吞九江。高揭太古窺洪厖。手挽
飛流濯芒屩。幻視寵辱如枯樁。向來白蓮池上華。金
臺隱現凌彤霞。浩歌一曲千載下。天風撩亂吹袈裟。
<other>送靈隱康首座</other>
法法向上有一句。特地思量無覔處。忽然突出口皮
邊。萬象森羅眉卓竪。東行西行天地寬。左轉右轉珠
走盤。金椎揮空日月落。寶劍出匣波濤翻。透網金鱗
重躍浪。回途石馬爭相向。握手威音大劫前。明投暗
合看敲唱。東山之曲下水船。妙自非妙玄非玄。拈來
塞斷衲僧口。破的絕勝那羅延。第一峯頭如此去。八
臂那吒留不住。勘破諸方却再來。別有清風動寰宇。
<other>次韻送仰山珍藏主</other>
不然不然。如是如是。道得分明。較三十里。金烏⿰口豕破
瑠璃[殼-一]。舜若多神剛發惡。當陽拶倒鐵圍山。歷劫昏
衢頓昭廓。話盡山雲并海月。抹過江湘與閩浙。競誇
赤驥解追風。誰信螳蜋能拒轍。斷常已破談真空。二
邊不立那留中。將南作北西為東。熱喝痛棒驅雷風。
<other>次韻贈熈侍者</other>
見得到。說得好。者箇事。無少老。不明自己擬謾誰。纔
說為人先落草。收虎尾踞虎頭。謾誇倒岳仍傾湫。提
將來無有輕放過之理。撞著底是不共戴天之讎。忍
辱衣慈悲室。到此總須勾一筆。平田淺草驀翻身。佛
手未伸驢脚出。正覺場須彌座。把斷乾坤能幾箇。只
應侍者解參禪。始信祖翁家活大。
<other>送敬藏主歸永嘉</other>
一徑直。二周遮。大藏小藏。水月空華。永嘉謾誇一宿
覺。遶床振錫成聱牙。韶陽老師倒一說。覿面豈免揚
塵沙。舍窄從寬。欺胡謾漢。將長較短。把髻投衙。盡情
列下。別有生涯。掣動六鼇三島轉。直鈎端不在魚蝦。
<other>送梓藏主北上省師南山</other>
北山來自凌霄峯。眼光爍爍寰宇空。掀翻華藏世界
海。舉措不墮言思中。電轉星飛看布武。法戰場中肝
膽露。叱咤喑嗚陷虎機。倒戈卸甲河沙數。西祖傳來
古鐵鉢。誰道年深少提掇。碎打零敲不足論。千里萬
里橫該抹。阿師黃金臺上客。[鴳-女+隹]貌雲樣好標格。五位
君臣列正偏。三玄體用超明白。我昔始撾塗毒鼓。曳
杖來尋岩下路。奮翮長驅北海風。澤毛笑指南山霧。
用舍行藏各有時。此意未許常人知。青山從教映白
髮。赤驥自合隨龍飛。君不見南陽老。昔日對揚曾草
草。大耳驚翻眼底華。紫璘喪却衣中寶。今兮古兮爭
幾何。影草不露仙陀婆。子母驀然同啐⿰口豕。金烏迸出
瑠璃[殼-一]。
<other>次松月翁韻送清上人</other>
佛身無為不墮數。往復要須行大路。鐵壁銀山拶得
開。四方八面無回互。沒絲毫全體露。禪之龍律之虎。
苦中之樂樂中苦。清禪清禪聽我言。先天未是心之
祖。
<other>送現藏主</other>
現成公案。不涉安排。一見便見早隔天涯。三世如來
開眼作夢。一大藏教撒土拋沙。雪峯三登投子。九上
洞山。洎乎鼇山店中。未免從頭列下。興化南方行脚。
不曾撥著一箇會佛法底。逗到大覺棒頭。深明臨濟
在黃檗喫棒意旨。政好掘地深埋。咄咄。如今是什麼
時節。初冬暴寒。長河凍結。可行則行。當歇便歇。此事
何須待人說。
<other>次仰山了堂韻贈齊藏主</other>
一大藏教破故紙。未解為人先為己。眼底纔明向上
機。口頭自沒閑言語。東山酸餡苦無多。嚼破方知滋
<pb n="411"/>
味美。賢也由來固可尊。愚也如何便輕鄙。魯祖見人
即面壁。俱胝見人唯竪指。隨宜施設有多門。究竟還
源無別旨。一毛端上忽翻身。百億毛頭總如是。蓋天
蓋地更由誰。脫體承當都在汝。
<other>送國清朗藏主歸太平</other>
大藏小藏。風高月朗。全提半提。鴈蕩天台。羅漢寺裡
一年度三箇行者。真淨老子甚處得者消息來。倒一
說對一說。明眼衲僧如何辯別。即此用離此用。太平
寰宇迥絕疑猜。如此如此。俊哉俊哉。堪笑當年馬駒
子。震威一喝聲如雷。
<other>送道藏主歸蔣山</other>
出得靈岩門。便入蔣山室。摵碎摩尼珠。乾坤黑如漆。
寶公擘開十二面。僧繇閣起丹青筆。夜半放烏雞。觸
著泥牛吼。正宗堂下草連天。三佛家風俱漏逗。咄。
<other>次東山法兄韻送允藏主</other>
三乘教外無能過。領略得去還仙陀。諸方豈乏斷貫
索。奈此六馬追風何。見說虗名掛官府。點額曝腮多
少苦。肯信深山窮谷中。別有高標繼先祖。我家大兄
東山翁。玄關一擊千萬重。入泥入水寫妙偈。且可與
子開青瞳。
<other>前江心無言作偈。送暢藏主。來靈岩。無際仲
謀和之。會余已謝事。因次韻以贈</other>
法法本圓成。塵塵自參互。當知日用中。不離寂光土。
鷺池鷲嶺拋沙土。何曾說著到家句。三翁苦口力提
持。密意明明元屬汝。可憐王老師。不打者破鼓。休將
理事論。迥出言思處。龍兮焉用攀。鳳也何須附。海上
橫行儘自由。妙德空生俱欠悟。
<other>送昶藏主</other>
真性心地藏。日用無差忒。截斷萬機先。何處尋蹤跡。
透脫不過金圈金圈。吞吐得行栗棘栗棘。鐵壁銀山
劈面來。箇是真人好消息。
<other>次韻贈仰山繁侍者</other>
大仰拋來圓相。慈氏豁開摟閣。透出向上玄關。總是
機先妙著。千年舊話重行。萬里神光閃爍。鳥窠吹起
布毛。畢竟如何領略。諸方大有明珠。只作豌豆糶却。
<other>次松月法兄韻送杲上人</other>
黑漆漆地明杲杲。丈六金身一莖草。神頭鬼面謾施
呈。聖解凡情須淨掃。下自無底高無巔。毫端特地分
天淵。破瓶不可作瓶事。如電久住芭蕉堅。萬里秋光
連海嶠。霜清大野歸鴻呌。朗誦寒山三百篇。何待拈
花發微笑。我觀古佛松月翁。老氣往往吞長虹。不知
禪源倒溟渤。俱覺筆陣驅雷風。普應群機了無怠。天
瑞流芳轉光采。撲碎驪龍頷下珠。一粟真堪眇滄海。
<other>次韻送靈隱芳侍者</other>
國師三喚。曹溪一宿。會則白雲萬里。不會寸釘入木。
支那竺國兩沒相干。四七二三有甚付屬。以一重兮
去一重。湖光⿰澰欠灔山空濛。不以一重去一重。海棠帶
雨燕脂紅。白髮老僧夢初覺。屋角風響聲丁東。德山
之棒臨濟喝。金剛腦後添生鐵。糞掃堆邊輥出來。笑
倒柴桑陶靖節。
<other>送芾藏主歸翠岩</other>
道人天馬駒。蹴蹈空寰宇。勘破主中賓。作得賓中主。
信脚躍翻華藏海。日用頭頭自無。眉毛落盡又重
生。翠岩可怪還堪愛。怪也怪不盡。愛也愛不徹。三千
里外謾多情。覿面相看政無說。無說多情誰與知。爛
爛黃菊開東籬。瓦盆炊黍秋日微。清霜滿地黃葉飛。
<other>送効藏主之國清</other>
少林之曲琴無絃。一鳴一息三千箇。諸方欲和和不
全。翻腔轉調徒喧闐。東山後來下水船。逸韻絕出玄
中玄。節拍于今落誰邊。知音未遇還堪憐。和風吹衣
陽艶天。浩興突兀三台連。石橋飛雪噴長川。豐干一
笑寒拾顛。
<other>送理藏主</other>
<pb n="412"/>
以字既不成。八字亦不是。截斷心意識。顯示真如理。
鳳臺主山頭倒卓。六月炎天洒霜雹。眼裏無筋不易
窺。脚跟有路通寥廓。水就濕兮火就燥。擬究宗風須
撥草。百尺竿頭舞柘枝。二三四七俱驚倒。
<other>次紫擇了堂法兄示智上人韻</other>
上既無傳。下亦無授。截斷眾流。涓滴不留。杓卜聽虗。
承訛接謬。孰有智人。為物所誘。合眼作夜。開眼為晝。
病入膏肓。神醫莫救。絕後再蘇。如鐘待扣。泉何盜而
不飲。餌何驕而不齅。物何以而謀新。人何以而求舊。
爾其索玄珠於罔象。慎毋役聰明于契詬。庶幾契心
祖于先天。政不必論遙遙之華胄。
<other>和仲謀兄韻送塤侍者</other>
參底未是禪。學底未是道。真參與實悟。無好無不好。
東山老祖翁。求人曾入草。日午金雞啼。非晚亦非早。
握手報長廊。殊堪慰清抱。高風三百年。撫掌贈一笑。
隨聲逐色漢。何處尋頭腦。道流弓冶子。箕裘應自紹。
平生白雪歌。毋勞語山獠。
<other>送隱侍者</other>
向上一著。不涉言詮。會即便會。擬即招愆。若是本分
人。愁甚本分事。當知佛與祖。盡從者裡去。拈須彌山。
秤作二兩。東山老漢。可殺生獰。用黑豆法。換人眼睛。
松源聵翁更不覩是。一絲一糝去不盡。動即遭他神
鬼領。說妙談玄太可憐。馬後驢前恣馳騁。快須剪斷
五色索。騰身坐斷千聖頂。阿呵呵。會也麼。古今天地。
古今山河。晝明夜暗。日暖風和。一曲高歌歸去好。擘
開千嶂入煙蘿。
<other>送淨慈明藏主</other>
宗門有體復有用。後以智[托-七+友]先定動。棒頭五岳落崢
嶸。喝下千江乾洶涌。即今拈却棒與喝。全與何妨亦
全奪。戴角擎頭與麼來。幾箇死中能得活。維楊道友
真倔奇。一大藏教難羇縻。揭開宗鏡照塵剎。炯炯璧
月揚清輝。昨宵為我留一宿。話到無言心自足。撥轉
船頭歸去來。斷絃誰把鸞膠續。
<other>送廣藏主</other>
佛法遍在一切處。何曾覔得芥子許。一芥子許不可
得。遍一切處俱昭著。天之高地。之廣。日月星辰明朗
朗。狸奴白牯念摩訶。妙德空生剛鹵莾。有照有用。有
罰有賞。七棒對十三。幾人知痛痒。他日孤峯正令行。
會須揭此毗盧藏。
<other>送遠藏主歸省白[鴳-女+隹]雪心</other>
道無方。行者未易窺其疆。脚跟不動忽蹈著。誰謂近
在眉睫旁。雖近而遠遠而近。至無所至那容量。春已
過日正長。入夏更覺南風凉。八紘雲收宿雨霽。一目
萬里天蒼蒼。道人昨日離錢唐。今秋又云歸故鄉。阿
師禪心瑩如雪。真與松月爭明光。往來不往來。是藏
不是藏。除却南泉王老師。一曲清歌有誰唱。
<other>贈模藏主</other>
打破鏡來相見了。一輪杲日當空耀。三世如來不出
頭。五千餘卷何從討。不權不實非偏圓。教外所以稱
單傳。少林直指早成曲。瞎驢滅却方超然。道流頂門
三眼正。草偃風行看號令。堪悲堪笑老瞿曇。昨日定
兮今不定。
<other>送皓藏主</other>
我師休居。不師其道。不師其德。不師其當默即語當
語即默。不師其生擒周金剛。活捉白拈賊。惟無所師
而師之。畢竟何如。豈不見。白雲老祖曾有言。一文大
光錢。買得箇油糍。喫向肚裡了。當下便不飢。又誰管
你南天台北五臺。清凉山中萬菩薩。引得長汀老子
拍手笑咍咍。咄。
<other>送慶侍者之淨慈</other>
大千總是如來藏。宗鏡高懸空萬象。赤梢一躍透龍
門。平湖漲起千尋浪。老僧急卷袈裟角。看汝青天飛
雪雹。朝生便是鳳皇兒。笑倒松頭千歲[鴳-女+隹]。
<pb n="413"/>
<other>次韻送僧歸蜀</other>
行甚驢脚馬蹄。惹起千疑萬疑。要識本來面目。好看
秋月揚輝。多少黠兒落節。重來眼上安眉。著衣方堪
禦冷。[書-曰+(且-二+人)]餅豈可充飢。拶破劍門關子。回頭日在松西。
<other>次育王雪窻韻贈印書記</other>
一句子。龍無龍。總拈却。稱長雄。灼然不墮言思中。單
非隻兩非二。老胡打失當門齒。妙彈無絃誰賞音。還
我東山左邊底。最卓犖端尋常。毫毛豈足論短長。拶
著三關應手破。海印湛湛涵秋光。跨三賢超十哲。頂
門別有通天穴。滿肚文章一字無。賊面似人人似賊。
<other>送淨慈拱藏主再參前蔣山正宗</other>
經頭一字無人識。作者相逢拱而默。懸河四辯一時
乾。八萬法門空寂寂。湖天雨足凉氣浮。翠波蕩漾風
颼飂。語默商量不到處。柳岸數聲黃栗留。剔起眉毛
眼如月。老我何須更饒舌。東歸會見鍾山翁。自有生
機為君說。
<other>次韻送洽侍者</other>
接響承虗真浪受。大丈夫兒還肎否。便請從頭放下
休。不然且向東西走。今年已過還明年。祖意的的教
誰傳。三喚三呼絕消息。未必落在空王前。南堂老比
丘。有口不說禪。饒你領得去。且不涉語言。咄。如斯舉
唱涴心田。須信壺中別有天。
<other>贈操栢庭</other>
趙州說禪真逸格。人問西來指庭栢。坐令門戶生清
風。豈唯體用超明白。突出楊岐尤傑特。栗棘金圈亂
抱擲。弄蹄驢子快騰驤。蹈碎乾坤了無跡。兩翁不作
知幾年。靈山一會還依然。剔起頭陀笑華眼。攢峯峭
壁開青蓮。春滿江南又三月。柳絮漫天作飛雪。為君
傾盡此時心。昔也不來今不別。
<other>送杲藏主</other>
百丈再參遭熱喝。黃檗聞之驚吐舌。正宗滅向瞎驢
邊。衲僧有口難分說。慈明易服歸汾陽。風餐水宿何
皇皇。孤標[托-七+友]俗三百載。高義乃復摩穹蒼。不顧危亡
何太錯。虎頭截得蒼龍角。蹈著鴛湖徹底乾。萬里秋
空飛一鶚。
<other>韻碩藏主</other>
一大藏中無法說。道人慎勿生枝節。少林直指早成
紆。我也安能更饒舌。千葩萬卉方爭春。出頭天外今
何人。壁立萬仞轉身句。一蹴大地無纖塵。竪抹橫該
君自看。寂兮寥兮光爛爛。百鍊金為繞指柔。直須再
入紅爐鍛。
<other>送慧藏主歸上江。兼來能仁清懶圓通約之
歸宗玉嶼</other>
以戒為身。以慧為命。演出演入。無少無剩。開口便吞
三世佛。嚼碎虗空吐出骨。虎頷編須未作家。兔頭戴
角方奇倔。我有一句在汝邊。白雲堂下波粘天。圓通
不開生藥鋪。頭陀石被莓苔纏。
<other>送錫藏主自大仰東還寧親</other>
辭親依師年尚少。辭師寧親豈容老。父母師僧兩不
違。孝順端稱古皇道。白雲孤飛海天碧。岸柳江梅得
春早。我亦有親當一歸。斑衣兒啼笑絕倒。出家終無
在俗理。懽笑幾何還懊惱。悲歡本自無根蔕。情愛牽
纏苦懷抱。要須揭起大圓鏡。愛垢情塵俱一掃。只今
非往昔非來。覺慧發光明杲杲。以此報師師謂然。以
此報親親謂好。萬機休罷到家鄉。一體無分是僧寶。
<other>先保寧和尚送宣維那偈。弘藏主求和</other>
昨夜虗空都撲落。天明火中尋得雹。威音那畔訪知
音。曹溪撞著一宿覺。大都說話不倒邊。折筯攪動蒼
龍淵。擊碎驪珠亦閑事。坐看平地波黏天。亘古亘今
唯有此。欲觀前人先所使。擡眸何處討三賢。舉步等
閑超十地。此宗此宗須自得。自得不借他人力。同鍋
喫飯共床眠。肝膽到頭成異域。休居唱出南堂酬。毗
盧藏裡堪遨遊。萬法不能為伴侶。孤月自解隨三舟。
<pb n="414"/>
<other>送雪竇良藏主</other>
妙高臺上雲。錦鏡池中月。清影落人間。孤光滿寥泬。
四十九年說不到。老猿啼斷中岩曉。草中逸出睡菸
菟。驚起二靈行鳥道。
<other>送萬壽真藏主遊台鴈</other>
台山鴈山高且寒。五月六月飛氷湍。山形杖子既在
握。探賾自可資遊觀。危峯爭為寶幢立。線路或作羊
腸蟠。不知應真說何法。但見花雨飛漫漫。何如撥轉
毗盧藏。一道神光吞萬象。掀翻海岳更無倫。隔靴豈
用拳抓痒。
<other>行可出先保寧贈偈求和</other>
樹提婆宗。結衲僧舌。龜背刮毛。針頭削鐵。觸著人我
無明。討甚法喜禪悅。三冬枯木滿林華。九夏炎天連
地雪。作家還我老玄沙。解道靈雲曾未徹。磊磊落落
處大段周遮。忉忉怛怛時不消一掣。萬機休罷而千
聖不携兮。內空外空內外空。逼蛇化龍而尅期取證
兮。一月二月三四月。
<other>送法喜滅宗</other>
威音已前無授受。釋迦枉落然燈後。鷲嶺拈華謾泄
機。少林得髓爭呈醜。黃梅夜半築底錯。老盧把住元
非惡。可憐馳逐天下人。接響承虗都不覺。道人且喜
相忘久。來去不妨空兩手。邁古超今豈等閑。奪食驅
耕咬猪狗。君不見。當年臨濟辭黃檗。禪板拈來與燒
却。正宗滅向瞎驢邊。草裡鐵蛇頭戴角。
<other>次韻贈思侍者</other>
渡水穿雲訪師友。朝談天台暮賢首。己躬下事合如
何。拶著人人少知有。未善參詳聽我言。只者如今誰
動口。彼此僧中大丈夫。何用隨人脚跟走。東山頂上
闊著步。玉几峯前展雙手。撥開萬象見全身。截斷群
機示真吼。小根那敢妄摶量。佛祖始堪論授受。金鴨
香銷錦繡帷。地戶天門俱脫臼。
<other>贈南宗</other>
南宗密印傳來久。十聖三賢不知有。拽轉虗空背面
看。錦縫重重貫牛斗。棒頭曷下明真機。德山臨濟還
堪悲。脫窠裂臼領得去。風飛雷厲方相宜。我是乾坤
無事客。驗盡銅頭并鐵額。朅來拋向大湖中。一枕高
眠真上䇿。
<other>用本覺楚石韻贈怡雲屋</other>
楊岐石窓好尊宿。襟度潭潭如廈屋。舉措彌增佛祖
光。行藏廣布人天福。贊成宏智匡慈明。等是鷲峯親
付囑。斷絃妙在鸞膠續。與吾一鼓雲門曲。高山流水
少知音。白雪陽春和何速。楚翁平生五鳳樓。無媿大
悲千手目。我去靈岩三載回。喜見雕甍起平陸。柱石
端為不世資。棟梁豈是尋常木。主伴能操不二心。今
古還同一機軸。如風從虎雲從龍。似地擎山石含玉。
大匠固知無棄材。善賈何曾有停蓄。撮將大千為粒
粟。體亦足兮用亦足。用亦足。羅湖不生誰可錄。
<other>贈無為道者</other>
歸峯道者稱無為。傲睨物表超希夷。有時分身徧塵
剎。直與佛祖爭驅馳。佛祖何先我何後。為而不為終
傑斗。夜升兜率晝閻浮。問著時人罕知有。多少疑眸
[覤-儿+丘]破壁。兀兀堆堆守空寂。到頭不會轉身句。如此修
行有何益。要識無為聽吾說。孤蟾冷浸千江月。波波
頓現是尋常。處處相逢元不別。我心與月同虗閑。照
天照地相循環。光境俱忘照自寂。一聲[鴳-女+隹]唳來雲間。
<other>次石佛元菴韻送聚維那之龍河</other>
新昌石佛聞名久。無邊剎海毫端有。九霄雲外現全
身。萬仞峯頭垂隻手。眾生顛倒難教化。往往東行却
西走。佛也由來不奈何。我又如何開得口。道人袖裏
黃金椎。自堪殞碎魔軍首。妙用靈機苟現前。不妨觸
處為真吼。君不見。龍潭老人吹滅燈。光射七星并八
斗。子也親承石佛來。不知石佛曾言否。更從言外訪
知音。眼中何處存妍醜。黑暗女與功德天。有智主人
<pb n="415"/>
俱不受。南堂與麼老婆禪。未必七分能搆九。
<other>送輿藏主歸省保福一菴法兄</other>
即心即佛與麼住。狸奴倒上菩提樹。非心非佛與麼
去。生鐵秤錘被蟲蛀。松華為食蓮為衣。懸崖峭壁何
巍巍。把定牢關欠活脫。放開線路終相宜。藏主近前
出隻手。撿動金毛師子吼。若問靈岩事若何。黑黑明
明三八九。
<other>和仲謀韻贈舟維那</other>
噓一噓吹一吹。脚跟不點地。鼻孔大頭垂。全身入草
處。打失兩莖眉。聲前非聲。布漫天之鐵網。色後非色。
揚徧界之風[漪-大+(立-一)]。或喑嗚而叱咤。或顧盻以踟蹰。高來
卷舒方外。俊處頴脫囊錐。沙場百戰氣浩浩。太華一
擲空巍巍。作家相見有縱奪。千聖向上無鉗鎚。覺天
之日忽已墮。魯陽之戈誰與揮。馬祖堂前再參句。妙
峯孤頂清霜飛。一喝果然聾兩耳。大唐國內無禪師。
<other>送珍上人回鄉</other>
從門入者。不是家珍。百草頭上。覔得全身。拈一放一
有甚好。出此沒彼徒因循。衲僧拄杖六七尺。敲風打
雨驚天人。手面靈機絕思筭。頂門正眼無踈親。出生
父母只者是。凌滅佛祖超常倫。蹈著石橋成兩截。一
聲喝散千峯雲。
<other>次仙岩仲謀韻贈堯上人</other>
究己明宗自為䇿。何用迢迢遠相索。未離歐阜早差
池。蹈破吳雲轉懸隔。君不見。月兮不待風而凉。又不
見。日兮不待火而赫。要知生佛兩同源。合信曹溪無
正脉。窮玄微善探賾。烏本非玄鵠非白。無明煩惱是
真如。虎穴魔宮總安宅。英俊流終逸格。九萬扶搖方
展翮。塵沙劫海剎那間。百億乾坤一毛窄。敲東擊西。
喚叔作伯。阿剌剌。透網金鱗遭點額。
<other>雪菴瑾和尚偈禪者求和</other>
眼中之句句中眼。眨上眉毛還不見。有時提起金剛
王。有時獨弄無文印。神仙祕訣誰堪傳。劫外日月壺
中天。太白山頭𦦨爐雪。鼈鼻徑把長蛇吞。
<other>送蔣山淵維那歸蜀</other>
道人曾見三佛來。桶篐脫處心眼開。回首成都一萬
里。峽流春漲爭喧豗。君不見。德山老漢初出蜀。未戰
全鋒先剉衂。那堪夜參吹滅燈。從茲不唱還鄉曲。拈
得拄杖獰如龍。訶佛罵祖鞭雷風。如今叢林無此翁。
作偈且送淵性空。
<other>送敏侍者</other>
訥於言。敏於行。參方且要求宗匠。即今海內誰可師。
之子行行好尋訪。汝不見。嘉禾古有雲門翁。手面一
著驅雷風。顧鑑機先重遭撲。電光石火從怱怱。東山
顛佛果瞎。特地分身徧塵剎。金雞拍翅一聲啼。便解
人前施孟八。
<other>示中上人</other>
我此法門中。大本在見性。一見一切見。如臨大圓鏡。
穠纖既可鑑。本末自澄瑩。迷時聖是凡。悟後凡為聖。
迷悟兩超越。聖凡同響影。廓然洞無疑。參學事已竟。
<other>次韻贈善上人閱經</other>
一大藏教。五千餘卷。剎剎全彰。塵塵頓現。耐重撲倒
金剛神。釋尊不坐空王殿。高來低應。谷響泉聲。暗合
明投。神彩鬼面。爾既擔枷過狀。我則據款結案。機先
領旨。討甚仙陀。格外明宗。早不著便。除是本色流。一
見即便見。咄咄咄。還知麼。直須斬釘截鐵。輙莫綴齒
粘牙。不涉安排。群機普應。現成受用。毫髮無差。兩手
擎來。耳朵中堪容四大海。寸絲不掛。眼睛裡可著恒
河沙。揭開摩竭。靠倒毗耶。天上人間有此沒量大漢。
騎聲蓋色實謂妙不可加。會則目前包褁。不會別立
生涯。熱即取凉寒向火。飢來喫飯困來茶。
<other>次韻示僧道舍人</other>
我此一宗。不立文字。四七二三。如水傳器。欲得親切。
去却藥忌。匪學而能。匪行而至。俱胝一指。大士千臂。
<pb n="416"/>
知是妄覺。不知無記。決要完全。直須打碎。是頭頂天。
是脚蹈地。父子主恩。君臣主義。辨色分香。有眼有鼻。
可進則進。可退則退。能使於物。不為物使。凡聖兩忘。
自他兼利。咨爾僧道。固爾初志。念茲在茲。圓成覺智。
爾本無求。我亦無示。廓然現前。非言非意。宜善護持。
毋自輕易。
<other>送曙藏主</other>
道人信宿來禾城。三反無覔南堂處。乃知善財參德
雲。七日之間亦如是。德雲不離妙峯頂。山僧豈出南
堂裡。中途百念忽頓息。白鳥蒼煙盡知己。握手一笑
載以歸。尋得匡床倒身睡。明朝欲唱還鄉曲。睡起先
求贈行句。我觀汝昔元不來。今也何為却言去。不來
不去兩俱捐。故國清風半帆耳。山僧為人無實法。汝
也臨機好看取。更說甚麼雪峯老漢九上洞山三登
投子。撿點將來。政是黑山下鬼窟裡活計。直饒鼇山
店上盡底掀翻。何異鄭州出曹門。遠之遠矣。咄咄咄。
住住住。歸向扶桑更那邊。別有光明蓋天地。
<other>贈徑山經侍者</other>
百尺竿頭進一步。一步超越河沙數。平田淺草驀翻
身。幾箇解分泥水路。荒郊雨後泥水多。在江滿江河
滿河。老農晨興錫苗草。作勞群起高聲歌。赫日炎炎
燒碧漢。喜有風生楊柳岸。道人不憚泥水深。矻矻通
身流白汗。入門一見忘主賓。道義篤切情彌親。話盡
山頭十年事。如夢如幻如浮雲。坐到水乾泥亦去。雪
車往往羅氷柱。金鴨香銷意自閑。別有嘉聲繼先祖。
<other>贈淨慈戩藏主</other>
一大藏教永明旨。山色湖光照窻几。永明宗旨一大
藏。梵語唐言提不起。碧海紅塵貼日飛。牛胎生得香
象兒。蹈碎乾坤無朕跡。大悲千眼焉能窺。天台道流
何卓犖。未言先領俱昭廓。丹山鸞鳳九苞文。祥麟只
有一隻角。
<other>示靈隱景岩藏主</other>
是大法藏。不涉名言。衲僧日用。諸佛本源。豈唯智者。
親見靈山一會。儼然未散。即今老僧與汝同處普光
明殿。揖舍那尊。把斷要津。不通凡聖。掃除露布。迥脫
根塵。咄。珍重橫肩鐵拄杖。莫教築碎破沙盆。
<other>送來維那參松月翁</other>
真淨界中無一法。畢竟度河須用筏。幡竿尖上驀翻
身。誰管石頭行路滑。浩然一月千江心。松風正奏無
絃琴。八紘雲靜夜氣肅。老龐不作誰知音。子欲參玄
宜撥草。桶底脫時方是了。袖裡金鎚影動搖。家家門
首長安道。
<other>送壽藏主東歸</other>
扶桑道人來自東。一舉九萬乘天風。探珠不入沙竭
宮。十年蹈徧中華中。中華之中何所遇。白日西飛水
東注。始看楊花作雪飛。還驚白雪如飛絮。大華磔裂
黃河乾。己躬下事何顢頇。掀翻大藏五千卷。一句未
始曾開端。驀然來見南堂老。萬種千般俱一掃。曠劫
無明當下消。先師公案登時了。明窻之下下一榻。百
尺竿頭恣騰蹈。外道天魔總倒戈。龍泉太阿初出匣。
明朝歸去楞伽巔。順風依舊三日船。親朋有問本參
事。向道晨朝熱水洗面。脫下脫襪打眠。畢竟如何。咄。
神仙祕訣。父子不傳。
<other>洞庭謠送本藏主</other>
東洞庭西洞庭。七十二點浮螺青。凉風吹衣日色薄。
白浪遠接天冥冥。盧公高臥歲月老。今古有誰同此
道。涵空閣上豁雙眸。長嘯一聲欣絕倒。掛角羚羊本
無跡。之子何須苦尋覓。翠雲不動石屏閑。岸蓼汀花
弄秋色。壯遊豈是耽奇勝。仰止先宗作龜鏡。隔江相
喚解知歸。堪與虗空安把柄。
<other>台鴈謠送景侍者</other>
台山青鴈山青。千朵萬朵矗矗攢高冥。橫空石梁闘
雪瀑。飛流濺沫。往往散作銀河星。潛奇毓秀狀不盡。
<pb n="417"/>
坐殺五百一十六箇聲聞僧。嗟予生緣在其下。兩脚
未暇躋崚嶒。上人從何來。便欲舒幽情。攀蘿陟磴到
絕頂。俯視萬象無逃形。願言學道亦如此。探賾理窟
開玄扃。吸乾佛海。掀翻祖庭。使夫寒拾撫掌。詎那服
膺。庶幾懸天心之寶月。朗劫外之真燈。苟不然者。又
何必陋燕⿱少隹誇雲鵬。而與世俗同愛憎。
<other>廬山謠送迪首座</other>
廬山橫截九江口。五老崢嶸欲哮吼。曉風吹斷香爐
煙。玉龍噴雪飛晴晝。遠公向來栽白蓮。社中人物何
超然。山靈勒回俗士駕。勝地盡囑西方僊。陶令攢眉
真自咈。夜郎有意嗟乾沒。還丹浪說透瓶香。到頭莫
換凡夫骨。我生元是山中僧。別來轉眼三千齡。此日
因君話疇昔。陡覺秀色盤空青。盤空青可攬結。清淨
之身廣長舌。一笑掀翻九疊屏。摩訶衍法非言說。
<other>杯渡尊者祥雲菴偈珩琅渺首座求和</other>
十行十住十回向。杯渡老人常實相。阿惟越致等妙
覺。壽命光明無有量。佛佛境界體性同。隨說而行自
非強。雙溪鐵牛喫一椎。等閑吞却嘉州象。百千如來
咸助喜。頻伽盛空滿相餉。登高望遠意自殊。祥雲翠
結瓊林上。
<other>珩琅一關法兄用前韻見招因答之</other>
三千里外遙相向。弟兄孰謂無心相。毛端涌現寶王
剎。胸次政餘吞海量。工夫已到應從容。道力未全安
可強。昔年杯渡今再來。截流顧盻真香象。瓷罌滿貯
黑石蜜。妙語緘題遠分餉。暮年只合赴嘉招。劇談抵
掌雲巢上。
<other>蘆圌室歌（并序）</other>
杯渡尊者。應跡宋朝。神異非一。常荷蘆圌而行。至廣
陵。赴李氏齋。置圌中庭云。四天王福爾家。李欲移圌。
數人莫能舉。有竪子窺圌中。四小兒長數寸。齋訖提
之而去。又赴兖牧劉與伯招。伯令舉圌來視。數十人
亦不勝。伯即之。惟破衲木杯耳。宣慈濟西竺蘭若。尊
者所居也。住山熈菴春公。欲剏丈室。榜以蘆圌。不遂
而終。囑其徒智明誼上人為之。逾年而成。厥孫渺師。
求余題復和尊者祥雲菴偈韻。并敘其大略。使刻之
云。
挈箇蘆圌來復往。大似全無大人相。看渠坐斷珩琅
峯。脫盡凡情超聖量。四王虎踞圌之中。感應道交何
木強。掀翻海岳驗行蹤。蹈碎乾坤無影象。下載清風
木作杯。上方鉢飯人爭餉。智明作室吾作歌。大書蘆
圌榜其上。
<other>妙乘舟歌（并序）</other>
妙乘舟。前御史蒼山之泛宅也。治書廉公亮榜其額。
金山即休為之頌。曹溪月翁為之敘。可謂具美。猶以
為不足。來徵余言。不得已。謂之曰。真性吾舟也。願智
吾水也。六度萬行吾帆檣篙舵也。吾乘之而游乎三
界之海。流行坎止。惟意是適。是非之風不得驚。寵辱
之渦不得溺。內無珍異以起盜者之心。外無聲色以
動觀者之議。人方拘拘。我獨浩浩。人方戚戚。我獨怡
怡。誦華亭載月之章。樂鄂渚煙波之趣。不住彼此。不
著中流。而錦鱗赬尾。或有所遇。不亦妙甚矣夫。又何
必東拂弱水。西掠流沙。南放炎海。北極玄溟。浪為無
益之游。而蕩無所歸哉。系之以歌曰。
天地浩蕩兮放吾之舟。萬化無息兮乘之以游。返吾
心兮復吾性。廓然大通兮餘將焉求。罷釣收綸兮華
亭船子。呈橈舞棹兮鄂渚岩頭。嗟余生兮季世。所不
見兮前脩。開帆捩柁以力追之兮。慨情緒之繆悠。豈
無清風朗月以壯吾之趣兮。曾何塵勞妄想之未休。
匪殘山剩水之可愛兮。自無意於公侯。有超宗異目
之開士兮。固宜衝寒冒暑而激揚唱酬。殆將濕心浴
德於清凉之池兮。采芙蕖於芳洲。雖薄俗昏墊終莫
我知兮。亦庶免漱石而枕流。渺江漢之無際兮。當不
限余之去留。惟歲寒之高義兮。尚或慰乎寂寥之秋。
<pb n="418"/>
<other>止止軒贈張君茂</other>
君茂作軒名止止。止其所止。毋乃是。要知真止初不
然。止無所止方通理。疏之所以明其元。泥之所以塵
勞起。漆園老吏豈解事。虗空生白謾自喜。若能轉物
即如來。自然躍出虀甕裡。六窻寥寥秋月明。山長海
闊天冥冥。漁歌斷續蘆華汀。止止於此將忘情。
<other>半山古原作嚥居牓曰信菴。因璉藏主來徵
偈</other>
偉哉信菴能自信。古聖今賢同一印。盤結孤峯豈等
閑。棒頭喝下無生忍。覺城東際信不及。走遍南方無
處立。彈指聲中得路歸。法界重重曾頓入。一念不起
無浮漚。廓然三際空悠悠。萬仞崖前布鐵網。九重淵
底拋金鈎。君不見。汝家開山真淨翁。邁往之氣凌長
虹。一生善弄大旗鼓。力排戲論[懨-猒+火]真宗。公作信菴吾
作偈。落落風規宛然在。謝墩吞却寶珠峯。還放秦淮
東入海。
<other>竹堂贈琦藏主</other>
竹間著此半間屋。夢中盡是鈞天曲。覺來宴坐寂不
動。但見繞簷排翠玉。風蔌蔌雨蔌蔌。月色天光蕩心
目。神也清骨也清。八萬四千毛竅俱通靈。君不見。東
坡道人鐵拄杖。敲空有時能作響。不問人家與僧舍。
脚頭到處成真賞。又不見。當年香嚴老古錐。等閑一
擊忘所知。潑天富貴赤骨律。卓錐無地良堪悲。如來
禪祖師意。劈箭機鋒建瓴水。百尺竿頭掉臂行。劄定
乃兄三尺觜。
<other>芥室贈靈藏主</other>
道人一室如一芥。大小輪圍無不在。中有百億須彌
盧。圍繞無邊香水海。一室既爾百室同。千差萬別俱
圓融。毛端寶剎乃其戲。似水入水空藏空。君觀見行
三昧事。諸佛眾生本非二。聖凡情盡體如如。是則名
為不思議。踈簾高卷心境閑。團蒲曲几安如山。光風
霽月相回環。孰謂此地非人間。
<other>煑雪齋贈壽首座</other>
道人不烹龍。道人不炮鳳。道人兀坐深齋中。爛煑雪
團充法供。一飲毛孔生清風。再飲肌骨氷玲瓏。東土
西乾接手句。玉應未了仍金舂。品字柴頭春滿室。紅
麒麟誰敢輕觸。後夜夢升兜率宮。覺來床上伸雙足。
<other>靜趣軒</other>
保安招提古城裡。法師作軒名靜趣。一心不動萬機
閑。三際泊然如止水。軒前脩竹參天綠。竹下清池浸
寒玉。妙談般若本無言。安用琅函五千軸。好風吹折
芬陀利。權實同時盡昭著。靜猶不立趣何存。未入此
軒須瞥地。
<other>大樹軒</other>
老禪作軒臨大樹。樹下栖禪真得趣。直將大樹牓禪
軒。千里求余寫禪句。問君此樹何年栽。綠雲窣地青
崔嵬。長天不放日月下。挾座只驚風雨來。一道陰凉
同濟北。空盡勞生心意識。六十蒿枝痛未伸。再思一
頓何從得。
<other>聽夢樓</other>
百尺樓頭展雙足。一枕黃梁午炊熟。江城五月落梅
華。舉世真成蓋蕉鹿。者一曲那一曲。天鼓希聲斷還
續。閉一目開一目。起來更把身翻覆。三際寥寥萬境
閑。六用門門總休復。大原何有建隆眠。永嘉謾向曹
溪宿。風流輸與老溈山。二子神通良不俗。面湯纔去
手巾來。一椀釅茶濃似粥。
<other>環翠樓</other>
道人高居環翠樓。筠窻面面山光浮。白雲朝飛宿雨
霽。甘露夜注青玉甌。長林乘風怒濤吼。當暑忽復如
清秋。金經琅琅華藏海。公案了了蒲團頭。童子南詢
斂念入。彈指千劫何悠悠。東歸未盡若耶興。尚可為
子聊一遊。
<other>聽松堂</other>
<pb n="419"/>
風來松韻清。風去松韻停。松堂得松韻。六月生清氷。
重陰覆瑤席。時作韶鈎鳴。世無寒山子。好在誰解聽。
我欲呼朱絃。和此大古音。忽聞深㵎泉。悠然契吾心。
<other>空空室</other>
道人一室如懸磬。榜以空空頗相稱。忽然突出三萬
二千師子床。攝入毫端無少剩。謂之有。佛面等閑成
百醜。謂之空。帝珠寶網光重重。空而不空。有不有。象
王回旋師子吼。白戰將軍不用兵。太平天子垂雙袖。
㖿嗚咿誰與知。水晶簾外天華飛。兩頭白牯脚蹈拍。
三面狸奴舞柘枝。
<other>歸雲亭</other>
作亭竚歸雲。雲歸宛亭亭。道人本無心。澹與雲相應。
夾徑樹嘉木。沿溪羅翠屏。人閑境逾寂。雲白山自青。
看山坐亭上。披雲濯清泠。
<other>綠雲軒</other>
長松翠竹當軒窻。奇峯削玉摩穹蒼。綠雲隔日南薰
凉。竺墳魯誥堆滿床。道人深居萬慮忘。知見散作毛
孔香。客來問法呼煑湯。一試車聲繞羊腸。
<other>朴菴贈華侍者</other>
朴菴朴菴求我歌。時之不古如朴何。窮奢極侈世所
尚。懷貞抱素無乃訛。朴菴朴菴聽我語。羲皇上人葛
天氏。有耳不聞絲竹音。有眼豈知軒冕貴。低可穴兮
高可巢。蓋頭何處無莖茅。汙樽杯飫本自足。蕢桴土
鼓焉用教。歲晚忽然情偽作。七竅崩分混沌鑿。有時
拔劍斬風輪。驚起泥牛鬪折角。我歌此歌居莫嗤。大
空小空渠得知。萬事到頭難準擬。早來百鳥[銜-金+缶]花去。
<other>止堂贈運侍者</other>
止堂止堂求我歌。三請不止如止何。不若如今便休
去。免教平地生風波。止堂止堂聽我語。川之方增豈
得已。倒流三峽迷九淵。崩騰澄渟皆此水。動兮靜兮
誰所作。卷兮舒兮亦昭廓。寥寥虗室生白光。落落靈
機洞靈覺。動相元無安有止。尤搓茅繩縛山鬼。銅沙
羅裡滿盛油。坐斷乾坤只者是。靜相亦無安有動。百
華競作春風夢。東山家燕此時開。囉囉招兮囉囉送。
我歌此歌清夜闌。萬籟閴寂神思閑。何人披雲發長
嘯。一聲迸落千林間。
<other>承天毅首座號木翁。松月翁更曰剛中。求正
於余。余曰。剛中其字也。木翁其號也。為說歌
曰</other>
阿翁胡為事木訥。口不能言意奇倔。一機截斷凡聖
情。裂石崩崖露風骨。松月見之呼剛中。諸方見之稱
木翁。一為其字一為號。落落總可魁群公。君不見。牟
尼化身千百億。多少嘉聲振金石。兩元非異一非同。
究竟真成白拈賊。
<other>獨木贈林侍者</other>
臨濟樹只一株。蓋天蓋地曾無遺。閻浮金光耀日月。
無晝無夜香風吹。三伏茫茫洒氷雪。徧身毛孔清凉
徹。五濁炎氣悶殺人。惆悵無因為伊說。
<other>獨峯贈昂侍者</other>
千山萬山橫玉案。一點青螺出天半。白雲不作雨聲
乾。只有鳴禽自呼喚。何人坐斷最上頭。眼空四海無
春秋。碧落紅塵兩懸絕。菜葉莫遣輕隨流。壓破坤維
鎮南極。五岳要齊齊不得。徑須推倒葛藤樁。免使天
華惹衣裓。
<other>無生贈度藏主</other>
無生道人來自何。繾綣求我無生歌。生既元無歌豈
有。撥火為子揚清波。君不見。覺海澄圓一漚發。四生
九有相挨拶。若知漚躰本來空。始證無生真實說。真
不有妄亦空。推倒百億須彌峯。十虗直下頓銷殞。三
世諸佛無行蹤。寂寥寥明朗朗。撥轉玄關何倜儻。夢
中合眼跳黃河。豁開兩眼長床上。東海魚打一棒。等
閑躍出千重網。跛鼈盲龜總不知。帝釋修羅俱膽喪。
嗔不嗔喜不喜。笑殺寒林七賢女。百種供須不稱情。
<pb n="420"/>
剛然要索無根樹。阿呵呵。會也麼。不萌枝上春風多。
執死蛇頭懵懂漢。放活[鷂-缶+(工/山)]子仙陀婆。無生歌少林曲。
彈到無絃聲自足。泥牛吼破碧潭煙。石上栽蓮藕如
玉。
<other>白牛贈昌山主</other>
白牛之白白如雪。性情迥與常牛別。一犂耕遍劫空
田。四脚慣曾行嵽嵲。懶安香嚴稱善牧。豈揀平原與
幽谷。鼻孔遼天不受穿。角長未免東西觸。牧之既久
終相忘。水足草足溪風凉。火宅商量誘諸子。四衢軒
蓋何煌煌。

了菴和尚語錄卷第六

<sarticle>了菴和尚語錄卷第七</sarticle>

偈頌
參學比丘　汝現　元寶　慧朗　等編
<other>天印示普侍者</other>
覺天無雲海波靜。萬象森羅同一印。聖凡情量莫能
該。爍破面門應自信。鉄牛之機本如此。言下承當不
相似。令行吳越在于今。誰解同。生復同死。印泥印水
還印空。二三四七俱潛蹤。暗合明投總兒戲。抹過虎
穴并魔宮。印空印泥還印水。賓則全賓主全主。曹溪
脫出未為奇。擒得盧陂始堪喜。印室印水還印泥。玉
犬夜吠金雞啼。紫綬煌煌揭日月。金章隱隱蟠虹蜺。
祖也無傳我無授。去來且可空雙手。相逢有問護身
符。好與攔腮摑其口。
<other>滅宗示胤侍者</other>
瞎驢滅却臨濟宗。黃河九曲不敢東。東山拋出暗號
子。鉄蛇彩鳳盤晴空。堪笑堪悲川土苴。覿面當機看
脚下。打失眉毛萬事休。引得傍觀笑聲啞。宗風似此
爭不滅。此心合對瞎驢說。說向瞎驢驢不聽。喝聲迸
落千巖月。
<other>東白贈昇侍者</other>
金雞拍翅扶桑暾。萬國暠暠開乾坤。少室西來豈無
意。後生欲見嗟無門。五葉千燈輝震旦。一色明邊何
爛爛。更從向上透玄關。曠劫重昬蕩然散。碧海澄澄
照虗室。萬象莫能逃影質。堪笑當年老趙州。眼前渾
是金州漆。
<other>思遠贈傳侍者</other>
祖祖相傳有何說。地久天長無斷絕。無端滅向瞎驢
邊。添得兒孫釘根楔。此楔欲出出者誰。神仙祕訣超
離微。山青山黃日月老。屋前屋後花信稀。傳兮遠兮
我與爾。思而不思知幾幾。
<other>東雲贈海侍者</other>
道人心地如雲海。隨風行空了無碍。曉來一片橫日
東。萬里濃陰覆天外。在東為東何定方。卷舒出沒皆
相當。釘釘著兮懸掛著。南陽指出談宗綱。有眼衲僧
誰不見。未達此心遭境眩。逐物迷真意轉移。識性紛
紜日千變。我願人人如此雲。贊之不喜罵不瞋。動既
無營靜無住。飄然寂爾超緣塵。雲兮雲兮許多好。人
果如雲少煩惱。得時行志作甘霖。一洗炎埃潤枯槁。
<other>物外示道侍者</other>
道非物外。物外非道。以要言之。孰臻其奧。南泉拂袖
便行。馬祖看得恰好。木葉落盡四山黃。金雞拍翅千
江曉。
<other>宗遠示世侍者</other>
未分天地誰為祖。接響承虗自今古。竺國支那兩下
看。扶桑日輪正卓午。威音已後威音前。著著落在兒
孫邊。馬駒蹈殺不足怪。瞎驢滅却方堪憐。日可冷兮
月可熱。此事如何對人說。關心大段是寒梅。盡把春
光都漏泄。
<other>默堂贈辯侍者</other>
<pb n="421"/>
淨名一默喧今古。塵塵剎剎開門戶。散華天女解隨
邪。擘破虗空旋脩補。八紘雲盡清晝閑。踈簾半捲來
秋山。道人有口且掛壁。坐聽萬象提玄關。鉄馬嘶風
木雞呌。野水自流華自笑。碧眼胡僧暗點頭。妙德空
生曾未了。
<other>雪窻贈瑩藏主</other>
雙峯歌雪窻。寶華雪窻歌。兩口無一舌。奈此二老何。
拈却廉纖與直截。推起松窻進明月。鷺鶿飛入蘆花
中。一片清光對寥泬。莫問少林深幾多。莫問雪山高
嵯峨。蹲鴟出火香噴鼻。一飽之外安知他。雪窻見我
作此語。點首掀眉心唯唯。滿幅書來一字無。前路逢
人休錯舉。
<other>大明贈韜侍者</other>
大包無外還同小。明察秋毫未忘照。大而無大明無
明。不妨蹈著通天竅。通天之竅既已開。九野蕩蕩無
纖埃。翻思龍潭撲滅紙燭處。爍爍雲漢遠近俱昭回。
燒却疏兮焚却鈔。蚋解螢光何足道。坐斷孤峯正令
行。瞎棒盲枷真草草。道人光明非小大。耀古騰今長
不夜。九烏射盡一無存。把得栗棘渾崙吞。
<other>無我贈吾藏主</other>
我自無我誰為誰。鉄笛把得縱橫吹。雲門一曲。敲出
鳳皇五色髓。洞山五位。擊碎驪龍明月珠。向去底如
猫捕鼠。却來底似井[覤-儿+丘]驢。通紅了也。再下一椎。大唐
國裡火星迸。新羅燎却黃門須。
<other>性海贈明書記</other>
覺海澄圓性清淨。湛湛寒光浸空影。一波纔動萬波
隨。便有六凡兼四聖。我觀動靜初無作。只為妄能生
妄覺。覺妄元空達本真。一道虗明自昭廓。君不見。靈
山拈華伎倆盡。少室單傳重鑄印。三交謾駕鉄牛機。
臨汝全提還弄引。南堂五月松吹凉。茶甌滿泛毛孔
香。客來問話莫啟口。只有棒喝無商量。
<other>秀岩贈挺首座</other>
千岩秀出萬物表。下視乾坤一何小。散華無路到諸
天。只許青山自圍繞。青山不白雲飛。丹崖豈逐春
風老。擬問巖中事若何。春來拂曉聞啼烏。
<other>愚中贈哲藏主</other>
威音已前無正句。何從立許閑名字。愚中之哲哲中
愚。意外遣言言外意。摩竭掩室開口難。毗耶一默心
自閑。契詬離朱兩俱失。罔象自得同癡頑。癡兮頑兮
幾多好。困來一覺和衣倒。鼻息如雷喚不應。開得眼
來天大曉。手指東西話南北。肚飢買箇油糍喫。畢竟
愚中事若何。直待當來問彌勒。
<other>樂菴贈常首座</other>
世間之樂色與聲。一菴冷淡誰留情。千峯萬峯聳寒
碧。道人得之雙眼明。眼既樂兮心亦樂。心空眼空樂
何著。無著樂虗空亦空。空有華開與華落。華開華落
春復秋。世間萬事空悠悠。一菴冷淡只如此。無樂之
樂將焉求。是禪悅是法喜。口不能言心自語。木人撫
掌唱陽春。石女含笙和流水。一拍一拍高復低。玉兔
搗藥金雞啼。拈出青原白家酒。清稅爛醉如春泥。
<other>月鏡贈滿書記</other>
碧海飛來大圓鏡。吞爍乾坤無少剩。靈山指出未全
真。東平打破方相稱。光鏡俱亡是何物。舜若多神露
風骨。蚩尤倒走軒轅驚。今古何人敢輕忽。
<other>香巖贈芷首座</other>
栴檀香風滿岩谷。蘭芳芷秀同芬馥。萬木千林競献
酬。鼻觀無聞心自足。道人坐我巖之中。遍身毛孔吹
香風。八萬四千身眾海。互相涉入俱融通。舉一毛端
眾毛集。一一香光翠雲濕。不出普賢毛孔中。誰道心
聞無路入。
<other>夢菴贈一侍者</other>
未結此菴先作夢。夢入華胥選梁棟。菴成夢覺兩茫
然。八表十虗空洞洞。或擎拳或竪指。遮莫謾神并謼
<pb n="422"/>
鬼。金雞啼上玉闌干。山是山兮水是水。
<other>椿庭示壽藏主</other>
春八千秋八千。一瞬萬古何茫然。綠疏含風夜氣肅。
朱簾卷雨朝容鮮。濟北豈從穿鑿得。睦州謾自相成
全。既然黃檗棒頭。揭出佛法的的大意。安用大愚肋
下。痛築三拳。總是桑條著箭。柳榦出汁。說甚擔泉帶
月覔火和煙。翻身一擲。抹過五天。皮膚脫盡見真實。
閻浮猶在海南邊。
<other>古音贈韶藏主</other>
我有太古音。不是今時曲。馬師曾一彈。清風滿林麓。
無絃舉手難。絕聽意自足。禪窻春雨餘。依依遠山綠。
<other>中山贈頴侍者</other>
突突兀兀撑空虗。青青黯黯何孤危。不偏不倚露一
機。除是頑石無人知。首陽餓夫工採薇。豈識空生巖
畔天花飛。噫吁嘻。亘千百載兮其誰與歸。
<other>太虗</other>
太虗無門絕關鑰。扣之作聲鳴剝剝。萬象森羅側耳
聽。石人木人齊應諾。金烏東昇兔西墜。天風吹華落
香雨。道人燕坐寂不動。笑看須彌同鼓舞。我與太虗
真體合。絕點純清離紛雜。電光影裡急翻身。石火星
中恣騰蹈。未明此旨成掠虗。靠實說話難提持。直向
虗中了真實。始知實外元無虗。虗兮實兮今復古。有
相無相何足數。說與聰明道者知。打破將來重捏聚。
<other>空巖</other>
空巖好空巖好。住來歲久無煩惱。蒲團禪板儘相忘。
竹杖芒鞋隨起倒。有時坐。選甚少林胡達磨。一念全
超曠劫前。不覺日輪頭上過。有時立。水色山光澹相
入。拂曉清風劈面來。過雲小雨霑衣濕。有時行。一片
夕陽天外橫。信意不知山遠近。躋攀或與猿虎爭。有
時臥。曲水枕頭消一箇。不奈多情黃栗留。幾𣅍好夢
都驚破。空巖好空巖好。落華滿地無人拂。人空法空
空亦空。如何說與時流道。
<other>雪山</other>
帀地漫天雪三尺。千山萬山齊一色。普賢失却香象
王。蹈碎虗空尋不得。六花飛入銀椀中。瓊林玉樹光
玲瓏。重巖邃谷香草茁。白牛穩臥忘西東。瞿曇半夜
逾城去。掉頭不顧金輪位。脫將袞服貿皮衣。回首人
間不知處。
<other>牧石</other>
道人牧牛如牧石。鞭索不施終省力。樅然遍界露迥
迥。寂爾虗閑還默默。有時一曲溪東西。長堤綠草煙
萋迷。人間萬事不入耳。席地且聽黃鸎啼。
<other>空海</other>
覺海無邊空索索。白日東昇月西落。蒼龍睡穩初不
知。頷下神珠照寥廓。信手一擊百雜碎。騰身已在須
彌背。不犯清波意自殊。他家自有通人愛。
<other>自牧</other>
我有水牯牛。生來惟自牧。鞭繩既在手。且免東西觸。
原上春草青。原下春水綠。隨宜不多求。得飽意自足。
如是三十載。養之頗純熟。豈無他人稼。示之非所欲。
毛色日已化。頭角空自全。既不逆人意。又不蹊人田。
三春農事罷。一堤楊柳煙。人牛兩何有。庶以終天年。
<other>空漚</other>
覺海澄圓一漚發。起滅無從自虗豁。廓然全露十方
空。四生九有和根拔。空自非空離我所。囊栝無邊入
環堵。金雞曉拂扶桑枝。玉兔夜輾珊瑚樹。漚中之空
空中漚。隨機鼓蕩成沈浮。沈浮本來無實性。六鼇一
掣隨金鈎。我開此室還自榜。榜以空漚豈相誑。踈簾
半卷篆煙青。三際寥寥餘鏡象。
<other>贈陸平原兼示灊姪諸子</other>
一從海宇吹腥風。三年蹤跡如轉蓬。平原道人情分
濃。招我卜築平原中。灊能結搆進負舂。矻矻蹇蹇忘
秋冬。虀不滿甕粟不鍾。煙筇雨笠何憧憧。君不見雄
<pb n="423"/>
峯作息與眾同。大溈橡栗成禪叢。又不見。栽田愽飯
楊岐翁。一旦扶起臨濟宗。吾今老矣百事慵。眼[(尤-尢+民)/日]頭
白雙耳聾。不作俗子悲途窮。不圖聞望傾王公。只願
皇化浹浴佛道隆。時和歲稔舟車通。飛潛動植得善
終。一丘一岳皆天宮。
<other>送壽藏主</other>
世尊祗是付金襴。迦葉何須到剎竿。且喜鳳臺無授
受。免教開福有相謾。鵷雛眼底風光別。蚊子眉間境
界寬。一擊虗空成粉碎。却來平地滾波瀾。
<other>送英侍者回彰教</other>
禪者三年在侍傍。機先一著解承當。到家不用多言
語。叉手惟知聽舉揚。破柱疾雷驚熱喝。倚天長劍發
寒光。忽然倒岳傾湫去。方信龍於淺處藏。
<other>慧藏主微格外提持之句</other>
格外提持也不難。面前推倒鉄圍山。祖師鼻孔曾穿
却。外道頭皮有甚頑。情與無情都是妄。法非有法自
成閑。一毛頭上三千界。知與何人共往還。
<other>復藏主寂照寂</other>
一念無生洞十虗。纔分靜躁即懸殊。維摩室裡金光
現。善法堂前寶網舒。舉足便須超限量。到家何必問
程途。只今六用成休復。禪板蒲團儘自如。
<other>送輦真巴大師再之補陀</other>
頻伽飛出海門東。日照扶桑萬國紅。法體只如今日
見。潮音還與舊時同。天無四壁心何壯。劫有三祇業
自空。童子南詢真軌在。杖頭隨處得春風。
<other>送空上人之金山</other>
德雲端坐妙峯頭。山自高寒水自流。三際不興諸境
寂。萬機俱泯一心休。舟橫野渡潮聲夜。更轉星河桂
魄秋。金錫影搖天地動。潛鱗衝起釣鼇鈎。
<other>答渭友竹寄傳燈錄</other>
劫外真燈豈易傳。祗應滅向瞎驢邊。試從七佛探深
委。堪與諸家辯正偏。脫印誰驚文彩露。同風自覺道
情全。壽山有眼不識字。留在明窻伴暮年。
<other>次松月法兄韻送京維那歸省龍翔</other>
勛業於君較幾籌。獨知真樂在無求。江西老宿誰非
馬。社裡遺民自姓劉。舉話罕聞當路虎。逢人休說過
窻牛。只應興化能延敵。不似群兒輥繡毬。
<other>送淨藏主遊浙</other>
我忘言也汝亦忘言。擘破三玄作兩邊。開口便能吞
佛祖。轉身端可利人天。三乘教外機關少。百草頭邊
體用全。剔起衲僧行脚眼。大江南北興悠然。
<other>送忍侍者上徑山</other>
不向楊州聽落梅。只思洗眼看全提。山頭赬尾拏雲
去。井底黃塵白晝迷。聖解未除猶滯[殼-一]。凡情纔盡自
忘蹄。諸方五味都拈却。花滿千岩水滿溪。
<other>次韻江心無言方外乾坤</other>
方外乾坤豈易窮。同中還異異中同。萬機不墮境根
識。一念頓超空假中。頑石有時能點首。太虗無跡可
形容。豁開戶牖歸來也。相見依然在別峯。
<other>靈澄和尚山居偈寶藏主求和</other>
西來無意與人言。開到梅華自換年。三事壞衣殊稱
體。一頭華髮任齊肩。行收落葉供茶鼎。坐倚蒲團對
瀑泉。世出世間都是夢。孰論身後與身前。
<other>次松月翁韻送承天藏維那禮祖</other>
未了目前須用了。已明心地更何求。巴蛇昨夜吞香
象。陝府今朝灌鉄牛。馬祖下人阿錄錄。桐城投子道
油油。只今此話無人舉。看盡青山自白頭。
<other>贈隱禪人默法華經</other>
七喻三周一默收。無人能到最深幽。權機可向聲前
薦。實相那容紙上求。菩薩涌升金地裂。天龍恭敬寶
華浮。豁開火宅光明藏。携手同乘露地牛。
<other>送雲蓋師首座歸隆興</other>
東土西乾妙不傳。現成公案亦昭然。睦州豈是閑擔
<pb n="424"/>
板。黃檗難教在下肩。南浦鸎華春滿路。西山煙雨翠
摩天。諸方脚債都還了。一曲松風兩耳邊。
<other>送琬上人之四明兼柬翠山大朴</other>
蹈遍吳雲志未。又思入海看蓬萊。金剛石上頻伽
見。玉几峯前窣堵開。問法問心何卓犖。尋師尋友莫
徘徊。憑君說與翠岩老。留取眉毛頷下栽。
<other>送璘上人遊四明天台省親</other>
揭翻父母未生前。行脚參方話已圓。萬法不離心地
印。好山都在屋頭邊。鄞江有水通三島。方廣無雲見
五天。秋滿乾坤風信好。卷衣歸趁浙東船。
<other>次松月翁韻送育王竺首座歸閩</other>
古鄮山中有此郎。揮戈佛日可重光。[(曷-曰)/月]襟政自空今
古。尺寸何勞較短長。好箇法門真種草。堪於惡道作
津梁。蒲鞋價重無人售。又挈藤枝返故鄉。
<other>次韻送曙藏主禮宏智塔</other>
洞下宗師太白翁。一機不墮正偏中。羊腸鳥道開玄
路。白日青天鼓黑風。超越古今端可見。鍛烹凡聖本
無功。涅槃後有大人相。山冷雲寒月滿空。
<other>鉄鼓歸根塔</other>
根元非有擬何歸。回首人間萬事非。八面玲瓏無縫
罅。十虗磅礴自孤危。空華著處揚真諦。鐵鼓隨時藏
化機。未作死埋先活葬笑看天岸夕陽微。
<other>次韻吞龍翔一首座</other>
寄來佳偈是前年。落落盤珠妙轉旋。嚼碎氷霜和字
嚥。夢成風雨對床眠。縱橫得路誰相委。啐⿰口豕同時自
可傳。鳳舞龍翔看賓主。出頭天外豈無緣。
<other>送僧省香山雪溪</other>
八月九月西風凉。片帆高掛逾錢塘。眼頭擬覲雪溪
雪。鼻觀已作香山香。師資合處形跡絕。知見盡時機
路亡。莫學耽源[書-曰+(且-二+人)]圓相。教他馬祖費論量。
<other>用雲深韻謝中竺空海見招</other>
白髮蒼顏委羽翁。稽留峯頂闡玄宗。棒頭日月吞千
界。喝下風雷撼九重。爝火且須閑白晝。寸莛何必撞
洪鐘。故交總是劉文叔。足壓龍腰自不容。
<other>寄報國無住慧雲木岩萬壽大明</other>
荏苒年華七十翁。與誰握手話先宗。平生朋友二三
輩。動隔雲山千萬重。安樂自從撾退鼓。睡來多是不
聞鐘。歲寒只有長松在。不為氷霜改舊容。
<other>寄杲宗二侍者</other>
擕李亭東落魄翁。口同心語亦弘宗。金針雙鎻天機
密。寶印微開錦縫重。慧照深思三頓棒。羅云再擊一
聲鐘。爭如普化風顛子。傳得盤山老漢容。
<other>寄旻春谷</other>
桂子堂前侍乃翁。笑看江漢自朝宗。萎華掃盡風千
片。香水飄來雨一重。兜率夢中推鐵鼓。乾城影裡擲
金鐘。籌盈石室渾閑事。戶外其如屨叵容。
<other>寄演福大用</other>
南天竺國絳衣翁。語默雙忘顯正宗。提起天台中道
義。化行華藏十三重。香雲縹緲縈珠網。花雨繽紛撲
講鐘。見說年來頭也白。可如雪後看山容。
<other>寄覺宗聖敏仲膚起滅宗</other>
凜凜高風似睦翁。起吾宗也滅吾宗。發揮濟北龍瞳
正。籠絡韶陽鉄網重。雪頂自擎彌勒像。霜空誰扣約
齋鐘。城市山林兩奇絕。一湖秋水浸天容。
<other>次東山無際送玫侍者來靈岩韻</other>
後生喜有超方志。恰值岩頭散席餘。留得東山送行
語。勝如南岳不通書。和柈托出先呈我。兩手擎回却
付渠。擺尾搖頭如此去。何妨密處放教踈。
<other>贈中竺時首座</other>
中峯一个破沙盆。大徹投機廓頂門。掃蕩三玄扶濟
北。掀翻百法起慈恩。夢陞兜率如何舉。講得虗空作
麼論。晏歲裹糧來伴我。拓開方外立乾坤。
<other>懷龍華會翁福臻希文</other>
<pb n="425"/>
弟兄絕跡到南堂。豈是山長與水長。所向自從多險
惡。有書無計問安康。何人解展回天力。此日來施活
國方。但得河清任頭白。尚須携手話宗綱。
<other>次雪竇華國韻贈明首座</other>
中峰月下出門時。眷眷無言只自知。脫墼笑他靈利
漢。破家還我寧馨兒。摩訶衍法談來妙。覩史陀天夢
覺遲。海上橫行從此去。重關一試頂門椎。
<other>送光侍者歸廣化</other>
上人親自萬松來。却著雙檮紙襖回。直指宗乘心印
在。廣施方便化門開。芒鞋竹杖何多事。綠水青山絕
點埃。昨夜春風到南麓。煩君問訊嶺頭梅。
<other>送觀首座歸三祖</other>
白[鴳-女+隹]峯高翠插天。灊溪一水碧漣漣。宗門有路人行
少。智海無風鑑自圓。山谷石牛頭角露。金容癩狗脚
皮穿。險崖機外翻身去。收取蒲鞋舊價錢。
<other>贈雲藏主默誦蓮經</other>
髫年便誦芬陀利。倒指于今二十霜。眼底不存元字
脚。眉間自放白毫光。炎炎火宅神通藏。矗矗雲山解
脫場。舌本流來建瓴水。一聲聲和鉄琅璫。
<other>送天台玄藏主之江西</other>
此行直到大江西。不用從人乞指迷。黃檗痛施三頓
棒。大愚相聚一莖虀。有玄有妙非真際。無正無偏是
半提。蹈遍匡廬見衡岳。洞庭霜白水天低。
<other>華頂天心同塤大章至。出似懷蘊恕中之什。
次韻二首。一以為東遊之贈。一以簡能仁用
章天章用貞</other>
雪壓梅梢卒未消。絕憐紙襖勝麻袍。風生谷口千江
吼。月到天心一鏡高。吞爍十虗眸烱烱。倒流三峽辯
滔滔。德雲不下妙峯頂。童子南詢幾許勞。
天鏡宏開宿靄消。蘭亭春日試春袍。千鈞力在毫端
上。五鳳樓成手段高。蔓草難圖何糾糾。橫流當道正
滔滔。東尋禹穴非無興。兩脚年來弗耐勞。
<other>次韻答圓通約之時留天章</other>
死猫頭話久無傳。千里緘題慰老年。句句盡同師子
吼。聲聲裂破野狐禪。華開鉄樹春無跡。燄發氷河雪
滿川。別有一機烣祖業。不愁無路可通玄。
<other>次前韻答天章用貞文明天民</other>
名實相應豈浪傳。風流堪繼永和年。不離一念觀塵
劫。盡脫三灾到四禪。曲水流觴新主客。茂林脩竹舊
雲川。塤箎迭奏瘖群響。調轉胡笳拍拍玄（時約之天民皆辟難
於此）。
金襴之外復何傳。末法迢迢一萬年。爛嚼東山鉄酸
餡。生吞會祖栗蓬禪。群星拱北天垂象。萬派朝宗海
內川。倒却門前剎竿著。從他鵠白與烏玄。
<other>次前韻寄能仁用章寶林別峯</other>
住山鈯斧得真傳。東渡錢塘又一年。插草等閑成梵
剎。隨機逆順入諸禪。斬新日月開天鏡。依舊風霆似
霅川。老我不吹無孔笛。還伊一語具三玄。
賢首宗中擅正傳。雲腰還億普通年。盡知潛子能弘
教。誰識圭峯早悟禪。電掣一機過劈箭。瀾翻千偈瀉
長川。灼然蹈著通天竅。法法何曾落妙玄。
<other>國清栖雲閣</other>
黃獨何心致紫泥。高居自占白雲栖。五峯削出半天
上。雙㵎勒回孤嶼低。龍作人來聞法去。猿從月落帶
霜啼。轉身別有通玄路。南斗東移北斗西。
<other>贈天寧壽首座</other>
曾自雙峩入室來。南湖分座亦悠哉。百非四句從頭
剗。萬戶千門盡豁開。碧海錦鱗衝雪浪。青原白酒潑
春醅。鉄船打就渾閑事。浩劫真風喚得回。
<other>懷天封一宗龍華友石</other>
我家兄弟唯一宗。連床夜雨難再同。樹金剛幢擊石
鼓。用黑荳法開天封。看渠大作師子吼。顧我何有羚
羊蹤。龍華補處得勝友。石上頗說南堂翁。
<pb n="426"/>
<other>次韻答芷首座</other>
西風庭院散天香。相對忘言意自長。莫遣聲光輕烜
赫。好將蹤跡穩韜藏。深思大教頻開卷。仰止前脩只
望洋。七載祖庭燒得盡。三邊旗幟尚飄揚。
<other>萬壽愚隱。先天瑞嫡孫。開法中吳。未皇修賀。
先勤書問侑以湯濟。因過其孫仁壽天澤。閱
白馬元明偈和二首。一以謝愚隱。一以贈天
澤。庶延聖剛中見之同一笑也</other>
老向荒郊學種禾。不愁不奈祖庭何。三吳旺化逢禪
月。一國宗風得鳥窠。書外有言皆藥石。胷中無地著
干戈。盡知師叔無禪道。打鉄為船理則那。
異畒重觀合穗禾。不知談笑入無何。主賓道恊寧存
跡。凡聖情忘自脫窠。雷動九淵摩竭令。日回三舍魯
陽戈。瀑花飛作懸河辯。驚倒龍湫諾詎那。
<other>松月翁。佛生成道涅槃栴檀像觀音五偈。善
禪人求和</other>
佛佛同生是此朝。眾生與佛本非遙。不能自用香湯
沐。却把渠來惡水澆。悉達打頭呈伎倆。雲門好棒出
心苗。驚天動地男兒事。金屋休誇貯阿嬌。
自從嚴駕越春城。六載深山志始平。佩項圓光銀漢
月。通身寒露玉壺氷。河沙三昧同時證。剎海真乘一
道登。末法師僧不知有。假衣求食謾騰騰。
大哉無上涅槃門。本自無亡豈有存。法眼親傳飲光
勝。宗風不墜釋迦文。窮玄極妙流聲教。續𦦨聯芳在
嫡孫。打破虗空求影跡。分明一棒一條痕。
優填只在世情間。真佛何甞去不還。相好儼然如滿
月。雕餿剛爾費沈檀。未曾舉手功全著。纔涉思惟見
不寬。古往今來同一日。煌煌一座紫金山。
百寶莊嚴妙色身。為依為蔭亦侯旬。聞思修是三摩
地。悲智行為千輻輪。說法自來空物我。散華隨處擁
天神。圓通境界無關鑰。小白香飄海岸春。
<other>送可上人歸省隆教古鼎</other>
圓顱稱釋子。難遇是明師。鉢水投針處。須彌輥芥時。
無心同鏡像。脫頴見囊錐。豈謂南詢後。重安眼上眉。
<other>次韻答伯儀張教授</other>
危言竦縉紳。真氣掃邪氛。未展圖南翮。先空冀北群。
尋僧言大道。渡水到深雲。三教從何立。窮源自不分。
<other>贈岡書記</other>
一字不著畫。相看眼似眉。難教夫子會。只許老胡知。
文彩全彰處。機輪妙轉時。十方俱一照。石火太遲遲。
<other>贈端禪人默蓮經</other>
掩卷轉蓮華。寧論歲月賒。未明窮子喻。難到法王家。
雨露無高下。根莖有等差。頭頭開示處。功行幾恒沙。
<other>次韻送心侍者</other>
欲作宗門客。先須發大心。苟非師子吼。那副象王任。
著著超方處。頭頭顯妙音。豁開行脚眼。山海未高深。
<other>和晦機和尚韻贈定上人</other>
大海波心立。千峯頂上行。胷襟無日月。手面有權衡。
梅柳春光動。湖山雪意晴。那伽定中句。全死又全生。
<other>和松月法兄韻送明首座遊五臺</other>
蹈著臺山路。真成汗漫遊。劍眉何凜凜。殺氣只浮浮。
可數無餘子。難當這一頭。曹溪好風月。碧淨冷涵秋。
<other>次韻送阜上人</other>
一日復一日。千山又萬山。要明心地印。須透祖師關。
道韻誰堪並。塵緣自絕攀。權衡俱在手。應笑管窺斑。
<other>送顯維那禮五臺</other>
驀直臺山路。誰誇陷虎機。未言先勘破。携手即同歸。
師子空中現。頻伽脚下飛。天華政多事。繚亂撲禪衣。
<other>次韻贈蔣山輔侍者</other>
不住朝廷寺。閑居近道傍。依然遇賓客。顛倒著衣裳。
況爾鍾山至。難將北斗藏。鷹窠出威鳳。談笑發天香。
<other>送緣藏主之金陵</other>
息菴息不盡。又欲去金陵。宇宙空雙眼。江山老一藤。
<pb n="427"/>
發揮無盡藏。紹續祖師燈。莫學暹禪者。無言戀碧層。
<other>示昂禪人</other>
要明行脚事。不用別馳求。滅得偷心盡。方知道念周。
蕩蕩空三際。昂昂出一頭。懸崖能撒手。脫體更風流。
<other>次韻贈志侍者</other>
把住犀牛扇。堪稱席上珍。莫為斷佛種。須作利生因。
百煉金除鑛。重磨鏡絕塵。飄然來又云。一箇自由身。
<other>次韻贈本侍者</other>
啐⿰口豕相投處。難教子母知。斯須能不異。遠大始堪期。
自信皆由我。群居更問誰。八紘雲散後。一月正流輝。
<other>次韻送宗侍者再參蔣山</other>
大法宜修學。明師勿久離。須知末後句。不是最初機。
掛拂遭呵處。升堂卷席時。紙衣抄不到。携手孰同歸。
<other>次韻送檀維那</other>
道人曾法戰。叱咤破金城。去就鴻毛重。勛名海岳輕。
缾盂過擕李。節候近清明。百越三台路。徜羊不計程。
<other>次韻悼感聖雲菴</other>
之子喜不兼。持身只守謙。開門臨野水。為客卷踈簾。
古寺如風穴。宗乘繼此菴。話頭元自在。今後許誰拈。
行脚走三千。探珠下九淵。倒拈苕帚柄。痛掃野狐禪。
已辦今生事。還思未了緣。老胡真軌在。挈履過西天。
未來先寄信。欲去又牽衣。白髮憐吾老。朱顏借爾輝。
有懷弘道統。無命與時違。千聖頭邊路。還同把手歸。
<other>勉菴贈邵上人</other>
要會此門風。須憑䇿勵功。孜孜忘早夜。矻矻感秋冬。
自棄溝中斷。相成爨下桐。一拳[懨-猒+火]活業。千古繼先宗。
<other>鈍潛贈頴上人</other>
鋒芒都去盡。似兀又如癡。萬境不相到。一真聊自怡。
忘機猶罔象。藏密是便宜。自昔知音者。獨存王老師。
<other>次蔣山正宗韻送琦侍者</other>
扇破索牛兒。千鈞弩發機。正宗誰復論。秋月自揚輝。
碪杵千家動。雲天一鴈歸。西川回未得。易服問東𥔎。
<other>竺元和尚山謳四首。壽藏主求和</other>
投老無所營。身安萬事足。雖承教外傳。還把楞伽讀。
東峯多土酥。西塢富溪蔌。一飽謝塵世。焉用衘花鹿。
茫茫六合中。箇箇無非客。一人萬夫敵。六馬御朽索。
魯陽不揮戈。白日即西落。咄哉老趙州。八十方行脚。
我有無絃琴。中含太古音。豈無少林曲。不入時人心。
白[鴳-女+隹]千年歸。丹鳳一日吟。嗟嗟精衛子。弗顧滄海深。
我有無孔笛。有口誰解吹。吹者不易得。聽者誠難知。
空山晝寂寂。草座春依依。一箇黃栗留。啼上高高枝。
<other>禮應菴祖塔</other>
不受雲居腦後錐。却來虎穴奮全威。關情最是梅陽
老。遙付楊岐五世衣。
<other>禮大梅祖塔</other>
爛梅無色又無香。碎嚼猶堪誑老龐。劄定馬師三寸
舌。倒流東海入西江。
<other>和皎首座雜言韻</other>
一靈不昧古猶今。妄想塵塵自陸沉。合浦明珠生蚌
腹。凉秋白月到天心。
得失雙忘語意真。當機拶倒主空神。千門萬戶無關
鑰。八臂那吒現半身。
<other>送光知客歸雙溪</other>
入門深已辯來風。莫是機先有路通。後夜雙溪弄明
月。却疑身在水晶宮。
<other>悼報國希白和尚</other>
無常既到趣行裝。浴罷更衣即坐亡。潮落海門新月
上。不知全體露堂堂。
大涅槃城此日開。廓周沙界淨無埃。為人方便知多
少。親切無如者一回。
四大分飛五蘊空。此時端可定綱宗。廣長舌相吞寰
海。伸出炎炎火聚中。
<other>送德茂鑑三禪人禮祖</other>
<pb n="428"/>
湘南潭北路悠悠。不若春風百草頭。後夜匡廬看瀑
布。大江如練月如鈎。
五葉流芳滿大唐。黃金靈骨轉難藏。鐵鍬正好頻提
挈。休問湖南堠子長。
祖師靈骨徧乾坤。一段光明徹曉昏。鑑在機先如不
會。却成容易上人門。
<other>和竺元和尚閑居雜言韻</other>
童子南詢錯較量。又尋初友見清凉。眼睛只在眉毛
下。庭際春深草自長。
于時無夢老巖房。問道何須太著忙。據令提綱成特
地。聽他梁燕說真常。
世路難行滑似苔。山居容易得心。時人自是不肯
到。老子柴門終日開。
寒山拾得是勍敵。百靈龐老非同參。雲自高飛水自
下。馬頭向北牛頭南。
皮髓碎分憐鼻祖。箭鋒相拄笑三平。八坳九垤山中
路。只許孤雲管送迎。
金剛正印獨心傳。不在威音大劫前。數筆遠山滄海
日。一溪流水綠楊煙。
拾枯煑雪烹月團。愽山煙細瓷甌圓。香嚴大仰小伎
倆。原夢直到溈山前。
<other>示僧</other>
六十蒿枝痛不痕。攔腮一掌為知恩。虎頭虎尾齊收
處。三世如來總滅門。
<other>送僧</other>
雪曲陽春調未高。海天空闊看鯨濤。轉身蹈著通玄
頂。八十翁翁著繡袍。
形山有寶莫他求。坐斷乾坤百念休。飛瀑界開千丈
石。亂雲堆裡看龍湫。
馬師一口吸西江。昨夜三更月到窻。懶瓚巖前黃獨
火。春風吹長葛藤樁。
廬山山下大江橫。帆飽東風水正生。窣堵波中無佛
祖。虗空背上有人行。
今無受也昔無傳。一句全超曠劫前。未入門時先辯
的。大江煙水碧連天。
<other>次韻悼華頂無見和尚</other>
世出世間無別法。涅槃生死豈殊途。祥鱗掣斷黃金
鎻。萬里長空桂魄孤。
短髮毶毶耿夜光。身前身後總堪傷。頂王三昧無人
見。空使波旬笑一場。
海天空闊暮雲低。華頂峯高北斗齊。月照石床群動
息。夜深還聽木雞啼。
擊碎渾崙吐又吞。此時消息許誰論。霜鯨喚醒輪迥
夢。業海無邊佛本根。
<other>送魁藏主歸省竺元和尚</other>
鄮嶺真傳一暮翁。擘開千嶂倚長松。羚羊掛角無蹤
跡。逐塊韓獹豈易逢。
根塵脫盡耀靈光。日用何曾有覆藏。路入籜峯三月
盡。好風吹綻百華香。
<other>送靜維那歸越上</other>
三過堂前法戰回。鑑湖風月擁高臺。水華不著閑塵
上。還許青山送影來。
<other>析玉峯講主送小師皓侍者偈</other>
教門深廣若塵沙。說妙談玄路轉差。凡聖兩忘知見
盡。大千都是法王家。
容易如何得到家。百城煙水渺無涯。脚跟未動筍鞋
破。凉月正高松影斜。
子去要須明直指。即是杪欏塔廟東。拈起別峯相見
事。講臺華雨正濛濛。
靈山只是笑拈華。出窟金毛弄爪牙。辟歷一轟天地
黑。坐觀巖電掣金蛇。
<other>送相胤慧明四禪人之金陵</other>
寶珠峯下是金陵。煙水遙連鐵甕城。今古幾多興廢
<pb n="429"/>
事。江山無口為君評。
百尺層臺古意深。隔江煙靄暮沉沉。鳳皇不作梧桐
老。疲馬自嘶楊柳陰。
真慧華敷覺苑春。月林星渚淨無塵。世波不動安禪
石。雲葉偏隨自在身。
道過雪竇不歸鄉。強項仍饒硬脊梁。落日古臺三百
尺。六朝煙樹[鬱-山+止]蒼蒼。
<other>送炬禪人歸省瑞岩萬里</other>
惺惺石上舊因緣。落在闍梨父子邊。九萬里程歸一
瞬。海天霜夜月孤圓。
<other>次韻示興平二禪客</other>
當機突出句中玄。語默商量總未然。推倒門前案山
子。閻浮樹在海南邊。
擬報人間兩不平。脚跟正好喫烏藤。春光只在梅花
上。何用重敲火裡氷。
<other>病中</other>
病無起處藥無靈。四壁秋聲獨照燈。五濁世中安樂
法。分明說與枕頭聽。
[(曷-曰)/月]中不著元字脚。室內自生金色光。三際湛然諸境
寂。屋頭風撼鐵琅璫。
<other>追和西丘太師祖梅屋偈韻</other>
大白山頭第一層。一枝春信見無能。何年飄落人間
世。散作長街六月氷。
<other>送脩知客</other>
脩無脩句如何舉。門裡出身身裡門。千歲岩前歌一
曲。天香桂子落紛紛。
<other>送靜上人歸雲門</other>
明知靜是真消息。却要橫身閙市中。一箇白雲無住
著。又隨孤月掛長松。
<other>送忠侍者省師</other>
秋高木落鴈聲稀。天外忻逢白鳳歸。紙襖莫教文彩
露。阿師全用險崖機。
<other>和訥無言十二時歌韻</other>
十二時誰與知。眼上隨分安雙眉。神珠謾逐黑月隱。
白雲自傍青山飛。
半夜子。睡著是人呼不起。清風皓月四簷秋。輸我幕
天廉席地。
鷄鳴丑。錯認七星為八斗。馬駒蹈殺天下人。石頭可
是能真吼。
平旦寅。一窻紅日破群昬。幾多猶作夢中夢。一炷清
香為返魂。
日出卯。只箇平常心是道。眼中童子面前人。斑白何
須讀黃老。
食時辰。白頭傾蓋無故新。向來梵志語言好。吾猶昔
人非昔人。
禺中巳。知音賴有寒山子。拶倒毗耶不二門。上大人
兮丘乙己。
日中午。三十三天擊天鼓。乾闥婆王總未知。迦葉無
端起來舞。
日昳未。敵體有誰分觸背。萬機休罷即歸來。一法何
曾在門外。
晡時申。一喝當機體用分。不知雪嶺同風句。何似雲
門透法身。
日入酉。暗裡也須垂隻手。見聞都道透根塵。舌本何
曾離得口。
黃昏戌。萬象森羅同一律。月明照見夜行人。一二三
四五六七。
人定亥。八穴七穿堅固鎧。鬼山之下驀翻身。抹過無
邊香水海。
阿呵呵。見也麼。有佛無佛須經過。飢來喫飯困來睡。
天上天下如吾何。
<other>四威儀</other>
行不與人共行。蹈著脚下苔生。堪笑空生未了。無諍
<pb n="430"/>
還同有爭。
住不與人共住。鐵鞭擊珊瑚樹。山中明月一家。門外
白雲何處。
坐不與人共坐。省得脩因證果。解開三篾肚皮。贏得
口吞飯顆。
臥不與人共臥。惺惺何若懡㦬。待得玉兔走來。不覺
金烏飛過。
<other>次韻送滿鎮成康四上人</other>
禪子心如滿月明。定乾坤句合相呈。三千里外親携
手。九曲黃河徹底清。
滿懷傾出鎮海珠。仰山却道無言語。爍破乾坤驚倒
人。雪裡芭蕉不知暑。
欲成大樹作陰凉。撥草參方道念長。回首宜春臺畔
路。胷中知見自含香。
千岩萬壑趣何多。戲海金鱗出網羅。滿院清香噴簷
蔔。莫教孤負老維摩。
<other>送金山栢首座禮峨眉</other>
金鼇背上急翻身。西望峨眉道念淳。要識普賢真面
目。碧天霜月帶重輪。
<other>資福道元法兄惠筆且謂少助貫華之興答
以二偈</other>
坐斷禺泉正令新。猶能把筆寄陳人。何如自用腕頭
力。點出嵩山萬古春。
遠遣宣毫助貫華。要看靈豔吐天葩。老來無許閑心
力。此事而今付作家。
<other>癡絕翁所賡白雲端祖山居偈忠藏主求和</other>
閑居無事可評論。一炷清香自得聞。睡起有茶飢有
飯。行看流水坐看雲。
夢回樓上曉鐘鳴。落月穿窻夜氣清。政喜世間緣業
盡。靜聽童子課經聲。
淨智如如本妙圓。不分凡聖體皆然。只今六用俱休
復。即是威音大劫前。
一性虗閑百念停。剩將雙眼掛空青。深村院落無塵
土。萬本長松繞石屏。
<other>送訢藏主禮永安塔</other>
掃空邪說顯真乘。只有藤州一箇僧。試看永安山裡
月。只今猶是著書燈。
<other>寄報忠直菴</other>
不赴芝雲也自高。鴛湖且可泛輕舠。長竿留取釣東
海。一舉三山連六鼇。
<other>寄謝石山孤月雪山</other>
風月平分豈等閑。倚天長劍在眉間。可憐鷲嶺拈花
日。只有頭陀解破顏。
心月孤圓道念堅。自應般若有因緣。超然迥出塵勞
外。不見南堂也會禪。
萬里青霄一桂輪。照空群象淨無塵。滿身風露不知
冷。光境亡來有幾人。
紹續宗風在己躬。掀翻藏海十三重。須知佛祖垂慈
處。超出情塵語路中。
黃岩淡葛偏宜暑。絕勝青州做得衫。却寫伽陀遠相
報。前三三與後三三。
<other>贈宗嵩妙三上人</other>
參禪學道悟真宗。三要三玄一句中。舉步蹈翻千聖
頂。碧天紅日自西東。
千峯影裡看嵩山。正是秋風落照間。大地撮來如粟
粒。曾郎不是誑癡頑。
妙唱不搖三寸舌。真機只在一毫端。頂門竪亞金剛
眼。六合還從掌上看。
<other>送尹侍者</other>
高披紙襖出南湖。空盡塵勞一物無。好向金陵訪知
己。前頭大有赤鬚胡。
<other>次天寧空海韻送珂維那</other>
袖裡金鎚解放收。風光盡在月波樓。豁開兩眼空寰
<pb n="431"/>
海。帷幄毋勞更運籌。
<other>送南華立首座</other>
曹侯溪上南華寺。那羅延射堅洛叉。半座平分風與
月。寶林輝映衲袈裟。
<other>雨窻示聚上人</other>
空階滴滴雨中聽。不覺思量到鏡清。迷己眾生多逐
物。不知真聽本無聲。
滴滴空階妙指陳。返聞聞後見全真。後生未達圓通
境。莫謗如來正法輪。
<other>悼建長竺仙法兄</other>
五住招提盡大方。座中冠蓋擁朝行。雷音遠震扶桑
國。繕寫歸家作寶藏。
承虗接響喚來來。把得瓢苗石上栽。二十餘年真一
夢。海風吹得訃音回。
難提結就稜伽頂。个是東方最勝幢。活葬死埋但了
了。者回推倒葛藤樁。
<other>送心侍者省雲岩</other>
藥山室裡弄師子。不出雲岩手段高。萬仞崖頭輕返
擲。却來平地起風濤。
<other>送明藏主遊廬山</other>
一大藏教是切脚。正文畢竟許誰明。大江直上三千
里。突兀康山照眼青。
<other>送壽首座</other>
兜率宮中說夢回。幡竿尖上舞三臺。釋迦老子不知
有。白牯狸奴笑滿腮。
<other>聞北山悅堂歸東禪兼簡永懷岳雲</other>
卷衣歸食故山薇。誰似山翁解見幾。養得身心同孺
子。自栽松竹護禪扉。
纔話休居憶永懷。白頭兄弟已生埋。村田角落凶年
裡。馬麥風規自偶諧。
<other>次韻答中山行可西國古航四友</other>
睦州擔板志彌敦。接得韶陽嗣老存。多少後生遭落
賺。一時埋沒向宗門。
花擘將來鐵突崙。劫空空劫鎮長存。龍睛鶻眼何曾
會。三世如來共一門。
出得一番白汗了。平生毛病盡無存。神醫拱手巫咸
走。不信膏肓是活門。
祖翁一箇破沙盆。東挈西提活計存。煨藥煨湯又煨
粥。絕勝騎馬傍人門。
<other>次松月法兄韻送行宏二上人</other>
巧織吳姝不用梭。鴛鴦擲出奈渠何。郎君子弟爭先
看。箇箇齊穿水上靴。
正愁吾道少人行。江上俄然見雨簦。說與捧爐神著
便。莫教翻却煑茶鐺。
<other>覺首座送松月翁遺硯至作偈贈之</other>
法社凋零法運衰。法燈已滅法幢摧。人天慟哭波旬
笑。狼藉春風又一回。
電光影裡急翻身。剎海真成一聚塵。遺我陶泓亦何
用。尚須磨盡世間人。
雲門拄杖化為龍。飛入曹溪硯水中。鼓得風雷動天
地。依然皓月掛長松。
無位真人乾屎橛。正法眼藏破沙盆。爭似曹溪寧馨
子。金香爐下鐵崑崙（此本心悼偈之句也）。
<other>次淨慈平山贈祖灊首座韻</other>
長憶盧公倚石屏。無邊風月滿懷清。何如智覺懸宗
鏡。半座平分接晚生。
湖上千峯列翠屏。湖中秋水帶霜清。永明宗旨無今
古。細浪含風取次生。
<other>次龜峯道元韻悼薦福竺源禪師</other>
戴角披毛異類身。全生全死顯全真。巢湖水涸魚龍
泣。去作他方轉化人。
五濁波中駕鐵船。須彌峯頂浪滔天。一聲鐵笛三千
界。彈指人間八萬年。
<pb n="432"/>
去無所去與麼去。法門折却擎天柱。來無所來應再
來。煩惱海中傾法雨。
鐵蒺䔧椎當面擲。優曇鉢華火中開。可憐滯[殼-一]迷封
者。盡逐聲前句後來。
大闡宗風只一拳。蕩除露布葛藤禪。南巢湖頭五六
月。氷滿長街雪滿天。
黃金真人鐵面相。弗立一塵重掃蕩。涅槃城外展生
機。春風不在花枝上。
入佛何妨又入魔。知他為我我為他。定盤星上論輕
重。斤兩元來不較多。
宗說俱通不二門。當機一喝怒雷奔。金圈栗棘閑家
具。驗盡師僧鐵鶻崙。
巢湖番水定宗綱。引得波旬笑一場。三際斷時心行
滅。通身是口錯論量。
真誠意思脫空歌。減處成添少處多。萬里碧霄雲散
盡。一輪霜月照松蘿。
<other>寄九巖道純兼簡石佛清遠</other>
石佛擡眸看九巖。弟兄情分自相諳。遙知話到難難
處。抹過前三與後三。
春雨春山箏蕨肥。不知塵世有危機。何當借與安禪
石。同看孤雲自在飛。
<other>聞明巖穆菴出世</other>
衣到松源更不傳。一生只是捻空拳。如今兩手都分
付。密意明明在汝邊。
<other>送忠藏主</other>
暮春燈下重相見。話到三更又四更。待得鷄鳴便分
首。大江東去不勝情。
<other>寄景山岳雲</other>
無愧軒中無愧翁。將無作有自融通。誰知千里同風
事。不在玄沙白紙中。
屋裡溪聲屋外山。一心不動萬機閑。只知坐得蒲團
穩。不覺高風滿世間。
<other>悼定慧大方</other>
佛日西傾不奈何。奮身揮起魯陽戈。向來入空操戈
者。火後爭收設利羅。
彩鳳翻空出盛時。金烏爍破五須彌。全身跳入火中
浴。後世無勞問髓皮。
吾衰不復夢周公。公識吾衰豈夢中。勝熱高風冠今
古。硯池無底火燒空。
善惡由來只兩岐。閉眸作夜亦奚為。鄭公筆力堪扛
鼎。來寫禪師活化[石*((白-日+田)/廾)]（按鄭明德所撰銘。其略云。至正十六年春。師出世住平江定慧。
時方兵興。戎旅占住佛屋。緇徒多戚戚者。師曰。何不休去。歇去。師語默跌宕。不可測識。謝院事。客靈岩山華首
座房。盛稱路總管周侯義卿之賢。且曰。我將火化。須侯作證明。十八年九月八日。侯以郡事登靈岩山時蘇錄
判善長。賈典史天瑞從。師聞侯至。欣然出迎。陪侯夜話曰。某將此月十四日。即此山火化。侯其為我證明。兼吾
教下衰。侯念佛世尊付囑國王大臣。為法外護。侯慎無忘此言。至十三日。復以詩寄侯。詩曰。昨日岩前拾得薪。
今朝幻質化為塵。慇懃寄語賢侯道。碧落雲收月一痕。侯雖得詩。亦未深信。復以偈決別眾人。是夜請於華乞
以燥薪疊高棚。仍借一龕坐去。華謂薪當從命。龕則無有。指前一木床語華曰。此亦足矣。華如師言。十四日朝
登殿與眾僧別。即登柴棚兩[褒-保+昍]皆析燥薪。薪得火即烈燄熾然。於大火聚中。其祝香有日。靈苗不屬陰陽種。根
本元從劫外來。不是休居親說破。如何移向火中栽。於烈燄中。度數珠與華曰。聊當記憶。於是僧俗四眾。始驚
信拜禮。煙燄所至。多得舍利且聞異香。身盡火滅。骨骸不壞者二。舌根齒牙。侯聞驚怛不已。為悼章二。且為建
塔靈岩。乞為之銘云云。別眾偈曰。前身元是石橋僧。故向人間供愛憎。憎愛盡時全體見。鐵蛇火裏嚼寒氷。
<other>兵後過三塔即事</other>
雨後鴛湖入望長。巋然猶是魯靈光。有無願力如何
說。只聽風甌為舉揚。
<other>次韻答景山南洲</other>
空盡塵緣一草菴。且無佛法許人拈。蘭峯老子情懷
好。華偈時時到水南。
大是招提小是菴。最關情事未曾拈。一千七百野狐
話。今日何人在斗南。
<other>志清隱至贈以四偈</other>
未來相見早開懷。何用橫機拶險崖。竺國不傳唐土
信。自家門裡隔天涯。
二十年來話始圓。不知竇八布衫穿。掀翻海岳求冤
<pb n="433"/>
對。擘破虗空作兩邊。
大而無外小無中。明暗雙忘體用空。薩埵競酣三昧
酒。獼猴自具六神通。
天無四壁地無門。栗棘拈來吐又吞。百草頭邊千聖
眼。祖翁一箇破沙盆。
<other>次韻答雪崖</other>
森羅萬象作參隨。北斗南辰位弗移。瞥轉機輪上頭
看。此心只許老胡知。
話頭那復究離微。妙處難教佛祖知。一片雲間不相
到。轉頭人境已都非。
不用欣欣不用悲。今何時也古何時。九還丹外無真
藥。換盡凡胎莫厭遲。
處世難為是強顏。有懷須到古人間。閑人自有閑人
骨。不是閑人不易閑。
三界無家總是賓。道存何處不相親。滿身塵土寧須
洗。洗到無塵正是塵。
水因風動靜無時。山與雲高不自巍。彼我兩忘心跡
泯。杳然長與世相違。
<other>次前韻答芷首座</other>
無邊風月自追隨。看盡江山脚未移。楖栗杖頭消息
在。莫教容易使人知。
鶻眼龍睛妙入微。未曾拈起已先知。五年隔闊重相
見。一句當機掃百非。
方今佛法最堪悲。正是叢林掃地時。誰與天宮問彌
勒。利生時至莫教遲。
幾年不得見氷顏。只隔俞溪一水間。看得清平時節
近。未應長似老僧閑。
荒郊無可燕高賓。道術相忘意自親。提起祖機千七
百。幾何曾未透金塵。
平田淺草轉身時。蹈著孤峯萬仞巍。莫怪南堂衰颯
甚。從來無順亦無違。
<other>懷仲文覺民一宗三弟</other>
大雄山脚斷飛鴻。華頂峯頭路不通。七十二翁天一
角。隣雞三唱五更鐘。
<other>次韻答景德雲海法兄</other>
白粲挨開苜蓿盤。貫華翻水墨光鮮。早來打鼓普請
看。塞破華亭載月船。
<other>常山銘贈真藏主</other>
猗與常山。不變不滅。寂然靈然。有若其截。匪見其始。
孰覯其終。鑽之仰之。維堅維隆。既極其踵。復徹其頂。
廓然大觀。默然自領。華開葉落。春去秋來。一瞬萬古。
惟常山哉。
<other>坐禪銘示琳藏主</other>
四威儀中。唯坐最安。眼如木𣔻。口似磉盤。外絕諸緣。
內心無喘。三際泊然。一真自見。父母未生。是此面目。
了了常知。不背不觸。我即諸佛。諸佛即我。猛著精神。
毋事慵惰。昏荒睡眠。癡暗之獄。馳驟攀緣。猿馬之屬。
性體昭廓。前境自忘。隨機應變。光明之幢。
<other>虗白銘示杲侍者</other>
一真法界。含吐十虗。洞然明白。不隔毫[釐-未+牙]。即虗即實。
即白即黑。性相平等。體用俱寂。寂而常照。以觀其徼。
照而常寂。以觀其妙。行住坐臥。不離是中。是謂無用
之用。熾然作用無功之功。大哉聖功。爾道人果入此
三昧於一切法乃得自在。
<other>瑞田銘贈祥上人</other>
惟我瑞田。不耘而秀。靈根固深。異苗翻茂。匪术匪芝。
芳騰四時。合乃同頴。分而兩歧。雨露霜雪。不失其節。
刈穫舂炊。慰彼飢渴。詎田能瑞。我瑞于田我亦。何有
化育。之元。
<other>清隱銘贈志藏主</other>
水之清能鑑乎物。心之清。物莫我汩。吾固知隱於道
者與時偕行。不悖不忽。政不在食首陽之薇。而後見
夷齊之風骨。噫嘻。碧海澄秋兮神山突兀。
<pb n="434"/>
<other>少林銘贈効藏主</other>
道人伊何。少林是效。行解相應。宗說俱到。三乘教外。
獨傳此心。芳聯𦦨續。耀古騰今。舍而他之。無乃自欺。
反己而觀。物莫我遺。觀者何人。心是何物。斫水求痕。
捫空揣骨。心思路絕。言語道斷。廓然現前。月當霄漢。
大哉少林。列聖所欽。八紘無際。萬年垂陰。
<other>友石銘贈琪侍者</other>
有美如琪。而友于石。磨錯之至。光潤外射。豈無厥質。
昧于脩治。日月既逝。悔亦奚為。士之於道。其可自忽。
念茲在茲。前佛後佛。
<other>此宗銘贈任首座</other>
猗與此宗。天然而妙。無正無偏。有用有照。如大火聚。
不可近傍。如塗毒鼓。聞者皆喪。一門超出。萬古徽猷。
鷲峯倒卓。曹溪逆流。
<other>竺先銘贈元侍者</other>
威音已前。五竺之先。是第二句。孰知其然。釋迦未出。
達磨未來。拈華了也。斷臂何哉。於此透脫。全機與奪。
上下四維。橫該竪抹。優曇鉢華。九枝秀草。青天冥冥。
紅日杲杲。
<other>聽松軒銘贈聞首座</other>
松本無聲。因風而鳴。乃若廣樂。張之洞庭。我耳本靜。
物來斯應。心精遺聞。默默自領。彼既無作。此亦奚受。
一根返元。六用仍舊。松之青青。風之冷冷。爾聲爾色。
孰經孰營。聲不自聲。色不自色。由我見聞。乃彰爾德。
爾德不有。我心亦空。淨洗兩耳。聽此松風。
<other>北窻銘贈旻首座</other>
北窻下羲皇上。寂寥寥明晃晃。有清風來莾蒼。琴無
絃松自響。或禪那或梵放。不求真不斷妄。忘能所滅
影象。擔板漢難近傍。擬入門拶折髈。
<other>西軒銘贈立信中</other>
少室西來。單傳直指。以心印心。如水入水。後代兒孫。
以曲為直。不辯東西。豈知南北。非信不立。道在其中。
神而明之。廓然大通。是故此軒。以西自榜。有問如何。
痛領一掌。
<other>蒲室銘示毅本中</other>
猗彼道人。編蒲養親。直以佛法。⿱田廾之雲門。法有以付。
親有以報。古之今之。是則是效。我築是室。以名配實。
巨屨小屨。惟縝惟密。粥之得金。甘旨是任。匪甘匪旨。
聊慰我心。舊蒲既盡。新蒲既續。事親之心。何日而足。
臥氷泣笋。勞而罔繼。惟此室蒲。欽于世世。
<other>心華室銘贈吾藏主</other>
異哉此室。燦然心華。萬境空寂。三際不譁。極小同大。
隱若毗耶。客來問法。活火煑茶。視彼一默。殆無以加。
於斯妙悟。智山法芽。趣解脫道。住法王家。我作銘言。
永矢弗誇。庶幾覽者。隳彌戾車。
<other>真際銘贈詣首座（道初）</other>
凡厥有生。同一真際。覺妄為因。能所斯蔽。既失正覺。
反合塵勞。棄本逐末。舍父而逃。從冥入冥。由妄續妄。
苦海沉淪。死生流浪。豁然靈悟。合本妙覺。覺妙元明。
無脫無縛。真以妄立。妄滅無真。凡名聖號。幻影毛輪。
幸自元無。若為打破。更問如何。泥多佛大。
<other>覺照銘</other>
覺而常照。照而常覺。一性圓明。萬機昭廓。覺者為誰。
照者何物。能所頓空。全體出沒。不於三界。而現身相。
乃知此室。無背無向。經行坐臥。常在其中。匪召而應。
風虎雲龍。
<talk>硯銘并序</talk>
雲岩經藏記。黃太史為死心禪師作也。有以其親墓
誌。劖于[石*((白-日+田)/廾)]陰。死心見而詬之。辟歷析其半為燼。而
藏記儼然。厥後藏殿回祿。[石*((白-日+田)/廾)]亦不存。抑有數爾。天曆
間治殿基。僧於深土得小片。吾友秀實翁求得之。斵
而為硯。三分其厚。廣則十倍之。縱又倍其廣之半。秀
潤如紫玉。背有佛字。實魯直書也。求余作銘。銘曰。
<pb n="435"/>
火炎崑岡。玉石俱焚。其不壞者。粹然而溫。斵而為硯。
天葩吐芬。覆視其陰。有佛之文。匣而藏之。不見其跡。
炳然金軀。隱于聚墨。善知眾藝。四十字母。於以發之
以迪群有。
<other>性空銘</other>
諸法本來。空無自性。一句當機。十方普應。四十九年。
橫說竪說。石上栽華。水中捉月。作是觀者。名為正觀。
翠微禪板。臨濟蒲團。
<other>密室銘</other>
於穆是室。綿綿密密。八面四方。針劄不入。別有一機。
電激星馳。大千剎海。不隔毫[釐-未+牙]。左轉右轉。即隱即顯。
山冷雲寒。波澄月現。
<other>大冶銘</other>
大冶洪爐。星飛火迸。點鐵化金。鍛凡鎔聖。萬鈞之器。
何莫由斯。一模鑄就。豈假鉗鎚。不有其體。孰彰其用。
道合乾坤。風行雷動。
<other>介石銘</other>
孰據於德。介然如石。將從之遊。以究厥極。石兮石兮。
其介若此。人兮人兮。胡不相似。我心匪石。不可轉也。
地老天荒。孰知予者。咨爾介石。持之有常。匪玉其蘊。
而有耿光。
<other>則堂銘</other>
我此法門。以悟為則。一室洞開。中虗外寂。絲毫繫念。
瞥起情塵。六鑿交闘。三途業因。一心不生。萬境自淨。
燕坐其中。是大圓鏡。愽山煙滅。午鼎風傳。草深一丈。
真規凜然。
<other>知足軒銘贈燈藏主</other>
受想坑穽。色聲鴆毒。何以處之。安分寡欲。智照戶牖。
法堂床褥。壞衲纏身。甘露實腹。澹然無營。物莫我瀆。
月冷風高。山明水綠。是故此軒。名曰知足。
<other>鑑止軒銘</other>
欲觀乎動。必鑑其止。我性本靜。有若此水。前波既息。
後波不隨。鑑兮鑑兮。清且漣[漪-大+(立-一)]。六窻洞開。宿雨初霽。
止兮止兮。海印三昧。
<other>性空銘</other>
自性元空。不可描貌。一念不生。何其昭廓。清淨本然。
周遍法界。入此法門。自忘知解。寒烈𦦨。槁木陽春。
聖凡情盡。覿體全真。
<other>白雲山舍銘贈塤書記</other>
青山之青。白雲之白。舍於兩間。亦孔之適。實際理地。
不受一塵。而山而雲。幻影毛輪。舍者為誰。適亦何有。
一心不生。萬法無咎。三際一息。大千一區。吾非斯人。
其孰與俱。
<other>涵春室銘</other>
我此環堵。中虗外密。一爐松火。半窻紅日。擁衾而坐。
展脚而睡。豈不懷思。立雪斷臂。仰高而跼。俯厚而蹐。
融融涵春。乾乾夕惕。
<other>山堂銘</other>
天目之山。綿亘千里。磅礴逶迤。屹然東峙。偉哉崇福。
踞乎其陽。惟茲夢菴。始搆斯堂。八窻既闢。萬景献酬。
亦有師賓。能如西丘。西丘已矣。遺風亹亹。何以銘之。
高山仰止。

了菴和尚語錄卷第七

<sarticle>了菴和尚語錄卷第八</sarticle>

<other>法語</other>
小師比丘　景毅　大圓　等編
<other>示欽維那</other>
士之慕於道者。日用敻然與流俗異。鞠其所存。未始
不由忱信痛敬。而能致然者。雖安利勉行之不同。其
為敬信則一也。何則非敬則無以起信。非信無以成
<pb n="436"/>
敬。始於一念。終於永刧。而莫我渝者。其唯大丈夫哉。
嘉禾欽維那。頃甞從予遊。澹靖淳謹。切切於斯。乃以
敬菴榜其室。求余發其義。以道其至。庶幾不陷於邪
妄之域。予既憐其誠而壯其請。謂之曰。大哉敬乎。三
世聖人。歷代開士。莫不自此而出。三千威儀。八萬細
行。莫不自此而生。神通光明。辯才智慧。菩提涅槃。真
如解脫。莫不由斯而起。三途六趣。生死輪回。煩惱塵
勞。無明惡業。莫不由斯而斷。斷無所斷。無所不斷。起
無所起。無所不起。生無所生。無所不生。出無所出。無
所不出。如是了知。如是成就。於法於心。離諸執著。所
謂是真精進。是名真法供養如來。豈惟天台智者。親
見靈山一會。儼然未散。當知山僧即今與汝。向多寶
塔中。平分半座。如是如是。雲開日出。不如是不如是。
地裂天崩。如是中有不如是。不如是中却如是。打失
鼻孔。換却眼睛。欽維那。惺惺著。他時後日。莫受人謾。
<other>示寶藏主</other>
學此道者。大貴精敏而沈潛。精敏而不為物惑。沉潛
而不與物競。不為物惑。則虗而靈。不與物競。則寂而
妙。然精敏沉潛。亦豈易至哉。良由內見通明。前境湛
淨。莫非夙有靈骨。具大智慧。觸境遇緣。不待照燭。而
諸法自泯。六根互用。一體同觀。不滯不著。離諸色相。
所以觀自在。行深般若。而五蘊皆空。度一切苦厄。便
是者个時節。者个時節。不從人得。只消日用現行。常
自撿點。世出世間。何處有一法可得擔帶。直是淨裸
裸赤洒洒。上無攀仰。下絕己躬。常光現前。壁立萬仞。
如大火聚。一切物近傍你不得。如太虗空。一切物栖
泊你不得。自家涵養。資人鍛鍊。却要就本色爐排。惡
辣鉗鎚。發大勇猛。不退不怯。自然久久入妙。堪為法
器。非惟自利。亦可利人。回入塵勞。普攝群有。總是菩
薩不思議解脫境界。又何佛法玄妙。向上向下之足
芥蔕耶。古人道。得坐披衣。向後自看。決非小緣。却須
努力。
<other>示杲藏主</other>
學道之士。為生死未明。尋師決擇。自非志量宏遠。氣
岸卓絕。未免半信半疑。半進半退。終而無益。李都尉
云。參禪須是鐵漢。著手心頭便判直趣無上菩提。一
切是非莫管。須是恁麼始得。
人身難得。正法難逢。既得人身。又逢正法。於此不堅
確勇猛。究竟到百了千當處。誠為無知人也。無知之
人。與草木何異。以余觀之。草木尚有用。無知之人。將
焉用乎。無用且置。然而自暴自棄。汩沒生死。何時而
出。可痛惜也。
禪是斷生死底刀子。禪是解執結底觽子。禪是辯妍
醜底鏡子。禪是斬邪妄底劍子。禪是伐荊棘林底斧
子。禪是破怨敵底䇿子。禪是成佛作祖底本子。以故
佛祖依之而建立。眾生由之而得度。禪之功用若此。
可不盡心乎。不盡心則不得其力。不得其力。則勞而
無功。勞而無功。則不見禪之真體也。不見禪之真體。
則無以為人。無以為人。則慧命斷絕。慧命斷絕。則何
以為僧耶。佛者覺也。自覺覺他。覺行圓滿。可謂了事
大丈夫矣。今世學佛而不知佛道之廣大周備。則誠
為忝竊耳。豈有奇男子。肯為忝竊哉。
古德云。設有一法過於涅槃。吾說亦如夢幻。自非得
夢幻之真。則不足以見涅槃之體。涅槃之體尚不見。
況過於涅槃者耶。除非知有。莫能知之。
古人垂一言半句。政在解黏去縛。抽釘拔楔。豈有實
法繫綴於人。多見學者。執指為月。求玄妙求解會。以
當宗乘。深可憐憫所以此事在上根利智。見不為難。
稍若機器陋劣。加以怠墯。棄本逐末。則無有得期。真
自外也。
龐老云。但願空諸所有。慎勿實諸所無。此語最好。苟
能以此為心。則得無限力也。
心性無染。本自圓成。但離妄緣。即如如佛。迷則違真
<pb n="437"/>
逐妄。悟則舍忘歸真。到得真妄雙融。迷悟無寄。然後
隨緣消舊業。任性樂天真。興慈運悲。拯濟孤露。忘能
所滅影象。為過量人。住過量境界。作過量事。豈不綽
綽然有餘裕哉。
<other>示快藏主</other>
王老師道。盡大地覔个痴鈍人難得。軒知此事不可
以聦明靈利。計較機謀而得。學道之士。死却偷心。百
不知百不會。如土人木偶。一念萬年去。一條白練去。
古廟香爐去。始有少分相應。死得絕氣息了。忽然猛
省。如睡夢覺。如蓮華敷。歷劫未明之事。廓爾現前。百
千神通門。百千三昧門。乃至一切戒門定門慧門。悉
自具足。然後靠著本色咬猪狗宗師。相與入泥入水。
上刀山入火聚。鼻孔相挨。眉毛廝結。徹頭徹尾。同死
同生。拳來躍去。喪却目前機。脫去胸中物。回視三世
諸佛。歷代開士。天下老和尚。所有伎倆。不勘自敗。等
閑拈一莖草。作丈六金身。將丈六金身。作一莖草。收
放自在。殺活縱橫。設使德山臨濟。雲門趙州。再出頭
來。也須斫額有分。自餘半青半黃。依草附木精靈。望
涯而退不在言也。扶桑快藏主。天資俊敏。而能下遲
鈍工夫。蓋從道場雙峩大爐排中。鍛鍊已久。不妨是
一枚法器。將還本國。接物利生。卒未能相見。欲得法
語。以助進修。觀其趣向。決不肯辱師友負初心。乃為
書此。若是無智人前。又安敢妄通消息哉。
<other>示景維那</other>
古來行脚高士。為生死未明。尋師訪道。賣却布單。不
問千里萬里。但有本色宗匠。可以依歸者。杭深梯險。
不惜軀命。以從之遊。冀其一言開發蒙昧。至於大安
樂田地。而後推以及物。非所謂遊州獵縣。看山門境
致而已。近日法道陵替。居師位者。出於僥倖。不本宗
猷。歆艶浮名。循習齷齪。務多其類。以為接人。新進後
生。一乍入眾。無所知覺。撞入網中。不能自出。將謂。宗
門事止於此。政如經鮑魚之肆。不知與之俱化耳。餘
波末流。靡所不至。抑少室之道。廢興有數乎。然而諸
方大剎。星羅棊布。又焉敢謂盡無作者以拯淪溺。殆
恐魔強法弱。蔑如之何耳。豈不見。大愚和尚云。大家
相聚喫莖虀。若喚作一莖虀。入地獄如箭射。者个便
是楊岐金剛圈栗棘蓬底消息。蓋從上諸祖。垂一機
示一境。莫非與人解粘去縛。抽釘拔楔。初無二致。所
以雲峯悅禪師。服勤既久。用心益固。及乎打破漆桶。
走上方丈。忘納其屨。大愚望見之便云。維那且喜大
事了畢。看他先德。一啐一⿰口豕。直是透頂透底。總似今
時。何處有宗門事耶。建溪景維那。方事徧參。求語為
龜鑑。會余謝事杜門。而請不已。不覺引起葛藤。亦何
異靈龜曳尾哉。
<other>示世侍者</other>
世出世間。只一句子。逆順縱橫。無有不在此中也。得
之於心。應之於手。則八萬四千塵勞。塵塵解脫。八萬
四千法藏。法法全彰。可以津濟四生。可以梯航九有。
不著佛求。不著法求。不著僧求。但能於趙州狗子佛
性話上。啐地折剝地斷。自然百了千當矣。其或未然。
莫道坐破七个蒲團。走徧四天下。於此事料掉沒交
涉。世侍者為者一句子使得來。大唐國裡。東尋西討。
大似趨越首燕。不知不覺。被人指到山僧處。喫了多
少鈍置。看渠儘自耐得拳躍。所謂大冶精金。應無變
色。昔大隋參七十餘員善知識。於其中間。具大眼目
者。只有一二。且作麼生是具大眼目者。於斯了了。始
可罷參。脫或躊躇。鄉關萬里。
<other>示煜藏主</other>
我觀如來大光明藏。出生一切諸光明海。若聖若凡
情與無情。無有不具此光明之體。顯示此光明之用。
本末全收。卷舒無碍。自利利他。無有窮盡。如大日輪
升于虗空。普照一切。無有分別。能照所照。二俱空寂。
而諸有情。資其照臨。各各成辦。所作事業。從始洎終
<pb n="438"/>
各不相知。亦不相借。殆不知所以然而然。而於日光
明照無所虧減。斯蓋本有靈明。非從他得。而昧者不
悟。豈終昧也夫。儻能一念回光。便同本得。故曰。道不
遠人。即心而證。其不然哉。
<other>示化主</other>
僧問雲門。如何是塵塵三昧。門云。鉢裡飯桶裡水。靈
利漢。向者裡。驀提得去。直饒攪長河為酥酪。變大地
作黃金。供養你。也未為分外。其或未然。幸有七佛已
前。一段奇特大事。不妨信受奉行。左穿通衢。右入聚
落。拶透千門萬戶。撞著一箇半箇。徹底知音。便見所
作已辦。滿載歸來。教他一眾。飽[(鼻-丌+(十-〡+儿))*勾][(鼻-丌+(十-〡+儿))*勾]地去。豈不快哉。
靈岩山中。自圓照慈受闡化之後。未曾有用這一著
者。山僧此來承乏。比及三年。方外高人。來茲道聚。朝
鐘暮鼓。粗成叢林。不謂丁茲歉歲。糧食既匱。而戶外
之屨益增。却之弗可。延之無術。念念欲棄去。忽思量
妙喜樹倒胡猻散之語。以告二三友。忽徑山霖首座。
雪竇璉興二藏主。翠山芾藏主。珩琅殊維那等。以持
鉢為告。余笑而謂之曰。是豈爾輩所能為哉。夫比丘
之法。內摧我慢。外絕貢高。方行等慈。鋪心如地。猶恐
觸境遇緣。有當不過處。而況有生以來。受用自在。一
旦屈己從人。未見其可。雖然。東山有云。至辱莫若乞。
至樂在無求。苟得無求旨。雖乞吾何羞。淨名道。於食
等者。於法亦等。於法等者。於食亦等。汝能毀於佛。謗
於法。不入眾數。乃可受食。行矣厚自愛。
<other>示芾藏主</other>
識心達本元。故號為沙門。非徒方服圓顱之謂也。然
心體虗寂。普應萬機。終日作用。而有不知之者。舍而
他求。求佛求祖。求禪求道。誠為顛倒。苟悟自心。全體
洞達。則不為法縛。不求法脫。便見佛祖禪道。皆具於
我。而無一法從外而至者。真了事人也。
僧問趙州云。狗子還有佛性也無。州云。無。此箇公案。
流落叢林。在學道之士。未有不提撕參究之者。於此
悟入者固多。而錯會者亦不少。五祖和尚云。趙州露
刃劍。寒霜光𦦨𦦨。更擬問如何。分身作兩段。這箇便
是見得他舌頭落處底樣子。後來佛性泰和尚云。只
一露刃劍。已一時頌了。後面三句。皆是展演之言。妙
喜深以為然。以知得底人。拈將出來。不妨唱拍相投。
言氣相合。若是承言滯句。識情卜度之徒。按圖索驥
驢年去。一大藏教。是箇切脚。且道。切箇甚麼。演祖云。
鉢囉娘。者老漢。初年行脚。見浮山圓鑑和尚。甞請益
興化卒風暴雨話。圓鑑云。我有一箇喻子。說與你。三
家村裡賣柴漢子。肩頭夯一條檐。却問中書堂。今日
商量什麼事。演祖遂低頭云。恁麼則大遠在。因見白
雲。咬破一箇鐵酸餡。直得百味具足。便如師子返擲。
動是驚人。一日三佛立問云。佛身無為。不墮諸數。和
尚作麼生說。祖云。譬如摩尼映於五色。摩尼喻佛身。
五色喻數。三佛退而議曰。者老漢。真是箇老大蟲。若
是我輩。非數紙如何說得了。殊不知過量人提持過
量事。自然不費力。豈不見。維摩會中。三十二菩薩。各
說不二法門。雲興缾瀉。莫不自謂契理契機。維摩默
然無語。文殊便乃讚云。是知無言無說。是真入不二
法門。咄。識甚好惡。要知向上宗門爪牙。鮮不爾者。無
他。見處透脫。力量充足。自然水到渠成。風行草偃。初
不費氣力也。其或見不透脫。力量不充。依墻傍壁。終
無自由分。
一大藏教。總是療狂子之方書。苟見徹本元。狂心頓
歇。自然可發一笑矣。雖然。恩大難酬。永嘉云。了即業
障本來空。未了應須償夙債。深有旨哉。
神光不昧。萬古徽猷。入此門來。莫存知解。古人之意。
終不教你坐在無魂必死之地。須知不了之人。妄認
緣塵分別影事。遺失真性。流浪生死。皆知解之咎。若
是超情離見。洞達本元。知解不存。而無幽不燭。如明
眼人。所見無碍。而摸象之流。雖競有多說。皆可憫耳。
<pb n="439"/>
<other>示道侍者</other>
大道只在目前。要且目前難覩。欲識大道真體。不離
聲色言語。言語動用。了無交涉。畢竟大道真體。在什
麼處。看他古來老宿。提持箇事。如日行空如風吹水。
靈利漢。一見便見。不假思惟。而大道真體。不間毫髮。
所謂。啐地折曝地斷。自然不借別人鼻孔出氣也。
佛祖出興。莫過為爾作箇先道。豈有法可傳授哉。故
曰。大事替你不得。小事各自承當。阿難曰。將謂世尊。
惠我三昧。不知身心。本不相代。其不然哉。二祖云。我
心未安。乞師安心。達磨云。將心來。吾與汝安。二祖云。
覔心了不可得。達磨云。與汝安心竟。政如推門入臼。
若是方鑿圓柄。則無相應日子矣。
弟子求師易。師求弟子難。從上列祖。於千萬人中。撈
漉一箇半箇。何異披沙揀金。將知真正衲僧。端不易
得。黃梅會中。有七百眾。而衣盂獨付盧行者。此事豈
可麤心。若是未得謂得。未證謂證。見勝進者。心生嫉
妬。皆增上慢之流耳。決欲究明千聖頂𩕳上一著。除
非具鐵石身心。有吞佛祖底氣槩。始堪持論。豈不見。
大隋參七十餘員善知識。具大眼目者。只有一二。以
此言之。則弟子求師。亦不易也。
<other>示琮藏主</other>
佛佛授手。祖祖相傳。莫非以心印心。將法付法。曾無
一毫自外而至者。唯是氣類相合。機感相應。發得出
來。自然出人意表。蓋本於正因。不染邪解。如芬陀利
華。雖生淤泥中。一點也霑他不著。然而真性明妙。本
自天然。一念回光。便同諸佛。豈不見。大梅見馬祖。只
於即心是佛言下。便得安樂。水潦遭一蹈。遂乃呵呵
大笑。至於雪峯輥毬。俱胝竪指。是皆向生佛未具已
前。揭示此箇無為宗旨。豈有玄妙密室分付。疑誤後
學者哉。近世法道不振。邪解紛然。各各自謂得上人
法。羅却千百眾。胡言漢語。如病狂相似。全無愧恥。而
入眾兄弟。既非正因。皮下無血。眼裡無筋。將謂佛祖
之道。止如此。[逅-口+巿]相㳂襲。蕪穢先宗。良可大息。除非宿
有靈骨。不受人謾。超然頴脫。不與俱化。日用應緣。唯
以從上佛祖為標榜。專一其心。發弘誓願。於此生中。
成就百千萬劫。莫大之事。親近一箇半箇真善知識。
入其爐鞴。受得鉗鎚。鍛鍊磨礱。洞絕瑕纇。方始是到
家時節。然後隨緣任運。推以及人。以報佛祖。庶不虗
來人間。打一轉也。
<other>示胤侍者</other>
真性心地藏。無頭亦無尾。應緣而化物。方便呼為智。
其可以有作思惟。而得之哉。直須斷却心思意想。於
一切時中。竪起脊梁。卓卓地提持古德一則話頭。善
自消息。放教精精靈靈。不墮在昏沉掉舉處。則廓徹
靈通。凝然湛寂。更不起第二念。所以道。不與諸法作
對。便是無諍三昧。永嘉云。亦無人亦無物。大千沙界
海中漚。一切聖賢如電拂。若也麤心。便謂得大安樂。
正是大病。先聖目之。為解脫深坑。有氣息底。終不坐
在這裡。真淨云。活衮衮明落落。拈便起把便撲。直下
似俊鷹快[鷂-缶+(工/山)]。其肯打死兔耶。
真不掩偽。曲不藏直。虎步龍驟。神號鬼泣。明眼漢沒
窠臼。截鐵斬釘。移星換斗。僧問國師。如何是本身盧
舍那。國師云。與我過淨缾來。僧度與淨缾。國師云。却
安舊處著。又理前問。國師云。古佛過去久矣。擊石火
閃電光。搆得搆不得。未免喪身失命。豈似如今一等
認驢前馬後。以為極則。提得一件。便從頭穿鑿注解
說將去。豈知有宗門向上事耶。且作麼生是宗門向
上事。咄。只許老胡知。不許老胡會。
聲前領旨。猶迷顧鑑之端。句後明宗。尚昧識情之表。
絲毫繫念。三途業因。瞥爾情生。萬劫羈鎻。要須如獅
子王。哮吼一聲。直使狐狸野干。悉皆屏跡。方可作本
分道流。若是隨群逐隊。醉色沉聲。一味踈狂。謾神嚇
鬼。到處逢人。亂呈懵袋道。我能我解。將他古人好言
<pb n="440"/>
句。都看壞了。從而教人[逅-口+巿]相欺誑。凌滅宗風。真是地
獄種子也。爾輩後生。趁色力強健。快須決擇教明白。
見此等人。便合敬而遠之。政不必與較得失也。但念
從無量劫來。於生死海中。頭出頭沒。今幸為人。遭逢
聖教。既披法服。粗稱沙門。試觀他釋迦老子。出胎修
道。成佛度生。所有法門。自何而起。自滅度後。大法東
漸。諸祖迭興。提持正印。甚生標格。只如道未離兜率。
已降王宮。未出母胎。度人已畢。又云。始從鹿野苑。終
至䟦提河。於是二中間。未甞說一字。且四十九年。三
百餘會。種種行相。作麼生消遣。到者裡。一法不明。翳
汝眼睛。眼睛不明。世界崢嶸。忽若一息不來。便登鬼
錄。前路漫漫。未知何往。良可痛心。故先德以生死事
大。無常迅速。切切於懷。大事未明。如喪考妣。大事已
明。如喪考妣。豈有閑情。安為雜事哉。
<other>示興藏主</other>
宗門中事。只貴真參實悟。不消嗄地一聲。自然透頂
透底。若未得這一解。未免方寸間[鬱-山+止][鬱-山+止]地。不得快活。
譬如患病之人。本為風寒所摶。驀地得一服良劑。出
得一身白汗。知他四大有許輕安耶。既得輕安。却須
保養神氣平復。方禁得磕⿰翟支。萬一失守。舊病復作。則
不可救也。僧問雲門。如何是佛。門云。乾屎橛。這裡悟
去。豈不快哉。儻涉思惟。白雲萬里。
但得本莫愁末。何謂本何謂末。識心見性是本。說禪
說道是末。你若識心見性了。信口而說。信脚而行。無
非禪道。苟遺其本而取其末。所謂業識茫茫。無本可
據。
學道之人不識真。只為從前認識神。無量劫來生死
本。癡人喚作本來人。學者不善區別。妄認識心。以為
自己。教中所謂。認賊為子。其家財寶。終不成就。淨名
云。法離見聞覺知。若行見聞覺知。是則見聞覺知。非
求法也。六祖大師云。聞見覺知無障礙。聲香味觸常
三昧。如鳥空中只麼飛。無取無舍無憎愛。這箇始是
到家說話。要得相應。一念未興已前。急著眼看。咄。
學此道。只貴脚蹈實地。靠實而行。若纖毫許掠虗。總
落魔界。打頭一著。且論見地明白。不受境惑。十二時
中。便得力也。你若見不透脫。如何做得過量邊事。古
德道。設有一法過於涅槃。吾說亦如夢幻。若是己眼
未開。如何會得。是他向上人行履處。如金剛𦦨。如猛
火聚。無你近傍分。不是強為。法如是故。
佛法本無玄妙。只是自家本分事。只為拋家失業。竛竮
日久。一乍入門。覺得奇特。及乎穩坐家堂。一切境
界。莫匪尋常。自然不驚怪也。臨濟云。元來黃檗佛法
無多子。便是這箇消息耳。
佛道懸曠。久受勤苦。乃可得成。不是見得會得了便
休。是他先聖。入水入泥。安住無功用。大人境界。其可
麤心乎。末世比丘逴得些子影響。便謂百了千當。經
不看佛不禮。一味貢高。妄自尊大。圖人贊歎。以規利
養。[逅-口+巿]相欺誑。習以成風。真可憐憫。有志之士。政須以
古人為標榜。慎勿隨順顛倒也。
<other>示燈藏主</other>
從上佛祖。開示此道無過使人各了本心本性。不為
外物所誘。即是出世邊事。非謂別有法可傳授也。但
於日用二六時中。猛著精彩。虗明寂照。截斷諸緣。澹
泊無為。而不碍汎應。則工夫純熟。打成一片。不妨隨
自己力量而行。但有一毫利益於人之事。勇而為之。
無利益事。自不復作。亦無能為所為之相。迥絕功勛。
功勛絕則損益之念不興。然而逆順境界。不著照了。
當體寂滅矣。祖師云。心隨萬境轉。轉處實能幽。隨流
認得性。無喜亦無憂。一種平懷。泯然自盡是也。古德
提唱一言半句。皆為慈悲之故。發揮千聖著眼不及
處一著子。以破後昆之情執。貴圖作箇洒洒落落底
漢。豈有毛髮玄妙。可祕重哉。後世庸妄素無知識。將
謂。有佛有法。有禪有道。可以傳授。奴郎不辨。玉石不
<pb n="441"/>
分。東奔西馳。隨聲逐色。業緣成熟。流入魔黨。各各自
謂。得上人法。[逅-口+巾]相欺誑。自悞悞他。良可太息。除非宿
有靈骨。不受渠謾。直似玄珠下於濁水。不與俱化。則
救得一半耳。大凡學佛學祖。直須所見所行。出他一
頭地始得。脫或徒有其言而無其志。所謂。身雖出家。
心不入道。究竟為邪師所攝。無疑矣。古人云。為高必
因丘陵。為下必因川澤。衲僧家一出一處。可不慎哉。
<other>示覺首座</other>
曹溪流非止水。一滴忽來千波競起。灼然是有這箇
道理。若是力敵勢均。不言可知。稍涉思惟。白雲萬里。
如今未到箇般田地。不免喚作移換人。須知宗門中
向上事。斷斷是別。直饒究竟到不疑之地。苟大法不
明。總成土苴。豈不見。興化在三聖處作首座。甞云。我
向南方行脚一遭。拄杖頭未曾撥著一箇會佛法底。
雷聲浩大。三聖聞得。乃問。你具什麼眼。化便喝。雨點
全無。聖云。須是你始得。是何心行。化休去。咄。聖亦休
去。咄。大覺聞得。乃云。爭得業風吹到大覺門下來。化
後到大覺覺。請為院主。蓋與大覺元是同參。一日覺
喚院主。我聞你向南方行脚一遭。拄杖頭未曾撥著
一箇會佛法底。你具什麼眼。探竿影草。化便喝。不勞
再勘。大覺拈棒。化擬議。有甚用處。覺便打。矢在弦上。
不得不發化又喝。棺木裡瞠眼。覺又打。灸瘡痕上重
著艾炷。化明日從法堂上過。覺喚院主。我直下不疑
你昨日兩喝。你為我說來。為人須為切。化云。某甲於
三聖邊得箇賓主句。總被師兄折倒了也。與某甲一
箇安樂法門。老鼠入牛角。覺云。者瞎漢。來者裡納敗
闕。脫下衲衣。痛與一頓。殺人須見血。化於棒下。識得
臨濟在黃檗處。喫棒底道理。精金百煉。要須本分鉗
鎚。豈是麻纏紙裹底生活。者一段說話。蘊在[(曷-曰)/月]中。有
年矣。未曾敢容易對人拈出。法姪本心覺首座。自曹
溪分座而來。頂門正眼。爍破四天下。雨窻拈出。以資
法喜。明日東還。見老松月。却煩借問。如今何處。有者
箇消息。不妨因風語我。幸甚。
<other>示暢藏主</other>
實際理地。不受一塵。理隨事變。萬行門中。不捨一法。
事得理融。事得理融也。寬廓非外。理隨事變也。寂寥
非內。古來達士。學到聖凡情盡。自然體露真常。遇物
應緣。觸目無滯。猶未是向上人行履處。所以雲門大
師道。直得盡乾坤大地。無纖毫過患。猶是轉句。不見
一色。始是半提。更須知有全提時節。一般漢。認得些
子影響。便乃稱楊稱鄭。眼空四海。疑悞後學。出佛身
血。若是眼裡有筋底。終不肯受他籠絡。舉一步抹過
千聖頂門。拈一機捩轉衲僧鼻孔。豈特天魔外道窺
覰無門。便是四七二三斫額有分。豈不見。岩頭參德
山。纔跨門便問。是凡是聖。山便喝。頭便禮拜。洞山聞
云。不是奯公。也大難承當。頭聞云。洞山老漢。不識好
惡。我當時一手擡一手搦。又不見。德山見溈山。直上
法堂。東西顧視云。無。無。便下去。至山門首。復云。也不
得草草。再具威儀。上方丈相見。便云。和尚。溈擬取拂
子。德便喝。背却法堂。著草鞋便行。至晚溈問首座。新
到在麼。座云。當時便去也。溈云此子已後向孤峯頂
上。盤結草菴。呵佛罵祖去在。你看他古人。一挨一拶。
略露風規。非唯虎驟龍驤。直得天回地轉。豈似今時
叢林。無著眼處。政不知。諸大老向什麼處去也。雪竇
暢藏主。東嘉俊流。有志相從。江心無言。春雨無際。僊
岩仲謀。作偈督遣之。業已成行以母病中止。未幾會
余謝事巖頂。甚不自滿。茲來南堂。道義真切。因出三
老之偈。余為和之。既而又欲法語為隨身儆戒。不惜
口業。忉忉怛怛。寫此一絡索。使其知有宗門體裁。脫
若一念相應。蹈著實際理地。遊戲萬行門中。涵養磨
鍊。無滲漏絕依倚。撞著咬猪狗手段。千盤萬折。透出
金鎻玄關。然後轉向德山巖頭。洞山雲門。心眼不及
處。插得手。豈不是一員本色道人耶。到者裡。方知從
<pb n="442"/>
始洎終。未甞不與山僧把手共行矣。又何親踈遠近
之足云乎哉。
<other>示祖灊首座</other>
大丈夫秉慧劍。般若鋒兮金剛𦦨。非但空摧外道心。
早曾落却天魔膽。此永嘉大師。見曹溪後。顯發自得
自證三昧。以示後人之語也。看他初到曹溪。繞床振
錫底氣象。直是卓絕超邁。故其所得。不在一切人下。
雖與一切人同處。一切人搆他不得。除非同得同證
者。瞥爾相逢。一挨一拶。略露風規。自然驚天動地。豈
似今時兄弟。猥𤨏傝䢇。傍人門戶。記持野狐涎唾。到
處討人商量。貴圖口裡有得說。手裡有得寫逞能逞
解。以當參學。將謂少林直指之道。如此而已。誠為苦
屈。教中所謂。棄却百千澄清巨海。唯認一浮漚。目為
全潮。可憐也哉。當此法道下衰之秋。全藉有志朋友。
發勇猛心。立深重願。將從前所蘊。惡知惡覺。盡情颺
向他方世界外。內不放出。外不放入。寂寂惺惺。不與
一法作對。超然任運。兀爾忘緣。行住坐臥。常將生死
事大。無常迅速。時時舉覺。脫或向眼不見鼻孔處。見
得眉毛在眼上。則體本無生。了即非速。豈永嘉所得
專美哉。到此境界。却須靠著本色宗匠。爐鎚鍛鍊。敲
打出來。不妨是箇法器。堪以荷負宗門。至於從上佛
祖機緣。無問平易險峻。深密淺近。相應不相應。瞭然
如人飲水。冷暖有不俟言而知矣。然後沉浸涵養。日
久歲深。力量充足。日用應緣。縱橫得妙。為人自為。總
在其中。日損日益。初無二致。此乃文殊普賢大人境
界。決非陋劣種性。所可企及者也。
<other>示壽藏主</other>
先輩心泯志。深山窮谷中。木食㵎飲。其為枯槁。有
不可勝言。而處之自若者。自非明見本體。與佛祖同
一受用。其能致是哉。蓋緣末上根脚下打辦得乾淨。
而宿有靈骨。稟大智願。一出頭來。便自頴脫。古今天
地。古今日月。古今人倫。何古人所能。今人莫能彷彿
耶。且誵訛在什麼處。竊甞觀之。大凡今人。自始至終。
鮮有且正因者。剃染行脚。撞入邪師惡友群類中。見
聞覺知。無非聲色交互之事。雖有菩提種子。不能發
生。究竟熏鍊成熟。築底是箇業識團子也。所得既是
不真。觸著則是非人我。得失欣厭。交戰於胷中。因循
苟且。[逅-口+巿]相欺誑。借使千佛出世。也救不得除非自解
猛省。一刀截斷。靠著本色師友。動靜施為。一以古來
明眼尊宿為標榜。直將生死事大。無常迅速為念。理
會教徹頭徹尾。然後發揮靈智。開示後人。則不負父
母師友。生成之德耳。舍此則無所取矣。
見地明白。履踐超詣。但有所說。自然契佛契祖。契理
契機。離文字相。離言說相。坐斷千差。不存途轍。既非
心意識境界。自然風凜凜地耳。
雜華云。知一切法。即心自性。成就慧身。不由他悟。固
知心生則法生。心滅則法滅。一心不生萬法無咎。苟
不知有轉身句。未免死在平地上。故曰。平地上死人
無數。過得荊棘林是好手。虗而靈寂而妙。非用功純
一。受用自在。則不能到此境界。
心如工技兒。意如和技者。儻脚跟下不得力。則二六
時遭渠驅役。直須一念不生前後際斷。則胡猻子自
死也。胡猻子既死。得絕氣息了。自然觸目遇緣。蕩蕩
無礙。方見道用。
玄言妙語。道之末也。識心見性。道之本也。古人得其
本之大全。發而為大機大用。雷轟電掣。日照天臨。揭
揚佛祖奧旨。而使後學由是而入。雖有言語。莫非一
期方便。土苴緒餘。奈何流俗摭拾寶重以為奇特。棄
本逐末。何繆之甚。余甞論之。以箴近習之痼。當知性
體圓淨。智照洞明。一切語言。文字義理之說。或邪或
正。到家未到家。判然無可疑者。不然則為其惑耳。
山僧自幼行脚。見善知識。未甞有一點玄妙解會。在
[(曷-曰)/月]次中。但能於一切處一切時。不受人欺耳。惟其不
<pb n="443"/>
受人欺故不自欺。惟其不自欺。所以不敢欺於人。末
上下梢。只以正智獨照。然而照中無智。智中無照。以
要言之。則古人所謂。紅爐上一點雪。便是者箇消息
也。

了菴和尚語錄卷第八

<sarticle>了菴和尚語錄卷第九</sarticle>

<other>題䟦</other>
師姪比丘　海壽　祖灊　等編
<other>羅漢圖</other>
內祕菩薩行。外現是聲聞。少欲厭生死。亦自淨佛土。
住世應真五百一十六開士。莫不皆然。若夫深山大
澤。實聖賢所都。決非凡夫肉眼能見。獨天台方廣。靈
異顯著。[書-曰+(且-二+人)]者得以圖之。然又烏得其彷彿哉。以要言
之。聚沙為塔。爪畫為佛。不失為入道之漸。況精妙若
此者乎。一衲寶之宜矣。苟能返觀自心之體。廣大悉
備。四聖六凡。由之建立。三昧六通。由之發現。乾坤日
月。江海山川。由之出生。便可掩卷一笑。余尚何言。
<other>佛果禪師書</other>
佛祖傳持大事。所謂三要正印也。自非根性猛利。智
願宏遠。曷致機感相應。而能荷負哉。歷觀先世。的的
相承。耀古騰今。輝天鑑地。豈苟然耶。法運垂季。人根
益劣。假名竊位。以芘無似之身者。比比有之。未免互
相欺誑。所學既已無本。安知有建法立宗。剎生接物。
始終一節之要哉。拜讀佛果老祖所答詔公嗣書。不
勝感慨。竺芳首座。授受有自。惟勵精力行之。則古道
或尚可見也。
<other>大慧和尚墨蹟（三）</other>
才高謗起。法盛魔強。此草堂以為妙喜南遷之兆也。
因思五祖謂能大師曰。夫傳法者。命若懸絲。今妙喜
帖中後語勿使天魔知之。又設巧便矣。可不慎哉。
參學兄弟。未有正見。而務外學。故先德有雜毒入心
之誡。老妙喜榜之於門。罰及隣案。在洋嶼一夏打發
一十三人。夫豈偶然。雪峯龍岩翁得此牓。時以示人。
不為無補。
妙喜親書別帖。是亦殘編斷簡。却有別峯無準兩代
古佛批判。二百年後得之。夜光明月不換於乎道德
之能。取重於人如此。而人自不能力致之者。又將奚
筭。
<other>五尊宿真跡</other>
天上無雙日。人間只一僧。此慈雲哭四明之語也。吾
於慈雲。無間然矣。妙喜隰州。同唱斯道於玉几太白
千載一時。不可復見玉山雖後於兩翁。而道德文采。
曾不少讓。石溪能傳聵祖不傳之衣。亦一代宗工也。
此五真跡。生氣凜然。在在當有神物護持耳。
<other>妙喜禪師聖徒首座二帖</other>
少時閱大慧禪師廣錄。知參禪之難。觀聖徒顏公釋
難文。知為僧之不易。自是兩翁風度。常在心目間。明
公從妙喜於衡陽所得亦不少已。甞以大禪稱之。逮
授衣之際。叮嚀戒飭。乃曰。如將梵位直授凡庸。你也
須生慚患始得。又知付授之難如此。近世庸妄。視同
兒戲。大法之微。有所自也。於此未甞不淚下。聖徒道
德才思一狐之腋。所遺敬如菴小帖詞語溫雅。筆意
精熟。無在而不妙也。德侍者其寶之。
<other>宋孝廟賜佛照禪師御札</other>
自昔帝王。存誠佛道者。蓋常有之矣。然而日應萬機。
兢兢業業。而不敢少忽。至於涵養圓熟。染淨不二。迥
離四病者。其惟孝廟歟。伏讀所賜佛照御札。敘所得
若此。後世臣子。不學無知。妄肆毀斥者。可憫也夫。
<other>佛照禪師墨跡</other>
栢岩為洞山下得一轉語好。遂開粥相延。則檀林無
<pb n="444"/>
雜樹也。育王以之故。能慎擇以警遊惰。又謂看經不
必多。但研窮法理。以悟為則。至於收拾精神。理會臘
月三十日生死公案。直欲攻其兄出淤泥而登彼岸
爾。老佛照此書。百世師法也。
<other>別峯塗毒二禪師手澤</other>
別峯塗毒其道德位望。並驅爭先。是皆人龍僧鳳也。
此偈此簡。皆肆口而說。肆筆而書曾不經意。深足以
發明言外之旨。彼膠於情識者。方以雕蟲篆刻為事。
覩之未始不茫然自失也。悲夫。
<other>塗毒禪師墨跡</other>
湛堂昔因決渠水濺衣。豁然大悟以白真淨。淨詬曰。
此中乃可容藞苴耶。今觀䇿禪師與勤道者小簡。纔
有肯重。便成滲漏之語。自得之妙暗合孫吳然元酒
大羮固非常流所能知味。大圓智公。不可謂不知人
也。
<other>佛燈珣和尚墨跡</other>
昔妙喜謂。佛燈為臨濟頂中髓。楊歧眼裡睛。棒頭明
殺活。喝下辯踈親。以此而罵佛罵祖。卒滅吾宗。於罵
天乎何有。贈規之偈。䑛犢之情。於此見佛燈。何異水
中撈月。識者辯之。
<other>長靈卓和尚手帖</other>
靈源出晦堂之門。其粹密巖正。真萬世師範長靈克
家子也。是以荷負正宗之心。咄咄不輟口。猶自謂筋
疲力苶。止可暖熱些些門庭而已。若覔委托大緣。誠
未易得也。讀至此俯仰今古。為之慨然。至於應涉事
事與世相反。警救不逮。惟恐混而為流俗之旨。真藥
石之言也。
<other>慈受深禪師偈</other>
老慈受散慧林之席。為台山之遊。靈岩專使。於天封
寺訪尋得之圓照故隱。遂為中吳禪學都會。居三年。
而有蔣山之命不赴。四明太守以阿育王山招之。亦
不赴。未幾。蔣山專使再至。不得已從其請。復還三佛
舊觀。吁。何其盛哉。及謝事歸洞庭包山。若將終焉。猶
於靈岩。似未能忘情。因其僧堂之落成。故有我亦老
來思舊隱異時去借板頭眠之句。余晚生無狀。備員
洒掃者三年。覩境懷人。實深仰止之歎。覺維那出視
手澤。謹拜手以識。
<other>應菴和尚送中峯偈</other>
堆雲鉢袋子。已是當面拈出。因甚却道未曾分付。所
謂。吾有末後著。待歸要汝遵。元來老子。得與麼絮。拜
觀此卷。不覺凜然。
<other>張魏公所書心經</other>
摩訶般若波羅密多。梵語也。此翻大智慧到彼岸。所
謂。達佛心宗之徑也。觀自在即能行之之人也。照見
五蘊皆空。即此智慧之力也。度一切苦厄。即到彼岸
之時也。至於空色互明。理事俱遣。即佛與眾生同一
體。處處皆同真法界。受用自在三昧也。紫岩公印心
於佛果。擴充於妙喜。以之致君唐虞。中興王業。觀其
腕頭。盛有回天之力者。其觀自在之流亞與。故其筆
是經。以壽後世。即自覺覺他之道。無有窮也。然未易
與儒墨自卦者議。
<talk>陸放翁所製無用禪師語錄序</talk>
百丈得大機。黃檗得大用。兼而有者。是為德山臨濟。
觀其棒喝交馳。主賓互換。莫非揭示此个宗旨。豈下
劣種草。所得而與哉。老妙喜於圓悟室中。得此機用。
應菴謂其黑漆竹篦。掀翻海岳。從頭打過。雖是死馬
醫。就中要妙。固是抓著渠痒處。劄著渠痛處撿點將
來。大似普州人送賊。天童全禪師。出妙喜之後。啟迪
學者。用而無用。語錄行世。未始有言也。今覽陸務觀
所作序文。提水放火。大段可畏。至於識破韓潮州。正
是說得宜其與無用同參者矣。雪間寶此遺墨。慕賢
尊祖之意。歷歷可佳。夫豈徒為耳目之玩哉。
<other>密菴和尚墨跡</other>
<pb n="445"/>
密菴老祖。任少室正宗之寄。鼓一破沙盆。震驚天地。
若塗毒鼓然。宜其燕坐高堂。四事供養。以應來學。而
猶不免於持鉢奔走。艱難萬狀。吾不知造物之待人。
固如何哉。豈必欲其顯發吾先佛軌儀。以為後世竊
服踞位。妄自尊大者之戒乎。燈侍者當視其跡明其
心。則破沙盆遺音可繼也。
<other>松源老祖家書</other>
澄照天寧。迫而後進。緣法不順。飄然去之。方事歸寧。
遽聞師訃。哀慕追修。克盡孝道。觀此幾著。則其平生
事事可法也。宜其位冠諸方。德尊百代中峯臨行。囑
以編集語錄。付以法衣一頂。此衣昔楊岐以付白雲。
三傳而至妙喜。喜不付諸子。而付其姪應菴。應菴再
傳而及師。所云此个擔子。實難承當。而明告其親者。
亦欲其知責任不輕也。所謂。在家出家。各有所務。不
能兩全者。乃謙之至耳。豈有承父之命。出家弘法。光
明盛大若是。而於其親。猶有遺恨哉。特不能區區盡
懽於菽水之奉。然而立身揚名。以顯父母。雖曾閔之
孝。無以易也。烏在而不全乎。若夫用黑豆法換盡天
下衲僧眼睛。使東山正宗。與天地相終始。固非不肖
孫所得言其彷彿矣。此書流落叢林。百有餘載。卒為
永嘉昱首座寶而有之。遂為傳家之劵。雖萬金不售
也。以法義出以相視。頓首九拜。謹誌乎下方云。
<other>中峯老祖廣錄</other>
五年前溫之能仁昱首座。携所蓄鷲峯聵祖所寄父
親之書。來靈岩求䟦。其中正言密菴和尚書至。俾其
編次語錄。又付以楊歧之衣。遂有此箇檐子。實難檐
荷之說。今此錄。乃是未經刪定者。較之刊本。十無二
三焉。枯禪以付寂窻。窻付梅屋屋。授之道場晉翁。翁
死不得其傳。保寧祺藏主。偶於南屏亡僧故紙堆中
獲之。珍祕有年。茲以相示。且命志之。因謂之曰。爾為
直下子孫。蓋物有所屬耳。豈偶然哉。然鴆毛落水魚
鼈俱死。於此換却髑髏。不消一滴。尚其勉旃。
<other>無準和尚筆蹟</other>
五祖下出三佛。佛眼最為謹密。日用唯恐有失。故切
切自省如此。老無準書之。豈無意乎。不幸脫去前二
段。環溪能補之。知父莫若子。在首座寶其迹而究其
心。則不虗矣。苟徒尚其迹而遺其心亦何益於事哉。
余因是跡觀是心。而作是說者。且以自儆而復儆在
也。
正續老師居五峯。法席之盛不下妙喜時也。眾多粮
少。而重罹回祿。故奔走四方。不能自已。伏讀此帖。可
以想見其曲折。苟非以荷負正宗為心。則安能籧篨
若此耶。近世羨癡福。踞大方坐圍千眾。口無所說。心
無所思。傲然自足。以謂師道之尊。莫過受用隨意而
已。安知有荷負正宗之說哉。吁。
<other>西丘和尚朴翁禪師吟藁</other>
佛照禪師居鄮峯時。道福相勝。學者景從。天目老祖。
上方朴翁。尤嶄嶄出頭角者。老祖因僧自薦福來。聞
松源舉風幡話。豁然有省。徑有鄱陽之行。朴翁晚年
亦為葛天氏之民。今觀兩翁中見鄮峯途中唱和之
什。因記得黃龍出泐潭遇慈明時事。惜無懷翁不得
而與焉。紛紛末流。尚以詩之江拙。而議其跡之不齊。
是何足以語至道哉。
<other>此菴師祖手帖</other>
育王師祖。老腕有回天之力。一洗澆漓。頓還淳古。所
與妙勝長老小帖。雖尋常數語。無一點俗氣。而況筆
意精妙不可及。啟侍者既入保福一菴之室。寶之宜
矣。
<other>山寮雜言</other>
岳林栯堂禪師曰。靈源大士居昭默。橫川老師居山
寮。高風相去三百載。人世南朝自北朝。烏虖堂翁已
為古人。此偈殆將無聞。敬書於固侍者所藏山寮雜
言之後。使觀者知先哲所存也。
<pb n="446"/>
<other>溫日觀手書大慧禪師過移忠小詞</other>
妙喜過東坡影堂。作偈云。力將正說排邪說。夢到黃
州與惠州竹屋數椽容老貌。大江千古只東流。今觀
過秦檜之墓則云。路傍一對新華表。見說昔年官不
小。爭知道冷煙寒雨埋荒草。其發忠正誅奸邪。乃天
性之常。或謂。妙喜游乎方之外。而未能絕世俗之好
惡。是豈知師哉。日觀書之。以傳於世。其知師者乎。
<other>幻住禪師贈高麗瀋王十偈</other>
懶殘方出芋魁。無暇為天使收涕。趙州危坐一室。莫
知二王在前。千載之下。稗沙門失其所守。汲汲於公
卿長者之門。烏知兩翁不動聲色。卒能致宗門于九
鼎之重哉。今觀幻住之於瀋王。庶無愧古人耳。十偈
之作。各有深旨。語溪壽上人。求余著語。時當初夏。槐
陰晝清。一展玩間。不覺師子岩壁立萬仞。矍然起立。
卷而還之。
<other>古林和尚小參</other>
休居老人。平生說法如雲如雨。而實無元字脚可得。
澤維那。何從得此紙。踊躍珍祕。不翅夜光明月之珠。
持以示余。所謂向上更有事在。露出師子爪牙。其間
別有商量。未免當門按劍。於乎只者靈鋒。阿誰敢擬。
後三十年。當有於此喪盡伎倆者。庶幾可以同唱下
水船曲子也。
<other>江山萬里圖</other>
未達境唯心。毛端萬里。達境唯心已。萬里毛端。作是
盡者。政如世人追憶夢事。於諸夢境。作真實想。以夢
意識運夢筆。寫夢所見。高為山岳。深為江河。險為劍
閣連雲。惡為瞿塘灔澦。城邑聚落。舟車往來。煙雲蔽
虧。千態萬狀。能作所作。均一夢中。復有夢人。覩相生
愛。而珍玩之。噫。三界擾擾。孰非夢耶。本淨明妙。誰為
覺者。我作是說。當有拊卷而作者矣。
<other>孤雲翁書雲峯禪師小參</other>
昔黃太史謂。雲峯悅禪師之語。青山白雲開遮自在。
碧潭明月。撈漉方知。今觀孤雲所書小參。不啻青天
怒雷。霜弓劈箭。讀未終卷。幾何不膽飛心碎也。倘或
皮下無血。眼裡無筋。究竟總成虗設耳。何山壽藏主
得之。出以相示。政須猛省力行。仰不愧天。俯不怍人。
劄斷此老舌頭。則不妨與天下衲僧。出一口氣矣。
<other>佛果老祖示冲老法語</other>
佛果老祖。圓悟如來無上知見。如麗天杲日。故其所
說。了無疑滯。使夫聞者見者。身意及心。皆同燼。然
而咳唾掉臂。盡是祖師西來意。豈虗語哉。觀此七段
法語。何止特為嵩少冲公發耶。政如閙市裡颺碌塼。
著者當自知耳。

題䟦（終）。

<other>癡絕和尚書應菴師祖法語</other>
此吾應菴老祖。示作禪者之語也。癡翁因偉上人之
請而書之。偉亦佳衲子與。流落叢林。僅二百年。雖紙
墨微蠧。精彩猶新。四明臨藏主能寶之。而求余題。二
宗師三學者。出處有後先。而所存一也。以古視今益
重余之感慨。
<other>靈源癡絕二禪師二帖</other>
黃龍昭默禪師。德尊一代。雖士大夫登其門者。未甞
假以辭色。觀此慰帖。謂既了大事。必閑居味道內遣。
則亦入室之人也。若夫。言簡而意足。善於文字者皆
能之。必欲見此老人。當在此帖之外著眼可也。癡翁
所示道書記法語。病多諳藥性。經驗始傳方。習藏主
其深味之。
<other>陸放翁小簡</other>
放翁先生。南渡師儒也。雅從育王佛照。徑山別峯塗
毒。靈隱松源老祖遊。其深得吾宗之蘊。故發而為翰
墨。猶虎而角者也。此帖特其土苴緒餘。而覽者方且
<pb n="447"/>
贊詠之不暇。苟知其大全之體。豈又當如何哉。
<other>陸放翁所作海淨大師塔銘</other>
東坡先生。平時不肯與人作塔銘。其與俗儒之索米。
作佳傳者。蓋有間矣。若使如放翁為此海淨大師之
文。略無愧詞。雖作何傷大體耶。

了菴和尚語錄卷第九（終）

嘉興路萬壽山南堂四禪菴師姪比丘祖灊。募
緣入梓。日東比丘海壽書。天台周東山刊。時至
正己亥春起手。明年庚子春畢工。
應安戊申重刊京臨川禪寺。

<talk>No. 1414-B
 慈雲普濟禪師了菴欲公行道記</talk>

翰林學士亞中大夫知制誥兼脩國史金華宋濂撰
至正癸卯秋八月二十五日辛酉。了菴禪師示寂於
嘉禾千佛慈雲塔院。九月朔日丁卯。闍維菩提園中。
當火之方熾。有紅白二圓光。盤旋龕頂。浮空而滅。及
火餘頂骨舌根齒牙俱不壞。設利滿地。不可以數計。
七日癸酉。其從子比丘祖灊。遂奉函櫝。啟塔而藏焉。
生平行業。既見國史危公所撰銘文。其得法大弟子
文康。復謂師之道德。正而明。慈而能威。坦坦乎八達
之通衢也。皦皦乎行天之素月也。鞫鞫乎啟蟄之震
霆也。初何厭乎言之詳。千里致書。徵濂為行道記。會
濂總脩元史。久未暇為。文康將住福之開元。必欲得
濂文以行。乃申前請為尤力。濂不敢辭。禪師諱清欲
字了菴。族朱氏。台之臨海人。世居大雄山下。大父元
善父松孫。皆為善士。其母黃氏。夢沙門飛錫而至。既
寤生師。九歲而孤。隨仲父茂上人。入雙徑山為童子。
年十六。依虎岩伏公。試經得度。希白明藏主。自育王
來。一見以法器期之。提誘辯詰。無所不至。且謂之曰。
子氣銳甚。非佛性茂公。不足為子師。今在蘇之開元。
曷往見之。師即謁佛性。佛性問云。近離何處。師云。徑
山。佛性云。船來陸來。師云。二俱不涉。佛性云。汝安得
到此。師便喝。佛性云。雖是後生。却堪雕琢。他日佛性
又問。汝豈不是徑山來。師云。是。佛性云。山上有鯉魚。
井底有蓬塵。作如何會。師云。和尚何處得此消息。佛
性云。欽師因何猶被馬師所惑。師云。不可少和尚一
分。佛性云。參禪須是此子方可。師乃掩耳而出。師自
是前後際斷。疑情盡釋。動靜之間。無非妙用。繼往從
東嶼海公於楓橋。東州永公於虎丘。二公皆一時宿
德。名重東南。與師相扣擊。見師吐言。如青天白日。氣
象鮮朗。了無染著。或謂擔荷正法。將於師是賴。師之
聞譽。翕然聞於諸方矣。皇慶初。佛性被上旨。復居開
元。四眾推師。為入院侍者。繼司藏鑰。居亡何。還栖徑
山。虗谷陵公。從大仰來主其席。選師為後堂首座。江
南行御史臺。具書幣延佛性。住建業之保寧。師與佛
性。分座說法。臺之大臣。聞師提引。頂禮贊歎。謂得未
曾有。天曆己巳。出世溧水之開福。元統癸酉。遷嘉興
之本覺。一坐十春秋。帝師大寶法王。尤企師之道。賜
以金襴法衣。及慈雲普濟禪師之號。湖之巨剎。有訟
於行宣政院者。鑒察御史檄師讞之。師曰。吾林下人
耳。豈能效法家之深刻哉。即日升堂檛鼓。退居寺之
南堂。御史大夫高公特枉駕過師。謂之曰榮名。人之
所尚。師何弃之如土芥耶。嘉嘆久之而去。至正乙酉。
起應吳中靈岩之請。閱三年復歸隱南堂。未幾寺[(燬-臼+白)-土+工]
於兵。南堂亦不存。師處之怡然。祖灊念師無所栖止。
謀於[橘-矛+隹]李亭之北三里。築室以居師。師不得已從之。
即所謂慈雲塔院是已。師凡三坐道場。緇素瞻依。如
逢古佛出世。香華供養。所至雲擁。師日以最上一乘。
相與激揚。霆馳飈行。絕無留礙。其高者則纏縛頓解。
<pb n="448"/>
一超直入。其下者則有所持循。而不涉末伽外道之
見。利益所及。可謂鴻且愽矣。然於世相事為之際。亦
未甞不經意。所蒞之處。棟宇壓者新之。器物闕者補
之。侵疆之久者歸之。早夜孜孜。唯恐有不及。辛丑之
夏。江浙行省左丞相康里公。遣使者起師。將使領大
伽藍。師堅臥不動。作三偈酬之。有軒蓋林中不得來
之句。丞相知其道高。不敢強。師日坐松雲間。如出水
蓮華倚風獨笑。而不知老之將至。其參學祖杲請續
雪竇拈古之作。師初峻拒。已而曰。道本無言。然非言
不足以顯道。為著一百則授之。一旦感微疾。默而不
言。方索筆書偈云。七十六年。無後無先。聖凡情盡。明
月中天。適通守陳公時來候疾。謂師曰。和尚東南大
法幢也。時既至矣。能無一言啟迪我輩乎。師瞪目大
笑。聲振百步外。遂泊然而逝。闍維之夕。送者幾萬餘
人。無不摧慕。嗚呼。若師者可謂一代之偉人者矣。師
慈和粹冲。不立城府。接人渾在春風中。遇事有不可
為。輒萬夫不能奪。然惓惓於大法。唯恐其失墜。方佛
性續修宗門統要之書。師力勸同袍良猷相成之。至
今盛行于世。師世壽七十有六。僧臘六十。度弟子若
干人。其參學門人。分燈海內者若干人。夫自教外有
別傳之旨。竺乾聖人心法。授之東土諸師。歷年既多。
不能無弊。至於宋季。纖巧卑陋。厭厭如欲絕之人。生
氣殆盡。橫川珙公特起於衰微之際。如大獅王哮吼
一聲。百獸為之震掉。君子謂之佛道中興。橫川示寂。
佛性以偉特之量。紹而承之。佛性入滅。而師以慧辯
之學。演而昌之。三世之間。重徽疊照。揭日月於中天。
作舟航於東海。猗歟休哉。向使橫川無賢子孫若師
者。出一再傳間。或失其真。未必光明俊偉若斯之盛
也。濂雖不敏。竊獲師三會語觀之。益知叢林所評。辯
才無礙類妙喜。機鋒峻拔類德山雲門者。當可信不
誣也。於是備書師之群行。勒諸堅珉。而復述伽陀一
章以贊之。其辭曰。
 大哉諸佛涅盤心  徧覆三千大千界 
 迦葉拈華微笑間  三際洞然一時了 
 菩提達磨流真丹  掃空義學一不立 
 此如長空孤月朗  萬水千山皆見月 
 此如空谷傳音聲  欲覓其蹤無處所 
 此如春行大地中  物物生成匪雕刻 
 是為如來光明藏  諸相無不具足故 
 更無一相之可見  大法久傳弊則有 
 厖襍叢濊可怖駭  流入末伽外道類 
 橫川起執摩尼珠  放五色光照群有 
 銷彼黑暗如紅日  佛性繼之得真印 
 九逵雖異車轍同  伊誰振錫乘願輪 
 托胎直至大雄山  中吳一見即相契 
 水陸二塗俱不涉  及至機鋒相觸時 
 如逢金剛王寶劍  掩耳急走無留行 
 自茲出語絕功用  無邊功用總現前 
 初無一事可指名  三坐道場振法音 
 海潮東來極澎湃  無敢舉目睨視者 
 時來欲入般涅槃  示以一默顯法相 
 默中有聲如怒霆  大笑直振於林木 
 有因音聲而入者  亦可直到解脫門 
 矧於聲聲未甞聲  方信無聞無不聞 
 圓光浮空共盤旋  設利纍纍向空聚 
 窣堵波中藏靈異  天龍八部共護持 
 達磨之道大以彰  豈非法力所攝故 
 大風則止有縣讖  燈燈續𦦨願無窮 
 我今頂禮述贊詞  一切眾生起誠信 

<talk>No. 1414-C</talk>

蘇州靈岩了庵清欲禪師。別號南堂遺老。台之臨海
<pb n="449"/>
大雄山朱氏。母黃。九歲而孤。仲父茂上人引登徑山
為童子。依虎岩試經得度。受具。希白明藏主亦師之。
叔父自育王橫川會中來。一見以法器期之。提誘辨
詰。無所不至。謂曰子氣銳甚。非佛性不足為師。今在
蘇之開原。往見不可後。師即謁佛性。性問曰。近離何
處。師曰。徑山。性云。船來陸來。師云。二俱不涉。性云。汝
安得到此。師便喝。性云。雖是後生。却堪雕琢。他日性
又問。汝豈不是徑山來。師云。是。性云。山上有鯉魚。井
底有蓬塵。作麼生。師云。和尚甚處得這消息來。性云。
欽師因甚猶被馬師惑。師云。也少和尚一分不得。性
云。參禪須是些子始得。師乃掩耳而出。皇慶初。佛性
被旨復住開原。師為入院侍者。繼掌藏教。還徑山虗
谷陵選為後堂首座。佛性遷建業保寧。分第一座。說
法。天曆乙巳。出世漂水開福。元統癸酉迁嘉禾本覺。
帝師大寶法王有旨賜金襴衣。并慈雲普濟禪師號。
居十年退居南堂。至正乙酉應中吳靈岩請。衲子聞
風而萃。室中垂語云。文殊普賢起佛見法見。貶向二
鐵圍山。則固。是且道釋迦老子還有過也無。良久云
休。上堂。一大藏教束之高閣。長期短期。無繩自縛。莫
更紛紛紜紜。直須洒洒落落。楊岐一頭驢。只有三隻
脚。潘閬倒騎歸。攧殺黃幡綽五味拈來饡秤鎚別有
香風滿寥廓。喝一喝。上堂。前無釋迦。後無彌勒。中無
自己。鐘樓上念讚。床脚下種菜。甜瓜徹蒂甜。苦瓠連
根苦。閱五載復歸南堂。時江浙行省丞相。遣使延請
師。堅臥不起。作三偈答之。有綠蘿窓下垂垂老。軒蓋
林中不得來之句。癸卯秋八月十三日。感微疾默而
不言。至廿五日索筆書偈云。七十六年。無後無先。聖
凡情盡。明月中天。適通守陳公元禮來候疾。謂師曰。
和尚東南大法幢也。時既至矣。可無一言啟迪我輩
乎。師瞪目大笑。遂泊然而逝。闍維火未盛。有紅白二
圓光。盤旋龕頂。良久浮空而滅。頂骨舌齒俱不壞。舍
利無筭。姪僧祖灊等。収而藏之南堂即千佛塔院。

<talk>No. 1414-D</talk>

敬觀
了菴禪師禪錄。如獅子王哮吼。獅子兒聞之。悉皆勇
徤。三世諸佛窺[覤-儿+丘]無門。六代祖師⿰谷斤額有分。擲大千
於方外。納須彌於芥中。不可思議解脫法門。盡在是
矣。
至正丙戌莫春前育王老師弟　正印　拜題

<talk>No. 1414-E
 南堂和尚語錄續集序</talk>

中至仁澹居藁
古林禪師出東南。以無礙辯才。開大法施。使臨濟之
道。震耀天下。若雷霆。若日月。真所謂命世宗師也。嗣
興者南堂禪師。尤能大其聲。以鳴其道。三坐道場。學
者雲奔海馳。學士大夫。莫不聞風起敬。雖退。而聞處
猶蟻慕而不釋也。師咸酌其機器。飫以禪悅法喜。俾
各怡然自得。釋然心悟而去。故禪師　　言滿天下。
甞有集而刊之者矣。今日本壽上人。又以其遺餘。續
鋟諸梓而傳之。乃徵予言。以弁其首。因得詳而觀焉。
其辯悉類妙喜。其峻峭類德山雲門。其雄偉如怒猊
擇石。金翅擘海。其神變超忽。如泰山之雲。始於膚寸。
不崇朝而雨天下。其浩愽汪洋。如江如海。茫乎其莫
涯涘也。嗚呼盛哉。其源盖有自矣。宋季有大禪師。曰
橫川珙公。倡松源西丘之道于育王。當是時。天下之
言禪者。惟浮靡纖巧是尚。其弊有不可勝言者。禪師
奮起。一變時習。俾宗綱復正。卓然还禪道於高古。至
今學者遵之。以為楷模也。一傳而古林。再傳而南堂。
信乎世濟其美者矣。嗚呼盛哉。不有岷嶓於其前。孰
<pb n="450"/>
能江漢於其後歟。茲因上人之請。特著其授受源委。
以昭示末葉。使知有所宗仰焉。禪師天台人。名清欲。
号了庵。脫築南堂於醉李之本覺。以佚其老。學者不
敢名。遂以南堂稱之。壽其猶子也。愿而好道。乃吾友
竺仙仙公弟子。仙嗣古林。道化盛行日本云。

<other>無言住能仁江</other>南堂疏
 皇天曠蕩  麗日月以長明 
 厚地渾沉  振江河而不泄 
 故知大法所繫  實有斯人存焉 
某　學冠九流。
德尊一代。
 肆辯袞袞  若百川之赴滄溟 
 有陣堂堂  如眾峯之繞天柱 
 回狂瀾於既倒  栗棘蓬金剛圈 
 洗佛日以重光  蓬蒿箭鐵絲網 
 從渠吞透  屬我箕裘 
 盍登故丘而謁舊廬  四海交明屬望 
 抑下喬木而入幽谷  一時公論攸歸 
 龍湫宴坐鴈蕩經行  飛天華之蔌蔌 
 鴛渚凄凉鷗波浩蕩  渺煙水之重重 

<other>一宗主護國同門</other>
茲審　前席台之天封一宗和尚。高臨西菴。下視
塵世。本路諸山。虗護國名剎用選法共聞。
院堂以起之。檄文既至。而公不少屈。如法道何。吾
黨敬用聰公排闥故事。緝詞以激其勇。庶幾幡然
而作。幸莫大焉。
 天地位焉萬物育焉  三峯巋然上雲雨 
 梧桐生矣鳳凰鳴矣  百鳥不敢啼春風 
 此菴聯佛果之燈  握全機而正斯席 
 堆雲佩虎丘之印  分半座以固宗盟 
 清振一時  曾謂境因人勝 
 話行千古  抑知人以道尊 
某　眾香薝蔔之英。
列宿景星之瑞。
 入甘露室  黑豆法早得其傳 
 樹金剛幢  破沙盆重增高價 
 有是父宜有是子  難其弟亦難其兄 
 何期季世之間  膺公選踞雄剎 
 見此一門之盛  著錦衣輝故鄉 
 所至蔚有成功  誰不爭先快覩 
 膏車秣馬  喜動乎中 
 同氣連枝  言之罔既 

<other>則方岩住圓覺三宗</other>
 教有辨臻禪稱璉嵩  東坡紀熈豐人物 
 野入青徐雲連海岱  大元混南北堤封 
 空五天竺缺而取耆英  善彈冠相慶 
 與無上法王而同教授  喜解絃更張 
某　真碧落[石*((白-日+田)/廾)]。
是古罍洗。
 十萬胸中燈火讀  陶冶一乘 
 五千卷內名句身  筌蹄諸部 
 優鉢示明時之瑞  不離教乘而超越教乘 
 白蓮敷浩劫之春  具足圓覺而住持圓覺 
 故復進出一頭地  在我輩流 
 寧較等差於名位  只堪捧腹 
 四眾觀典刑出處  攬轡慨垂 
 一身佩佛法安危  矢詞羅扒 

<other>石室住育王</other>
 大覺一疏而來  高風未泯 
<pb n="451"/>
 妙喜兩居此地  芳躅愈光 
 是為栴檀叢林  固合龍象圍繞 
某　具透關眼。
用劈箭機。
 驅萬象於筆端  文章有印 
 驗來機於喝下  縱奪臨時 
 出海門國觀浙江潮  閱卷狂瀾之既倒 
 踞飛雪岩指烏石嶺  抹過疊障之崚嶒 
 是五世三大老故家 
 乃四明八吉祥勝地 
 振頹綱爭須敏手  物論攸歸 
 揚大教欲赴昌時  且評有在 
 上延睿筭  下副輿情 

<other>南堂住靈岩嘉興諸</other>楚石疏
 車之用在輪  輪不滯則周行天下 
 鑑之功照物  物無遺而炳現目前 
 兩忌取捨之心  天人列請 
 一泯異同之論  泉石增光 
某　衣得其傳。
辯如所證。
 碌碌盆盎古罍洗  偈千言不少衰 
 啾啾烏群孤鳳皇  金百煉無重鑛 
 住山久矣  傳舍眎之 
 靈岳降靈  宜踞靈岩之頂 
 法身說法  普聞法界之中 
 仰瞻南斗愈明  旁挹太湖非小 
 青山步障  贈君二百里之白雲 
 紫玉茶鍋  分我三萬頃之明月 
<other>開南堂和尚語錄板</other>
 天目再傳而得休居翁  如師子踞地百獸震駭 
 開福一出而迁靈岩主  若洞庭粘天萬派混流 
 故駕馭昂枿之人必慕了菴  殺活擒縱 
 凡鑽仰堅高之士願栞語錄  代別拈提 
 明明照古照今  此日不綉諸梓 
 的的契佛契祖  他時慮失其真 
 昔汾陽現入傳燈  勸動西河道俗 
 況海內移多君子  樂轉南堂法輪 
 會齧鏃機 
 展揮金手 

了菴和尚續集之終

<article id="n1415">穆菴文康禪師語錄</article>

No. 1415
<sarticle>穆菴和尚語錄</sarticle>

<other>目次</other>
天台山明巖大梵禪寺語錄
杭州龍華寶乘禪寺語錄
鎮江金山龍游禪寺語錄
秉拂偈贊

<other>穆菴康和尚初住天台山明巖大梵禪寺語錄</other>
住台州府黃巖廣孝禪寺嗣法門人清逸等編
師於至正丁酉歲。十二月初六日入寺。指山門云。千
人排門。不如一人拔關。乃招手云。盡大地人。總從者
裏入。喝一喝。
祖堂。釘觜銕舌。河目海口。象王回旋。師子[旭-日+(虎-儿+几)]吼。
踞室。從上諸佛諸祖。總向者裏釘樁搖櫓。即今要見
新明巖麼。拈拄杖卓云。龍袖拂開全體現。象王行處
絕狐蹤。
<pb n="452"/>
拈院帖云。百億須彌山。百億四大海。百億日月。總在
裏許。寶印當空妙。重重錦縫開。
山門疏。眼眼相看。心心相知。人情若好。喫水也肥。
江湖疏。山長水闊。月臆風襟。絲毫不隔。耀古騰今。
諸山疏。四明天台。聯輝接翠。一句全提。千古無對。
指法座云。盡大地。是箇寶華王座。行則與諸人共行。
坐則與諸人共坐。顧視左右云。因行掉臂。更上一層。
遂陞座。拈香云。此香至尊至貴。貫古貫今。爇向寶爐。
端為祝延
今上皇帝萬歲萬歲萬萬歲。伏願。日月齊明。乾坤同
壽。次拈香云。此香。虗空包不過。大地載不起。東浙西
州。到處貴買賤賣。竟無一人酬其價者。逗到萬壽山
中。撞著箇無意智老凍膿。被他颺在搕𢶍堆頭。二十
年間。直是匙挑不上。今日信手拈來。奉為前住開福。
後住靈巖。松源第五世。了庵欲和尚。一爐爇却。不圖
報德酬思。貴要熏天炙地。遂插香。召大眾。眾舉首。乃
云。築著鼻孔。燒却眼睛。遂趺坐。寒巖和尚白椎云。
法筵龍象眾。當觀第一義。
師垂語云。第一義諦。明逾杲日。寬越太虗。直下悟去。
天下橫行。其或未然。有疑請問。時有僧出眾云。拾得
寒山古道場。金剛正體露堂堂。高提寶印乾坤大。剎
剎塵塵願舉揚。為國開堂。請師祝聖。答云。天垂寶葢
山河靜。地湧金蓮日月新。進云。恁麼則群生蒙帝力。
四海樂耕耘去也。答云。紫闕宏開壽域[石*((白-日+田)/廾)]。進云。祝聖
已蒙師指示。向上宗乘事若何。答云。前三三後三三。
進云。昔日保壽開堂。三聖推出一僧。保壽便打。意旨
如何。答云。須彌山上擊金鐘。進云。三聖道。你恁麼為
人。瞎却鎮州一城人眼去在。保壽擲下拄杖。便歸方
丈。又作麼生。答云。牛皮鞔露柱。僧禮拜　師乃云。世
尊拈華。迦葉微笑。達磨面壁。二祖安心。虎嘯風生。龍
吟霧起。智不可測。識莫能知。所以窮諸玄辯。若一毫
置於太虗。竭世樞機。似一滴投於巨壑。超凡越聖。⿱卓
古籠今。直得乾坤蕩蕩。日月輝輝。萬[邱-丘+(看-目)]安有截之區。
四海樂無為之化。拈拄杖。卓一下云。但見皇風成一
片。不知何處是封疆。
復舉。僧問趙州。如何是祖師西來意。州云。庭前柏樹
子。僧云。和尚莫將境示人。州云。我不將境示人。僧云。
如何是祖師西來意。州云。庭前柏樹子。師云。趙州渾
鋼打就。生銕鑄成。檢點將來。境志未忘。通身泥水。忽
有人問明巖祖師西來意。只向他道。重巖迥出青霄
外。壓倒須彌千萬峰。
當晚小參。僧出問云。德山小參。因甚不答話。師云。寰
中天子敕。塞外將軍令。僧云。趙州小參。因甚却答話。
師云。狗㺌赦書。諸矦避道。僧禮拜。師云。明巖被你勘
破　乃云。諸佛不出世。祖師不西來。解脫門開。七通
八達。雲從龍風從虎。水流濕火就燥。一一葢天葢地。
頭頭玉振金聲。奴使文殊普賢。婢視釋迦彌勒。驅耕
夫牛。令他苗稼滋盛。奪飢人食。教他永絕飢虗。喚作
神通妙用也得。喚作法爾如然也得。所以寒山子道。
寒山無漏巖。其巖甚濟要。八風吹不動。萬古人傳妙。
諸人還知落處麼。白雲影散青山出。幽石巖高寶月
圓。
復舉。馬祖出世。南嶽遣僧問作麼生。馬祖云。自從胡
亂後三十年。不少鹽醬。師云。大開東閤。飽歸天下衲
子。還他馬祖老人始得。若是佛祖向上一竅。未夢見
在。以拂子擊禪床。下座。
臘八上堂。雪山六年冷坐。却向尼連中洗浴。夜半忽
覩明星。不知打失腦門。帶累後代兒孫。箇箇墮坑落
塹。明巖別資一路。要與釋迦老子相見。拈拄杖云。丈
夫自有衝天志。不向如來行處行。
上堂。身心清淨。諸境清淨。諸境清淨。身心清淨。僧問
雲門。如何是雲門一曲。雲門云。臘月二十五。摩訶般
若波羅蜜。甚深般若波羅蜜。卓拄杖。下座。
<pb n="453"/>
歲旦上堂。明教道。新年頭有佛法。鏡清道。新年頭無
佛法。阿呵呵。春山疊亂青。春水漾虗碧。寥寥天地間。
獨立望何極。喝一喝。
元宵敘謝兩班上堂。一燈然。百千萬億燈俱然。直得
乾坤洞照。少室增輝。長者長法身。短者短法身。南北
東西。各安舊位。好大眾。不用透金剛圈。不用吞栗棘
蓬。遂合掌云。三德六味。施佛及僧。法界有情。普同供
養。良久云。金仙行履處。步步是紅蓮。
上堂。吾心似秋月。碧潭光皎潔。無物堪比倫。教我如
何說。曩謨悉達多般怛囉。春風吹萬彚。觸處盡開花。
佛涅槃上堂。舉僧問大龍。如何是清淨法身。龍云。山
花開似錦。㵎水湛如藍。師云。大小大龍。只透生死關。
涅槃關未透在。要會清淨法身。十萬八千。驀拈拄杖
云。擊金鐘。輥銕鼓。水東流。日西去。靠拄杖。下座。
四月八日上堂。僧問。如何是定乾坤句。師云。眉毛吞
宇宙。鼻孔礙須彌。僧云。如何是隨波逐浪句。師云。金
毛蹈碎狐狸窟。紅白春風處處花。僧云。如何是截斷
眾流句。師云。舌拄上齶。僧云。悉達太子。今日降生。且
道在三句內。三句外。師云。十字街頭石敢當。僧禮拜
　師乃云。乘白象降王宮。十分賣峭。指天地行七步。
徹骨風流。拈拄杖云。白日青天。雲騰霧涌。九龍噴水
沐金驅。千古萬古活鱍鱍。卓拄杖。下座。
退院上堂。古德道。去去實不去。來來實不來。山僧都
不會。露柱笑咍咍。恁麼說話。好箇淈𣸩漢。山僧來時
決定是來。去時決定是去。有甚麼會不會。良久云。露
柱笑咍咍。乾坤正眼開。青山隨處好。一步一樓臺。拈
拄杖。卓三下。下座。
<other>次住杭州龍華寶乘禪寺語錄</other>
參學門人　智辯　等編
師於至正甲辰歲。九月一日入寺。拈起劄付。示眾云。
此是太尉大丞相。顯揚從上佛祖真實巴鼻底公驗。
諸人還會麼。橫身當宇宙。一句定綱宗。
指法座。舉步登須彌頂。疊足坐菩提座。萬德不將來。
全超法報化。升座拈香。祝
聖畢。次拈香云。此香。拈起也。天回地轉。放下也。雨順
風調。奉為千佛塔院。南堂欲和尚。一爐爇却。不圖報
德酬恩。只貴熏他鼻孔。遂趺坐。靈隱和尚白椎云。
法筵龍象眾。當觀第一義。
師垂語云。第一義諦。在諸佛。未甞增。在眾生。未甞減。
一椎擊碎。徧界流輝。眾中莫有大家出手。共相提唱
者麼。僧問。龍華三會揭天開。露柱燈籠笑滿腮。何翅
化身千百億。塵塵涌出玉樓臺。如何是和尚為人一
句。師云。頭上漫漫。脚下漫漫。僧云。恁麼則帀地普天
齊廓悟。人人定國與安[邱-丘+(看-目)]。師云。萬年松頂結蟠桃。僧
問。達磨九年面壁。意旨如何。師云。油煎石磉盤。僧禮
拜。師云。無你下口處　乃云。只箇心心心是佛。十方
世界最靈物。縱橫妙用可憐生。一切不如心真實。竪
起拂子云。布袋和尚來也。不審不審。將謂是布袋和
尚。元來却是雙林善慧大士。即今在拂子頭上。放大
光明。演說妙偈。夜夜抱佛眠。朝朝還共起。起坐鎮相
隨。語默同居止。纖毫不相離。如身影相似。欲識佛去
處。只者語聲是。好大眾。一切處光明燦爛。一切處得
大自在。塵塵爾。剎剎爾。念念爾。直得皇風普扇。佛日
高懸。天人群生。咸霑利樂。拈拄杖卓一下云。四海澄
清天一統。干戈偃息賀昇平。
復舉。僧問南嶽讓和尚云。如鏡鑄像。像成後。為甚麼
不鑑照。南嶽云。雖然不鑑照。謾他一點不得。師云。老
南嶽。提持生佛未具已前一著。驚天動地。徹古該今。
汝諸人。還曾夢見也未。良久云。無雲生嶺上。有月落
波心。下座。
初祖忌拈香。吾本來茲土。雄雄戴角虎。傳法救迷情。
打破蔡州城。一花開五葉。日月光燁燁。結果自然成。
水綠映山青。還見達磨大師麼。達大道兮過量。通佛
<pb n="454"/>
心兮出度。不與凡聖同纏。超然名之曰祖。便插香。
上堂。舉盤山道。向上一路。千聖不傳。慈明道。向上一
路。千聖不然。師云。二大老。與麼說話。大似接竹點月。
龍華道。向上一路。徧地徧天。
上堂。舉僧問趙州。狗子還有佛性也無。州云。無。師云。
狗子無佛性。頭正尾亦正。跳出向上關。急急如律令。
參。
佛誕生上堂。以拂子作舀湯勢。我今灌沐諸如來。淨
智莊嚴功德聚。五濁眾生令離垢。同證如來淨法身。
好大眾。如是則塵塵是佛。剎剎是佛。日日浴佛。時時
浴佛。汝等諸人。還曾契悟也無。若也契悟。我不敢輕
於汝等。若不契悟。汝等皆當作佛。擲拂子作舞。下座。
一日。僧問。牛頭未見四祖時如何。師云。頭上著枷。脚
下著杻。僧云。見後如何。師云。要坐即坐。要行即行。
上堂。舉世尊因五通仙人問。佛有六通。我只五通。如
何是那一通。世尊召仙人。仙人應諾。世尊云。那一通
你問我。頌曰。那一通你問我。黃檗樹頭懸蜜果。燈籠
拍手笑呵呵。祥麟掣斷黃金鎖。
上堂。舉那吒太子。析肉還母。析骨還父。然後現本身。
運大神力。為父母說法。佛眼遠和尚云。肉既還母。骨
既還父。畢竟用甚麼為身。且道。說甚麼法。頌曰。骨肉
都還父母了。十方剎海露全身。雲開野水浮空綠。雨
過春山潑黛新。
<other>次住鎮江金山龍游禪寺語錄</other>
落髮小師　寶日　等編
師於大明洪武七年。四月二十一日入寺。指山門云。
一門一切門。一入一切入。青天白雨飛。大海須彌立。
喝一喝。
佛殿云。磚頭瓦礫。璚樓玉殿。百草頭上。丈六金身。良
久云。出頭天外看。誰是我般人。
伽藍堂云。靈從何來。聖從何起。玉出崑岡。金生麗水。
祖師堂云。西天也與麼。東土也與麼。天下老和尚悉
皆與麼。老僧亦與麼。插香云。一印印定。水泄不通。
踞室。靈山拈華。只得一橛。少林面壁。只得一橛。拈拄
杖按膝云。橫也在我。竪也在我。與也在我。奪也在我。
遂卓一下云。水流溼。火就燥。
本府疏。位鎮江山。匪寬匪猛。咫尺九天。光輝耿耿。
指法座云。法空寶座。何高何下。坐斷千差正路通。草
庵換却琉璃瓦。遂陞座。拈香云。此香。包天包地。為葢
為臺。覆育大千。萬方熏益。爇向寶爐。端為祝延
大明世界主。當今皇帝。聖躬萬歲萬歲萬萬歲。皇后
齊年。皇太子千秋。洎滿宮天眷。伏願。乾坤同壽。日月
齊明。金輪御而海嶽安。玉燭調而天運序。
復拈香云。此香。表裏貞堅。近遠瞻仰。奉為闔郡闔邑。
一切大小官僚。守禦一切大小官僚。同增祿筭。伏願。
政蹟超漢唐。姓名輝竹帛。
次拈香云。此香。亘古亘今。非妙非麤。第三回拈出。供
養我金剛幢的嗣。千佛慈雲院。了庵大和尚。一爐爇
却。用酬法乳之恩。
趺坐。垂語云。鐘不打不響。鼓不打不鳴。莫有向上作
家。出來激揚看（問答不錄）　提綱云。世尊有密語。充
滿三千大千界。迦葉不覆藏。山河大地放光明。不是
心不是佛不是物。
君上以此開闢萬[邱-丘+(看-目)]。宏宣聖化。丞相以此鈞調九有。
爕理陰陽。六軍以此掃蕩欃槍。百官以此播揚政治。
宗教以此輔翊　王度。民物以此厚植生基。普扇堯
風。高懸舜日。便見甘露降神鳥來。瑞麥產器車出。當
與麼時。且道如何祝頌。擊拂子云。天高群象正。海闊
百川朝。
復舉。王常侍訪臨濟。臨濟引常侍。僧堂內閒行次。常
侍問云。者一堂僧還看經麼。臨濟云。不看經。常侍又
問。還坐禪麼。臨濟云。不坐禪。常侍云。既不看經。又不
坐禪。畢竟作什麼。臨濟云。總教伊成佛作祖去。常侍。
<pb n="455"/>
大悟云。金屑雖貴。落眼成翳。師云。老臨濟。高提正印。
王常侍。覿體承當。等閑便見祖道光輝。王綱顯白。大
眾。還委悉麼。掣開金殿鎖。撞動玉樓鐘。下座。
當晚小參云。古者小參。謂之家教。何謂之家。世俗家。
五蘊家。三界家。能出不入。故謂家教。我輩棄離父母。
著壞色衣。不涉眾緣。安處林野。名出世俗家。悟染淨
法。不滯塵勞。不膠惑執。名出五蘊家。騎聲跨色。越聖
超凡。打破虗空。得大自在。名出三界家。若也果能如
是。　　隨功賞賜。田宅衣物。種種珍寶。老僧不散愛
惜。只如髻裏明珠。亦乃兩手分付。大眾還肯可麼。拈
拄杖卓一下云。海神知貴不知價。留與人間光照夜。
復舉。法燈禪師示眾云。本志隈藏巖谷。隱遯過時。奈
緣先師有未了公案。今日出來。為他了却。時有僧出
問。如何是未了公案。法燈便打。僧云。為甚打某甲。法
燈云。是你殃及我。師云。大小法燈。正是夢裏惺惺。說
殃及我。殃及你。幾時會洒洒落落乾淨去。新金山也
下一著。趂晴葢却屋。乘時刈却禾。輸賦王租了。鼓腹
唱高歌。下座。
留兩班上堂。獨樹不成林。單絲不成線。旃檀叢裏。須
是旃檀圍繞。獅子窟中。還許獅子[旭-日+(虎-儿+几)]吼。同建法幢。共
立宗旨。便能洗光佛日。播振玄風。善世澤民。各安家
業。譬如百千燈光。同照一室。光光相照。各不相借。所
以道。是法住法位。世間相常住。正恁麼時。且道。不傷
物義一句。如何舉似。地靈步步雪山草。僧寶人人滄
海珠。下座。
端午敘謝首座藏主管事耆舊上堂。切玉泛葛蒲。包
金堆角黍。一飽忘百饑。一句離眾苦。薰風自南來。拂
拂吹庭戶。人情既和洽。應答如鐘鼓。赤口與白舌。翻
作好歌舞。煌煌少林宗。赫赫面壁祖。僧問如何是面
壁祖底消息。乃云。攙南泉鉢位底不是。轉一大藏教
底不是。透得金圈吞得栗棘底不是。畢竟如何。喫茶
去。
上堂。舉文殊三處度夏。迦葉白椎。擬擯文殊。忽見百
千文殊。左右彌布。世尊謂迦葉云。汝欲擯那箇文殊。
師云。文殊八面玲瓏。迦葉一味擔板。擔板中有玲瓏
消息。玲瓏裏有擔板規模。二俱不涉。畢竟如何。臨鴆
砧臨鴆砧。井底種林檎。今年桃李貴。一顆直千金。下
座。
師一日垂語云。威音王以前。與汝日用現行。相去多
少。又云。打破髑髏。向什麼處。見釋迦老子。又云。來時
因甚無口。
<other>秉拂</other>
秦川天寧冬至秉拂。垂語云。法不孤起。仗境方生。現
前燈燭熒煌。象龍圍繞。乃至山河大地。日月星辰。卉
木叢林。人畜草芥。悉皆是境。阿那箇是法。燈燭熒煌。
象龍圍繞。乃至山河大地。日月星辰。卉木叢林。人畜
草芥。悉皆是法。阿那箇是境。於此見得。倜儻分明。便
可向高高峰頂橫行。深深海底闊步。莫有恁麼俊快
衲僧。試出來。[逅-口+巾]相唱和。僧問。達磨未來時如何。答云。
塞壑填溝。進云。來後如何。答云。輝天鑑地。進云。畢竟
如何。答云。須彌山香水海　乃云。豁開戶牖。萬里不
挂片雲。當軒者誰。突出青天白日。恁麼恁麼。南瞻部
洲打鼓。北[鬱-山+止]單越升堂。不恁麼不恁麼。海底輥紅塵。
山頭飛白浪。恁麼中不恁麼。十字街頭吹銕笛。千峰
頂上放憨癡。不恁麼中却恁麼。三更夜半唱巴歌。無
端驚起梵王睡。九霄絕翳。何用穿通。一道神光。未甞
昏昧。拈拄杖云。看看。上方拄杖子。變作釋迦老子。放
大光明。照徹三千大千世界。上窮有頂。下透金輪。於
其中間。演說摩訶大般若。無二無二分。無別無斷故。
直得毗盧遮那如來。化成妙寶樓閣。多寶世尊。涌出
七層妙塔。交相贊賀云。善哉善哉。希有希有。正恁麼
時。東海龍王。忍俊不禁。踊躍歡喜。鼓吉祥風。澍甘露
雨。却向靈山會上。報諸大眾道。群陰既剝。一陽已生。
<pb n="456"/>
[晷-人+卜]運推移。日南長至。應時納祜。慶無不宜。廓萬古之
徽献。混一團之和氣。卓拄杖一下云。水歸大海波濤
壯。雲到蒼梧氣象高。
復舉。洞山冬夜喫果子次。問泰首座云。有一物。黑似
漆。上推天。下拄地。常在動用中。動用中収不得。過在
什麼處。泰云。過在動用中。洞山令侍者掇退果卓。師
云。洞山坐籌帷幄。泰首座決勝千里。便見內外和平。
上下如一。雖然。只如洞山令侍者掇退果卓。意作麼
生。掀翻海岳求知己。撥動乾坤見太平。
靈隱冬至秉拂。垂語云。向上一著。如天普葢。如地普
擎。如日普照。如風普吹。如大火聚。近之則燎却面門。
如塗毒鼓。撾之則喪身失命。眾中莫有不惜性命的
衲子麼。出來[逅-口+巿]相激揚。時有僧出眾云。吹大法螺。擊
大法鼓。演大法義。雨大法雨。正恁麼時。願聞法要。答
云。鯨吞海水盡。露出珊瑚枝。進云。如何是吹大法螺。
答云。一聲徧在諸人耳。進云。如何是擊大法鼓。答云。
震天動地。進云。如何是演法大義。答云。一字不著畫。
進云。如何是雨大法雨。答云。三草二木。同時發生。進
云。擘破泰山雷未猛。照開滄海月非光。答云。脫[殼-一]烏
龜飛上天。僧歸眾。隨云。雲從龍風從虎　乃云。一法
若有。毗盧墮在凡夫。萬法若無。普賢失其境界。恁麼
也不得。不恁麼也不得。恁麼不恁麼總不得。靈鋒寶
劍。常露現前。擬欲擡眸。橫屍萬里。拈拄杖。左邊卓一
下云。群陰向者裏剝盡。右邊卓一下云。一陽向者裏
復生。遂橫按云。山河大地。和氣潛回。草木叢林。溫風
普扇。佛殿共山門闘額。燈籠對露柱掀眉。飛來峰𨁝
跳上三十三天。西子湖灌入諸人鼻孔。處處全彰寶
印。頭頭顯示威權。譬如金翅擘海。直取龍吞。香象渡
河。截流而過。又如師子筋琴。鼓之則群音頓絕。阿呵
呵。囉囉哩。須彌頂上擊金鐘。大洋海底行闊步。赤脚
波斯戴道冠。忿怒那吒擎銕柱。靠拄杖云。擘開華岳
連天秀。放出黃河徹底清。
復舉。僧問古德。如何是冬來事。德云。京師出大黃。師
云。古德恁麼提持。正如平地上。擲出生銕蒺藜相似。
教你進且無門。退亦無路。若是俊快衲僧。一咬咬破。
便見通身汗下。百病消除。獨步大方。自由自在。輒或
一偈。舉似大眾。京師出大黃。高價壓諸方。一擊百襍
碎。光輝滿大唐。
<other>偈贊</other>
<other>觀音大士二首</other>
稽首廣大清淨海。涵育無邊諸世界。耳根顯示圓通
門。救護苦惱眾生眾。眾生本性本清淨。與觀世音無
有異。剎那轉念能證悟。寂滅現前超世間。譬如皓月
行虗空。影落一切江海水。月月光明互交暎。究竟不
離本月相。我今既作如是觀。剎剎塵塵體如是。普願
法界諸有情。成就圓通真實義。
聞所聞盡。覺所覺空。尋聲救苦。開發盲聾。一真不昧
兮塵塵解脫。六用休復兮法法圓通。十方無影像。三
界絕行蹤。坐斷乾坤千百億。金烏飛出海門東。
<other>大士行道相</other>
無行無住妙圓通。大地群生體本同。淨極光明真佛
母。塵塵剎剎播玄飛。
<other>大士童真相</other>
髻綰無螺大地春。巖間欹坐顯天真。無邊苦海圓通
境。眼裏聞聲處處新。
<other>大士師子吼相</other>
師子吼。無畏說。眼藏筋。口存舌。圓通法門。紅爐片雪。
透頂醍醐滴滴凉。普為眾生除惱熱。
<other>大士四十二臂相</other>
法王大將。普施無畏。或慈或威。或定或慧。或現爍迦
囉首。八萬四千。或現母陀羅臂。四十有二。上契十方
諸佛。同一慈力。下合六道眾生。同一悲仰。感應二求
而無爽無失。度越八難而無罣無礙。所謂十方圓通。
<pb n="457"/>
真實顯示。不可思議。提挈有情無情。同入金剛王佛
母第一三昧者矣。
<other>文殊大士草衣相</other>
金剛窟。隱顯自由。清凉山。游戲自在。一草一木。示妙
法身。一談一笑。示真法界。彼呂氏子。感應神遇。蒲衣
被體。金文在手。詎非所謂事事無礙。發明根本妙光
大三昧者也。於戲盛哉。
<other>維摩居士</other>
空色空人。空名空法。證大菩提。獲大解脫。彈偏折小
兮金獅[旭-日+(虎-儿+几)]吼。歎大褒圓兮龍象蹴踏。無住本有何本。
不二門是何門。香積飯飽盡毗耶。方丈室吞爍乾坤。
咦。彼上人者難酬對。老倒文殊喪膽魂。
<other>鏡容大士</other>
鷹巢托質。龍阜接神。時動時靜。安居禪定。或隱或顯。
覺悟王臣。錫杖上挑起刀尺拂。鏡面裏現出齊梁陳。
讚歎大乘。有語簸揚無語。科分十四。是真排斥非真。
無生路。通達十方剎海。涅槃食。飫飽三界天人。物物
全彰聖相。塵塵常轉法輪。燈火香烟交錯處。乾坤日
月愈光新。
<other>穢跡金剛像</other>
舍那化身釋迦。寶華臺光明赫赫。釋迦現形穢跡。瞻
部洲傾伏魔邪。物物純真。頭頭顯密。大慈悲。飲以九
醞之醴。大忿怒。沃以甘露之漿。煅聖鎔凡。全機妙用。
世出世間而作大饒益。佛前佛後而廣著功勛者也。
<other>栽松道者</other>
濁港江頭。雙峰寺裏。前身後身。一倒一起。钁頭拋下
松自長。乾坤大地作陰凉。
<other>借韻示辯侍者</other>
莫恠儂家眼似眉。九年面壁是吾師。要知父母生前
句。記取巖中惡罵時。
瞿曇百計誘難陀。倒腹傾腸沒奈何。拶破面門親搆
得。啞兒拍手忽能歌。
<other>寄允中巖宗師</other>
三學巖身性自圓。百千日月向空懸。或持或犯俱清
淨。不負波離五部傳。
<other>牧童</other>
放出溈山水牯牛。溪南溪北暖雲収。春風細草連天
綠。穴鼻無繩飽便休。
<other>送詵維那</other>
桶篐[焊-干+恭]處髑髏乾。剎海三千掌上觀。吹起還鄉無孔
笛。扶桑日出涌金盤。
<other>次韻答滿藏主</other>
三千里外同風句。一對眉毛眼上橫。萬仞崕頭翹足
看。木人拍手火中行。
<other>古德云。青青翠竹。盡是真如。[鬱-山+止][鬱-山+止]黃花。無非
般若。頌云</other>
金烏海底明。玉馬空中走。踏倒須彌盧。面南看北斗。
<other>送僧</other>
草綠花紅師子吼。天高地闊象王行。野狐腦裂群魔
伏。又見黃河一度清。
<other>持淨</other>
彈指聲前戶豁開。屎坑化作碧蓮臺。笑看清淨毗盧
體。糞掃堆頭輥出來。
<other>次韻寄夢堂和尚</other>
看山看水放摩陀。佛祖宗綱定。若何。八桂峰前吹銕
笛。木人拍手石人歌。
<other>拜翠峰明覺祖師</other>
驚濤拍岸月如盆。湖上人家竹暎門。截斷眾流無向
背。明明一句定乾坤。

穆菴康和尚語錄（終）

<talk>No. 1415-A
<pb n="458"/>
 附記</talk>

日本義堂和尚日工集曰。永德四年甲子。年六十。
在等持。十二月二日。赴建仁大龍菴忌齋。點心罷。
大清引入南昌菴。諸老雜話。余問椿庭。比見康穆
菴語。尾書曰郊臺。何也。庭曰。穆菴時住杭州龍華。
與郊臺近。葢南渡宋都。祭天於南郊。故云郊臺。臺
乃祀天之臺也。
又曰。永德二年壬戌。正月二十九日。古劍話曰。甞
回自江南。海中值結夏者六人。作偈曰。圓覺伽藍
海上漚。安居禁足渡頭舟。蠟人解唱還鄉曲。欵乃
一聲山水幽。或至康穆菴處。誤舉此偈。以解唱。作
喚作。穆菴曰。必誤矣。非古劍語。喚作字不好（云云）。
穆菴乃了菴法嗣也。

<article id="n1416">恕中無慍禪師語錄</article>

<talk>No. 1416-A
 瑞巖恕中和尚語錄序</talk>

余觀大梵天王問佛決疑經所載。梵王以金色波羅
華獻佛。請為說法。佛拈華示眾。人天百萬悉皆罔措。
獨金色頭陀破顏微笑。佛云。吾有正法眼藏。涅槃妙
心。實相無相。分付摩訶迦葉。嗚呼此非禪波羅蜜之
初乎。人生而靜。性本圓明。如大月輪光明徧照。凡蘇
迷盧境界。具濕性者。大而河海。細而沼沚。無不有月。
是故有百億水。則百億之月形焉。仰而瞻之。而中天
之月未甞分也。月譬則性也。水譬則境也。一為千萬。
千萬為一。初無應者。亦無不應者。體用一源。顯微無
間也。大聖全體皆真。不失其圓明之性。如月在寒潭。
無纖毫障翳。清光燁如也。凡夫為結習所使。業識所
縛。而惟迷暗是趨。如月在濁水。固已昏冥無見。加以
獰飈四興。翻濤鼓浪。魚龍出沒。變幻恍惚。欲求一隙
之明。有不可得矣。故聖人之心主乎靜。靜而非靜而
動亦靜也。凡夫之情役於動。動而不靜而靜亦動也。
吾達磨大師特來東土。以迦葉所傳心學。化度有情。
欲澄濁為情。止浪為平。直入於覺地而後止。故其體
常寂。而寂而寂也。其智常照。而照無照也。其應常用。
而用無用也。至此則其妙難名矣。然未易以一蹴至
也。惟一惟虗。坐忘其軀。或緩或徐。長與神明居。懼其
散而弗齊也。設疑情以一之。恐其至而自畫也。假善
巧以引之。慮其偏而失正也。挽沉溺以返之。其道蓋
如斯而已。歷代諸師。各尊所聞。守此而不敢失。逮我
育王珙公。起於東海之濵。秉執法輪。弘開度門。達磨
大師之道。煥然中興。入其門者無非龍象。而竺元道
公號為世適。今吾恕中慍禪師。則又竺元之入室弟
子也。初受度於元叟端公。多聞法要。辦香酬恩。歸之
道公。厥後俯徇眾請。出世象山之靈巖。黃巖之瑞巖。
皈依者日益眾。名聞東夷。使者入貢中國。兼奏請住
持。師因奉
詔來南京。力辭其行。
皇上憫其耄也。特從所請。一旦將歸隱鄞江。其徒居
頂。以二會語。徵余序。余久聞師名。亦嘗窺見語言之
一二。茲又獲覩其全。驚霆舂而疾飈馳。山嶽移而海
水立。鬼神泣而魑魅奔。有聞之者。凡情盡喪。余故不
辭。為稽決疑經所載。以啟禪源。法水月之喻。以明性
源。推達磨之教。以為學源。歷題之於首簡。余老且病。
凡求文繽紛於前。悉皆謝絕。今獨為師拈此者。憫大
法之陵遲。樂師言之契道也。
洪武七年。十月二十二日。翰林侍講學士中順大
夫知　制誥同修　國史兼　太子讚善大夫金
華宋濂序。

<pb n="459"/>
<other>恕中和尚語錄目錄</other>

卷一
序
住象山靈巖廣福禪寺語錄
卷二
住黃巖瑞巖淨土禪寺語錄
卷三
舉古頌古小佛事
卷四
讚銘偈頌
卷五
偈頌法語
卷六
律詩絕句題䟦
行業記

目錄（終）

No. 1416
<sarticle>恕中和尚語錄卷第一</sarticle>

門人前住昌國萬壽禪寺宗黼等編
<other>住象山靈巖廣福禪寺語錄</other>
山門。入門一句。有甚難見。動著機關。東扇西扇。喝一
喝。
祖堂。栗棘蓬。金剛圈。拋來擲去。此土西天。
據室。一椎便就。把髻投衙。不假一椎。抱贓叫屈。直饒
百發百中。雙放雙收。向我靈巖門下。總用不著。拈拄
杖畫一畫云。乾三連坤六斷。
山門疏。未入靈巖門。諸人是主。山僧是賓。既入靈巖
門。山僧是主。諸人是賓。且賓主混融一句作麼生道。
金香鑪下鐵崑崙。
方外交疏。夫子鼻孔。達磨眼睛。總在者裏。論其根本。
同出一源。較其功德。各具八百。中間有些誵訛。今古
無人道著。（度疏云）殺人刀活人劒。
陞座。拈香祝
聖罷。次拈香云。古人出世拈香。酬法乳也。今人出世
拈香。酬世恩也。慍上座總不然。昔年行脚。到紫籜山
中。參箇老布衲。彼亦無法可授。我亦無法可受。只向
無授受中拈出。供養。
前住崑山薦嚴禪寺竺元道和尚。不圖報德酬恩。只
要大家知委。遂斂衣就座。智門和尚白椎云。法筵龍
象眾。當觀第一義。師垂語云。第一義諦。即今智門和
尚與諸人華擘了也。若向椎聲未舉已前薦得。猶為
鈍漢。何況踏步向前聽人處分。豈堪珍羨。雖然官不
容針。私通車馬。其或有疑。不妨致問。（問答不錄）乃云。
靈山奧旨。少室真機。日月不足喻其明。虗空不足喻
其廣。巍巍獨運。蕩蕩無私。思之則差。議之則錯。五千
四十八卷。說食向人。一千七百葛藤。持蠡測海。在今
諸方。莫不盡謂驅其耕敓其食。貴圖宗風不墜。殊不
知正是救暍進火。禦凍贈冰。愈增其劇。新靈巖與麼
道。不是壓良為賤。取笑大家。臂三折而知醫。閱多人
而曉相。靈利底不用如何若何。便請單刀直入。掃蕩
攙搶。坐享太平。豈不快哉。少涉遲疑。白雲萬里。
復舉。臺山有一婆子。凡有僧問臺山路向什麼處去。
便云驀直去。僧纔行數步。婆云。好箇師僧便與麼去。
趙州云。待我去勘破者婆子。州亦如是問。婆亦如是
答。州歸告眾云。婆子被我勘破了也。師拈云。婆子如
蟲蝕木。偶爾成紋。趙州見義勇為。翻成特地。諸人還
會麼。雲收雨霽長空闊。一對鴛鴦[書-曰+(且-二+人)]不成。
小參。靈巖峭絕。到者應難。已到者享用安然。未到者
竛竮孤露。孤露底。正好踏步向前。享用底。更須退步
<pb n="460"/>
就己。所以道。事無一向。有時翻頭作尾。有時翻尾作
頭。收放縱橫。寧存軌轍。摩竭掩室。毗耶杜詞。雖曰正
令全提。要且未臻其極。山僧今夜入門之始。聚首之
初。與汝諸人。約法三章。第一不得起佛見。第二不得
起法見。第三不得道不起佛見法見。若也依而行之。
管取眉毛廝結。驀拈拄杖云。明眼漢沒窠臼。高高處
觀之不足。低低處平之有餘。卓拄杖。鐵牛不喫攔邊
草。直向須彌頂上眠。
復舉。大慧和尚問僧云。不是心不是佛不是物。你作
麼生會。僧云領。慧云。領你屋裏七代先靈。僧便喝。慧
云。適來領而今喝。干他不是心不是佛不是物。什麼
事。僧擬議。慧便打。師拈云。大慧老人提持箇一著子。
縱以太虗空為口。須彌盧為舌。亦難擬其用處。然撿
點將來。未免有得有失。當時者僧。若是箇人。見他與
麼問。只向他道。三更過鐵圍。豈不光前絕後。擊拂子。
竹杖化龍去。癡人戽夜塘。
謝專使上堂。達磨大師。十萬里西來。要作箇馳書達
信漢。及乎面對梁王。盡力只道得箇不識。拈拄杖。有
賓有主。有禮有樂。手面分開白月團。頂門撼動黃金
鐸。
上堂。你若會禪會道。被會縛。你若不會禪不會道。被
不會縛。空中求鳥跡。水內覓魚蹤。
上堂。有問有答。日下挑燈。無問無答。兔頭截角。別資
一路。萬里崖州。直下承當。且緩緩地。拈拄杖畫一畫
云。天傾東南。地傾西北。臨濟小廝兒。只具眼一隻。卓
拄杖喝一喝。
上堂。明月照高巖。懸水響前嶺。耳目一何清。冥然了
心境。咄哉觀世音。檐雪來填井。下座。
上堂。豎起拂子云。世尊拈華。達磨面壁。乃至後來。或
行棒行喝。或擎叉舞笏。神頭鬼面。百種施呈。總向者
裏出。擲下云。好事不如無。
上堂。魚以水為命。鳥以樹為家。伐却樹鳥獲栖遲。竭
却水魚全性命。且道既伐却樹竭却水。因什麼鳥反
獲栖遲。魚反全性命。若向者裏明得。許你有箇入處。
若向者裏明不得。也許你有箇入處。明得明不得則
且置。只如莊周道。北冥有魚。其名曰鯤。化而為鳥。其
名曰鵬。正與麼時。喚作鵬又是鯤。喚作鯤又是鵬。且
鯤之與鵬。還有分別也無。若謂有分別。本出一體。若
謂無分別。又化作兩形。畢竟作麼生評論。擊拂子。竿
頭絲線從君弄。不犯清波意自殊。
上堂。祖師意無別法。下地走穿却鞋。上牀眠脫却襪。
只恁麼太誵訛。不恁麼無合殺。溈山水牛。百丈野鴨。
帶水拖泥不足觀。腦後圓光最輝赫。喝一喝。
上堂。剛刀雖利。不斬無罪之人。勁竹雖長。難點天邊
之月。臨濟三玄戈甲。洞山五位君臣。是甚閑家潑具。
良久云。也是為他閑事長無明。
上堂。風不來樹不動。心不生境不到。僧問雲門。如何
是佛。門云。乾屎橛。僧問楊岐。如何是佛。岐云。三脚驢
子弄蹄行。好大眾。向道是龍剛不信。果然奪得錦標
歸。
上堂。舉黃龍心禪師。與夏公立劇談肇論。論萬物為
自己。情與無情共一體。時有狗子。臥香卓下。龍拈壓
尺擊狗子。又擊香卓云。狗子有情即去。香卓無情自
住。情與無情如何得成一體。公立不能加對。龍云。纔
涉思惟。便成剩法。何嘗會萬物為自己哉。黃龍老漢
傷慈不少。夏公立如入寶山空手而回。諸人要會萬
物為自己。情與無情共一體麼。槌殺有情狗子。碎却
無情香卓。盡情收拾將來。與他一團束縛。拋向東大
洋海。自然洒洒落落。雖然更須知有頂門一竅始得。
拈拄杖擊香臺云。阿剌剌。阿剌剌。登山脚膝酸。啜茶
舌頭滑。十字街頭石敢當。對月臨風吹尺八。
上堂。朝看般若。暮誦華嚴。一字何曾道著。坐斷千差。
壁立萬仞。自己何曾會得。蛇無頭不行。虎有脚方走。
<pb n="461"/>
達磨老臊胡。面皮三寸厚。
上堂。旭日照高巖。爛爛黃金色。普賢縮首藏身。文殊
奮大威力。諸人坐地看楊州。山僧亦坐地看楊州。牛
角長三寸。兔角長八尺。
上堂。靈雲見桃華。香嚴聞擊竹。眼睛耳朵放大光明。
照徹一切。只是不能自照。若能自照。即非本光。
上堂。適來行者打鼓。一下下打著你諸人心肝五臟。
還知疼痛麼。而今長老說黃道黑。一句句道著你屋
裏七代先靈。還知慚愧麼。若也知得。可謂恩大難酬。
若也未知。未免為汝重下註脚。拈拄杖卓一卓。
上堂。禪和家道。我無有不知。無有不會。忽有人問如
何是行脚事。便口如扁檐。病在於何。病在多知多解。
恁麼參學。不如三家村裏種田漢。忽有人問今歲稼
穡如何。一一道出如瓶瀉水。蓋其無知解故。無簡擇
故。秋氣向寒。各自歸堂。珍重。
上堂。舉金牛每於齋時。自舁飯至僧堂前作舞。喚曰。
菩薩子喫飯來。師拈云。金牛露出醜舉止。殘羮餿飯
阿誰肯喫。
上堂。直指之宗。初無別法。只要當人了却自己而已。
後代兒孫。駕空說空。抝直作曲。所謂舄九書而為鳥。
虎三寫而成帝。靈巖不能為人。只是箇喫飯屙屎漢。
諸人不得妄生節目。
上堂。魯祖見僧面壁。俱胝見僧豎指。有指示無指示。
雪峯覆却飯桶。甘贄禮拜蒸籠。是機要非機要。纔涉
思惟。打入陰界去也。便下座。
上堂。盡十方世界。是一口劒。且道。柄欛落在什麼人
手裏。縱然道得分明。我要問你。是殺人劒活人劒。
上堂。明機自味。息慮迷源。轉腦回頭。墮坑落壍。祖師
云。至道無難。唯嫌揀擇。但莫憎愛。洞然明白。走殺多
少人。坐殺多少人。
新鞔法鼓上堂。只與麼散去。已遲三刻。那更指東畫
西。說黃道黑。明眼人咬牙有分。雖然有條攀條。無條
攀例。不見鹽官示眾云。虗空為鼓。須彌為椎。什麼人
打得。掘地深埋。南泉云。王老師不打者破鼓。是精識
精。法眼別云。王老師不打。班門弄斧。靈巖新鞔法鼓。
以木為身。以皮為面。要打便打。要歇便歇。且無許多
勞攘。只是不得聞著。聞著則喪身失命。且誰是喪身
命者。牀下爛蒲鞋。籬根禿苕菷。
上堂。丁一卓二。爛泥有刺。放兩拋三。吉無不利。堂前
鐵鋸舞三臺。等閑撲碎天靈蓋。
上堂。狂象難調。枯株易拉。隋珠非寶。魚目生光。咄咄
咄。力囗希。誰將金彈子。換你糞毬兒。
上堂。大棒打虗空。虗空痛不徹。黃面老瞿曇。腦門流
出血。負屈要人知。四十九年說。燈籠為證明。露柱成
饒舌。阿呵呵。推倒門前大桉山。却從火裏撈明月。
上堂。⿱少隹兒不向[鷂-缶+(工/山)]子頭上屙。明眼人不從盲者問路。
空華不能結果。陽焰不堪止渴。此四件事。是人知得。
法如是故。世尊云。法本法無法。無法法亦法。今付無
法時。法法何曾法。
謝國清清涼開元三藏主上堂。向上一路。千聖不傳。
未曾踏著。早隔大千。清涼山裏萬菩薩。拖犂拽𣞻。方
廣寺中半千尊者。掇供邏齋。惟有開元石佛。硬糾糾
地。風吹不入。水灑不著。五千餘卷言言異。一一龍宮
海藏來。
上堂。無今無古。無臭無聲。天上天下。莫之與京。蝦蟆
蚯蚓。十相具足。木雞芻狗。唱道談經。喝一喝。猶較靈
巖半月程。
上堂。波騰鼎沸。起必全真。寂默無為。領歸空界。截斷
兩頭。光熈熈地。認賊為子。劫我家資。拈拄杖畫一畫。
三邊不用安戈甲。萬里謌謠賀太平。
上堂。辭親割愛。剃髮染衣。入此門中。合為何事。若也
知慚識愧。是真出家。一出俗塵恩愛家。二出三界火
宅家。三出麤惑煩惱家。四出細惑無明家。出得四家。
<pb n="462"/>
始稱衲僧家。且如何是衲僧家。撞著冤家。惡口小家。
上堂。石女高歌峙前過。木人撫掌相酬和。蚍蜉把住
大風輪。百億須彌自掀簸。
秀才道士相訪上堂。豎起拂子云。三教聖人。總在拂
子頭上。牽枝引蔓。說妙談玄。儒者曰。吾道一以貫之。
老者曰。聖人抱一。為天下式。佛者曰。惟此一事實。餘
二則非真。既各說有來由。未免稱強稱弱。且作麼生
判斷。使其聲和響順。形直影端。剖破人我蕃籬。塞却
無明窟穴。擊拂子。二由一有。一亦莫守。日午打三更。
面南看北斗。
上堂。迷則總迷。悟則總悟。悟時悟迷底。迷時迷悟底。
迷悟悟迷。如水與水。似火與火。歷劫來來。更非別物。
上堂。朝陞堂暮入室。嬴得閙熱門庭有甚交涉。德山
隔江招手。高亭便乃橫趨。麻谷携鋤入園。良遂當下
休去。
上堂。截斷生死路。高踞涅槃城。敗軍之將。豈足論功。
須彌山上走馬。大洋海底挑燈。舉則易。會則難。
謝來蘇莊監收上堂。山僧昨遣數員宿將。征諸未服。
既徯我來蘇一鼓而下。直得風以時雨以時。嘉穀登
庶民樂。今當還師振旅。奏凱論功。坐享太平之時。玄
弼真君忍俊不禁。不覺手之舞之足之蹈之。於一毫
端上。揚聲而歌曰。台州仙高一伯。紅蓮青江口白。鰕
[殼-一]來歸兮連子格。且道是什麼曲調。乃云。飯飽弄箸。
冬至小參。海寺荒涼。巖巒攢拱。門外寒潮浸月。庭前
古木號風。人人眼見耳聞。一一超今邁古。戢玄機於
未兆。藏冥運於即化。慈明揭榜堂前。鬼門貼卦。洞山
掇退果卓。欺陷平人。若非智眼洞明。盡作奇特話會。
所以道。參禪須透祖師關。學道要窮心路絕。心路不
絕。祖關不透。未免受他寒暑變遷。生死籠⿱卓。拈拄杖
云。此土西天十萬程。冬至寒食一百五。
復舉。溈山示眾云。仲冬嚴寒年年事。[晷-人+卜]運推移事若
何。仰山進前叉手立。溈云。我也知你答者話不得。却
問香嚴。你作麼生會。嚴云。某甲偏答得者話。乃叉手
進前立。溈云。賴遇寂子不會。拈云。溈山將引二子。向
冰枯雪老之時。作一家燕。熊掌駞峯。下箸猒餵。管弦
鼉鼓。聲徹雲霄。遠近觀瞻。莫不歆豔。及乎分付家財。
依然却成吳越。擊拂子。當初只道茅長短。斫却元來
地不平。
上堂。心如工伎兒。意如和伎者。五識為伴侶。妄想觀
眾伎。大眾還識得心也未。若識得心。便識得意。識得
意。便識得諸識。識得諸識。便識得妄想。妄想滅。則諸
識滅。諸識滅則意滅。意滅則心滅心滅。則一切滅。所
以道。心生種種法生。心滅種種法滅。喝一喝。山河大
地。日月星辰。有什麼過。下座。
元旦上堂。新年頭佛法。觸處皆現成。憧憧賀歲客。倒
屣相歡迎。笑指好天氣。風日猶和明。必定田稻熟。鼓
腹歌太平。大眾。忽遇上上人來。又作麼生祗待。青原
酒。趙州茶。三杯兩盞醉臥煙霞。大底風流出當家。
元宵請後堂首座上堂。曠大劫來燈一椀。照天照地
幾人知。要看不盡傳持處。兜率宮中夢覺時。
願藏主集眾禮梁皇懺請陞座。金剛正體。猶若虗空。
在天同天。在地同地。出生萬有。囊括古今。爍石流金
而不熱。折膠墮指而不寒。高出蓋纏。逈超言義。向者
裏。提持得去。領略得行。便見郄氏即蛇身而證法身。
梁武了世智而明真智。現前若僧若俗。若男若女。若
幽若顯。若聖若凡。無罪可懺。罪若冰消。無福可修。福
同川至。無恩不報。無願不從。無果不滿。無行不圓。頭
頭攝入。法法圓融。交光相羅。如寶綵網。天堂地獄。任
性優游。火聚刀山。如意出沒。左之右之。無可不可。直
得千祥駢集。萬善咸臻。麒麟出鳳凰現。干戈寢文德
修。秋穀登庶民樂。雖然如是。且畢竟功歸何處。擊拂
子。皇風常永扇。佛日鎮長明。
復說偈云。善哉大丈夫。其名曰善願。其願高且深。山
<pb n="463"/>
海莫能喻。憫茲五濁世。眾生煩惱纏。罪垢積累久。非
懺莫能滌。因憶梁世主。郗氏專內嬖。癡愛膠漆堅。死
生常對面。由瞋墮蟒類。苦願求昇濟。乃知迷背覺。處
處成住著。無心罪亦無。有心還有罪。禮彼諸聖師。為
啟無心懺。遺文日月懸。照映千載下。凡有遵修者。無
不獲饒益。故於上元節。廣集清淨眾。對佛重宣揚。積
罪如湯雪。重重華藏海。種種言辭海。廣說及略說。總
說如是義。是義不可窮。功德亦無盡。普願諸有情。誓
弘懺悔力。
上堂。舉傅大士偈云。空手把鋤頭。揭諦揭諦。步行騎
水牛。波羅揭諦。人從橋上過。波羅僧揭諦。橋流水不
流。菩提薩摩訶。下座。
上堂。舉僧問香林。如何是室內一椀燈。林云。三人證
龜成鼈。拈云。三人證龜成鼈。一口各含一舌。當機不
辯來風。喫水也須防咽。老香林。能列挈真燈照世都
吹滅。喝一喝。
涅槃上堂。今朝二月十五。令人做盡腸肚。踈山手中
木蛇。咬殺南山猛虎。翻身觸破虗空。好手應難修補。
椎[(曷-曰)/月]只合哭蒼天。發機須是千鈞弩。拍禪牀。
上堂。春日遲遲。春華灼灼。大事現前。常情不覺。若也
覺去。回三毒為三聚淨戒。回六識為六神通。回煩惱
為菩提。回無明為大智。若也不覺。且向生死海中。頭
出頭沒。與麼說話。曲為今時。汝等還覺腦門重麼。
上堂。恁麼來者。截斷脚跟。不恁麼來者。穿却鼻孔。恁
麼不恁麼則且置。昨夜文殊普賢。起佛見法見。各與
二十棒。貶向二鐵圍山。是人知得。且道非非想天。今
日有幾人退位。喝一喝。
上堂。心無自性。全物而彰。物無自體。全心而現。有時
拈一莖草。作丈六金身。有時將丈六金身。作一莖草。
七出八沒。築著磕著。明月堂前垂玉露。水精殿裏撒
真珠。
上堂。惟一堅密身。一切塵中現。拈拄杖。釋迦老子來
也。三百六十骨節。八萬四千毫竅。一一放大光明。照
澈恒沙國土。於其中間。若聖若凡。有情無情。被其光
者。無不證大涅槃。獲大安樂。得大受用。靠拄杖。此時
若不究根源。直待當來問彌勒。
春日示眾。巖寺春深草樹肥。幾回特地啟柴扉。行人
只在青山外。杜宇聲聲喚不歸。
上堂。猪肉桉頭。喪車幙下。靈山一會。儼然未散。盤山
無理可伸。智者無妙可說。眼如木𣔻。口似鼓椎。
佛誕日上堂。黃面老子未出母胎已前。好箇大力量
人。既出之後。口吧吧地。便見不堪。只如道天上天下
惟我獨尊。閙市裏颺碌磚。必定打著。爭奈無人承當。
下座。
結夏小參。俊快底撩起便行。似鶻提鳩。脚跟下好與
三十。懵懂底三搭不回。如魚止濼。腦門上不銷一錐。
古今天地。古今日月。古今人倫。好不增一毫。醜不減
一毫。以大圓覺。為我伽藍。畫地為牢。刑名斯著。身心
安居。平等性智。沉埋鬼窟。塵慮尤多。靈巖寺裏明日
結夏。今夜小參。亦不說妙談玄。亦不設期立限。三條
椽下七尺單前。一任諸人橫眠倒臥。渴飲饑餐。管取
心華發明。照十方剎。其或情存限量。墮在見聞。他時
後日。有人索飯錢在。莫言不道。
復舉。世尊在摩竭陀國說法。是時將白夏。乃謂阿難
曰。諸大弟子。人天四眾。我常說法。不生敬仰。我今入
因沙舊室中。夏坐九旬。忽有人來問法。汝代我說。一
切法不生。一切法不滅。言訖掩室而坐。頌云。白夏時
將至。垂慈勉進修。人天不敬仰。歲月自遷流。法法無
生滅。頭頭有放收。九旬聊掩室。恩大實難酬。
結夏上堂。雲門云。今月十五入夏也。寒山子作麼生。
靈巖道。今月十五入夏也。黑漆桶作麼生。旃檀叢林。
旃檀圍繞。師子叢林。師子圍繞。衲僧鼻孔大頭垂。金
剛腦後三斤鐵。
<pb n="464"/>
上堂。空生大覺中。如海一漚發。有漏微塵國。皆依空
所生。國土依空生。空依大覺生。大覺無所依。是謂光
明藏。眾中忽有道。依文解義。座主家風。東搭西兜。時
流趣向。衲僧門下未見作家。山僧聞與麼道。直得倒
頭禮拜。何也。將謂猴白。更有猴黑。
啟建聖節上堂。拈拄杖。崇高不極。廣博無涯。是謂聖
中之聖。天中之天。馭三光以照臨。總萬㝢而光宅。無
思不服。有感必通。畫拄杖。擘開華嶽連天秀。放出黃
河徹底清。
上堂。相逢不拈出。舉意便知有。颺下柴爿。賣弄不少。
罰錢出院。力盡烏江。山上有鯉魚。井底有蓬塵。千年
桃核裏。覓甚舊時仁。
上堂。大眾業不可為。業不可避。不見道。假使百千劫。
所作業不忘。世尊有金鎗馬麥之報。迦葉有世世金
色之報。只此二報。無起相無滅相。如風吹水。自然成
文。
滿散上堂。一年三百六十日。惟有此日最吉祥。黃河
澄清聖人出。文經武緯開明堂。聖人既出。天下太平。
無為而治。不令而行。南北風塵俱蕩盡。熈熈萬姓歌
黃唐。
上堂。不用低頭。思量難得。菩提煩惱。熱椀鳴聲。譬如
煉鐵成器。入火則紅。出火則黑。鐵性如故。
上堂。圓明了知。不由心念。活活鱍鱍。蓋地蓋天。去却
七三存一。合眼跳黃河。黃昏候日出。
端午上堂。五月五日端午節。競渡江頭歌管咽。衲僧
共啜菖蒲茶。無限馨香生頰舌。百病消除。千妖殄滅。
文殊令善財採藥。善財拈草度與文殊。石上栽華。文
殊接得示眾云。此藥亦能殺人。亦能活人。空中釘橛。
顧視左右云。莫有與文殊善財作主底麼。喝一喝。
上堂。舉教中道。凡夫實謂之有。二乘析謂之無。圓覺
謂之幻有。菩薩當體即空。拈云。虎咬大蟲。蛇吞鼈鼻。
上堂。十五日以前。崖標嶽峙。十五日以後。電激雷奔。
正當十五日。風不鳴條。雨不破塊。拈拄杖云。拄杖子
久默斯要。不務速說。茲見人天普集。佛事興隆。剛要
出來。露箇消息。爭奈落在靈巖手中。要橫不得橫。要
豎不得豎。雖然。執之失度。必入邪路。放之自然。體無
去住。乃橫拄杖云。即今橫也。三千大千世界。有情無
情。莫不受他蓋覆。豎起云。即今豎也。上極須彌頂頭。
下極金輪水際。有情無情。莫不被他窒礙。提起云。即
今不橫不豎也。爍迦羅眼[覤-儿+丘]不見。大悲千手摸不著。
千佛出興讚不及。波旬聚族毀不得。大眾。拄杖子具
如是神通。如是妙用。宜其出沒卷舒。得大自在。適來
因甚。得與麼隈𣯧。而今得與麼光采。不見道。得之於
心。伊蘭作旃檀之樹。失之於旨。甘露乃蒺䔧之園。復
卓一卓。下座。
上堂。威音以前。本無授受。釋迦以後。遞相傳持。鎔瓶
盤釵釧。為一金。攪酥酪醍醐。為一味。臨濟和尚云。誰
知吾正法眼藏。向者瞎驢邊滅却。只知開口易。不覺
舌頭長。
瑞龍夢堂和尚至上堂。大人具大見。大智得大用。黑
漆竹篦。掀翻海嶽。芭蕉拄杖。敲打虗空。直得釋迦彌
勒拱手歸降。文殊普賢潛身無地。所以道。殺人須是
殺人刀。活人須是活人劒。有活人劒。無殺人刀。一切
活人死不得。有殺人刀。無活人劒。一切死人活不得。
活得死人。死得活人。猶且墮在功勛。埋沒宗旨。豈不
見。芙蓉和尚一日訪同參實性大師。性乃陞堂。以右
手拈拄杖倚左邊。良久云。此事若非芙蓉師兄。大難
委悉。便下座。實性與麼道。李向赤邊咬。當茲季運。袒
肩檐荷。赤手提持。不涉廉纖。斬釘截鐵。惟我瑞龍師
兄一人也。勿謂土曠人稀。祕而不泄。惟願放開線道。
曲徇時宜。使彼承言滯句者。澈證直指單傳。一段奇
持大事。顧不韙歟。下座與首座大眾。同伸拜請。冀為
敷揚。
<pb n="465"/>
上堂。佛佛授手。祖祖相傳。蒸沙不成飯。掘地難覓天。
祖祖相傳。佛佛授手。鈍鳥逆風飛。蝦跳不出斗。跳得
出萬事畢。跳不出甘受屈。赤脚波斯入大唐。一對眼
睛烏律律。
禱雨上堂。甘雨愆期。田疇龜拆。衲僧鼻孔。焦熱生煙。
拈拄杖云。拄杖子化為龍。向南閻浮提行雨去也。山
僧不可洗手奉功。未免助其神力。卓拄杖云。急急如
律令。敕。
禱雨有應上堂。信心生一念。諸佛盡能知。拈拄杖云。
諸佛在者裏。信心在什麼處。昨日焚香禱告。令朝驟
雨傾盆。清涼熱惱。甦活枯苗。畫拄杖。不是信心所感。
不是諸佛降靈。若也會得。被我熱瞞。若也不會。長連
牀上有粥有飯。
上堂。赤肉團上有一物。昭昭靈靈恍恍惚惚。隨事變
通。了無拘束。要知來處分明。不離舉足下足。今時叢
林中兄弟。聞與麼道。便道說老婆禪。殊不知雲無心
而出岫。水盈科而或流。遇高山而必止。至大海而方
休。拍禪牀。
仲膚首座允藏主至上堂。風行草偃。水到渠成。正令
既行。十方坐斷。睦州拶人脚折。雲門颺下柴爿。雖是
逸格超宗。未免麻纏紙裹。也堪笑。也堪悲。烏石嶺頭
相見事。知音知後更誰知。
解夏小參。達磨不來東土。二祖不往西天。水長船高。
泥多佛大。翠巖一夏。與兄弟東語西話。唐喪光陰。靈
巖只管九十日為一夏。鵞護雪。蠟人冰。鐵彈子。者一
火絡索。總拈來拋向背後。日不待火而熱。月不待風
而涼。三家村裏臭老婆。全無伎倆。十字階頭醉翁子。
太殺風流。目機銖兩底有甚數。粘牙綴齒底有甚數。
解夏上堂。舉德山遠和尚夏滿上堂。僧問。九旬禁足
今已滿。自恣之儀事若何。德山云。猢猻趂蛺蝶。九步
作一歇。僧云。未審意旨如何。德山以頌示之云。兩箇
兒童舁木鼓。左邊打了右邊舞。剎那變現百千般。分
明示君君記取。拈云。答也答了。頌也頌了。爭奈者僧
未肯點首在。靈巖路見不平。要與德山相見。自恣在
今朝。有華當面貼。一句定誵訛。猢孫趂蛺蝶。蛺蝶飛
無處尋。空中打坐。海底穿針。驀拈拄杖顧視左右云。
眾中莫有因齋慶讚者麼。卓拄杖。休將閑學解。埋沒
祖師心。
上堂。不用參禪學道。不用寂默無為。不用因邪打正。
不用分別是非。任運騰騰。無繩自縛。現成受用。緣木
求魚。饒伊別有神僊術。難避靈巖腦後錐。
請監收上堂。兼謝天。童藏主。以字不成。八字不是。玲
瓏巖頂。白浪滔天。萬工塘中。蓬塵漲起。分毫上定當。
升合裏論量。收得來。放得去。隨緣剔脫。觸處放光。可
以起臨濟正宗。可以滅正法眼藏。雖然。若是箇中人。
聞與麼道。直須洗耳有分。且誰是箇中人。面如滿月
目如蓮。天上人間咸恭敬。
中秋謝侍者上堂。一痕未吐。千聖罔測其由。三五正
圓。萬像莫逃其質。長沙與仰山一踏。南泉拂袖便行。
諸人還會麼。犀牛扇子無頭角。拈起清風徧大千。
上堂。舉真淨和尚示眾云。今朝九月一。夜來霜氣寒。
當知門外路。一一透長安。喝一喝。拈云。老真淨向淨
潔地上。撒屎撒溺。當時一眾。什麼處去也。山僧敢將
狗尾。要續其貂。今朝九月一。山風吹面寒。知音千里
外。白鴈報平安。是則是。未見作家。不見道。善言言者。
言所不能言。善跡跡者。跡所不能跡。喝一喝。纔有是
非。紛然失心。
上堂。情塵易遣。理障難除。十二時中。放教虗豁豁地。
不取一法。不捨一法。情塵不遣而自遣。理障不除而
自除。饑則喫飯。寒則添衣。又不可違時失候。
祖忌拈香。破六宗之邪見。傳上乘之妙法。日鑿一竅。
七日而混沌死。插香云。無人知此意。令我憶南泉。
上堂。形興未質。名起未名。三乘十二分教。是游說生
<pb n="466"/>
活。十聖三賢。是去國覊人。且到家一句作麼生道。石
女[書-曰+(且-二+人)]娥眉。
請首座上堂。開鑿人天眼目。挽回上古風規。坐斷情
塵意想。不落玄妙機關。斬新日月。特地乾坤。須是其
人。堪任其事。靈樹虗第一座而待雲門。蓋為此也。拍
禪牀。莫怪渠儂多意氣。他家曾踏上頭關。
上堂。舉僧問長沙云。如何轉得山河國土。歸自己去。
沙云。如何轉得自己。成山河國土去。僧云不會。沙云。
湖南城裏好養民。米賤柴多足四隣。僧無語。沙有頌
云。誰問山河轉。山河轉向誰。圓通無兩畔。法性本無
歸。拈云。者僧檐一檐矒𥋾。換得一檐𣸩淈。雖然。不因
夜來鴈。爭見海門秋。
與沙彌落髮。世尊在雪山。以金刀自剪。丕顯如來頂
相。汝既不能。吾為汝剃落。前聖後聖。其揆一也。
付衣。提起云。此衣竪窮三際。橫亘十方。從上老宿。莫
不披之。提持正印。宜善護持。令法久住。
至節小參。古佛心。只于今。明月照幽谷。寒濤助夜砧。
先德與麼吐露。可謂千鈞之弩。要待勍敵發機。萬斛
之舟。不為㘭堂剏設。若是滄溟上客。閫外將軍。捩轉
船頭。踏翻射垛。自然中的於機先。豈用瞻風於五兩。
所以道。譬如師子王哮吼。師子兒聞之。皆增勇健。不
見洞山問興平云。如何是古佛心。興平云。汝心便是。
洞山云。雖然如是。猶是某甲疑處。興平云。恁麼即問
取木人去。大眾。者些子。見不破踏不著。饒伊辯如滿
慈。智如鶖子。未免癡狂外邊走。今夜正當群陰剝盡。
一陽來復之時。聊與諸人聚話片時。敢問諸人。且洞
山與麼問。興平與麼答。莫是將錯就錯。借路經過麼。
莫是真實相為拳踢相赴麼。如斯品論。鄭州出曹門。
只如興平末後云。恁麼即問取木人去。此一轉語。太
殺慈悲。多少人向者裏錯會。有能於此撥開胸襟。伸
得口氣。何止醍醐灌頂。苟或未然。陋巷不騎金色馬。
回來却著破襴衫。
上堂。若以語言名狀心。終不得心。不以語言名狀心。
亦不得心。去此二途。如何湊泊。驢唇先生開口笑。阿
脩羅王打𨁝跳。海神失却夜明珠。擘破毗盧穿七竅。
成道上堂。一明一切明。一了一切了。豁開總持門。諸
法不相到。六年冷坐。舌上生茅。夜覩明星。眼中添翳。
以手拍禪牀左邊云。釋迦老子。過者邊著。就中若有
識機宜別休咎底。必然別有生涯。下座。
上堂。舉僧問古德。如何是冬來事。德云。京師出大黃。
拈云。會醫還少病。知分不多愁。
除夜小參。靈山會上。少室巖前。的的相傳。將錯就錯。
德山小參不答話。鈎頭有餌。趙州小參要答話。秤尾
無星。七十三八十四。築著磕著礙塞殺人。看看今夜
是年窮。箇箇明朝添一歲。靈不在己。聖不慕他。檢點
將來。不是不是。
洪祐和尚送歸源法衣至上堂。拈衣示眾云。者箇是
先歸源。向異類中遺下皮可漏子。日炙風吹而不壞。
刀斫鋸解而不開。業力既重。累及不肖子。亦入其羣
隊去也。披云。且道是驢是馬。遂陞座。（問答不錄）乃云。
夫為宗師者。垂一機示一境。如青天霹靂。不容掩耳。
如十日並照。無幽不燭。如大爐鞴。煆煉頑鈍。如大醫
王。療種種病。如大舟航。運載一切。有如是奇特。如是
作略。然後方可據法空座。傳持大法。為人抽釘拔楔。
解粘去縛。明頭合暗頭合。據虎頭收虎尾。若也向上
論去。尚恐埋沒宗風。恥他先作。那更婆婆和和。淟淟
涊涊。撒土拋沙。瞎學者眼。豈堪稱譽。天台那畔。石佛
山前。有大智人。把斷要津。不通水泄。提破沙盆。索起
遼天重價。用黑豆法。換盡大地人眼睛。掀翻舊日條
章。裂破今時窠臼。直得德山臨濟吞聲飲氣。竺乾震
旦逈絕行踪。灼然不落聖凡。實謂大功不宰。諸人還
知落處麼。經天緯地無多子。扶樹單傳只一人。
復舉。阿難問迦葉。世尊傳金襴外。別傳何法。迦葉召
<pb n="467"/>
阿難。阿難應諾。迦葉云。倒却門前剎竿著。拈云。世尊
做盡生涯。貴在後來承紹。阿難太殺奢華。迦葉亦成
落魄。靈巖今日承鴻祐木庵師兄。持先師竺元和尚
法衣到來。但知頂受一語。不敢問著。何故。不經一事。
不長一智。
元宵上堂。天上月圓。人間燈晃。曠劫來事。不隔纖塵。
有佛處不得住。無佛處急走過。
上堂。兼謝維那侍者。金槌一擊。電掣飈馳。紙襖潛書。
珠回玉轉。東頭賣貴。西頭賣賤。拈得鼻孔。打失眼睛。
拈拄杖。出頭天外看。誰是我般人。
退院上堂。靈巖作主僅三年。說法匡宗媿昔賢。今日
盡情都放下。話頭不舉自完全。大丈夫漢。終不向淨
潔地上坐殺。蓋其自有透脫一路。所以道。去來不以
像。動靜不以心。塵塵普入。剎剎全彰。正與麼時。且臨
歧一句作麼生道。擕取詩書歸舊隱。野華啼鳥一般
春。

恕中和尚語錄卷第一

<sarticle>恕中和尚語錄卷第二</sarticle>

處州府南明禪寺住持嗣法比丘道瑄等編
<other>住黃巖瑞巖淨土禪寺語錄</other>
山門。盡大地是解脫門。把手拽不入。雪峯與麼道。瑞
巖不與麼道。喝一喝。
佛殿。佛是家裏人。直下會得玄沙道底。
土地堂。虗靈寂照。固不在言。飯籮邊漆桶裏有一句
子。還知麼。蘇嚧蘇嚧。
祖堂。心心相同。眼眼相矚。一等陳年爛葛藤。六六依
然三十六。
據室。我者裏。一切只是尋常。你若來弄機關誇敏手。
向毒蛇頭上揩癢。猛虎頷下解鈴。拄杖子未打你在。
何故。有盤根錯節。方可施利器。有銀山鐵壁。方可展
鉗槌。
拈明州三宗諸山䟽。祖意教意。是同是別。風清三佛
地。月朗四明山。
法座。平地上險崖。孤峻處平易。是古今尋常用底。今
日終不向者裏依模脫墼。瞞汝諸人。雖然。見之不取。
千載難忘。且坐斷毗盧頂頭一句。作麼生道。眾無語。
乃云。洎合放過。便登座。
祝聖罷。次拈香云。此香已是第二回拈出。爇向爐中。
供養我前住崑山薦嚴禪寺。晚年歸老紫籜峯頭西
方廣院竺元大和尚。用酬法乳之恩。然冤家債主。自
有來由。今日幸對人天眾前。不妨重為洗雪一上。山
僧昔年在彼山中。咨參者箇老和尚。為看狗子無佛
性話不破。特去請益。纔開口。被他一喝。直得通身汗
下。因進呈一頌云。狗子佛性無。春色滿皇都。趙州東
院裏。壁上掛葫蘆。乃發笑曰。恁麼會又爭得。可謂前
箭猶輕後箭深。插香云。縱有伯牙琴。應難寫心曲。遂
斂衣就座。廣孝和尚白槌云。法筵龍象眾。當觀第一
義。師垂語云。諸佛出世。是第二頭。祖師西來。是第三
首。饒你向威音那畔。別立生涯。百草頭邊。全明殺活。
布袋裏老鴉子。未知有出身一路在。作麼生是出身
一路。（是時無人出問話）師乃云。今日無人出問話。不是冷落
門⿴辶⿴广手。正是光顯門⿴辶⿴广手。何也。若論此事。實不在語言上。
若在語言上。釋迦世尊四十九年說一大藏。之乎者
也。豈是無言耶。因甚末後向靈山百萬眾前。單單拈
起一枝華。惟迦葉一人。打頭知尾。驀爾破顏微笑。既
是物直貨當。便云吾有正法眼藏。分付摩訶大迦葉。
由此[這-言+(虎-儿+几)]相傳授。而至于今。當時豈有攢華簇錦。辯舌
利辭。問一句來。答一句去。湊得團欒。合得恰好。然後
始相付囑。惜乎者老漢。前車既覆。後車改轍。爭奈依
然口裏。水漉漉地。諸德若要紹續此箇門風。不用廣
<pb n="468"/>
求文義。不用息念歸空。但向世尊未拈華處。迦葉未
微笑處。一領領取。如白衣拜相。如平地登仙。不涉階
梯。掀翻途轍。巍巍自在。穩坐家堂。五欲八風。窺[覤-儿+丘]無
門。四生九有。籠⿱卓不住。便見無恩不報。無德不酬。亦
見山僧遠離四明。波波挈挈。而至於此。踞曲彔牀。拋
沙撒土。不為分外。拈拄杖。有擒有縱。有卷有舒。祝融
峯頂上。露滴萬年松。
復舉。黃檗和尚示眾云。自達磨大師到中國。惟說一
心。惟傳一法。以佛傳佛。不說餘佛。以法傳法。不說餘
法。法即不可說之法。佛即不可取之佛。乃是本原清
淨心也。拈云。黃檗將達磨大師鼻孔出氣。將謂無人
檢點。山僧不是抑他威光。祇要家平戶貼。未免重為
頌出。本原清淨心。是甚繫驢橛。傳既不可傳。說亦不
可說。黃檗舌頭長。達磨齒門闕。打刀須是彬州鐵。
小參。垂語云。德山小參不答話。識法者懼。趙州小參
要答話。賣弄風流。瑞巖不作者般去就。有問即答。無
問即休。莫有問話者麼。僧出問云。用則波騰海沸。全
真體以運行。體則鏡淨水沉。舉隨緣而會寂。者箇是
用不離體。體不離用。作麼生是體用雙忘一句。師云。
胡孫喫毛蟲。僧云。窮諸玄辯。若一毫置於太虗。傑世
樞機。似一滴投於巨壑。者箇是久客還家。暫忘歧路。
作麼生是天然受用一句。師云。騎馬踏鐙。不如步行。
僧云。豁開戶牖。無邊剎境。自他不隔於毫端。瞥轉一
機。十世古今。始終不離於當念。者箇是捏定死蛇頭。
徹底無轉智。作麼生是蓋天蓋地一句。師云。虗空無
向背。日月自循環。僧云。莫言少室兒孫少。自有甘心
斷臂人。師云。家無白𤢟之圖。必無如是妖怪。僧云。畢
竟水須朝海去。到頭雲定覓山歸。師云。七棒對十三。
僧禮拜。師乃云。瑞巖山中阿練若。堂殿玲瓏絕點塵。
昔日暫游。今載到到來。只是舊時人。既是舊時人。且
說舊時話。山川秀發。龍象駢填。人境宛然如昔。風光
不減當時。顯揚少室徽猷。揭示靈山奧旨。無絲毫同
相。無絲毫異相。全體是箇金剛正體。全體是箇大解
脫門。全體是箇華藏世界海。是以從上老宿。競出頭
來激揚鏗鏘。只要各各當人明自本心。見自本性。高
聳人天。壁立萬仞。睦州和尚云。汝等諸人。還得箇入
頭處也未。若未得箇入頭。須得箇入頭。若得箇入頭。
不得孤負老僧。玄沙和尚云。我若舉揚宗教。法堂前
草深一丈。二大老。一人牢關把斷。水泄不通。一人入
草求人。拖泥帶水。正眼觀來。總是無風起浪。殊不知
者條通天活路。千聖共行。萬靈同轍。不離真際建一
切法。不壞假名而說實相。拈拄杖。者箇是假名。那箇
是實相。卓拄杖。實相假名。一擊百雜碎了也。咄咄咄
力囗稀。驢前馬後莫亂針錐。南泉偏要斬猫兒。
復舉。當山開山空照祖師。甞於室中自呼應云主人
翁。諾。惺惺著。他時後日莫受人瞞。諾諾。師拈云。祖師
弄者一解。可謂超今邁古。然只作得箇看家兒子。山
僧向者裏。著一隻眼。非獨紹續箕裘。直要衝樓跨竈。
會麼。電光莫及。石火難追。兔徑非大象之所游。雞粟
豈鳳凰之㗖⿰口豕。喝一喝。
請西序上堂。如來藏中。不留一法。衲僧門下。豈有多
端。靈樹和尚云。我首座生也。我首座行脚也。一字不
著畫。會麼。不見道。客來無茶點。蒿湯備禮儀。
上堂。僧問云。如何是瑞巖境。師云。風吹不入。僧云。如
何是境中人。師云。水洒不著。僧云。人境已蒙師指示。
向上宗乘事若何。師云。真不掩偽。僧云。諸法寂滅相。
因甚舟行岸移。雲駛月運。師云。好箇消息。只恐錯會。
僧云。兩重公桉。師云。海水不生冰。師乃云。趙州云。東
司頭不可與汝說佛法。自屎不知臭。雲門云。佛法太
殺有。只是舌頭短。有多少。龍牙問德山云。遠聞德山
一句佛法。及乎到來。未曾見和尚說一句佛法。山云。
嫌什麼。鋸解秤槌。山僧亦有佛法向上一機。今日明
明拈出。布施大眾。遂展開兩手云。了。
<pb n="469"/>
上堂。僧問云。如何是最初一機。師云。蝦蟆趕[鷂-缶+(工/山)]子。僧
云。如何是末後一句。師云。老鼠弄胡孫。僧云。恁麼則
七出八沒去也。師云。且莫詐明頭。僧云。人無遠慮。必
有近憂。師云。晨朝有粥。齋時有飯。憂箇什麼。僧云。竹
影掃堦塵不動。月穿波底水無痕。師云。二年同一春。
僧提起坐具云。謝師答話。師云。口是禍門。僧禮拜。師
乃云。瑞巖無可供養諸人。只有一椀山田脫粟飯。任
你麤飡細嚼。飽足還休。中間有一粒砂子。因甚咬不
著。就中忽有出云。某甲咬著。即向道。急須吐却。
涅槃上堂。古者道。涅槃心易曉。差別智難明。與麼說
話。勞而無功。世尊涅槃會上。以手摩[(曷-曰)/月]告眾云。汝等
善觀吾紫磨金色之軀。今日則有。明日則無。瞻仰取
足。毋令後悔。有甚差別耶。雲門大師拈起扇子云。扇
子𨁝跳上三十三天。築著帝釋鼻孔。東海鯉魚打一
棒。雨似盆傾。有甚差別耶。以拂子畫一畫云。人貧智
短。馬瘦毛長。須知遠煙浪。別有好思量。
上堂。山僧入院以來。已過了兩箇月。如一剎那頃。於
其中間。覓一剎那之相。了不可得。所以道。白鼠推遷。
銀臺不變。汝諸人。十二時中作麼生行履。山斷疑無
路。溪迴別有村。
上堂。欲得與麼事。須是與麼人。既是與麼人。不愁與
麼事。拈起犀牛扇子。擲出栗棘金圈。闡揚佛祖宗風。
開鑿人天眼目。只如城東老姥。與佛同生。不願見佛。
又作麼生。擊拂子。珊瑚枕上兩行淚。半是思君半恨
君。
啟建上堂。心王不妄動。六國一時通。罷拈三尺劒。休
弄一張弓。正恁麼時。直得黃河清澈。白日流輝。金輪
御而玉燭調。麒麟出而鳳凰現。普天之下。用至道而
不知。懷生之倫。荷大造而無謝。且林下道人。如何祝
讚。豎拂子。只將者箇真消息。仰祝吾
皇億萬年。
空照忌拈香。未見巖頭。口似磉盆。既見巖頭。眼如木
𣔻。本然理拄地撑天。何勞置問。主人翁呼來喚去。猶
欠惺惺。插香云。相逢不下馬。各自奔前程。
散忌上堂。法不孤起。仗境方生。今日是開山空照祖
師入般涅槃之晨。山僧將不可說不可說。恒河沙世
界。作一筵席。百億須彌山。作一椀飯。百億香水海。作
一椀羮。聊陳供養。正與麼時。且將此筵席。向什麼處
鋪設。若向世界上鋪設。既此世界已成筵席。豈世界
外。別有世界耶。若向虗空中鋪設。虗空無實相。又作
麼生鋪設。若一向與麼休去。又是顢頇佛性。儱侗真
如。眾中莫有出來措置者麼。如無。老僧自出手去也。
豎拂子。恒河沙世界。百億須彌山。百億香水海。華簇
簇錦簇簇。總向拂子頭上鋪設。不寬不隘。無欠無餘。
大眾且道。空照祖師還肯受此供養也無。受與不受。
即且置。你道他即今在什麼處。安身立命。擊拂子。家
家門前赫日月。太平不用將軍威。
上堂。舉魯祖凡見僧來。便面壁而坐。拈云。諸方多作
奇特解會。殊不知。者箇老和尚。被人以無文印。印破
面門。至今不欲呈露。還有不動舌頭。與他雪屈者麼。
良久。只有照壁月。且無吹葉風。
上堂。一念未生以前。切忌守住者裏。有底道。水向石
邊流出冷。風從華裏過來香。有棒不打者漢。乃云。秋
月照高堂。草根鳴絡緯。若非鍾子期。休問琴中趣。
上堂。諸上座。有色有明。有心有眼。空却心。了却色。眼
無所見。明無所受。顛倒想滅。出生入死。如火燒冰。
上堂。視之不見名曰夷。森羅萬象甚處消遣。聽之不
聞名曰希。鐘魚鼓板眾聲錯然。摶之不得名曰微。著
衣喫飯承誰恩力。拈拄杖云。李伯陽騎牛。入你諸人
眼睛裏去也。
上堂。舉青峯因齋次。問北院云。先師道。信手拈來草。
師兄作麼生會。北院拈起一隻箸。峯云。與麼會。何曾
夢見先師。北院云。汝與麼會。何曾夢見先師。師拈云。
<pb n="470"/>
一得一失。有人辯得。未必善因而招惡果。
四月八上堂。明珠在掌。隨眾色以分輝。寶月當空。逐
千江而現影。拈拄杖。釋迦老子生也。九龍吐水沐金
軀。地湧金蓮棒雙足。眼有瞳人底。謂我誑嚇閭閻。皮
下無血底。謂我將鰕釣鱉。卓拄杖。觀音買胡餅。笑倒
金剛神。
結夏小參。圓覺伽藍。人人具足。在天同天。在地同地。
目是諸人用力太過。不能搆得。故勞釋天調御。曲開
方便之門。立期立限。如逼生蛇化龍。要汝親證親悟。
龐居士云。十方同聚會。箇箇學無為。此是選佛場。心
空及第歸。好大眾。箭不虗發。發必中的。言不虗發。發
必全真。針眼魚吞却嘉州大象即不問。且可大師於
三拜處得髓。還端的也無。拍禪牀。一年春已盡。臺榭
綠陰多。
復舉。僧問長慶云。長期進道。西天以蠟人為驗。未審
此間以何為驗。慶云。鐵彈子。僧云。意旨如何。慶云。大
底大小底小。師拈云。長慶與麼答話。也是貪觀雲裏
鴈。失却渡頭船。我此一眾。箇箇自謂握靈蛇之珠。抱
荊山之璞。且山僧如此批判。還有不甘者麼。良久。儗
心湊泊終難會。達者應須暗裏驚。
次日上堂。僧問云。道藉言傳。傳由文字。非文字不足
紀言。非言焉能顯道。和尚為什麼。戒人不要看讀文
字。師云。咬人屎橛。是甚好狗。僧云。恁麼則五千四十
餘卷。皆成剩語。師云。我亦不知。僧云。和尚既不知。為
什麼戒人不要看讀文字。師云。一度被蛇傷。怕見斷
貫索。師復舉。開山彥禪師到夾山。山問云。何處來。師
云。臥龍。山云。來時龍還起也未。師近前以目顧視。山
云。灸瘡瘢上。更著艾焦。師云。和尚又何苦如此。山休
去。師拈云。二尊宿一挨一拶。如善舞太阿。不傷其手。
然也有到處。也有不到處。
上堂。未有無心境。曾無無境心。心境兩俱忘。未是到
家句。東弗于逮打鼓。西瞿耶尼說禪。且道是什麼人
分上事。狗䑛熱油鐺。
上堂。舉保福在病。問僧云。我與你相識年深。有何名
方妙藥相救。僧云。藥方甚有。聞說和尚不解忌口。師
拈云。者僧也不易得。爭奈保福心且未甘。當時只好
輕輕道和尚病得幾時。看他出什麼語。但云不堪發
藥。豈不籠⿱卓古今。
端午上堂。龍牙和尚云。學道先須有悟由。還如曾鬪
快龍舟。雖然舊閣閑田地。一度贏來方始休。大小龍
牙見地不脫。坐在者裏。山僧不惜眉毛。為他撥開一
路。便見功超一切。道絕名言。乃云。迷悟從來總自由。
要須平地上行舟。乾坤儱侗無今古。千載清風卒未
休。就中忽有出來道。瑞巖也是釘樁搖櫓。阿呵呵。將
謂無人。便下座。
上堂。今朝十五。打動法鼓。露柱出班。長老陞座。下座
顧侍者云。適來說什麼。侍者無語。乃云。一字入公門。
九牛拽不出。
上堂。食輪不轉多時。甑倒厨空竈冷。侍者來覆上堂。
令我千思萬想。正茲忍饑不暇。寧暇拋三放兩。狼忙
披起七條。膝上橫按拄杖。驅使文殊普賢。撿點森羅
萬象。喚作向上提持。大似隔靴抓癢。下座。
上堂。一句截流。萬機寢息。兩不成雙。單不成隻。拈拄
杖卓一卓。鐵壁鐵壁。
上堂。朕兆未分以前。好箇消息。朕兆既分以後。消息
全無。一塵入正受。諸塵三昧起。急水上打毬子。
上堂。相逢不拈出。舉意便知有。打失雙眼睛。留得一
張口。孤峯頂上呵佛罵祖。竅鑿頂門。十二街頭掣風
掣顛。符懸肘後。長沙虎。子湖狗。拈起麤辣藜。好與劈
脊摟。
病眼上堂。山僧數日來。病眼暗[(尤-尢+民)/日][(尤-尢+民)/日]地。直得東西不
辯。南北不分。然於不分不辯處。却有箇分曉。僧問九
峯。如何是把定乾坤眼。折筯攪龍門。峯云。把定在裏
<pb n="471"/>
許。乞兒弄飯椀。僧云。乾坤眼何在。再犯不容。峯云。正
是乾坤眼。貴買賤賣。僧云。還照燭也無。有甚矢照燭。
峯云。不借三光勢。舌頭拖地。僧云。既不借三光勢。憑
何照燭喚作乾坤眼。狗咬枯骨頭。峯云。若不恁麼。髑
髏前見鬼。正是見鬼說話。九峯長吹緩打。自謂手段
高強。爭奈者僧久經行戶。酬唱無虧。若是把定乾坤
眼。總未見得。今日不是攙行奪市。蓋為病多諳藥性。
要識把定乾坤眼麼。卓拄杖。曙色未分人盡望。及乎
天曉也尋常。
示眾。瑞巖有一機。極小彌宇宙。不居威音前。不落樓
至後。晨起值天昏。夜眠逢日晝。殤子壽千春。白首纔
出幼。參。
上堂。簷外連宵雨。聲聲盡屬伊。分明重指注。何事更
狐疑。
謝明慶瑩中和尚惠竹拂上堂。拈起示眾云。凌雲勁
節。傲雪孤標。結根於曠劫之先。孕質於三乘之外。一
刀兩段。不假思惟。信手拈來。神號鬼泣。非麈尾之能
齊。豈龜毛之可比。擊處而雷轟蟄戶。豎時而劒倚長
空。馬師束手歸降。百丈望風斂衽。有如是之妙用。有
如是之神通。汝諸人還知來處麼。若也未知。問取明
慶和尚。擊禪牀下座。
青苗上堂。依經解義。三世佛冤。離經一字。即同魔說。
山中連日集眾看經。用保禾苗。但見白底是紙。黑底
是字。既不離經自立。亦不依經解義。且道是佛說。是
魔說。喝一喝。
上堂。僧問。如何是凾蓋乾坤句。師云。猛虎口裏活⿱少隹
兒。僧云。如何是截斷眾流句。師云。金剛手中八稜棒。
僧云。如何是隨波逐浪句。師云。李白捉月。張騫乘槎。
師乃云。眼見如盲。口說如啞。三界獨尊。天上天下。收
得來放得去。生鐵槌被蟲蛀。有利無利。不離行市。三
更月下唱巴歌。無端驚起梵王睡。
上堂。拈拄杖云。者箇是德山棒。卓拄杖云。者箇是臨
濟喝。是汝諸人。切忌將錯就錯。豈不見。玄沙和尚云。
直似秋潭月影。靜夜鐘聲。隨扣擊以無虧。觸波瀾而
不散。猶是生死岸頭事。有底聞與麼道。便解東邊思
量。西邊計較。別要討箇出身路。殊不知牛欄馬廐。圓
覺伽藍。火聚刀山。清涼境界。瑞巖到者裏。巧盡拙出。
只得趂風倒柁。逐浪隨波。雖然。不是知音者。徒勞話
歲寒。
上堂。今朝七月一。屋角秋風動。無上解脫門。豁達無
遮擁。東來西來。南來北來。明窻下如法安排。是佛是
祖。是聖是凡。手面上等與一送。有主有賓。全體全用。
澈骨風流。十八不共。三千剎海夜沉沉。妙高山色自
孤聳。
解夏小參。安居制滿。一念萬年。布袋頭開。百了千當。
天南地北。無非圓覺妙場。溪東溪西。總是國王水草。
與麼與麼。鋤得片畬。種得籮粟。不與麼不與麼。日中
一飡。夜後一寢。與麼不與麼。不與麼却與麼。拈出倚
天長劒。截斷露布葛藤。直得上無攀仰。下絕己躬。常
光現前。壁立萬仞。正與麼時。是汝諸人還知者箇消
息麼。若也未知。未免向淨潔地上。拋沙撒土去也。世
尊初生下時。一手指天。一手指地。周行七步。目顧四
方。乃云。天上天下。惟吾獨尊。豈不是者箇消息。西天
四七。東土二三。或行棒。或行喝。或堂前輥毬。或室中
安水。豈不是者箇消息。自餘麻三斤。乾屎橛。庭前栢
樹子。後園驢喫草。趙州勘婆話。百丈野鴨話。雖則三
頭兩面。萬別千差。豈不總是者箇消息。如斯理論。俯
徇機宜。明眼人前。是甚寐語。不見道。向上一路。千聖
不傳。學者勞形。如猿捉影。驀拈拄杖卓一卓云。百雜
碎沒窠臼。拈得鼻孔失却口。儗欲將身北斗藏。應須
合掌南辰後。復說偈云。夏罷抽單何處去。勸君權息
此時心。諸方爐鞴如冷。少室門庭似海深。若要悟
明超佛祖。莫將知解當胷襟。惺惺石畔堪行樂。共聽
<pb n="472"/>
松風演正音。
上堂。夏有解結。法無定相。有無之義。空裏漚華。南天
台北五臺。在諸人脚跟底。踏著踏不著。置而不說。前
程忽有問何處來。切不得道瑞巖來。教他疑三十年。
上堂。宗乘一唱。三藏絕詮。祖令全提。乾坤失色。如王
寶劒。凜凜神威。儗欲衝前。橫屍露骨。一向與麼。道絕
人荒。密室商量。轉無交涉。拈拄杖。昨夜西風枕簟秋。
無限蟬聲噪高樹。
上堂。萬里無雲。青天猶在。千波競起。水量無虧。動靜
難該。明暗罔措。你衲僧家。獨行獨立。早是檐夯太重。
更若他為。如蛾赴火。
師問僧云。昨日晴今日雨。如何是一體真如。僧云。和
尚問誰。師云。即今問上座。僧云。適來却會。而今却不
會。師打兩掌云。且道是賞伊。是罰伊。
上堂。諸佛法印。歷歷現前。從上以來。莫不以此印而
為佛事。諸人語時語現。默時默現。乃至一切時一切
處無不現。當其現時。且非大非小。非青非黃。量度他
不得。描藐他不得。畢竟作麼生趣向。不見古人云。聲
前領旨。猶迷顧鑒之端。句後精通。尚昧識情之表。大
家究取。光顯此宗。
上堂。黃檗坐南泉鉢位。利動人心。仰山夢昇兜率天
宮說法。開眼作夜。克賓法戰不勝。暫時失采。雪竇對
賓客談論。韓大伯冷地發笑。年衰鬼弄人。今日承諸
名勝下訪。聊舉四則因緣。用相暖熱。莫怪空疎。下座。
上堂。秋風涼。秋夜長。黃華粲林藪。蟋蟀啼壞墻。情與
無情。一筆勾下。西來祖意。正好商量。手提殺活金剛
劒。直踏毗盧頂上行。
請侍者上堂。趙州與文遠。鬪劣不鬪勝。老大不識羞。
相席還打令。致使明眼人。無由辯邪正。邪正既不辯。
轉轉成毛病。瑞巖百不能。愛用無星秤。稱起太虗空。
錙銖無欠剩。以此為瑞為祥。以此為坑為穽。斷衲僧
之咽喉。續佛祖之慧命。
上堂。古人道。諸佛一向淨用。故名諸佛。眾生一向染
用。故名眾生。大眾。熱則普天普地熱。寒則普天普地
寒。彼彼丈夫。莫受人瞞。
上堂。僧問云。維摩丈室。不以日月為明。和尚丈室。以
何為明。師云。物見主眼卓豎。僧云。摩竭掩室。毗耶杜
詞。相去多少。師云。一坑埋却。僧云。德山入門便棒。臨
濟入門便喝。畢竟明什麼邊事。師云。塞北千人帳。江
南萬斛船。師乃云。黃金鑄就鐵崑崙。推出人前駭見
聞。四七二三驚吐舌。埋頭東走向西奔。
上堂。坐深井者。不知太虗之寬廣。忘偏見者。方明至
理之圓融。與麼說話。譬如以大地作射垛。挽弓所向。
無不中的。眾中忽有出來道。如斯舉唱。今古罕聞。山
僧喚侍者。點一椀茶供養他。更有出來道。如斯舉唱。
未稱全提。亦喚侍者。點一椀茶供養他。且道還有為
人處也無。雪壓難摧㵎底松。風吹不動天邊月。
上堂。大智非明。真空絕跡。三世諸佛。只言自知。六代
祖師。全提不起。今日抑不得已。向諸人面前。說東道
西。大似巡官犯夜。卓拄杖。神龍一舉透無邊。纖鱗猶
向泥中躍。
上堂。古人吐露一言半句。要控諸人得箇入處。瑞巖
不以一言半句為事。也要控諸人得箇入處。古人說
而不說。瑞巖不說而說。且道是一合相。非一合相。
開爐上堂。楊岐和尚示眾云。薄福住楊岐。年來氣力
疎。寒風凋敗葉。猶喜故人歸。囉囉哩。拈起死柴頭。且
向無煙火。山僧雖忝末裔。要且不與同塵。薄福住鞔
峯。多嗔還少喜。此日話開爐。火種無些子。報諸人休
儗議。大家收足上蒲團。今歲立春在年裏。
祖忌拈香云。吾本來茲土。傳法救迷情。一華開五葉。
結果自然成。舉香召云。大眾。達磨大師面目現在。巍
巍堂堂離一切見。
上堂。當言不避截舌。當爐不避火迸。便請全身檐荷。
<pb n="473"/>
何必再三勞讓。巢和風穴知雨。兩箇石人相耳語。百
丈搊得鼻頭穿。野鴨成羣自飛去。喝一喝。
多福秋江和尚至。并侍者進退上堂。通宗通途。挾帶
挾路。一句全提。萬機頓赴。僧問多福。如何是多福一
叢竹。福云。一莖兩莖斜。僧云。學人不會。福云。三莖四
莖曲。奇怪諸禪德。是牛鼻勒芒繩。是馬口㗸生鐵。提
妙明之心印。用格外之生機。還他多福始得。且者僧
與麼問。還有孤負處麼。金鷄啼向玉闌干。一聲直透
須彌頂。
冬節小參。始見重陽。又逢冬至。大法本無變遷。寒暑
自成來去。是以山僧自到此山。首尾將及二載。運水
搬柴。迎賓送客。與諸人同一眼見。同一耳聞。同一心
思意想。同一鼻嗅舌甞。山僧移易諸人。一絲毫不得。
諸人移易山僧。一絲毫不得。所以道。是法平等。無有
高下。又有道。具足凡夫法。凡夫不知。具足聖人法。聖
人不會。聖人若會。即同凡夫。凡夫若知。即同聖人。與
麼說話。大似掩耳偷鈴。今夜打動法鼓。集眾小參。不
說同法。不說異法。不說不同不異法。若是皮下有血
底。向者裏翻身一擲。抹過太虗。便見覺城東際。始見
文殊。樓閣門開。方參慈氏。總是鬼家活計。日下孤燈。
喝一喝。好事不須頻話會。留將和氣煖丹田。
復舉。溈山因仰山向火次。溈山問云。天寒人寒。仰云。
大家在者裏。溈山云。何不直說。仰云。適來也不曲。和
尚如何。溈山云。直須隨流。師拈云。珠明川媚。玉閏山
輝。溈山父子之謂也。是則固是。當時若知有轉身一
路。子孫也未到斷絕。還會麼。人天渾莫測。珍重赤鬚
胡。其或未然。更聽一頌。一對琵琶月下彈。清風習習
指端生。只知寫盡心中事。誰管傍人冷地看。
上堂。從門入者。不是家珍。自己流出。還同瓦礫。天下
無二道。聖人無二心。長連牀上。滴水滴凍。十二街頭。
滴水滴凍。
上堂。舉五祖和尚云。世有一物。不屬凡。不屬聖。不屬
邪。不屬正。萬事臨時。自然號令。師拈云。大小五祖。白
雲正傳。將謂有迴天關轉地軸底謀略。如斯吐露。何
異宋人以死鼠為璞。瑞巖則不然。世有一物。在凡屬
凡。在聖屬聖。在邪屬邪。在正屬正。萬事紛紜。何須號
令。拈拄杖卓一卓。下座。
示眾。穩坐家堂。主人翁因甚不識。掀翻大海。摑碎須
彌。平地上因甚擡脚不起。眼光爍破四天下。自家眉
毛落盡。因甚不見。拈拄杖。三句內一句外。不涉兩頭。
有人道得。拄杖子兩手分付。
上堂。拈拄杖云。三世諸佛是門外漢。六代祖師是門
外漢。所以道。有一句子到你。啞却我口。無一句子到
你。瞎却你眼。卓拄杖。南人不相耳。北人不相鼻。
上堂。大地載不起。虗空包不過。誰敢為安名。打教你
頭破。乃云。官不容針。私通車馬。
臘八上堂。光透日月。明暗不收。智出聖凡。賢愚不立。
雪山深處。夜覩明星豁爾大悟。螢火之光也。敢問未
悟以前。向什麼處蹲坐。既悟已後。又向什麼處出頭。
通方作者。試出道看。良久云。休休。看看白却少年頭。
填溝塞壑無人會。雲自高飛水自流。
除夜小參。拈拄杖云。先佛性命。後佛紀綱。總在者裏。
是汝諸人。從年頭至年尾。觸目遇緣。隨處明了。何曾
昧却。開山彥和尚云。主人翁惺惺著。好不丈夫。更有
德山臨濟。棒喝交馳。雖則雷奔電激。爭奈蟄戶未開。
畫拄杖。乙巳歲君。所司時令。所屬善惡。一畫畫斷。直
得木人發笑。石女謳歌。微塵數佛一時現前。無邊剎
土不離掌握。各請歸寮穩臥。明朝起來。慶賀新年。見
僧賀僧。見俗賀俗。見狸奴白牯。賀狸奴白牯。還知有
不受賀者麼。卓拄杖。三級浪高魚化龍。癡人猶戽夜
塘水。復說偈云。一年三百六十日。日日塵勞事不同。
今夜勸君都放下。管教明取少林宗。
元旦上堂。新年頭有一句子。舉似諸人。者一句子。即
<pb n="474"/>
是父母未生已前底句子。不得向舉起處承當。不得
向意根下卜度。但見皇風成一片。不知何處是封疆。
謝兩序就退院上堂。我此一宗。難為荷負。自非有驅
耕敓食手段。放行把住機關。至於一進一退之間。未
免貽笑作者。瑞巖今者兩序進退。各得其宜。其進也。
如耀世明燈。燭破歷劫昏衢之暗。其退也。如潛淵老
蚌。孕成不夜照乘之珠。毗嵐猛風。吹之不滅。五濁穢
泥。汩之不昏。大眾。荷負既已得人。山懷正堪放下。且
放下底事作麼生。拈拄杖。楖𣗖橫檐不顧人。直入千
峯萬峯去。

恕中和尚語錄卷第二

<sarticle>恕中和尚語錄卷第三</sarticle>

仗錫禪寺前住持嗣法比丘宗亘等編
<other>舉古</other>
舉德山示眾云。今夜不答話。問話者三十棒。時有僧
出禮拜。山便打。僧云。某甲話也未問。山云。你是甚處
人。僧云。新羅人。山云。未跨船舷。好與三十棒。法眼云。
大小德山話作兩橛。圓明云。大小德山龍頭蛇尾。雪
竇云。二老宿。雖善裁長補短。捨重從輕。要見德山亦
未可。何故。德山大似握閫外威權。有當斷不斷不招
其亂底劒。諸人要識新羅僧麼。只是撞著露柱底瞎
漢。浮山云。德山門下草偃風行。其奈法眼圓明猶不
放過。雪竇雖則縱奪可觀。抑揚有準。要見二老宿。亦
未可。拈拄杖畫一畫。到江吳地盡。隔岸越山多。師云。
德山以強凌弱。者僧有理難伸。法眼圓明固是見義
勇為。爭奈死而不弔。浮山云。雪竇雖則縱奪可觀。抑
揚有準。要見二老宿亦未可。圖他一粒米。失却半年
糧。
舉雪峯一日普請。自負一束藤。路逢一僧。峯便拋下。
僧方擬取。峯便踏倒。歸舉似長生。乃云我今日踏者
僧快。生云。和尚替者僧。入涅槃堂始得。峯便休去。雪
竇云。長生大似東家人死。西家人助哀。也好與一踏。
浮山云。者僧喫雪峯一踏。小出大遇。長生喫雪竇一
踏。禍出私門。撿點將來。總是涅槃堂裏漢。師云。者僧
喫雪峯一踏。白日見鬼。長生喫雪竇一踏。平地成仙。
大小浮山。蹉過不少。
舉百丈再參馬祖。侍立次。祖以目視禪牀角頭拂子。
丈云。即此用離此用。祖云。你他後開兩片皮。將何為
人。丈取拂子豎起。祖云。即此用離此用。丈掛拂子於
舊處。祖震威一喝。百丈直得三日耳聾。雪竇云。奇怪
諸禪德。如今列其派者甚多。究其源者極少。總道百
丈於喝下悟去。還端的也無。然刁刁相似。魚魯參差。
若是明眼人。謾他一點不得。只如馬祖道。你向後開
兩片皮。將何為人。百丈豎起拂子。為復如蟲禦木。為
復啐⿰口豕同時。諸人要會三日耳聾麼。大冶精金。應無
變色。浮山云。龍驤電卷。虎嘯風生。師資會遇。不妨奇
特。雪竇云。只如馬祖道。你向後開兩片皮。將何為人。
百丈豎起拂子。為復如蟲禦木。為復啐⿰口豕同時。胡餅
覓什麼汁。大冶精金。應無變色。走作多少人。還會麼。
劒斬甑人頭。波斯腰不屈。師云。無辯龍蛇眼目。難以
荷負正宗。無超佛祖機謀。難以定論今古。馬祖一喝。
何止百丈三日耳聾。直得盡浮幢王剎海。若聖若凡。
被他轟破耳門。聽事不真。喚鐘作甕。與麼舉揚。諸人
還知落處麼。良久。雲收雨霽長空闊。一對鴛鴦[書-曰+(且-二+人)]不
成。
舉崇壽指凳子云。識得凳子。周匝有餘。雲門云。識得
凳子。天地懸殊。雪竇云。澤廣藏山。理能伏豹。浮山云。
餿飯坭茶爐。師云。松直棘曲。鵠白烏玄。
舉永嘉大師到六祖。繞禪牀三匝。振錫一下。卓然而
立。祖云。夫沙門具三千威儀。八萬細行。大德從何方
<pb n="475"/>
而來。生大我慢。雪竇舉至此。代永嘉便喝。乃云。當時
若下得者一喝。免見龍頭蛇尾。又再舉繞禪牀三匝。
振錫一下。卓然而立。代祖師云。未到曹溪。與你三十
棒了也。浮山云。先行不到。末後太過。師云。永嘉承虗
接響。祖師將錯就錯。雪竇龜背刮毛。浮山馬頭安角。
繞禪牀三匝兮。眼似銅鈴。勉留一宿兮。頭如木杓。松
風江月少人知。南海波斯生白澤。
舉雪峯因僧問。古㵎寒泉時如何。峯云。瞪目不見底。
僧云。飲者如何。峯云。不從口入。僧舉到趙州。州云。不
可從鼻孔裏入。僧却問趙州。古㵎寒泉時如何。州云
苦。僧云。飲者如何。州云死。雪峯聞云。趙州古佛。遂遙
作禮。從此不答話。雪竇云。眾中總道。雪峯不出者僧
問頭。所以趙州不肯。如斯話會。深屈古人。雪竇即不
然。斬釘截鐵。本分宗師。就下平高。難為作者。浮山云。
趙州不因者僧。爭得與雪峯相見。雪峯不得趙州。爭
能圓得此話。大小雪竇。刺腦入膠盆。師云。杲日昇天。
宿雲解駁。陽春回律。枯枿萌芽。直得長空皎皎。萬彚
熙熙。若是覆盆之下。朽腐之餘。又爭怪得者僧當面
蹉過。累他雪峯趙州。輥入草窠裏。雪竇浮山。可謂入
理深談。互相擎展。要且只能委曲。不能直截。今日有
問古㵎寒泉時如何。蟻子擎天柱。飲者如何。藕絲掛
須彌。且道與古人。是同是別。
舉洞山到雲門。門問。近離甚處。山云查渡。門云。夏在
甚處。云湖南報慈。門云。幾時離彼。云八月二十五。門
云。放汝三頓棒。山至來日上問訊云。昨日蒙和尚放
三頓棒。不知過在甚處。門云。飯袋子。江西湖南便與
麼商量。洞山於此大悟。雪竇云。雲門氣宇如王。拶著
便冰消瓦解。當時若據令而行。子孫也未到斷絕。浮
山云。把定乾坤。佛祖無進入之路。放開江海。魚龍得
游泳之方。雲門老人不妨奇特。雪竇云。雲門氣宇如
王。拶著便冰消瓦解。識甚好惡。當時若據令而行。瞎
却天下人眼。師云。雲門放洞山三頓棒。汝諸人作麼
生會。諸人會處。便道洞山慣曾作客。少遇知音。雲門
食店雖開。不許人喫。所以雪竇抑雲門而出洞山。浮
山小雪竇而扶雲門。與麼見解。天地懸殊。諸人要會
麼。年年八月二十五。查渡依然冷浸秋。
舉雲門示眾云。老胡生下。一手指天。一手指地。周行
七步。目顧四方。乃云。天上天下。惟吾獨尊。師云。不說
那知。我當時若見。一棒打殺與狗子喫。貴圖天下太
平。師云。好一棒。爭奈打不著。雪竇云。便與掀倒禪牀。
師云。勞而無功。浮山云。雲門赤心片片。蓋代功高。雪
竇見義勇為。機如掣電。二俱足可觀光。其奈頂門無
眼。師云。有文有武。有卷有舒。又云。飯裏著得屎麼。
舉忠國師三喚侍者。雪竇云。點即不到。侍者三應。雪
竇云。到即不點。國師云。將謂吾孤負汝。却是汝孤負
吾。雪竇云。謾雪竇不得。雲門云。作麼生是國師孤負
侍者處。會得也是無端。雪竇云。元來不會。雲門云。作
麼生是侍者孤負國師處。粉骨碎身未報得。雪竇云。
無端無端。浮山云。國師好肉剜瘡。雲門灸瘢上著艾。
雪竇大似隨邪逐惡。殊不知鼻孔總在侍者手裏。師
云。叢林中商量。國師三喚。嘔出心肝。侍者三應。全身
檐荷。是則固是。只如國師道。將謂吾孤負汝。却是汝
孤負吾。又作麼生評論。若曰兩無孤負。昧却雲門大
師。若曰兩有孤負。屈了雪竇老漢。總不與麼。浮山又
道。鼻孔總在侍者手裏。靈巖向者裏。露箇消息。也要
諸方撿點。易分梅裏粉。難辯墨中煤。
舉馬祖令僧知藏。馳書上徑山。山接得開見一圓相。
於中下一點却封回。國師聞云。欽師猶被馬師惑雪。
竇云。徑山被惑且置。若將呈似國師。作箇什麼伎倆。
免被惑去。有老宿云。當時坐却便休。亦有道但與畫
破。若與麼。只是不識羞。敢謂天下老師。各具金剛眼
睛。廣作神通變化。還免得麼。雪竇見處。也要諸人共
知。只者馬師當時[書-曰+(且-二+人)]出。早自惑了也。浮山云。欽師被
<pb n="476"/>
馬師惑且置。國師惑却多少人。雪竇云。只者馬師當
時畫出。早自惑了也。穿却天下人鼻孔。師云。馬師自
惑。國師惑人。置而弗論。當時徑山下者一點。非惟點
破馬師髑髏。抑且為千古龜鑑。
<other>頌古</other>
<other>未離兜率已降王宮</other>
朱弦彈夜月。翠袖舞春風。只者消搖處。何人得與同。
<other>世尊降生</other>
奇哉千歲烏龜[殼-一]。靈聖昭於未灼前。一自當陽鑽破
後。都盧不直半分錢。
<other>拈華</other>
靈山拈起一枝華。出草菸菟露爪牙。金色頭陀遭一
口。至今天下亂如麻。
<other>外道問佛</other>
不問無言與有言。張顛顛後更誰顛。掃成筆底龍蛇
陣。流落人間萬古傳。
<other>達磨面壁</other>
面壁胡僧瞌睡多。西來伎倆盡消磨。當時不得神光
力。一箇渾身沒奈何。
<other>二祖立雪</other>
俗子投誠慕聖師。炎炎火宅厭驅馳。夜深獨立庭前
雪。徹骨寒來只自知。
<other>女子出定</other>
彈指聲中出定時。毗嵐撼動五須彌。可憐費盡神通
力。羞殺堂堂七佛師。
<other>三十年不少鹽醬</other>
知子無如父最親。何須苦苦問元因。平生不作暗中
事。直把心肝吐向人。
<other>百丈再參</other>
師子教兒迷子訣。漏泄天機惟一喝。堪笑堪悲馬大
師。千古萬古成途轍。
<other>國師三喚</other>
國師三喚。星飛火亂。侍者三應。相席打令。吾負汝兮
汝負吾。王喬跨[鴳-女+隹]來僊都。俯視人間同坎井。漂流汩
沒胡為乎。咄。
<other>有句無句</other>
只箇布單猶賣却。三千里外罄身來。前途且得無檐
帶。又向明昭走一回。
<other>明昭問僧虎生七子</other>
第七菸菟獨無尾。目光閃閃腥風起。嚇殺明昭獨眼
龍。不臥澄潭臥死水。
<other>南泉示眾</other>
不是心不是佛。叔孫禮樂蕭何律。漢室龍興佐太平。
龍驤虎驟成乾沒。君不見。功德天黑暗女。有智主人
俱不取。
<other>心不是佛智不是道</other>
枕石臥煙蘿。山中樂事多。夜聞祭鬼鼓。朝聽上灘歌。
<other>黃檗示眾云。汝等諸人。盡是噇酒糟漢</other>
匡徒領眾徧諸方。禪有師無未廝當。賺殺五湖雲水
客。茫茫走得脚生瘡。
<other>臨濟見僧便喝</other>
只將一喝定綱宗。聞者如同耳過風。自是要貪途路
樂。不須惆悵怨飄蓬。
<other>十二面觀音</other>
觀音十二面。面面總無偏。不是閑神鬼。休來化紙錢。
<other>臨濟問僧什麼處來</other>
雖行畜生行。不得畜生報。臨濟小廝兒。三步作一跳。
<other>無位真人</other>
面門出入露全身。苦口叮寧說向人。到此不須生異
見。從來賊是自家親。
<other>趙州訪臨濟</other>
賓中主也主中賓。掣電機輪眼裏塵。射虎不真徒沒
羽。至今愁殺李將軍。
<pb n="477"/>
<other>平常心是道</other>
平常心是道。到老無煩惱。夏熱便乘涼。冬寒便著襖。
<other>使得十二時辰</other>
晝夜從來十二時。使來使去何時了。引得無知瞎屢
生。隨例茫茫入荒草。
<other>趙州訪茱萸</other>
大法淵源浩莫窮。擬探深淺枉施功。一條拄杖且靠
壁。雷電何時解化龍。
<other>趙州一日從殿上過</other>
自屎如何不知臭。人前猶自挑來嗅。大都年老變成
魔。千佛出世知難救。
<other>不許夜行。投明須到</other>
一拳還一拳。一踢還一踢。伯牙與子期。不是閑相識。
<other>趙州勘婆</other>
婆婆偏要逞風流。越格風流遇趙州。各向人前誇意
氣。豈知白盡少年頭。
<other>趙州問南泉知有底人何處去</other>
知有底人何處去。檀越家中作水牛。橫眠倒臥闌圈
穩。萬里青天月一鈎。
<other>趙州一日在方丈</other>
沙彌伶俐。侍者𣸩淈。鑑裁分明。不差毫忽。
<other>東司上不可與汝說佛法</other>
喚一聲兮應一聲。半滿偏圓一齊說。鷺池鷲嶺給孤
園。不出而今箇時節。
<other>趙州一日共文遠行</other>
可惜面前一片地。被他一火都狼藉。年年野草碧連
天。指向時人人不識。
<other>文遠禮佛</other>
禮佛尋常事。如何便打他。向來為父子。今日是冤家。
<other>狗子還有佛性也無</other>
蠱毒家中水。軒知要殺人。寧教饑渴死。切忌莫霑唇。
<other>金佛不度爐</other>
金佛木佛。泥佛真佛。精精靈靈。淈淈𣸩𣸩。眼中瞳子
面前人。作者相逢莫輕忽。
<other>青州布衫</other>
單單提起七斤衫。要與師僧作指南。本是自家成現
物。隨時脫著有何難。
<other>鎮州蘿蔔</other>
鎮州蘿蔔光生。政好將來煑羮。喫得肚裏飽了。不妨
東行西行。
<other>僧辭趙州</other>
者僧要往南方。特問趙州卜日。只消一道真言。到處
變凶為吉。
<other>趙州問僧甚處來</other>
雪峯打動氈拍版。趙州吹起無孔笛。夜深把手御街
行。等閑合出鈞天曲。
<other>胡釘鉸</other>
一縫釘不徹。猶說更打破。利動小人心。黠過地上臥。
<other>疎山造塔</other>
休論山鈐與他鈐。自然衰旺弗相干。玲瓏八面煙霞
表。何用羅山再合尖。
<other>羅山送同行</other>
舉目千山與萬山。別時容易會時難。離亭無限相思
意。更把琵琶子細彈。
<other>德山托鉢</other>
德山不會末後句。賴有巖頭為發明。果得三年遷化
去。却將平地掘成坑。
<other>雲門示眾云世界恁麼闊</other>
石女腰邊裁兔角。鐵牛背上刮龜毛。雖然只是尋常
事。千古輸他手段高。
<other>德山入門便棒</other>
棒下傳心印。森羅盡罷參。高茅村座主。曾是見龍潭。
<other>百丈野狐</other>
<pb n="478"/>
春到園林感物情。窓前一鳥百般聲。口頭只為無常
度。千古難磨反舌名。
<other>魚跳網</other>
頭動尾動活鱍鱍。宏綱大網難遮遏。騰身一躍過天
門。東海龍王驚吐舌。
<other>甘贄設粥</other>
等心來設粥。何處有誵訛。行者出門去。南泉打破鍋。
<other>竹篦話</other>
竹篦舉起。日照天臨。擬分背觸。大海摸針。
<other>主人翁</other>
頻喚主人翁。修行怕落空。俱胝惟豎指。石鞏只張弓。
<other>興化打同參</other>
正令當行。佛來也打。口似血盆。分疎不下。
<other>興化打克賓</other>
養兒最怕順毛捋。興化家風與世乖。棒了罰錢趂出
院。要他赤手立生涯。
<other>聞東廊也喝</other>
秘魔擎叉捉老鼠。慈明揭榜鬼[書-曰+(且-二+人)]符。何似風流興化
老。紫羅帳裏撒真珠。
<other>單刀直入</other>
大坐當軒驗作家。單刀直入尚誵訛。喝聲迸落千巖
月。爭奈全身墮草窠。
<other>出則為人</other>
一對無孔鐵鎚。就中一箇最重。有人揀辯得出。也是
鬼爭漆桶。
<other>隱峯淨瓶</other>
提起淨瓶當面瀉。是他慣會討便宜。襯衣單著曾驚
眾。三聖堂中下一槌。
<other>石頭云恁麼也得</other>
滄海渺瀰焉用濬。泰山高聳不須培。一條古路如弦
直。拍手浩歌歸去來。
<other>三聖問雪峯</other>
驀劄相逢笑臉開。大家擕手上高臺。及乎話到誵訛
處。恚語瞋拳劈面來。
<other>夾山境</other>
碧巖青嶂。峭絕幽深。華開葉落。自古自今。夾山隨風
倒柁。法眼劈腹剜心。唵部臨。唵齒臨。
<other>檐版漢</other>
未甞飲水便知源。鼻孔分明失半邊。貼肉汗衫都脫
了。喚來重與痛加鞭。
<other>一氣轉一大藏教</other>
睦州有口元無舌。妙義重重一句該。為報五湖禪客
道。等閑休作鴨聞雷。
<other>兩堂首座下喝</other>
兩堂齊下喝。各自縱威權。誰道成功處。領歸臨濟邊。
<other>普化搖鈴</other>
閙市紅塵闡大機。不同閑鼓口唇皮。鐸聲撼動三千
界。蚌蛤螺螄睡正癡。
<other>明招天寒上堂</other>
風頭暖室雖然別。立命安身總一般。哮吼自無師子
子。明招豈是故相謾。
<other>保壽開堂</other>
正令全提日月昏。東西南北競趨奔。百丈游山見野
鴨。道吾答話得要褌。
<other>古德不赴堂</other>
莊上油糍滋味別。果然喫得飽非常。可憐侍者無慚
愧。問訊低頭請赴堂。
<other>中心樹子</other>
斫倒中心樹子。㧗破祖父契書。英雄氣奪項羽。貧無
卓地之錐。
<other>新婦騎驢阿家牽</other>
坐得驢兒穩。今朝喜入門。檀郎相見了。心事正堪論。
<other>烏臼問玄紹二上座</other>
<pb n="479"/>
猛虎口中奪食。驪龍頷下探珠。不有天然作略。定應
斷送頭皮。
<other>乾屎橛</other>
雲門乾屎橛。炙地又熏天。大家齊打疊。送上渡頭船。
<other>須彌山</other>
須彌突兀倚青空。推出蟭螟眼捷中。若也一朝親到
頂。方知不與眾山同。
<other>鋸解秤椎</other>
拈出秤椎將鋸解。燈籠露柱閙啾啾。其中未解忘情
者。奇特商量卒未休。
<other>四方八面來時如何</other>
藏身古廟正憂煎。鬼面神頭盡現前。待得翣時風雨
過。依然杲日耀中天。
<other>望州亭與汝相見了也</other>
宗師與汝長相見。因甚頭皮更樣頑。惡水舀來三度
潑。猶如對面隔千山。
<other>夾山示眾目前無法</other>
和盤托出尚遲疑。被蓋囊藏豈得知。畢竟爛泥中有
刺。不知踏著是何時。
<other>無業國師</other>
一條紅線兩頭牽。爭得叢林此話圓。索性為渠都摘
斷。虗空背上打鞦韆。
<other>靈雲見桃華</other>
靈雲見桃華。欹橇列挈丫。一年開一度。爛熳似紅霞。
<other>玄沙云諦當甚諦當</other>
敢保兄未徹。背後空揑訣。打破鬼門關。喫水須防咽。
<other>言無展事</other>
把斷咽喉。穿過鼻孔。東土西天。頭輕尾重。
<other>舉道者訪瑯邪</other>
一箇執[仁-二+幻][仁-二+幻]到天。一箇放頑頑到底。各與三十麤辣
梨。還我相看主賓禮。
<other>語默涉離微</other>
巧婦做成無麵餅。呆郎買得有錢村。令行吳越功難
共。鐵券休將累子孫。
<other>趙州訪道吾</other>
斑斑駁駁豹皮褌。著出人前駭見聞。不是趙州曾識
慣。一場驚恐豈堪論。
<other>臨濟遷化</other>
白拈手段元無比。對面謾人不可論。剛把十方常住
物。臨行分付與兒孫。
<other>僧問虔峯</other>
煙筇雨笠野盤僧。到處無非昧己靈。堪歎高年二尊
宿。却將漆桶對渠呈。
<other>聞聲悟道</other>
蓋色騎聲莫外求。東頭打著動西頭。華紅柳綠須臾
事。犬吠驢鳴卒未休。
<other>陸亘大夫問南泉</other>
南泉指出一枝華。毒似南山鼈鼻蛇。天下更無人解
弄。最堪誇又不堪誇。
<other>雲門拈拄杖舉教中云</other>
春色無高下。華枝自短長。太行雖路險。依舊有人行。
<other>玄沙三種病</other>
玄沙不出飛鳶嶺。攪吵叢林事萬端。只此未為真傑
斗。靈雲猶且被他瞞。
<other>玄沙見新到</other>
未曾輕吐露。先與劈胷拳。語下分緇素。還應落蓋纏。
<other>赤肉團上</other>
日炙風吹赤肉團。神通變現百千般。一時拋向人前
去。打鼓從教普請看。
<other>百丈侍馬祖游山歸哭</other>
李陵蘇武河梁別。留者悲兮行者悅。古今休論是和
非。漢地胡天共明月。
<other>楊歧問僧。栗棘蓬作麼生吞</other>
<pb n="480"/>
烈焰紅爐亘天極。曦和退馭姮娥泣。鐵壁銀山萬仞
高。到此也須鎔作汁。
<other>三脚驢</other>
楊歧倒跨三脚驢。湖南長老相追隨。過都歷塊如電
馳。駑駘竭蹶徒嗟吁。
<other>廬陵米價</other>
青原旨的。易見難識。軟似綿團。硬如特石。大士門槌。
寶公刀尺。更問如何。棒教誰喫。
後園驢喫草。一飽一切飽。不比餓韓盧。空把枯骨咬。
小魚吞大魚。水上卓紅旗。欲言言不及。林下好思惟。
<other>五逆聞雷</other>
鐵牛昨夜抝折角。撞破虗空鳴剝剝。今朝特地辯蹤
由。却是東村李八伯。
<other>口是禍門</other>
一句當機絕較量。五湖四海沸如湯。蝸牛角上乾坤
闊。石火光中日月長。
<other>龍門十二時辰歌</other>
時時日日。日日時時。綿綿密密。怪怪奇奇。
<other>鐘樓上念讚</other>
截斷兩頭。打中間底。惹起是非。海水難洗。
<other>師子尊者</other>
流水不復返。落華難上枝。夜闌孤燭下。心緒亂如絲。
<other>芭蕉示眾</other>
咄哉亂走阿師。何曾放得拄杖。捉來抝作兩撅（請續
末後句）。
<other>十智同真</other>
十二街頭安客廁。不許人來胡亂屙。任你一鍬能掘
井。擡眸[鷂-缶+(工/山)]子過新羅。
<other>一口吸盡西江水</other>
拾得一顆驪珠。自謂人間無價。撞著東海龍王。視之
如同土苴。
<other>雲門鑑咦</other>
雲門一鑑。萬苦千愁。諸天罷樂。帝釋搖頭咦。惱亂春
風卒未休。
<other>大通智勝佛</other>
刻舟求劒空費力。守株待兔那由得。鷦鷯只麼戀蒿
枝。大鵬自展摶風翼。
<other>其施汝者。不名福田</other>
白鼻崑崙舞柘枝。春風庭院落花時。千村萬落人爭
看。那箇元無眼上眉。
<other>居一切時。不起妄念</other>
開單展鉢。拈匙放箸。一一現成。討甚[石*((白-日+田)/廾)]記。
<other>見見之時。見非是見</other>
石女擕籃空手擺。黃茅山上尋螃蟹。㵎垉峯迴路轉
深。更無一箇相逢者。
<other>清淨行者不入涅槃</other>
日不待火而熱。月不待風而涼。隨處青山綠水。坐我
洞庭瀟湘。
<other>五法三自性二種無我</other>
十箇元來是五雙。釋迦老子面皮黃。琉璃殿上行人
少。犬吠驢鳴滿大唐。
<other>救產難</other>
檀家產難祈分免。一語相投頃刻間。是我好兒槌不
殺。信他人馬要騎難。
至正戊申。余以避兵。依龍山永樂南谷褒公。公之
孫鼓山𧨝師謂。昔大慧竹山以避兵亂。居雲門庵。
作頌古一百一十則。今師之來。其迹適相似。況宗
門寥落。師亦當續其遺響。余不揣勉贅蕪語如其
數。以答𧨝師之意云。無慍識。
<other>趙州訪上下庵主</other>
白髮漁翁坐釣舟。蘆華兩岸一般秋。錦鱗不食江風
冷。收拾絲綸歸去休。
<other>達磨見武帝</other>
<pb n="481"/>
玉殿珠樓盡豁開。區區獨進萬年杯。雖然不得君王
寵。猶帶天香滿袖回。
<other>庭前栢樹子</other>
八十高年始行脚。頭髮莖莖到根白。佯聾詐啞討便
宜。人問西來答庭栢。
<other>德山見龍潭</other>
頭角崢嶸臥碧潭。四山惟見起青嵐。有時觸著風雷
動。大浸須彌露一簪。
<other>黃檗上堂。大眾纔集。以拄杖一時趕散。復召
云。大眾。大眾回首。檗云。月似彎弓。少雨多風</other>
萬仞雄關絕四鄰。不通來往峭嶙峋。可憐南北貪程
者。風雨淒淒愁殺人。
<other>慈明揭榜</other>
一道天書出禁城。千門萬戶盡疑驚。纔聞使者宣傳
後。稽首山呼賀太平。
<other>小佛事</other>
聰西堂起龕。某是黜聰明泯知見。不懼生死底漢。颺
下住山鈯斧。正好東行西行。
徑山南楚和尚茶。龐公舉橐。仰山撼樹。二大老各展
鎗旗。殺活自在。到我堂頭和尚面前。總用不著。何故
萬仞龍門。鳥飛不度。
暫到見上座起龕。欲得大用現前。須是頓忘諸見。諸
見若盡。生死即空。家舍途中。更非別物。頂門放出遼
天鶻。
耐監寺火。逼慈明晚參是死伎。豎起火云。火炎崑岡。
玉石俱焚。耐烹煉者。惟真金爾。
受都寺火。受得惡辣拳踢。便解超生越死。漏燈盞動
地放光。金剛圈分文不直。烈焰堆中理釣車。釣得鯉
魚長一尺。
印藏主起龕。毗盧正印。文采燦如。不善用者。動成窒
礙。平地上死人無數。透過荊棘林是好手。
福維那火。福城東際。不異于今。汝因甚向桶篐爆處。
方始死却伎倆。滅却現行。舉火云。點火照看。面皮厚
多少。
運監寺鎻龕。靈機密運。智鑑發輝。直得三脚驢𨁝跳。
踏破虗空。只者鎻子。有甚用處。
昇都寺起龕。拗折聖箭子。好箇昇平世界。生老病死。
甚處得來。放便倒扶便起。星流電激三千里。
常都寺起龕。愛惜常住。如護眼睛底。一念盡情放下
了也。涅槃臺上不用遲留。勝熱門頭更須進步。
生都寺火。楊歧對白雲發笑。大似逼生蛇化龍。總是
死門。俱非活路。擲下火云。我喚作火。汝不得喚作火。
奇上座火。生佛未具以前。有一段奇特大事。成住壞
空。該攝他不得。心思意想。捉模他不得。直下會去。方
知道無量劫來。舍身受身。如火燒冰。
漢監寺起龕。今朝一隊死漢。送箇活漢。透過金剛圈。
吞却栗棘蓬。十方世界。杳無消息。雖然也是喪車後
掉藥囊。
有提點火。拈却漏燈盞。放出本有靈光。照破歷劫生
死昏衢之夜。月不待風而涼。日不待火而熱。
道淨人起龕。至道淵曠。弘之在人。黃梅夜半傳衣。大
似弄假像真。真不立妄本空。死蛇驚出草。撞倒須彌
峯。
滿書記起骨茶。滿肚文章。通身檐版。及乎挨拶將來。
直是皮穿骨露。南匾頭自非慈明痛下毒手。未免向
泐潭死水裏浸殺。人在[書-曰+(且-二+人)]樓沽酒處。相要來喫趙州
茶。
成上座起龕。現成公桉。不用躊躇。孚上座在楊州。聞
[書-曰+(且-二+人)]角當下悟去。高亭隔江。見德山便乃橫趨。路逢死
蛇莫打殺。無底籃子盛將歸。
明都管入塔。明知是者箇。開口道不得。明知不是者
箇。開口却道得。坐斷兩重關。天然露風骨。百發百中。
聖箭離弦。七穿八穴。湘南潭北。為君幾下蒼龍窟。
<pb n="482"/>
義都寺火。汝雖出塵。不明勝義。是情執未斷。汝雖年
耄。不達性空。是大事未了。即今四大已離未斷斷取。
未了了取。楊歧檐子。抝作柴燒。烈焰堆中。橫飛雪雹。

恕中和尚語錄卷第三

<sarticle>恕中和尚語錄卷第四</sarticle>
翠山禪寺住持嗣法小師比丘居頂等編
<other>讚</other>
<other>觀世音菩薩讚</other>
鎮江府普照禪寺住持灋姪文暐。購菩薩[書-曰+(且-二+人)]像一
軸。慈相甚宏偉。無慍謹為焚香拜讚曰。
稽首憫世大慈父。從聞思修證寂滅。於寂滅中無所
住。故能三十二應身。眾生感果既不同。不與同類知
難化。而我菩薩審其宜。隨緣泛應作佛事。根塵二性
識為主。於識所現無有邊。六凡四聖由茲出。是故得
名如來藏。識性旋復露本真。圓通之門啟關鑰。隨方
來者皆得入。如子就父無所疑。娑婆眾生迷本聞。循
聲流轉墮邪見。有若山雞惜毛羽。臨流玩影死不悔。
菩薩為興精進力。巧誘同至真如地。究竟了然如夢
幻。聞與聞性俱圓融。我願世間諸有情。尅志均修獲
常住。
圓通境界萬類同歸。闢厥要道。非聖而誰惟我大士。
興慈運悲。入諸有海。為仗為依我今皈命。念念弗渝。
大士之念念亦念余。彼念此念。匪即匪離如大圓鏡。
如如意珠。神光湛湛。應用不虧。願諸含識。黜婬怒癡。
等觀生滅。證此真如。
行深般若。色空無二。如幻金剛。滅身意。尋聲救苦。
不墜大悲。會俗冥真。不緣聖智。以耳根一門之圓證。
契十方諸佛之極果。豈心言可得而思議哉。
蒼壁倚天。示險崖句。明月在水。現真實身。圓融心境。
逈脫根塵。眼見何如耳聽親。
以口說法。口有時歇。以身說法。身有時滅。惟我大士。
宴坐水月。剎剎塵塵。不說而說。
左手搘頥。右手桉膝。所說既忘。湛然空寂。譬如時雨。
滋長萬物。雨既無功。物亦無得。
以魚示人。人不為意。以珠示人。人以為異。欲控人心。
珠纓窣地。無法可得。是真授記。
應化無方。何曾有作。寂然不動。未始無為。示不思議
解脫之境界。攝五濁清泰之真歸。聖階不退。智焰長
輝。拶倒險崖施眾吼。蝦蟇吞却玉蟾蠩。
聲是佛聲。色是佛色。消塵旋明。隨處證入。稽首大士。
為物作則。普願有情。得無畏力。
迅瀑驚雷。長松倚蓋。維喧維寂。金剛三昧。
反聞聞盡絕離微。六用門頭自息機。童子不來春寂
寞。寶瓶楊柳正依依。
端坐法空座。分身徧剎塵。無邊聲色裏。獨露本來人。
一毛頭上普門境。百草頭邊自在身。脫頷驪珠那有
纇。當臺明鏡本無塵。
<other>魚籃觀音讚</other>
籃裏錦鱗。鮮活可羨。不遇當行。誰著眼看。赤手提來
走市[邱-丘+(厂@墨)]。頭上金烏急如箭。
籃裏分明是活魚。聲聲報向大家知。好場買賣無人
識。放下身心是幾時。
好箇錦鱗誰肯買。手頭[欼-欠+占]敪更沉吟。眾生不道無靈
種。爭奈茫茫業海深。
<other>行道觀音讚</other>
前無迎者後無隨。手搯圓珠步較遲。回首塵勞深似
海。眾生度盡是何時。
<other>妙湛上人書普門品觀音像讚</other>
三十二應身。處處無住著。拈起一毛端。普門何廓落。
妙湛總持不動尊。解盡眾生煩惱縛。
<other>翠巖琳上人書法華塔讚</other>
<pb n="483"/>
惟此寶塔。常現世間。不選不變。屹如崇山。纖塵不立。
湛然清淨。大小合宜。高低普應。徧周沙界。放大光明。
破癡暗獄。開正法城。眾生肉眼。見如不見。爰有智人。
曲開方便。再闢靜室。翠巖之陽。寥寥虗敞。止止吉祥。
外緣既絕。內照惟寂。宣持法華。以為常則。慨茲寶塔。
佛佛同居。示真實相。匪我而誰。凭紙運筆。手書心誦。
結字搆形。妙於機綜。相輪層級。欄楯建瓴。行布圓融。
宛如生成。多寶釋迦。時時對面。曠劫至今。不分一線。
日月有盡。此塔長存。誓將呵護。天龍駿奔。作大饒益。
至功不共。我述讚詞。畫波求縫。
<other>文殊大士讚</other>
草衣勃窣。紺髮鬖髿。共維摩談不二門。落節不少。對
釋迦擇圓通法。拔本何多。手中經卷撇得下。不妨隨
處薩婆訶。
<other>朝陽對月二讚</other>
者領破布衫。零落吁已久。今日補不完。何年更下手。
看底是誰經。忙忙且披閱。不了第一義。孤負天邊月。
<other>布袋讚（十八子）</other>
拋却兜率陁天。輥入小兒羣隊。只管牢把拄杖。不知
打失布袋。稽首彌勒世尊。何曾得大自在。回頭轉腦
可憐生。他家自有通人愛。
<other>啞女讚</other>
者一片田地。焉用頻頻掃。若不啞却口。如何向人道。
<other>普化和尚讚</other>
尋常針劄不入處。鐵壁銀山未是堅。十二街頭搖木
鐸。和盤托出在人前。
<other>達磨祖師讚</other>
東土先鋒。西天殿後。語觸梁王。事同掣肘。莖蘆泛泛。
非謂潛身。四顧寥寥。且須袖手。一華五葉。吹劫外之
春風。直指單傳。翻空中之石臼。神光斷臂覓安心。可
憐鬬合揚家醜。
<other>智覺禪師讚</other>
奉化福慧庵主僧仁寧。持所奉智覺像以相示。余
獲瞻禮。不覺涕淚俱下。恨不得與師同時。而求侍
巾拂。聽其提持大綱。闡揚奧旨。盡我微細法執。謹
再拜稽首。為之讚曰。
心無生滅。惟證乃知。高揭宗鏡。光現影隨。百尺竿頭。
放身自在。大用熾然。逈絕對待。方便百八。日日安行。
憫彼後學。勤穫怠耕。研其說法。如禹治水。猗甘露滅。
詞無虗美。
<other>虎丘隆禪師讚</other>
菸菟肉醉未醒。爪牙已露全鋒。殺人活人。似空噇空。
圓悟室中。輸機落節。虎丘山頂。罵雨呵風。百煉黃金
失色。一枝桃蕚爭紅。輥鐵鼓擲金鐘。接得楊歧正脉
通。
<other>應庵和尚讚</other>
咄哉老古錐。平生愛打閧。耕種蒺䔧園。徧布三毒種。
要續楊歧正宗。大似開眼作夢。當時若不得一領破
衲衣。我也知你餓殺凍殺有分。
<other>橫川和尚讚</other>
老翁平生口吃吃。出語撞倒須彌山。西天此土少知
己。鄮嶺山寮獨掩關。
<other>寂照先師讚</other>
咄哉沒量大人。說著令人膽喪。平生要使拍盲。佛祖
也難近傍。謂其智眼欠明。視明月之珠。夜光之璧。不
直半錢。謂其手段欠高。有時拈起須彌盧。稱作十二
兩。坐斷凌霄二十年。奔走四海之龍象。是故獨能崫
起臨濟之正宗。熾妙喜之末焰。窮天地亘萬古。與虗
空同壽量者也。
<other>雪窻和尚讚</other>
真本川僧。頭顱自別。一味溫和。十分列挈。拈却栗棘
蓬。拔却釘根橛。六月降清霜。紅罏飛白雪。致使天育
山。兩處存途轍。途轍空成大同。風從虎兮雲從龍。
<pb n="484"/>
<other>古鼎和尚讚（半身）</other>
者漢本無面目。未曾貌著先真。只要時人知有。不欲
露出全身。妙明心印。鑑地輝天。誰管迷頭認影。黑漆
竹篦。掀翻海嶽。直是盡法無民。得人憎得人怕。只宜
妙喜作其先祖。寂照是其即罷。自餘談玄說妙。賣弄
家風底阿師。又焉得與之齊驅而並駕者也。
<other>善世禪師讚</other>
宴坐匡牀。心無所係。冥應萬機。利人善世。得達磨之
正宗。續迦文之遠裔。泯去來今。弘戒定慧。真西天之
佛子。東土之覺帝也。
<other>南堂和尚讚（龍泉西隱請）</other>
智如湧泉。機如掣電。傲睨德山臨濟。放過日面月面。
敲破沙盆。聲徹九天。唱脫空歌。調須千變。坐斷全吳
正令行。出匣龍泉光𦦨𦦨。
<other>榮枯木像讚（坐枯樹下）</other>
春風扇野華糢糊。尋芳摘葉填道途。皮膚脫盡真實
在。我愛老樹聊跏趺。
<other>自讚（翠山頂長老請）</other>
頂𩕳一著。該天括地。本無形段。丹青焉寄。三關鉅闢。
笑黃龍用老婆心。一喝雷奔。陋臨濟鼓粥飯氣。過橋
必須斷橋。金注何如瓦注。眉毛舊話喜重圓。翠巖增
聳千尋翠。
<other>又染無著請</other>
不讀東魯書。不會西來意。破沙盆一椎擊碎。從教塞
壑填溝。乾屎橛信手拈來。直得熏天炙地。如斯為人
有甚巴鼻。若非無著道友。世上有誰識你。噫假使打
殺。狗亦不噇。更說甚麼修行。期證阿惟越致。
<other>又仗錫原極長老請</other>
靈山會上。一笑傳心。少室峯前。三拜得隨。是皆狹路
相逢。撞著冤家債主。死蛇活弄。你不如我。猛虎生擒。
我不如你。六環金錫貼天飛。翳盡時人眼珠子。
<other>銘</other>
小師　惟寂宗寄慧浩等　編
<other>圓中銘</other>
體性虗圓。孰窮終始。本無形段。豈存規矩。如月當空。
不偏不倚。上下四圍。洞無邊鄙。近之彌遐。遠之彌邇。
於中覓中。對面千里。勗哉圓中。請事斯語。
<other>簡首座靜元字銘（舍禪入教）</other>
靜為動體。動為靜用。動靜雙收。舉無不中。欲知其靜。
當究其元。欲知其動。當究其根。究之無究。逈然獨存。
雲之飄空。水之赴壑。彼有何心。為湍為[鴳-女+隹]。一真法界。
無不含融。動兮靜兮。教虎禪龍。
<other>共笑軒銘</other>
大哉此軒。廓徹無礙。燕坐其中。得大自在。青山在几。
綠水當門。共我笑談。不間朝昏。萬象點頭。千聖側耳。
問笑者誰。劒去久矣。楊歧啟齒。迦葉破顏。自倒自起。
爭透重關。裂破單傳。掀翻直指。無盡法藏。即此軒是。
<other>用貞銘</other>
貞而恒用。用而恒貞。無內無外。有準有程。貞者謂何。
安然大定。用者謂何。一體萬應。用而非用。貞亦非貞。
湛湛寂寂。昭昭靈靈。咨爾丈夫。廓清幻妄。牛欄馬廐。
大光明藏。
<other>琦首座無依字銘</other>
真照妙圓。非背非向。逈然孤立。寧假憑仗。如雲出岫。
如鳥翔空。逍遙自在。奚覓厥蹤。詎有智人。靠此一著。
大地平沉。須彌倒卓。
<other>亮西堂西隱字銘</other>
心法無形。該攝一切。隱而不彰。露逈逈地。四圍上下。
平等弗虧。心徧其中。奚局方隅。昔有亮公。得道之妙。
隱迹西山。名由是召。謂其隱也。而名未甞朽也。謂其
非隱邪。而跡滅然無有也。誰茲開士。亮其名。而西隱
其字者。誠欲與之齊驅。豈徒屬其後也。心乎心乎。不
可授受。講得分明。轉添窠臼。
<pb n="485"/>
<other>漁家傲二首</other>
余讀東山空禪師呈夢石漁家傲。因次其韻。以悼
徑山妙明和尚。雖辭意不相埒。然春禽秋蟲。各得
其時而鳴爾。
宗派傳來誠浩渺。龍淵萬古增清悄。古鑑無痕明皎
皎。深而杳。光吞萬象乾坤小。鳳去啾啾喧眾鳥。空庭
露冷梧桐曉。大道司南今已少。誰師表。索塗擿埴何
當了。
四辯滔滔還渺渺。未窮源委憂心悄。底事癡雲欺日
皎。徒遼杳。高明不為陰霾小。獨守空池憐⿰感鳥鳥。魚游
脚下何曾曉。生死純真無欠少。超塵表。衣盂賴有人
傳了。
<other>偈頌</other>
參學比丘　清歲等　編
<other>示秀禪人</other>
南能北秀同一師。朝參暮請同一時。胡為分宗作南
北。匹似骨肉成乖離。只緣見性有差別。究竟也知無
二說。明鏡非臺火裏漚。菩提有樹空中橛。丈夫豈肯
師於心。便從陸地甘平沉。直是循流了源委。三乘教
外求知音。空室老矣無機智。喫飯有時忘却箸。因子
凌晨覓贈言。掇筆不覺書長句。
<other>贈杲上人次南堂和尚韻</other>
禪非禪道非道。夜半西方日出卯。掇轉虗空背面看。
四七二三徒擾擾。賣帽相頭。和麩糶麫。甜唇美舌。在
處何多。激揚大事。舉唱宗乘。不道全無。其奈還少。君
不見。東山為人曾落草。海月山雲俱笑倒。一曲高歌
下水船。希聲激烈誰堪紹。報君知休別討。祖師玄旨
破草鞋。寧可赤脚不著好。
<other>贈性傳唯侍者</other>
性本無性。傳本無傳。纔涉擬議。十萬八千。譬如水之
行地。火之傳薪。薪有盡而火常煜煜。地有極而水還
津津。父不得與子。君不得與臣。包羅萬有亘今古。全
肩荷負須當人。君不見。靈山對眾拈華時。八紘雲淨
懸朝曦。又不見。少林末後分皮髓。禹門龍化雷燒尾。
謂性曾可傳。如蠶作繭空自纏。謂性不可傳。正同掘
地尋青天。道人心猛利。得處亡正偏。縱橫與逆順。底
用重加鞭。紙衣裂下赤骨律。寥寥逈邁威音前。
<other>病中贈醫僧悅可庭</other>
我懷佛祖病。不獨病厥躬。三界病有盡。我病無終窮。
可庭解醫病。聊與言病功。虗空病之體。病體離虗空。
呻吟儂笑病。歡樂病笑儂。推病病不去。覓病病無蹤。
年來識病處。不將病掛胷。千病及萬病。只與一病同。
有身則有病。無身病何從。
<other>贈項君禮</other>
佛祖無上大道。非黠慧而可知。要須從頭打疊。直教
絕毫絕[釐-未+牙]。豈不見昌黎伯。大顛室內曾挨拶。得入還
從侍者邊。先以定動後智拔。又不見黃太史。曾近晦
堂窮自己。西風一陣桂華香。方信吾無隱乎爾。二老
儒宗百世師。揣出少林骨中髓。達者殊途共一家。不
達定應分彼此。項君項君好善為。衲僧門下無玄微。
娘生鼻孔忽摸著。藕絲竅裏藏須彌。
<other>送乂侍者遊台鴈</other>
天台之山高且高。龍湫之水深更深。深兮不可以智
測。高兮不可以肘尋。龍盂虎錫。探奇賞勝。憧憧往來
乎其中者。不可以數計。抱煙霞之沉痼。守空寂之生
涯。不可以菩提心藥而治療者。自古自今。道流此去。
廓彼幽襟。靈禽晝語。唱無生之妙曲。松風夜響。奏太
古之鳴琴。一一與他桉過。慎勿檐草棄金。踏破草鞋
赤脚走。相逢何處無知音。
<other>送法姪暐日初遊台鴈</other>
台山高鴈山高。造物似欲爭雄豪。根盤厚地。輪囷紏
結共深杳。頂摩太虗。騫翔峙立同嶕嶢。飛泉斷續。白
雲掩暎。展天真之圖[書-曰+(且-二+人)]。連城累堞。翠壁丹崖。分刻鏤
<pb n="486"/>
於秋毫。良工欲搨閣其筆。神匠擬習藏其刀。我昔事
參訪。彼彼曾遊遨。一重一崦華藏界。一竹一樹羅旌
旄。灑然心境兩俱寂。不知無地容塵勞。別來三十載。
歲月何滔滔。老步不可動。靈覽長自遭。送子未行我
先返。以神為馬輪其尻。蒲團竹榻坐正穩。耳邊彷彿
聞松濤。
<other>楚雲歌贈瑒上人</other>
楚江江上雲如蓋。楚江江水波如沸。江水東流日夜
忙。雲也無心自堪愛。膚寸瀰漫宇宙間。卷舒出沒俱
閑閑。金鷄三號郢城曉。文章五色何斒斕。釘釘著兮
高掛著。國師萬古存標格。不徒為雨潤焦枯。等閑拗
折蒼龍角。全楚頻年飛戰塵。只今誰是眠雲人。一一
從頭輕桉下。天開地闢回陽春。
<other>初度日寄季通</other>
去年今日凌霄頂。我逢初度無人省。惟君知我此日
生。特為開庖煑湯餅。今年今日東海東。一身飄蕩如
斷蓬。造化窮通有臧否。年乎日乎無異同。去年今日
止於是。明年後年來未已。轉至微塵大劫中。依然又
是從頭起。積骨幾幾毗富羅。飲乳海海非為多。戴角
披毛著珍御。空華影裏陽焰波。我本無生有生日。從
本爺娘不須識。縱然今日識得渠。也是止渴將鹽喫。
<other>木庵號</other>
道人胷中小天地。刳木為庵如是住。已將一钁定宗
綱。十劫何妨更觀樹。抹過當年臭老婆。三冬暖氣何
其多。洞然劫火不可燎。巖前白日如飛梭。戶底門頭
最森爽。不設樞機任來往。貯食焉須白玉墻。標名豈
用黃金榜。霜蟾午夜栖禪枝。密葉掩暎青瑠璃。八表
澄澄萬籟寂。清光一片無盈虧。趙州老漢不知有。只
麼東馳復西走。觸著渠儂陷虎機。豎起拳頭齊北斗。
<other>韜侍者刺血書法華經</other>
韜其光晦其跡。未免悠悠滯空寂。覿面當機證一乘。
看來也是方便力。靈山一會常儼然。何須顯實而開
權。釋迦不受然燈記。當來作佛猶浪傳。指端瀝盡娘
生血。燁燁紅蓮廣長舌。拽脫塵勞八萬門。直把心肝
鑄生鐵。君不見言法華。翩然飲啖屠沽家。火宅之中
恣游戲。笑他門外求三車。
<other>憩庵歌棠上人求</other>
德山發軔來南方。[懨-猒+火]張此道何煌煌。千載叢林想遺
愛。有如召伯留甘棠。剎剎塵塵恣游戲。孤峯頂上聊
憩爾。草庵盤結出常流。佛祖駢頭聽呵詈。遊兮憩兮
非等閑。東敲西擊開玄關。菜葉從教逐流水。白雲依
舊棲青山。獨掩柴門機事息。拄杖芒鞋掛高壁。㵎底
潛龍不耐眠。昨夜檐前飛霹[靂-秝+林]。
<other>古劒歌為快藏主賦</other>
陰陽為炭天地罏。飛廉鼓鞴元氣噓。陶鎔萬物絕纖
滓。神劒脫範成斯須。想得當初運工處。號泣神天走
魑魅。七佛傳持直至今。鋩鍔熒熒轉銛利。文殊昔日
用最親。等閑持逼如來身。虎氣騰光射牛斗。龍身躍
水清埃塵。柄欛何年落君手。當陽一擊生銅吼。坐斷
乾坤建太平。突𩯭蓬頭敢追後。
<other>光明室為二靈天淵和尚作</other>
一室煌煌邁今古。爍迦羅眼猶難覩。無光明處顯光
明。無門戶處開門戶。是故光明不可量。門戶廓落無
邊方。離之愈近即愈遠。弄他光影非吉祥。道人屏疊
淨躶躶。明暗雙忘也須打。龍潭雖解善提持。紙燈吹
滅成話墮。疎簾卷起春晝長。披露萬象難遮藏。客來
有問不暇答。笑指湖上山蒼蒼。
<other>無我</other>
大棒打虗空。虗空未甞苦。惡語罵木人。木人未甞怒。
問之何能然。以其無我故。無我一切無。法法自回互。
舟行岸必移。舟住岸還住。撥火覓浮漚。徹見無我義。
<other>送漢藏主歸疎山（號昭回）</other>
疎山木蛇頭戴角。殺氣森森滿寥廓。上人親曾拈弄
<pb n="487"/>
來。毒口不遭還傑作。有時潛蟄毗盧藏。十聖三賢難
近傍。驀然奮躍逞雄威。平地滾起千尋浪。歸去來歸
去來。覺天佛日重昭回。憑君為問矮師叔。與誰把手
登高臺。
<other>贈刀鑷于生</other>
于生于生聽吾道。衲僧那箇無頭腦。鼻孔從來向下
垂。摸不著時休別討。于生于生記我言。金刀在手宜
拳拳。逆順忘情廼至術。血脉不露真神僊。記我言兮
聽吾道。總是隨人閑起倒。不如盡情剗却無明草。圓
陀陀光皎皎。絕廉纖同醜好。一聲彈鑷海天寬。百億
須彌眼中小。
<other>曇維那以古林東州二尊宿唱和之什令次
韻</other>
虎丘之虎牙爪惡。管見常流謾圖貌。威風颯颯振叢
林。殺氣森森頭戴角。鳳臺之鳳文九苞。五百年來遇
斯作。歧陽阿閣時一鳴。聖德徽猷頓炤爍。嗚呼我生
其後。恨不執鞭而從之。尚想高談唾珠落。
<other>示傑上人</other>
傑斗禪和真猛利。不著惺惺與無記。分身兩下強差
排。蹉過西來祖師意。即心即佛。把兔放鷹。非心非物。
空華求蒂。翻身百草頭邊。跳出劫初田地。夜半正明。
天曉不露。曦輪推出海門東。金烏蹴折[狦-(狂-王)+王]瑚樹。
<other>日峯歌為昇居士賦</other>
曦和鞭日昇扶桑。殘星曉月俱遁藏。出海高峯最先
照。草木滉漾浮金光。興來振衣凌絕頂。俯覧人間同
坎井。呼吸元氣融心神。擺脫塵勞發深省。一真之境
無異同。聲聞醉酒如瘖聾。安得毗耶多病翁。與渠把
手擊節歌日峯。
<other>特峯號</other>
一峯特立天地間。仰望不及徒躋攀。知有何人住絕
頂。菜葉流出清溪灣。霧卷煙舒日千變。枯木巖前路
回轉。善財到此亦躊躇。何處親承德雲面華開華落
春復秋。太華未足為朋儔。石背蘿陰臥麋鹿。風前日
下啼栗留。千奇萬怪狀不盡。得趣忘言心自領。栽田
博飯老楊歧。見說年來賦歸隱。
<other>雪巖號</other>
嵳嵳峩峩一片石。晃晃耀耀如銀山。世人可望不可
即。心思但覺毛骨寒。到底不生閑草木。六出飛華儘
相續。大旱土焦陽焰浮。一種清涼自然足。何年推落
明月輪。表裏洞徹無纖塵。莫教鑿開混沌竅。空在認
著來藏身。
<other>出行次道上人求</other>
㒒夫行李在門外。催余上道踏脚待。禪人覓偈急如
絃。抖擻心腸無可寫。幸自現成有一訣。直拔分明與
伊說。毗盧師法身主。釋迦彌勒文殊普賢。是什麼乾
矢橛。不動纖塵薦得親。千里萬里橫該抹。咄咄咄。
<other>示密禪人</other>
祖師密旨。逈絕言談。直下便是。擬即不堪。不見明上
座。趂盧行者到大庾嶺頭。蒙以不思善惡而啟發之。
乃復咨云。上來密語密意外。還更有密否。既而仍謂
之曰。汝若返照自己本來面目。密却在汝邊。與麼說
話。早是指鹿為馬。喚六作三。何況東馳西逐。問禪問
道。終日喃喃。一機不露。有口如鉗。愚者自昧。智者相
諳。咄。若是真正衲僧。寧可凍殺餓殺。終不著他鶻臭
布衫。
<other>操藏主歸真如省師原靈</other>
操則存捨則亡。拽脫鼻孔纔相當。萬像森羅驚吐舌。
白牛露地生寒光。一塵不立真如界。玉殿珠樓最瀟
灑。傳家三世破沙盆。碎打零敲索高價。一大藏中收
不得。百草頭邊恣狼藉。忽然撒出摩尼珠。赤白青黃
隨五色。阿師兩眼明如鏡。大千洞徹無餘剩。待子歸
來捋虎鬚。定應倒行摩竭令。
<other>送竺先住九僊寺</other>
<pb n="488"/>
少林絃斷無膠續。麟角鳳觜世難得。幸有斯人智力
強。要撚龜毛為更易。龜毛之絃最奇絕。一鼓人間眾
音歇。黃金不鑄鍾子期。誵亂宮商教誰別。九仙綽約
非凡流。風車雲馭來相求。送君去休遲留。輔翼既有
老宿。外護豈無[邱-丘+(看-目)]侯。當垂裕於後代。母貽愧於前修。
攀陪老我知無由。為君洗耳東海頭。為君洗耳東海
頭。
<other>贈雪竇塤書記</other>
黃龍未出泐潭。自謂氣吞寰宇。及乎來見慈明。有口
不能通吐。拶得額頭汗出。黃連未是為苦。藥汞入鍜
即流。豈是雲峯妄語。洞山之棒。賣弄手頭。臺山之婆。
誇張口觜。直須一時捉敗。方可嚥津自許。道流乳峯
來。與彼不相似。量外立乾坤。塵中辯賓主。宗綱委地
知不知。此日憑誰為扶起。
<other>樵雲歌為彥希聖作</other>
新州老樵雙眼碧。腰間大斧霜華色。亂雲堆裏挨身
入。伐盡稠林不費力。不費力真可憐。雲深路轉柴在
肩。笑殺黃梅七百眾。日高三丈猶安眠。有時嘯一聲。
白雲無耳還能聽。有時歌一曲。松風接響雲相逐。憑
誰說與爛柯人。好與搥碎閑棋局。
<other>無言歌為真如本長老作</other>
無言歌歌無言。無言之道言難傳。機先領略猶鈍漢。
句後解會知徒然。我本有口且無舌。興來不妨歌一
闋。七金山外覓知音。引得虗空笑聲咽。君不見空生
寂寂巖間坐。匝地天華亂飄墮。又不見毗耶病夫施
一默。潦倒文殊歎無及。兩處牢關盡掣開。白日青天
轟霹[靂-秝+林]。噫吁嘻。誰與知。碧溪深處多紫芝。叢叢燁燁
堪療饑。塞斷諸方閑口觜。拈起鐵笛撩亂吹。
<other>贈銓侍者</other>
昭昭靈靈。淈淈𣸩𣸩太虗之中。東湧西沒。圓悟皮下
有血。五祖舌頭無骨。勒住覂駕神駒。放出遼天俊鶻。
一時喪却目前機。金鷄拍翅闌干曲。笑他無事惱春
心。頻為檀郎呼小玉。樂不樂足不足。六六依然三十
六。
<other>贈道士凌雲峯（分得道字）</other>
坐夏不出戶。塵緣淨於掃。羽客苕溪來。訪我無生道。
無生不可學。可學成繳擾。有物天地先。冥冥還杳杳。
仙凡本一致。明悟當及早。[踮-占+(共-八+(人*人))]蹻豈永年。顏冉未曾夭。
南熏破炎熱。濃綠鶯聲老。與子兩忘言。塵寰即蓬島。
<other>送宗寄行脚</other>
汝欲參禪參自己。汝欲讀書明性理。性理何殊自己
親。莫向其中分彼此。迷人泥在文字邊。一似膏火同
烹煎。不從言外了源委。幾時澡浴清冷淵。我老嬾成
癖。至死無藥痊。汝今正年少。旦夕宜乾乾。築著磕著
自有日。教汝罵汝知徒然。豈不見。古靈徧參得此旨。
歸與其師通所以。我雖不是古靈師。獨脫無依終望
汝。
<other>示紉藏主</other>
猛虎咬殺石菸菟。昨夜三更忽然活。即今踞坐石門
關。來者教渠性命絕。老僧近前仔細看。牙如劒鋒爪
如鐵。說向諸方切要知。更不由人順毛捋。
<other>贈相士袁庭玉</other>
我相無相。具一切相。我身無身。示無量身。離婁之明
莫能察。唐舉之智奚能詢。自非旁礴形骸外。尋常豈
易探其真。四明有士漆兩瞳。閱人過眼知窮通。是他
鑑心不鑑貌。指摘臧否如發蒙。昨來過我松巖頂。相
見無言心自領。吉凶悔吝總休論。且與敲冰煑山茗。
<other>勉淛侍者</other>
我未見歸源。禪道無處著。及見歸源後。一字用不著。
用不著處用最親。所以忝竊師其人。不是私門有傳
授。輥入葛藤窠裏。費觜并勞唇。豈不見圓悟祖。喫盡
黃連不知苦。小玉聲中得路歸。東山自此[懨-猒+火]門戶。我
既無可說。汝亦無可錄。紙衣幸是白於霜。慎勿輕教
<pb n="489"/>
污塵墨。噫少林風月浩無邊。斷絃須是鸞膠續。
<other>不歸篇</other>
昨日又不歸。今日又不歸。不歸自不歸。勞我長歔欷。
歔欷為何事。憐此亡家子。棄却祖翁業。向外圖經紀。
歲月苦無多。悠悠水上波。心源未昭廓。奈此生死何。
<other>歸來篇</other>
歸來兮歸來。歸來免攀陪。山泉甘露味。草座黃金臺。
人生當自足。自足真天祿。寧為擊壤歌。莫作窮途哭。
一法不留情。青山四時青。折松拂石坐。白雲林外行。
<other>托鉢歌為元恕和尚作</other>
五峯道人慈無畏。饑來托鉢前村。去衲衣撩亂似飛
鶉。頭髮髼鬆如刺蝟。得飯即便噇。得飲即便啜。塞却
饑腸即便休。箇中滋味憑誰說。自我生來得此鉢。受
用無窮真快活。非銅非鐵亦非金。絕類離倫最奇絕。
不徣借不洗刮。圓陀陀兮光爍爍。有時擲向十字街
頭。渾弗愛惜。有時收向百衲袋中。重重包括。傍人對
我問端由。劈面高聲與一咄。我笑老釋迦。托鉢一日
限七家。我笑維摩詰。托鉢勞人到香積。而我誰知盡
不然。逍遙任運如神仙。相遭箇箇是檀越。出門處處
逢炊煙。阿呵呵。會也麼。三界擾擾空中華。談玄說妙
如稻麻。動著便是成誵訛。鉢兮鉢兮聽吾誓。汝慎勿
譁。我已死生不棄汝。汝休棄我。別處營生涯。
<other>示茂上人</other>
最初一機。末後一句。開口便承當。早已落第二。不見
殃崫摩羅喚世尊云住住。世尊向他道。我已住是汝
不住。看者老漢。等閑發露。如轉圓石於萬仞峯頭。躍
然而下。直至平實地上。尚未是他歇處。達磨不東來。
二祖不西去。槎槎牙牙且過時。莽莽鹵鹵河沙數。
<other>病中贈訥上主</other>
我病正無奈。百骸如擊摶。君來覓禪偈。應念成解脫。
掇筆為之書。萬象相應諾。藏海絕纖流。蒼龍露頭角。
青天轟霹[靂-秝+林]。白日飛雪雹。君不見。全機坐斷兮。說甚
陰魔死魔煩惱魔。一念圓融兮。頓超等覺妙覺無上
覺。

恕中和尚語錄卷第四

<sarticle>恕中和尚語錄卷第五</sarticle>

參學比丘　清歲等　編
偈頌
<other>送人再參中竺用章和尚</other>
桂子堂前千歲翁。噫氣六合生雷風。金陵始祖來普
通。邂逅一見情識空。魔外懾伏為侍僮。飄飄兩淛山
水中。稽留奧域靈鷲同。擇勝發地成梵宮。高堂伐鼓
聲𪔴𪔴。四眾駢集如林叢。左顧右盻回蓮瞳。隨類悟
悅超樊籠。前身寶掌今我公。三生石上曾相逢。鳳雛
驥子寰宇充。馬駒蹴踏須讓雄。子親入室窮始終。繞
指百練非頑銅。別來踪跡猶轉蓬。新月屢見如彎弓。
慈明易服隨游戎。敢忘參請歸心[惇-子+几]。向來香火存餘
紅。兜樓爇處橫螮蝀。咄嗟相見機何隆。電光石火休
悤悤。拂子掛起深鞠躬。喝下定應雙耳聾。
<other>戊申歲。坐夏金鵞。禪餘閱羅湖野錄。其中載
竹山珪公廣郢州潼泉山洪禪師獨孤標頌
四首。謾次高韻。以示記侍者魯侍者軾侍者</other>
獨孤標獨孤標。一道神光透九霄。涅槃生死無二法。
三乘十地何須超。看他天下宗師。競出頭來弄盡機
關。作盡伎倆。恰似點火。謾把虗空燒。
獨孤標獨孤標。九年面壁舌生茅。悔殺當初錯開口。
一言輕出驚老蕭。到頭輸與德山臨濟趙睦二州。得
路塞路。過橋斷橋。
獨孤標獨孤標。牀頭蘚壁懸茶瓢。天光日出睡正穩。
一聲窻外婆餅焦。寒山豎起竹掃。箒長汀解開布袋
<pb n="490"/>
包。試問時人會不會。若也不會五柳先生元姓陶。
獨孤標獨孤標。一瓶一鉢何寂寥。騰騰任運絕修證。
聖凡不超還自超。懸崖峭壁紫金聚。蒼煙翠霧白玉
毫。擘破太虗成兩片。石女補綴紉龜毛。
<other>贈法姪莊藏主</other>
燭龍吐火燒虗空。處處江河盡枯竭。方士神僧世已
無。誰倒天瓢洗炎熱。柴門日高關未抽。豈為一口生
閑愁。南村北村青稻死。上田下田黃埃流。竹外忽然
聞剝⿰口豕。姪也何為到林壑。油黃卷子手持來。玉閏珠
輝見新作。載舒載讀心眼開。便如飲我甘露盃。老懷
從茲頓蘇豁。末運不畏宗綱頹。我有一句須聽取。無
智人前莫輕舉。山前石虎咬菸菟。吒沙獵頷九條尾。
<other>道初和尚悼偈</other>
人謂真際死。我謂真際生。真際本非幻。幻生真際名。
禪房夜月冷。石塔春雨鳴。宗綱正落紐。佇立徒含情。
後昆亡軌範。提唱背宗趣。未曾得入頭。己謂登祖位。
力闡向上機。要彼知本據。一夜毗嵐風。吹倒陰涼樹。
龍河多嗣子。文彩丹山鳳。赫赫照人天。今古孰與共。
惟公智力強。祖佛受持控。拋出末後句。渾崙無罅縫。
威音非我祖。達磨非我師。真空本平等。三際同一時。
剎那無量劫。電影猶遲遲。生身五十年。聲譽無盡期。
<other>示惟寂</other>
古人出家為生死。今人出家則否爾。生死由來既不
明。況復所為同俗子。友不友兮師不師。浩浩成羣習
庸鄙。觸事如今已面墻。何待他年始知恥。而汝既然
為我徒。日用應須重操履。教旨禪宗力究參。聖像晨
昏更勤禮。儻或一朝得入頭。便有清聲播人耳。慎勿
悠悠只麼過。沒頭浸在死水裏。我今衰老百無能。隨
分山林且容與。汝來問訊我合掌。覿面何曾孤負汝。
<other>箴仲規扁所居為清白居</other>
道人宴坐清白居。身心不動長如如。月窟深藏雪師
子。冰壺靜貯銀蟾蜍。絕色純真妙難測。中下焉能造
其域。不修梵行事空王。豈守邪禪作家賊。縱橫廓落
含卜虗。三尺丈六擕手歸。徹骨風流祇者是。六門日
夜揚光輝。靈利師僧近來少。往往多從外邊討。本無
階級坦然平。到此定應先躂倒。道人道人聽我言。搽
紅抹綠知徒然。要須臨機盡剔脫。莫教墮在清白邊。
與子從頭數先哲。臨濟家風最超越。豁開戶牖辯龍
蛇。地裂天崩惟一喝。
<other>朝宗偈贈淛侍者</other>
我宗廓落如虗空。無邊法界皆含容。又若明君朝萬
國。風從虎也雲從龍。宗本無宗我無我。白雪陽春和
來寡。曹溪之後錯流傳。五派分張成話墮。茅堂晝坐
南熏涼。草木過雨浮天香。朝宗消息只這是。別有奇
特難商量。
<other>贈福建乘上人</other>
要作上乘之人。直下必須見性。果爾見得分明。自然
頭正尾正寢削萬機。斷除四病。如出匣之龍泉。似當
臺之明鏡。瞻前顧後者。認影迷頭。避刃隈鋒底。喪身
失命。玄沙只箇釣漁翁。一肩擔荷無餘剩。
<other>贈悟維那</other>
正音畢竟憑誰續。短舞長歌徒碌碌。承虗接響漫言
多。節拍相投一麟足。楔出楔兮機奪機。掃除意路超
玄微。戴角泥牛入海吼。無毛鐵[鷂-缶+(工/山)]摶風飛。法戰場中
老興化。生擒活捉令人怕。克賓出院一場榮。脫得入
身能幾箇。
<other>贈詮侍者</other>
依師取友須慎擇。友勝師良為上䇿。如彼滯痾。必遇
發藥如彼槁苗。必遇甘澤。是以會通執事於鳥窠。雪
峯取證於老奯。幸有從上體裁。自可為標為格。黃昏
斫額望扶桑。金鷄一聲天下白。
<other>白雲山舍歌贈麟藏主</other>
白雲縹緲無住著。獨與青山如有約。暮向青山頭上
<pb n="491"/>
飛。朝來又抹青山脚。道人業空寂。不喜世上名。既愛
白雲白。復嗜青山青。結箇茅廬事深隱。笑指雲山當
戶庭。雲山宛然是我性。我性本是雲山靈。寒則衣雲
裘。饑則飲山綠。日用逍遙無不足。佛也從來不願為。
那識人間有榮辱。
<other>送渭侍者省師叔印宗就問訊</other>
徂徠之松渭川竹。勁節高標拔塵俗。衲僧行志亦如
斯。甘分空山抱幽獨。香嚴一擊忘所知。鳥窠疊足乘
危枝。只將松竹代說法。布毛何用拈來吹。道人東寺
有師叔。慎莫拋家事馳逐。鐵船打就已多時。歸颿好
趂東風熟。老我不得相周旋。送子但覺心拳拳。為言
吾道正牢落。千鈞重檐安誰肩。
<other>琭藏主先字方石。後於禪燕中。夢入委羽山
獲奇石方寸許。面有宗印之文。遂以宗印易
前字求偈</other>
道流夢入委羽山。謦欬疊疊開雲關。誰遣山靈獻奇
石。落手異色非朱殷。宗印之文炳然現。拈起千人萬
人見。令行吳越在斯時。東土西天看平展。覺來偃仰
牀上眠。追思往事何茫然。三世如來共說夢。空餘半
滿并偏圓。更名換字都在我。出沒卷舒無不可。有人
更問鐵牛機。拈起烏藤劈頭打。
<other>瑞巖僕陳安壽求</other>
佛法本無高下。凡愚自生分別。徇緣隨類賦形。恰似
天上明月。現清泚以何優。印污流而何劣。出入無時
應用不缺。瑞巖頻喚主人翁。不出于今箇時節。咄。
<other>大圭贈珽藏主</other>
大圭溫如祕光焰。纔經琢刻生瑕玷。三獻須知不自
珍。全歸早是成落賺。乾坤之內宇宙間。連城重價相
酬難。黑月則隱白月現。豈同頑石埋空山。如來藏裏
親收得。富貴熏天更無敵。別寶還他碧眼胡。孟浪之
夫豈能識。
<other>參禪行贈荷藏主</other>
參禪乎參禪乎。參禪須是大丈夫。當信參禪最省事。
單單提箇趙州無。行亦提坐亦提。行住坐臥常提撕。
驀然打破黑漆桶。便與諸聖肩相齊。所以懶瓚不受
黃麻詔。芙蓉不受紫衲衣。既是參禪了生死。誰肯逐
物成自欺。近代參禪全不是。盡去相師學言語。縱然
學得言語成。恰似雕籠養鸚鵡。鸚鵡隨人巧調舌。白
日千般萬般說。問渠所說事若何。隨問隨言怎分別。
勸後生宜猛烈。著手心頭便須瞥。三乘教典米中沙。
百千諸佛眼中屑。參禪乎參禪乎。絲毫繫念非良圖。
堪歎神僊張果老。灼然不愛藥葫蘆。
<other>性宗偈示翰藏主</other>
廓然真性同虗空。孤危不立而開宗。有無商量探水
月。善惡置論裁天風。不識眉毛為伊說。試問于今甚
時節。真性虗空尚假名。認著名言拙中拙。我此一宗
扶最難。德山臨濟頭皮頑。棒喝交馳振萬世。翩翩軼
駕誰高攀。後生可畏古所道。慎勿閑邊打之遶。一語
能摧異見王。少室方堪慰懷抱。
<other>次南堂韻。送壽首座歸扶桑</other>
屋頭鐵馬聲丁東。明明歷歷揚真風。老夫夢熟蓬萊
宮。鈞天廣樂盈耳中。覺來軒知與神遇。逸響遺音競
奔注。夢覺曾無起滅心。帖然一似霑泥絮。道人推門
露未乾。相看一笑非顢頇。十世古今融當念。大千沙
界歸毫端。愛爾年來手脚老。出沒神機電光掃。南堂
室內早鷹揚。鉢袋千鈞已傳了。翻憶當時侍禪榻。開
口便受攔[(曷-曰)/月]踏。罔象明珠離水泥。軒轅寶鏡開塵匣。
明朝送君鄞水邊。愽多遠泛東歸船。老夫閉門仍打
眠。更無心力論單傳。
<other>次楚石和尚韻贈志侍者</other>
不以意遣意。不以言遣言。當頭一坐斷。白日懸青天。
西齋我兄弟。有口懶說禪。竹篦胡亂揎。自然忘正偏。
崢嶸摟理窟。叱咤排冥筌。死盡活衲僧。直下脫蓋纏。
<pb n="492"/>
子也文遠輩。師資兩成全。鬬劣不鬬勝。堪齊古人肩。
秋隼振六翮。拭目看孤騫。橫翔九霄上。[(曷-曰)/月]次空八埏。
豈比輾屎猪。故故拘欄圈。三呼便三應。密意在汝邊。
寶八破布衫。薄處定先穿。
<other>息游室為振上人作</other>
百尺竿頭進一步。黑漆崑崙遭指註。百尺竿頭退一
步。脚跟未踏通天路。進非進兮退非退。騰身已在須
彌背。進即退兮退即進。大悲倒握魔王印。堪笑當年
老趙州。上人門戶將焉求。臺山婆子勘不破。只解看
樓還打樓。摺折平生鐵拄杖。截斷諸方閑妄想。一室
寥寥盡日開。彼既無來我無往。雨過疎簾捲上鈎。白
雲如水天邊流。博山噴煙談實相。窻外一聲黃栗鶹。
<other>次韻贈月上人兼柬穆庵</other>
叔世宗工誰第一。抹過二三并四七。敲打虗空驗作
家。獨有開元真傑出。西丘直下五世孫。名高德重僧
中尊。摩醯豎亞頂門眼。下視四海如杯盆。子也泠然
好風骨。慎重依參絕輕忽。室中授手得親傳。豈比撈
波取明月。嗟余百事不如人。偏於爾父情相親。為言
近得安樂法。困來只麼憑蒲輪。
<other>來禪人求長句</other>
近來禪子好長句。纔寫短句便不喜。句有短長理則
一。何故於中分彼此。長者不知長幾何。短者不知短
幾許。若能直下究根源。長短皆由妄心起。阿呵呵。囉
囉哩。須彌為筆虗空紙。寫出贈行一句子。此去從君
較短長。莫教打失自家底。
<other>次韻示繹藏主</other>
不然不然。如是如是。纔分佛界魔宮。便有人鄉我里。
作意橫詮。豎詮蹉過直指單傳。見飯人人會喫。飲鴆
獨許曹瞞。老我庵居成落魄。柴門縛解無心縳。道流
侵早自何來。金錫倒持當面卓。佛祖向上無玄關。七
通八達休防閑。安得任公釣竿手。六鰲一掣連三山。
<other>示劒上人</other>
神劒在握寒光孤。魑魅罔兩皆遁逋。三乘十地呼婢
奴。無位真人鼻孔短雪山童子眉毛麤。
<other>題熈明先生挽章集</other>
麒麟可殺鳳可烹。世上不可無先生。青松可彫栢可
槁。儒林不可無此老。此老心如日月懸。燭幽破暗無
頗偏。向來持斧來南天。提挈造化專機權。機權可施
勢不偶。隱几深山柳生肘。了知富貴如浮雲。日課彌
陀十萬口。心心念彌陀。念念如懸河。彌陀之心即我
心。我心早已離娑婆。可憐固可憐。可惜固可惜。莫將
生死論先生。生死從來本空寂。
<other>自然歌</other>
自然不可歌。可歌非自然。蒙莊滿口道不著。邁往徒
有逍遙篇。更有老釋迦。何曾脫蓋纏。母胎纔出便揑
怪。分手指地還指天欲識自然道。莫向餘處討。秋至
千山落紅葉。春來徧地生青草。萬彚樅然。自榮自槁。
一一順時。一一合妙。若謂造物使之爾。造物畢竟成
有心。苟言造物本無心。造物無心物誰造。阿呵呵。呂
仲賓會取好。
<other>黃孟賓號聞聞居士求偈</other>
有聞可聞非真聞。真聞豈得將聞聞。擬達真聞了聞
性。休將覺觀來評論。真之為言亦妄說。如與虗空安
耳穴。可笑獼猴不息心。癡狂水底探明月。坡仙昔日
遊廬山。一著錯聽非等閑。指出溪聲廣長舌。至今此
話消磨難。黃君黃君誠好手。開口便成師子吼。聲色
堆中輥出來。驚起法身藏北斗。
<other>盧居士求無隱偈</other>
君不見。廬山昔有十八賢。開池結社同栽蓮。力究禪
那了生死。翹誠清泰尤乾乾。君今有志慕先哲。特地
參尋請吾說。此事分明本無隱。相知豈在多饒舌。[懨-猒+火]
[懨-猒+火]焉晃晃焉。開眼合眼常現前。大悲千手掩不得。蓮
胞胎獄難縈纏。赤灑灑淨倮倮。白日青天休把火。水
<pb n="493"/>
晶甕裏坐波斯。黃檗樹頭懸蜜果。妙中妙奇中奇。惟
心本性超玄微。十字街頭寥胡子。左顧右盻揚雙眉
鐵牛偈贈牧長老。
鐵牛通身鑄生鐵。[仁-二+(ㄠ*刀)]性獨與常牛別。鼻孔頑然弗受
穿。兩角指天何嵽嵲。蚊子飛來難下觜。有耳焉能聽
春雨。挽之不後推不前。阿童徒用施鞭箠。荒田疊疊
未動犁。舉目煙草尤淒迷。安得乘時借餘力。即看䆉
稏盤虹蜺。
<other>幻居為金鵞笑庵誾長老作</other>
三界崢嶸幻中有。六道微茫有中幻。未能了幻證無
生。何似蒸砂要成飯。金鵞道者誠倔奇。尋常妙用那
容知。蝸牛角上展世界。藕絲竅裏藏須彌。一室宏開
石樓脚。誰道虗空也不著。回僊徒自逞嘍囉。幻化門
中成住著。飛泉迸壑如奔雷。白月照耀青蓮臺。萬法
皆空一真寂。未窺靈閫徒驚猜。
<other>郁西堂號文海。松月翁為作歌。余因次其韻</other>
我家文海非常闊。一勺能含萬溟渤。竺墳魯典漲餘
湍。詞鋒筆陣徒騷聒。日月倒影相參羅。上下融液凝
彩波。天然之文有如此。辯舌不動翻四河。汪洋廣大
無窮極。百川同歸味惟一。蠡測之流欲問津。望洋向
若寒毛立。
<other>贈育王肇藏主</other>
大藏小藏。八面玲瓏。一撥便轉。豈較西東。玉几峯前
振鐸。須彌頂上撞鐘。著著隨機利物。頭頭開發盲聾。
大千一擲三十反。風從虎也雲從龍。
<other>賢上人求警䇿</other>
衲僧事行脚。的爾非小緣。孜孜與矻矻。舉措思齊賢。
水牯既未熟。寧不痛加鞭。塵勞既未脫。何名清淨禪。
湧泉四十載。尚乃多變遷。香林四十載。方纔得完全。
古人且如此。今人豈其然。譬如渴求水。鑿井向高原。
鑿之轉轉深。會當見清泉。我老宜殿後。子壯須及前。
叮寧復叮寧。勉旃仍勉旃。
<other>短歌贈蓮侍者</other>
蓮華開在半天上。古人此語非孟浪。平生廓達韓退
之。玉井徒誇長十丈。藕絲竅裏飛大鵬。么荷葉掌須
彌輕。無手僊人摘實喫。纖眉石女肌骨馨。蓮禪者蓮
禪者。不妨為我折一朵。行行莫謂知音寡。
<other>居山好一首贈獎藏主</other>
居山好居山好。居山快樂同誰道。我見居山快樂多。
老來悔不居山早。憶得初年事行脚。東走西奔無擘
畫。知識門庭盡歷過。心地依然未明白。或施棒或施
喝。或把甜言相誘嚇。只管依樣[書-曰+(且-二+人)]葫蘆。葫蘆之內無
真藥。從此令人病轉深。沒興相逢還喫著。居山好居
山好。居山快樂同誰道。猿吟鳥語是全提。壑列峯攢
即三寶。真源實相露堂堂。聖解凡情均一掃。恬然受
用絕安排。且免從人口邊討。報同流休草草。未明心
地話居山。居山但見添煩惱。
<other>一笑軒為宗旨南作</other>
一笑軒中行復坐。青山白雲不可唾。六戶虗凝絕點
塵。經按銅瓶安一箇。靈山對眾拈華時。百萬龍象徒
蚩蚩。金色頭陀獨解事。囅然一笑揚雙眉。笑邊真旨
憑誰委。木強楊歧未相許。客來不必更躊躇。便應識
取軒中主。
<other>贈東林球侍者</other>
天球卞璧為世瑞。遇貴則賤賤則貴。形山之寶逈不
同。赫然誰敢當頭[覤-儿+丘]。我笑廬山十八賢。蓮漏聲中開
眼睡。獨有淵明解見機。瞥爾攢眉便歸去。上人親自
山中來。老我不必頻頻舉。鐵牛耕破舌頭皮。有口莫
吸西江水。
<other>蔗庵號</other>
繞屋不栽松。繞屋不栽竹。繞屋惟栽甘蔗苗。釋迦遠
裔憑茲續。僧來扣門無可道。揑起麤拳劈[(曷-曰)/月]擣。要你
從今見本根。者回莫向甜頭咬。一節低一節高。由來
<pb n="494"/>
不長閑枝條。天生自然滋味足。耨耨亦假施勤勞。雲
林昨夜西風起。摵摵秋風戰窻紙。叮囑園丁快著忙。
収拾當年真種子。
<other>贈天敘西堂</other>
大梅提起住山斧。虗空拍手須彌舞。大梅放下住山
斧。南泉不打鹽官鼓。提也放也總自由。猛虎脫檻鷹
辭鞴。勘破諸方老凍膿。不同夾嶠華亭游。少室宗風
已寥落。力振宏綱繼先作。吳越爭看正令行。頂門撼
動黃金鐸。
<other>送梁藏主</other>
手中拄杖牢把住。未踏吾家向上路。一大藏教盡掀
翻。清淨界中撒沙土。從空背空。有句無句。得失紛然。
是非交互。若是出格英靈。蒼鷹爪下分兔。自然⿱卓古
籠今。更說什麼有淨有污。空室不識羞。從頭盡披露。
放得下時須放下。放不下時檐取去。
<other>次天界全室和尚韻贈彰維那</other>
說禪并說道。昧却自己光。苟不淨打疊。此事何由彰。
君不見。雲峯未入大愚室。弱子捨父而逃亡。桶篐[焊-干+恭]
處伎倆盡。話頭從此爭傳揚。又不見。應庵曾領堂司
軄。遺範到今如畫一。洞裏桃華賸得春。六十小劫風
雨疾。後生慎勿隨他去。從上牢關都截住。龍河鉢袋
重千鈞。老我會見親分付。
<other>權中偈</other>
輕重可權中奚權。權中之道應有焉。九年面壁涉計
較。蘿陰高臥成徒然。要識圓常不偏倚。湛湛秋空沒
纖滓。正當午夜月輪孤。於斯未可輕相比。寒山眼腦
雖精靈。拈來秤尾元無星。半斤八兩定不出。拍手大
笑歸巖扄。
<other>新昌大像前無著菩薩面貌傾損。瑩上人化
緣重為裝飾。說偈以示</other>
彌勒時時出現。無著日日相親。從教改頭換面。始終
不離本身。鼻孔依舊向下。眼裏孰謂無筋。石城青山
削玉。鏡湖白水浮銀。即是兜率內院。儼然弗間纖塵。
何待龍頭華吐。方纔說法度人咄。
<other>送淛藏主歸鄉</other>
不解參禪并學道。一心只說歸鄉好。多少癡迷昧本
真。倚家傍舍空衰老。爾也年來頗識機。喫飯著衣知
起倒。胡乃猶尋舊路行。掌包取別成草草。古人歸鄉
有榜樣。豈是今人沒收放。永嘉振錫到曹溪。一宿便
回非孟浪。更有圓悟歸錦城。父老共置茶筵迎。道光
德色耀千古。皎皎白日懸青冥。如此歸鄉良不惡。不
如此者還成錯。洞山所以死不歸。要令後輩師先覺。
丈夫氣吐萬丈虹。肯膏駿轄循遺蹤。打破從前黑鬼
窟。直須赤手扶真宗。春風春雨天台路。溪流百摺如
經布。脚跟踏實是便宜。莫羨他家浮笠渡。
<other>心源為究首座作</other>
心源心源無淺深。擬欲究之徒苦辛。直是掀翻絕涓
滴。於斯始許來問津。請君且勿諠聽我。歌心源。滔天
沃日亘今古。揚清激濁忘中邊。三世如來不知有。被
他浸得鼻孔穿。對面分明不相識。眉間掛劒光熠熠。
可祖求安安不得。三寸舌頭轟霹[靂-秝+林]。
<other>遠藏主修幻室</other>
覺後眼前尋夢境。疾馳日下期留影。影若可留夢可
尋。幻亦可修須自省。以幻心來修幻法。幻根深固終
難拔。戶底門頭盡豁開。我家始信乾坤闊。[匚@于]牀兀坐
如山安。興來謾把無絃彈。就中一曲調最古。好訪知
音繼先祖。
<other>示百丈益藏主</other>
向上一關。七穿八穴。亘古亘今。間不容髮。言前薦得。
猶涉兩岐。句後精通。只得一橛。百丈老古錐。無事生
枝節。指出箇野狐。腥風滿寥泬。不落因果。炎天冰片
撒徧長街。不昧因果。火裏蓮華香飄臘月。道人英俊
流。得處自超越。推倒大雄峯。十方閙聒聒。會見心空
<pb n="495"/>
及第時。蟾宮丹桂和根拔。
<other>萬宗自號斷佛種人請偈</other>
斷佛種人手段別。烈焰罏中撈出雪。十聖三賢尚不
親。小果聲聞豈能列。日用行藏可復奇。透脫溟涬超
希夷。不受然燈閑記莂。自然更不差毫釐。執法迷流
豈知錯。癩狗偏笑雲間[鴳-女+隹]。紙錢堆裏轉法輪。猪肉桉
頭成正覺。金剛寶劒高佩纕。逼人凜凜生寒光。佛無
種性焉用斷。有種可斷成斷常。
<other>法語</other>
<other>示銛維那</other>
鹿城銛維那訪余於太白山庵。求說禪病。余謂禪本
無病。為參禪之人。參之不得其妙。遂致禪亦成病矣。
若是大根大器。直取無上菩提種草。自然與尋常不
同。日用行藏中凜凜地。直教五欲八風。四生九有。菩
提涅槃。真如解脫一切法。近傍他不得。如是一切法。
正是病禪之病。苟能當頭坐斷。內同木石。外同虗空。
廓然清淨。禪亦不可得。況病乎。近代宗風不競。直指
之要。往往流成戲論。踞曲彔牀。稱宗匠者。要籠⿱卓新
學。以古人澈骨澈髓。為人直指句子。盡拈將來。如鄉
村中老教授。教年少子弟。讀上大人一般。者一句是
對機語。者一句是肯他不肯他語。者一句是相應帶
語。者一句是不落玄妙語。密地商量。以為宗旨一箇
傳一箇。謂之傳法度生。如斯鄙劣不足枚舉。若果是
有志檐荷者。不必求人說禪病。但自退步。向脚跟下。
密密體究。豈無到家時節耶。
<other>示英維那</other>
達磨大師自般若多羅處。竊得箇無文印子。以為盡
恒河沙世界。無上無等等之至寶。甞於其國六宗邪
見邊。略施其用。以為不足承受。乃佩而東邁。至赤縣
神州求人授之。初值梁家天子。奈其所尚者。蟲文鳥
篆。虎鈕龍。縭由此不契。遂至少林。冷坐九年待人求
授。而無意求人授矣。偶有箇斷臂阿師。求授於深雪
中。自覺勤切。故憐而授之。從而遞相傳授。莫不能如
法施設。鮮有能超宗越格。倒用橫拈者。及至風穴。手
中被他一擊百雜碎。直至而今。乃子乃孫。俱收拾不
上。建長英維那心憤憤口悱悱。要與風穴索取完全
底印子。為達磨大師出一口氣。可謂有驚天膽略蓋
世良謀矣。却來問老僧。當初者箇印子。不審其中刻
箇什麼字。余咄之曰。分明向你道。是無文印子猶更
來問其中刻箇什麼字在。
<other>示至德禪人</other>
永嘉大師到曹溪一宿。後作證道歌。始開口便云。絕
學無為閒道人。不除妄想不求真。且無玄妙佛法可
得商量。至如後面所說許多。忉忉怛怛無非解說。絕
學無為四字而已。若得一朝親悟親證。獨脫無依。不
上他古人閒機境。不守自己家常受用事。便與永嘉
把手共行豈難哉。藥山參石頭。一日坐次。石頭問云
作甚麼。答云。一物不為。石頭云。恁麼即閒坐也。答云。
若閒坐即為也。看他得底人。只者閒坐。尚且覊絆他
不得。何況毗尼戒法。言論經教。知識傳授。而覊絆得
他。既然如是。又焉肯向外妄有求覓。莫道向外無可
求。便是向內何甞有耶。所以道。若人修道道不行。萬
般邪境競頭生。智劒出來無一物。明頭未顯暗頭明。
雖然一人喫飯。焉能使眾人同飽。苟或佇思停機。永
嘉大師在你脚跟下過去久矣。
<other>贈亶侍者</other>
達磨大師初至東土。但云直指人心見性成佛。當時
吐露這一句子。自覺舌頭已重千鈞。豈似今日不本
元由。向外馳逐。牽條比例。指東畫西。那箇公桉是為
人。那箇公桉不是為人。教壞學者道。我是達磨兒孫。
傳持直指正宗。吁謗法之罪。其可逃乎。若是真正丈。
天。如踞地師子。如出林猛虎。無你摩捋處。無你近傍
處。但是達磨大師到來也。須與他一拶。雖然到者裏。
<pb n="496"/>
不得草草。灼然是箇渾鋼打就。生鐵鑄成底。方有趣
向分。方有開口分。古今參學。出類邁倫。無出臨濟。當
其於黃檗會中。三度問佛法大意。三度被打。六十拄
杖。尚且對面諱却。若不得高安多口阿師。與他觸發。
幾成蹉過。既而夢覺知非。築拳脇下。雖則虎鬚倒捋。
已是賊過張弓。何況指鹿為馬。認奴作郎者乎。信原
侍者深諳此事。不在再三。大事為你不得。小事各自
祇當。
<other>贈所藏主</other>
大凡學道。有箇棲泊處。便有推尋一路子。若無棲泊
處。推尋何所施焉。且如虗空本無名相。而人強為立
名相。即隨有便有泬寂寥廓。廣大弘邈之見。學道人
為於本分事上。雖著盡氣力。猶擊鼓而求亡子。轉相
疎遠矣。所以德山見僧入門便棒。臨濟見僧入門便
喝。正如國家兵器。不得已而用之。後來㳂流失源。強
生枝節。却就棒喝上註解道。你若會去方知道。德山
棒不從手出。臨濟喝不從口出。令學者向者裏推尋。
縱然推尋得著。要作少林直指宗徒。何異驅蟻馳驛。
役蚊負山哉。不見長沙和尚道。學道之人不識真。只
為從前認識神。無量劫來生死本。癡人喚作本來人。
正謂此也。靈隱無住藏主自幼年插脚叢林中。親事
知識。究明己事。而於易學最精。因為舉長沙偈。隨問
曰。只如易中道。寂然不動。感而遂通。是生死本。非生
死本。無住曰。虎咬大蟲。蛇吞鼈鼻。余曰。正是生死本。
無住以手搖曳而已。并記于此。三十年後脫空話行。
未必不由是而發也。
<other>示大禪人</other>
今之學道人。不明大道。惟務貪求。只如打初發心學
道一解便錯了也。夫道者。本原清淨之道也。曠大劫
來。而至今日。無得無失。無新無舊。無明無暗。無相無
名。在諸佛不添。在眾生不減。強名之曰道。早是染污。
若言學之方有所成。是所謂錯也。古者不得已。呼向
上人。為學道人。蓋其以無可學為學。無可道是道。無
可學則無執著。無可道則無遵守。等閑蹉口。道著佛
字。直須漱口三年。始可謂之真學道人也。南泉和尚
云。道不屬知。不屬不知。知是妄覺。不知是無記。若真
達不疑之道。猶若太虗。豈可強是非耶。王老師可是
忘軀為物。不顧危亡。殊不知。我王庫內。無如是刀。
<other>古源說</other>
威音以前。波瀾浩渺。釋迦以後。涓滴全無。縱爾向波
瀾浩渺處。把定牢關。不通滲漏。正是迷源喪本。更若
向涓滴全無處。撥開一脈。沃日滔天。又成墜露添流。
去此二途。別有施為。於我曹溪路上。未有揭厲分在。
豈不見。趙州訪茱萸。擕拄杖上法堂。東[覤-儿+丘]西[覤-儿+丘]。茱萸
云。作什麼。趙州云。探水。茱萸云。我者裏一滴也無。探
箇什麼。趙州以拄杖。靠壁而去。趙州茱萸將陰陽未
判。天地未形那時。滭沸濫觴發蒙底。這些子舀來。遞
相澆潑。可謂知其源委。得其淺深。較之蠡測蚋探。望
洋向若之類者。何異雲泥遼遠也歟。雖然若要窮威
音以前。波瀾浩渺底則可。要窮釋迦以後。涓滴全無
底。則未之許也。因甚如此。不見道。曹溪波浪如相似。
無限平人被陸沉。臨川興上人號古源。求說於余。不
覺忉怛。

恕中和尚語錄卷第五

<sarticle>恕中和尚語錄卷第六</sarticle>
參學比丘　清歲等　編
<other>五言律</other>
<other>寄宗聖西堂</other>
宿有扶宗志。辛勤四十年。句清堪供佛。業白可箋天。
燕坐畦衣薄。經行雪頂圓。長庚光欲滅。內院一燈傳。
<other>暇日讀真淨和尚寄荊南高司戶五偈。愛其
<pb n="497"/>
直示心法。如雲廓天布。絲毫無隱。真弄大旗
鼓手段也。輒追次其韻。以示黼侍者</other>
本心無自性。休論主和賓。妄想巡蹤狗。聦明捕獵人。
追隨同契分。呼應最相親。得儁歸家後。洋洋總任真。
知見還知見。何須認作心。四生同受用。七處謾推尋。
賢明終磊落。愚昧轉飄沉。忽憶西來事。令人感慨深。
惺𢛌行異路。默照墮邪禪。螻蟻逢腥聚。猴獼得樹緣。
遺屍眠夜塚。腐種布秋田。如此明心要。知君恐未然。
只箇娘生面。時中莫外尋。卓然千聖眼。赫矣萬靈心。
圓淨非因古。優悠豈自今。劫波徒浩蕩。惟是謝飄沉。
仰山親種粟。百丈勸開田。做出千般樣。都歸一味禪。
口頭何斥愬。手面更團圓。水底無明月。當知月在天。
<other>十念示法姪淨覺源</other>
定起懷安養。添膏助佛燈。剎那圓十念。迢遞出三乘。
天樂時時奏。蓮臺步步登。遠公雖已矣。斯道要人弘。
<other>坐禪箴示歲侍者</other>
執坐非真坐。觀心是妄心。眾流俱截斷。三際自消沉。
爾燄無今古。其源絕淺深。黃金須百煉。珍重好光陰。
<other>讀高僧詩示心印</other>
道合千年運。身游萬行林。玄言空俗語。幽思發清吟。
玉潤難方德。金堅謾比心。雖然無諷刺。正氣[鬱-山+止]森森。
<other>聞蟬</other>
侵曉堆桅坐。蟬聲出樹林。分明宣祖意。何處有凡心。
歷歷消清夢。悠悠助獨吟。時人皆共聽。誰謂少知音。
<other>熱</other>
大地爍金石。禪心只晏如。幽閑無濁慮。[鬱-山+止]𡋯自清虗。
坐石頻揮麈。臨流看躍魚。優悠三界內。寒暑不關渠。
<other>贈山庵半雲</other>
茅屋住來久。惟勤聚法財。煑茶先濾水。啜粥旋烘苔。
石蘚成團吐。巖華逐朵開。老年無別事。一念待金臺。
<other>悼深居廸元師兄</other>
憐君雖早喪。宗響有餘音。細行嚴持密。宗門悟入深。
煉磨金出鑛。徵詰芥投針。歲晚游從少。憑誰話此心。
人世風波險。高齋獨晏然。資身無長物。輔教有遺編。
坐久藜牀穴。書多鐵硯穿。只知弘祖道。豈謂損天年。
憶昔同參請。先師彊徤時。一言未脫口。密意已先知。
更不從人覓。終能厚自持。陰涼天下樹。先折最繁枝。
<other>題珪上人山舍</other>
紅葉填松徑。清溪繞竹林。西風雙𩯭老。落日半窻陰。
壞衲偏宜厚。幽居不厭深。竺仙遺偈在。展卷且高吟。
<other>讀東山語</other>
咬破鐵酸餡。風流有許多。城中看傀儡。屋裏唱巴歌。
棒落青天雨。華開臘月荷。兒孫遵舊轍。爭見化龍梭。
<other>示操侍者</other>
一片無瑕玉。多年混碔砆。琢磨逢敏手。好惡會分途。
密似行軍令。精於定廟謨。纖毫如失準。霄壤便差殊。
<other>謝靜中過訪</other>
掃跡千巖裏。柴門久不開。正逢新雨足。忽見故人來。
燒笋供茶碗。烹薇薦粥盃。欲留君共住。分石坐堆堆。
<other>秋海號</other>
玉露洗空碧。滄溟湛不搖。一漚曾未發。何處覓全潮
忽地西風急。粘天白浪高。漁翁談笑裏。隨手掣金鰲。
<other>贈南湖謙西堂</other>
台衡宗觀旨。嵩少只傳心。江漢皆歸海。瓶盂共一金。
未能親證入。寧免競推尋。三獸同河渡。隨機自淺深。
<other>題王山人草齋</other>
築室鳧溪上。松門日夜開。家貧無盜入。山好有僧來。
雨漏重苫草。年深旋積苔。繞檐梨與栗。祇為子孫栽。
<other>寄楊建文先生</other>
五載不相見。況兼行路難。身安知少病。髮白想無斑。
桉上玄經就。罏中姹女還。無弦有真趣。應對馬師彈。
<other>示會上人</other>
此道人人具。其如會者稀。說時皆有悟。拶著不無疑。
<pb n="498"/>
要識單傳旨。須明向上機。獨行無伴侶。真是出家兒。
<other>贈初復庵</other>
可師心地法。不在少林傳。密意頭頭顯。真燈處處然。
須知三毒火。正是上乘禪。未解知端的。時中自勉旃。
<other>贈澄上人</other>
西來消息別。不憚共君論。脫體誰無分。隨方自獨尊。
後天為祖父。古佛是兒孫。年少勤參訪。流年似電奔。
<other>示師孫曇微</other>
向上無玄路。當休便合休。慧燈常寂照。智水鎮長流。
大地終歸盡。虗空絕去留。時中宜勉力。歲月謾悠悠。
<other>次韻答烏草齋先輩</other>
藉甚烏夫子。𨞬居傍柳林。焦桐高掛壁。春草滿墻陰。
道譽丘山重。詞源江海深。巖僧亦何幸。許得共論心。
<other>七言律</other>
<other>送恩侍者歸蜀</other>
西蜀禪宗百世師。龍飛鳳躍見當時。盈車火燎金剛
疏。越格風流小艶詩。豆子山前打瓦鼓。草鞋庵外蓋
烏龜。此行莫墮他途轍。別立新條唱祖機。
<other>次韻答南堂法兄見寄</other>
禪詮壓倒老圭峯。舌底長吹少室風。千聖那邊開正
眼。一毛頭上現神通。烹金不用陰陽炭。羅鳳何須天
地籠。截斷古今閑露布。西天此土有誰同。
<other>復用韻寄西白和尚</other>
崒𡵉凌霄出眾峯。是誰還可繼孤風。嘉聲虩虩雷霆
震。峻辯滔滔河漢通。應笑鏡清拈火箸。豈容甘贄拜
蒸籠。妙明心印傳來久。不與尋常篆刻同。
<other>正月十五日。撾退鼓于靈巖。瑞龍夢堂和尚
以偈勉留。次韻奉謝</other>
堂前退鼓合三撾。自媿非才荷見遮。道喪時危心轉
弱。途長任重力何加。青松秀挺千年操。紅槿榮開一
日華。珍重龍峯善知識。片言端可鎮羣譁。
<other>次芥室韻。悼南堂和尚二首</other>
知向誰家作馬驢。南堂終以此為期。莫言去日非來
日。須信生時即死時。弟子但教傳鉢袋。梵王何用獻
華枝。驪珠撒出三千顆。亦是重安眼上眉。
咸淳提唱太支離。父子鏗鏘與古期。再續統燈光照
世。重拈公桉語驚時。絕無氣息撩人鼻。那有心肝掛
樹枝。筋斗背翻三界外。丙丁童子笑掀眉。
<other>送楚藏主參方</other>
我宗無法可傳持。妙用神通豈用師。快似亨衢騎駿
馬。險如絕壑控蒼螭。試看大海波騰處。正是虗空粉
碎時。待汝徧參知識了。不妨來喫頂門槌。
<other>扶桑登侍者以偈請益。有三萬里程來問道
之句。次韻答之</other>
三萬里程來問道。艱難喫盡許誰知。可憐打失其中
事。只為貪多向外馳。蜜水甜糖非善友。瞋拳熱喝是
良師。翻身踏著來時路。早已重安眼上眉。
<other>賀天界全室和尚浴室成</other>
驗人開室宗師事。要使勞生心地明。既識涼時炎似
火。更知熱處冷如冰。無功可立功難紀。有垢堪除垢
轉生。任爾古靈揩背手。到來焉敢亂施呈。
<other>次韻。寄法姪滅宗石田二西堂</other>
衰顏彼彼已成翁。眼既昏迷耳又聾。忽接來書承厚
意。何當握手話先宗。山林風月長如舊。江海人材自
不同。昔日交游今日少。始知秋後見山容。
<other>悼前普慈大林和尚</other>
列祖功齊自少年。老來無復更加鞭。法輪三轉雖稱
妙。宗要單傳不落玄。海國風高無夢到。雲峯歲晚有
書傳。末稍漏泄歸源旨。火後莖茅翠拂天。
<other>次亘原極韻</other>
少室宗風豈易論。全生全殺始驚羣。試看臨濟參黃
檗。猶羨楊岐接白雲。贈掌腮邊終自肯。藏刀笑裏更
誰聞。閑居正好談禪病玉石須憑巧匠分。
<pb n="499"/>
<other>次鴈山能仁密心見寄韻</other>
格外提持再是誰。是誰於我合應知。龍峯去後無尊
宿。鴈宕今來有碩師。養子不施拈葉術。為人須拔釘
根疑。短筇亦欲相尋去。山萬重兮水萬枝。
<other>悼天鏡和尚</other>
孑身逮繫別錢唐。伍百朝昬共客窻。寒水莫留鴻鴈
影。旋嵐俄偃葛藤樁。金棺示眾雙趺露。宗鼎憑誰獨
力扛。西望鷲峯生感慨。如公音吼已無雙。
<other>送一上人試蓮經請度牒</other>
七軸靈文一句通。不妨隨處顯真宗。化城固是堪投
宿。寶所那堪久滯蹤。香象渡河須徹底。不輕遭箠浪
施功。此行必定成希遇。恩露瀼瀼降　九重。
<other>送瞿上人試金剛經請度牒</other>
頂門拾得金剛眼。日用行藏便不同。四相本來無住
著。三心那得有流通。語言外覓扶邪說。聲色中求昧
正宗。拈却然燈閑授記。當空寶印錦紋重。
<other>送會上人試心經請度牒</other>
般若無修智力充。本來生佛體皆同。光明豈受根塵
障。透脫從教識陰籠。童壽譯時追閃電。觀音行處捕
清風。好參　上國諸尊宿。乞取微言為解[矇-卄+((並-(前-刖))-一)]。
<other>送纘上人試圓覺經請度牒</other>
大光明藏絕周遮。覿面相違數似麻。四病頓除金出
鑛。三期纔立玉添瑕。幻生幻滅漚歸水。全放全收客
到家。接得靈符懸肘後。安心不必更求他。
<other>示悟維那</other>
衲衣高擁觜盧都。誰識今吾非故吾。興化果能行正
令。克賓端不墮邪途。堂前饡飯香雲合。袖裏金槌膽
氣觕。一擊虗空成粉碎。等閑扶起老臊胡。
<other>示林侍者</other>
香林逸軌尚堪追。好語潛將紙襖書。溫栗有常含石
玉光明不定走盤珠。撥來焰焰波中火。驚出雙雙樹
杪魚。鬬勝有時還鬬劣。趙州元是一頭驢。
<other>追悼宗寄</other>
寄子生身五五年。志專探教亦窮禪。觀心每恨多癡
鈍。數息深期減睡眠。力疾口常宣玉偈。臨終眼獨覩
金僊。因思白髮栽松事。不覺孤懷為悵然。
<other>示智圓</other>
學道無師枉用功。動為多是辱宗風。未能了念惟專
靜。先且懷疑怕落空。提語話頭須切切。對人閧口莫
匇匇。老僧豈是閑饒舌。要逼生蛇化活龍。
<other>七言絕句</other>
<other>示雲禪人</other>
雲門三句無指示。洞山五位絕安排。衲僧踏著踏不
著。十二街頭破草鞋。
<other>悼一庵和尚</other>
大梅已入輪回去。落日空悲一聚。知向誰家作驢
馬。皮毛脫却又重來。
<other>次韻題高齋</other>
高齋寂寂俯清池。瓦鼎香浮十二時。天曉定回松下
石。蘚痕青上布伽黎。
<other>贈帽工</other>
諸人頂𩕳一著子。結角羅紋總自由。是聖是凡都蓋
却。當陽提起價誰酬。
<other>遠庵</other>
杳杳柴門盡日開。遊人多是半途回。趙州脚踏四天
下。千古輸他落賺來。
<other>病中答紹滅宗</other>
討得入頭身始穩。賣無寸土立家風。溪邊石女初懷
孕。兩𩯭垂絲草木中。
<other>次韻。答淨慈蒙堂安西堂</other>
萬緣脫去湯鎔雪。三界空來風卷煙。門外輪蹄如鼎
沸。短衣勃窣自深禪。
<other>悼實庵和尚（臨終握拳枕額憑几而逝）</other>
<pb n="500"/>
口有雌黃眼有筋。輕輕觸著便生瞋。拳頭作枕且高
臥。無復攔胷去築人。
<other>寄仲邠和尚</other>
屋角松聲吼怒濤。夢魂幾度泛漁舠。金鈎不在纖鱗
上。直入滄溟釣六鰲。
<other>寄定水見心和尚</other>
定水無波浪拍天。源頭來自普通年。龍睛鶻眼河沙
數。浸得渠儂鼻孔穿。
<other>寄清涼靈谷和尚</other>
倒跨金毛師子子。五臺山頂逞全威。文殊作閙喧天
地。不向機先展大悲。
<other>寄妙庵首座</other>
黃獨煨來可療飢。心如墻壁眼如眉。趙州去後參尋
少。有箇拳頭豎向誰。
<other>禮秋江和尚塔</other>
活葬松巖二十年。眼睛鼻孔尚依然。我來欲起那伽
定。石火光中話別傳。
<other>示綿工蔣生</other>
當陽華擘從君看。長短臨時任放收。翻轉面皮輕打
疊。灼然不露一絲頭。
<other>松巖雜言十首</other>
卜得巖居絕四隣。得安貧處且安貧。一條壞衲重重
補。提起知他重幾斤。
石門關外天梯險。𢬵得身心到不難。為報五湖雲水
客。好來於此共躋攀。
自古深山虎豹多。擬心降伏便成魔。大慈悲種知人
意。白日庵前引子過。
念念無生自入微。瓶中米盡腹中饑。夜深月下敲門
急。道者蕉溪托鉢歸。
草木煙霞提正令。貧僧何用苦丁寧。闌干獨倚無言
說。池面儵魚聚首聽。
跏趺默數鼻中息。始促須知久自長。日晚下牀行一
轉。石罏燒過幾行香。
心無可了何須了。道本無成作麼成。野性好為泉石
伴。隱居不是為逃名。
閑到心閑始是閑。心閑方可話居山。山中賸有閑生
活。心不閑時居更難。
山中十日九日雨。樹頭青子落不住。白犬尋蹤入草
間。驚起竹鷄飛上樹。
秋旦陰陰電光閃。起洗沙鍋煑藜糝。細撥罏中火種
無。隣寺疎鐘隔重崦。
<other>簡藏主冒軍旅訪余於安巖避地贈以二偈</other>
慈明易服見汾陽。不憚區區道路長。顧我老年無伎
倆。遠來莫是欠商量。
相別相逢眼似眉。臨岐不必更針錐。手中拄杖須牢
把。箇是扶桑第一枝。
<other>寄法姪衍斯道除建元</other>
二妙林間五色鸞。赤霄終見散飛翰。藤州事業非難
繼。況是胷中宇宙寬。
<other>示忠藏主</other>
從空放下無一物。不見從空放下人。若道有人能放
下。保君猶未透金塵。
<other>示法姪選大用</other>
以法說法無別法。以心傳心無異心。妙德空生元不
會。狸奴白牯是知音。
<other>贈鍠侍者</other>
每憶金鸞善侍者。手頭機用妙難窮。等閑拈出一塊
石。疑殺翠巖真點[(曷-曰)/月]。
<other>次韻寄左庵大梅山閱藏經</other>
日讀經兮夜讀經。眼光直與月爭明。有時不受諸天
供。饑食松華骨也清。
<other>紙帳次忍庵和尚韻</other>
從今不怕惡風吹。一片寒雲四面垂。幸自明明還白
<pb n="501"/>
白。休來裏許撒真珠。
<other>朽庵為道場竺芳和尚作</other>
風鎪雨蠧虗朴朴。梁棟曾無半寸堅。不是捨身𢬵命
者。敢來屋裏放頭眠。
<other>送珠上人游江西</other>
清水白米淛間有。拈來粒粒是真珠。不知何處有糠
粃。又覓江西馬簸箕。
<other>贈翠巖一侍者</other>
一夏東語與西話。紙衣抄得甚分明。入泥入水翠巖
老。落盡眉毛不再生。
<other>寄佛隴本初和尚</other>
石罄晨敲雨後天。箇中音響最清圓。十方世界無行
路。方有人來續正傳。
<other>贈朗性天</other>
自驗不疑含石玉。求人指證躍罏金。虗頭伎倆消磨
盡。真實無過一片心。
<other>題華亭船子接夾山圖</other>
踏翻船子去。早是兩塗糊。今日師資別。無言看[書-曰+(且-二+人)]圖。
<other>送心上人禮大梅塔</other>
即心即佛投崖虎。非佛非心落網禽。莫把炊中容易
展。丈夫膝下有黃金。
<other>寄無相居士（宋學士）</other>
語言渾不涉離微。抹過雲門顧鑑咦。伸出玉堂揮翰
手。倒拈禿帚[書-曰+(且-二+人)]蛾眉。
<other>送彥上人游金陵</other>
參禪只怕路頭差。不是成家便破家。若見金華宋學
士。為言鐵樹也開華。
<other>寄翠山頂長老</other>
行處要教機路絕。說時莫遣意根生。如來大寶華王
座。不比尋常黑木棚。
<other>示禮寶陀僧</other>
屋裏有觀音。便被觀音惱。咄哉大丈夫。爭似無事好。
<other>示器維那</other>
叢林法戰尋常事。棒了如何又罰錢。興化雖能行正
令。便宜落在克賓邊。
<other>送序維那遊方</other>
當年臨濟參黃檗。背後攙人有睦州。今日幸然無此
作。不妨隨處賣風流。
<other>示慧惺</other>
行脚見人須帶眼。著衣喫飯要知時。百年壽命一彈
指。急下工夫也是遲。
<other>示師孫遠謨</other>
真實語汝須信取。出家大事非小緣。莫學瞎驢趂大
隊。祖師衣鉢要人傳。
<other>題䟦</other>
<other>題竺先頌後</other>
余初作竺先號頌。或謂是贈偈。非號頌也。余生平好
聞過而改之不吝。故重作竺先頌。夫吾宗所謂頌者。
宜借事顯理。曉人心地。使理事混融。純一無雜。有如
醒醐之味。薝蔔之香。使人鼻舌。略經觸受。落不通乎
心。暢乎四體。灑然清爽。豈若世書。所謂美盛德之形
容而已哉。宋季咸淳間。諸尊宿凡寓興贈別。及申咏
字號之類。皆有頌。以四句為準。其作至精。假使滅去
名目。而其義自昭顯。猶省題詩。自非契證深密。傍通
墳典。取之左右逢原。用之頭頭合轍。而託此以吟暢
玄旨者。不能也後之為者。既不知所宗。又尠才學惟
務雄快。直致以矯咸淳之習。或得理而遺事。或得事
而遺理。甚至事理胥失者有之。不察己病。反輕議先
輩盛作。如見之即揚眉哆口。為侮慢態。若將凂焉。間
遇當世有超越格量。稱性而說者。視之茫然莫測。必
指以為非。而欲牽引證據。誑誘新學。則又曰咸淳所
製如彼。而今所為反是。吁甚矣其矯亂也。余每不愜
于中。茲因再作竺先頌。故故發余之緒言。而備書之
<pb n="502"/>
于後。識者毋誚焉。
<other>䟦高峯上雪巖書</other>
吾宗從上以來。授受之際。如疾雷破山。霜弓劈箭。豈
容擬議耶。高峯初見雪巖于北㵎塔。纔問訊便打。不
妨露出向上爪牙。又於天寧一問一答。至於無理可
伸處。正好與勦絕命根。使其作箇灑灑落落漢。當時
不合放過。反為露布葛藤。致使坐在死關中。無出身
之年也。今觀此書。歷敘得失。告之於師。自有不可得
而已者。豈得以常情淺識。而測之。甞聞雪巖住仰山
時。因事到杭。寓於靈隱。得得遣僧登天目。招之相見。
恐因此書而發耶。而高峯已立死關。不復出山。僧反
命。故雪巖有檐板漢之語。余謂設使高峯聞命。翻然
出山相見。必有三日耳聾之禍。既被他把定雪巖計
無所施。惟道箇檐板漢。亦喪車後藥囊爾。雖然且道
雪巖此語。是肯低不肯伊。有授受無授受。試甄別看。
<other>題大慧和尚真墨</other>
妙喜老祖在宋南渡時。其門庭峭峻。如德山臨濟。慧
辯汪洋如南陽大諸。一時賢士大夫。有志於此道者。
莫不願登其門。而受䇿勵也。況衲子乎。居常與學者
曰。我者裏說蚌蛤禪。開口便見差珍異寶。蓋其得處
穩實。說處諦當。如風行水上。自然成紋。豈涉情識計
較。以文字語言。尖新縝密。為誇詡哉。謂余言為未信。
請以此帖觀焉。
<other>題重刊十規論後</other>
十規論者。乃曹溪下第十世。法眼禪師所著也。禪師
自見地藏。得指訣後。開口動舌。無非與人解粘去縳。
且如僧問如何是曹源一滴水。答云。是曹源一滴水。
又僧慧超問。如何是佛。答云。汝是慧超。與麼設施。恰
似炊鐵釘飯。煑木札羮。要飽天下之饑人。直是教他
無下牙處。豈肯以文身句義。係綴於人耶。斯論之作。
蓋欲藥當時宗唱瘖[鬱-山+止]之病。亦不得已而為之爾。或
謂師契證穩密。知見宏博。故託此以拋擲其文章辯
論者誤矣。元丙戌歲。南屏悅藏主出此文。甞命余書
之。鏤版于徑山寂照塔院。逮徑山遭兵火。版亦隨燼。
今台之委羽旻上人捐己資用。舊所搨本。重為刊行。
而屬余題其後。余諦觀嚮日弊畫。正如昔人見夏口
甕中之像。瑯琊梁上之書。真隔世事也。吁而今而後。
讀斯論者。果能察己病體。禪師之心。而肯服其良藥。
不亦善乎。
<other>題高上人書小字金剛經</other>
天台鏡禪人。示余高上人。手書小字金剛經一卷。縱
不過三寸有奇。橫足四寸而已。驟觀之。如蚍蜉聚腥。
熠熠浮動。不知端倪及靜慮諦觀。尋其行布。究其文
句。凡一字字。明明歷歷。無半畫之訛。想其運指行筆
之時。得大自在。不啻擘窠大書也。蓋嘗論人心之精
妙。超越限量。固不可以大小議。苟非存養純一。圓融
無間。又安能以大為小。以小為大哉。上人平日存養
圓融之力。於此見之矣。或謂莊生言。棘端之刻猴。堂
下之斸輪。宜與此經並按。是則固是。但恐管城子。未
肯點首爾。
<other>題無準書浮山遠錄公語後</other>
昔玉山癡翁凡有學者求警訓。往往伸紙綵墨作斗。
方書般若心經及古德語以酬之。於紙尾。惟記年月。
署己名而已。更不別加一字。蓋其與佛祖同一舌頭。
同一宣說。貴在控人入處。實不在馳騁翰墨。且與古
人述而不作之意合。今觀正續老人手書。遠錄公語
一通。既無名[銜-金+缶]可考。竟不知為何人作。恐因讀其語。
適然有磯激于中。不覺形諸毫楮。以示學者。此亦玉
山述而不作之意也。玉山見曹源正續見破庵。二人
乃法中昆季。其所施為。必有講習而然。豈徒然哉。

恕中和尚語錄卷第六（終）
鎮江府普照禪寺住持法姪比丘文暐拜書。
<pb n="503"/>

<talk>No. 1416-B
 天台空室慍禪師行業記</talk>

大矣哉佛祖之道也。以心傳心。至唐之大鑑禪師。支
分派別。衍於五季。盛於宋。微於元。元崇禮剌麻為帝
者師。禪剎相望。鐘鼓之聲不絕。豈微也哉。蓋學者惟
見夫位高譽隆。而傾動遐邇者。則嚮風而至。願受法
不暇。而不知得曹溪之正味者殆寡。是不免為有識
者之長太息也。天台慍禪師居叢林中。必慎擇所從。
果以正法眼藏。躐諸祖之埒。輯諸祖之緒於千載之
上。以啟廸盲瞶。豈非橫絕於天下者耶。師諱無慍字
恕中。別號空室。台之臨海人也。族姓陳氏。父壽母林
氏。師生七歲。入鄉校。所讀書不煩再授。年未冠。白父
母自願歸沙門。往徑山依寂照端公薙落。受具足戒
於昭慶律寺。明年謁淨慈靈石芝公。又明年造鳳山
楊墳。見一元靈公。靈公得方山寶公之傳。造詣深遠。
師扣問法門細大事至詳切。既而歸徑山覲寂照公。
公命居擇木寮。時徑山為四方衲子淵藪。師每出所
長聲譽日著。後東游四明。見太白砥公。典藏鑰居十
載。偕木庵聰公。大宗興公。往台州紫籜山。謁竺元道
公。以看狗子無佛性話未破。問公纔開口被一喝。師
大悟。直得通身汗下。因進呈一頌云。狗子佛性無。春
色滿皇都。趙州東院裏。壁上掛葫蘆。公乃發笑曰。恁
麼會又爭得。師拂袖便出。間與同參聰公興公等語
及向上事。師曰。此事如魚飲水。冷暖自知。決不在語
言文字上。我輩若不遇者箇老和尚。幾被知解埋沒
一世。公等設有把茅蓋頭。當不忘所自逮。三人出世
拈香。果如所言。踰一歲。復還天童。古鼎銘公主徑山。
遣弟子招師歸蒙堂。商確玄旨。且以為學者矜式。故
參請者眾。閱五六歲。以兵難航海。還四明。性不喜出
世。僅兩住山。皆甫及三載而退。先主明之靈巖。時夢
堂噩公住瑞龍。覬師為寂照嗣。師曰。素志有在。不可
奪也。一香遂為紫籜道公拈出。重得法也。後主台之
瑞巖。既至室中示眾曰。穩坐家堂。因甚主人翁不識。
掀翻大海摑碎須彌。平地上因甚擡脚不起。眼光爍
破四天下。自家眉毛落盡。因甚不見。前後下語者多
不契。其機鋒峻拔。蓋若此。學者方景從。竟謝事入松
巖孤坐。松巖乃秋江湛公隱處也。在萬山之巔。人跡
罕至。師至悉謝遣徒御緘一書。寄寺眾。眾發緘。乃退
院上堂語也。皆涕泣。抵松巖固請還寺。師堅拒不允。
今
天朝之洪武七年夏。日本國主。遣使入貢。就奏請師
化其國。以水晶數珠。峨山石研。以為請師贄禮
上召師至　闕下。師以老病辭
上閔而不遣。留處天界。天界全室泐公延致丈室。時
金華宋公景濂方在翰林。遇休沐日。必訪師。劇談道
妙一時朝中賢士。靡不敬慕。是年冬。奉
詔東還。宋公既為序其語錄。別後復寄詩見意。十七
年。其弟子居頂住鄞之翠山。迎師就養。四方之扣謁
者無虗日。金齒大理僧在京師中。聞師名。特入翠山。
踰五十人拜牀下。各求偈語而去。一日忽遘微疾。僧
問疾者至。師惟力談禪。病勉以祖道自重。無一語及
世間相。索筆書偈云。七十八年。無法可說。末後一句。
露柱饒舌。咄。端坐而逝。實洪武十九年丙寅。七月十
日也。壽七十有八。臘五十有九。遺命我死世俗之禮。
宜一以屏去勿行。惟闍維後。煆骨散水竹間。以表無
常。居頂念師逮老。弗寧厥居。及住山迎養。又以事殷
早暮闕侍養禮。煆骨之命。其敢守乎。乃購翠山常住
山地若干。畮於唐嶴之原。以是歲十二月十有五日。
奉骨窆焉。建石塔其上。師天性純粹端慤。恒以謙抑
自持。進道若不逮。修德若不足。處心尤仁恕。見學者
有尺善寸長。輒喜見言面若己出。誘掖獎譽。殊篤。冀
<pb n="504"/>
其有所成就。裨益法門。苟有過事。無大害者。未嘗怒
責。見英氣者。恐直言之難受也。乃歷舉前言往行告
之。俾其潛消默警。故四方衲子。愛敬如慈母。然遇法
門有叛教背義事。必面折之不少貸。師自少至老。手
不釋卷。凡內外典。靡不該博。發為文章詩偈。必追及
古作。輒為人傳誦不已。暇則端坐寡言。衲子請求法
語禪偈。掇筆揮灑若神。各副其意。不欲久留滯也。自
奉至清約。其進也。分所得者悉無所取。其退也。凡素
所給者。罄無所携。其敬師待友之意殊汲汲。若寂照
公在日。師奉之惟謹。每侍立至二三鼓。不命之退不
敢退。洎公沒。冒大寒。書語錄。手成疾弗顧也。又求黃
文獻公銘其塔。若同門法屬一庵如公住保福時。有
院僧素[銜-金+缶]公。適有童子野死。僧賂其父誣如公。公被
逮獄中。師將代訴於部使者。又請法門之有力者援
之。乃得釋。一庵示寂後。又掇集其可書者。求名公記
其事。餘則類如此也。閑居雖以道自娛。見大法陵替。
人材淪落。每切切焉憂之。形於言色。平日著述。有二
會語若干卷。偈頌若干卷。重拈雪竇拈古一百則。續
頌大慧竹山頌古一百一十則。山庵雜錄若干卷。淨
土詩一卷。凡外學著述。皆不存藁。斯道聞師之令名
為最稔。嘗兩造翠山。請見觀其氣象。聽其言論。讀其
著述。與居頂所求行業記事實無少異。不揣蕪陋。為
銘之曰。
河之盈也。有時而澌。道之隆也。有時而微。佛者之盛。
莫盛於元。道則微矣。師日嘅焉。尋隱訪幽。心證紫籜。
脫略天地。震動河嶽。嶽不為高。河不為深。高深者師。
橫絕古今。曹溪之水。復引其流。流之弗替。維師之休。
洪武戊辰歲。九月既望。四明山人烏斯道撰。
<other>送心泉毖上人謁
空室和尚</other>
參禪第一要知宗。四海惟聞老恕中。白日青天轟霹
[靂-秝+林]。孽狐妖魅盡潛蹤。
金華　宋濂　再拜

天台空室慍禪師行業記（終）。

<article id="n1417">了堂惟一禪師語錄</article>

<other>了堂一和尚語錄總目</other>

卷一
慶元路延慶寺語錄
台州路紫籜山廣度寺語錄
卷二
慶元路天寧寺語錄
天童寺語錄
頌古讚語自讚
卷三
偈頌小佛事
卷四
後錄

No. 1417
<sarticle>了堂和尚語錄卷第一</sarticle>

<other>初住慶元路延慶禪寺語錄</other>
門人　宗義　省端　編
師於至順元年庚午。秋八月初四日。在本路萬壽禪
寺首座寮受請。次日入寺。指山門云。頂門具眼。未舉
先知。水到渠成。雲開月現。
佛殿。燒香云。生佛已前。一段奇特大事。今朝覿面相
呈。便禮拜。
據室。明鏡當臺。物來斯照。錦鱗躍浪。鈍鳥棲蘆。
<pb n="505"/>
陞座。拈香云。此香。端為祝延
今上皇帝聖躬萬歲萬歲萬萬歲。陛下。恭願。金輪統
御。壽等乾坤。玉燭均調。明踰日月。次拈香云。嗅之則
全無氣息。用之則炙地熏天。人言價重娑婆。我謂分
文不直。爇向爐中。供養前住平江路薦嚴禪寺。楊岐
第十一世。竺元道和尚。用酬法乳之恩。斂衣就座。上
首白椎云。法筵龍象眾。當觀第一義。師云。機先覓妙。
空裏㘽花。語下求玄。水中捉月。如有作家禪客。不妨
對眾決疑　僧問。一人有慶。兆民賴之。學人上來。請
師祝
聖。師云。劫石有消日。君恩無盡時。進云。祝　　聖已
蒙師指示。向上宗乘事若何。師云。鐵牛對對黃金角。
進云。解吹無孔笛。天下總聞聲。師云。伸手不見掌。進
云。若不登樓望。焉知滄海深。師云。竇八布衫穿。進云。
與麼則感恩有分。師云。八花毬子上。不用綉紅旗。僧
禮拜　師乃云。罷訪諸方知識。來歸古鄮城中。土面
頭。養問四壁。其奈宿緣難避。來主江干蕞爾禪林。
水遶千村。槎橫斷港。數聲柔櫓。一曲漁歌。煩佗真正
舉揚。直是超情絕謂。無端擊動法鼓。緇素駢臻。更欲
山僧為蛇[書-曰+(且-二+人)]足。法昌對泥像說法。事急計生。風穴單
丁七年。巧盡拙出。汾陽弄西河獅子。神頭鬼面。楊岐
㘽田博飯喫。鐵心石膓。者一隊老古錐。熏天富貴。裝
出徹骨貧窮。新延慶則不然。竪拂子。天上有星皆拱
北。人間無水不朝東　復舉。趙州因僧問。狗子還有
佛性也無。州云無。師云。趙州狗子無佛性。古今多少
錯商量。自從六國平來后。蕩蕩無為化日長。上首白
椎云。諦觀法王法。法王法如是。
上堂。風不鳴條。雨不破塊。洞山於金剛嶺上栽松。溈
山到國清寺裏受戒。東海烏鰂。南山筀筍。總是自家
買賣。更問如何。漆桶不快。拍禪床下座。
上堂。建法幢立宗旨。明明佛敕曹溪是。永嘉大師雖
□□竪降旗。大似偷鈴掩耳。以拂子畫一畫。一把柳
絲收不得。和烟搭在玉闌干。
開爐上堂。衲僧活計無多子。放下諸緣緩作程。品字
柴頭煨正暖。不知紅日又東昇。
上堂。舉汾陽和尚示眾云。識得主丈子。行脚事畢。三
角云。識得主丈子。入地獄如箭射。師云。二尊宿總被
主丈子穿却。延慶則不然。拈主丈。冬不寒臘后看。
除夜小參。僧問。一年將盡夜。萬里未歸人。如何是未
歸人。師云。眼似鼓椎。進云。誰知遠烟浪。別有好思量。
師云。碧落[石*((白-日+田)/廾)]無贗木。進云。一言截斷千江口。萬仞峰
頭始得玄。師云。錯認定盤星　乃云。纔見冬至。又逢
歲除。兩曜奔忙。萬物代謝。浮生若此。榮枯得失。徒自
紛紜。我沙門釋子。無饑寒之迫。無征役之勞。二六時
中。合作麼生支準。求玄妙。枉費精神。無事無為。又成
莽鹵。臨濟大師道。有一無位真人。常在汝等諸人面
門出入。未證據者看看。恁麼說話。也是萬里崖州。良
久。明年更有新條在。惱亂春風卒未休。
復舉。投子因僧問。如何是十身調御。投子下禪牀立。
又問。凡聖相去幾何。投子下禪牀立。師云。大小投子。
將官路當人情。傷鹽傷醋。過犯彌天。
上堂。雞銜燈琖走。鼈吹釣魚竿。寶劒當空擲。神光照
膽寒。以拂子畫一畫。波斯嚼碎三斤錢。莫向金剛腦
后看。
元宵上堂。叢林中。纔見說燈籠與露柱交參。便作奇
特商量。及乎尋常說話。是對面蹉過。以拂子畫一畫。
今朝正月十五。今夜處處放燈。
佛誕上堂。如來降誕在今朝。摩耶夫人是其母。指天
指地語□[?夕]。拈得□□□□□。謾神嚇鬼二千年。兒
孫幾箇能知有。令行□□□雲門。也是蝦跳不出斗。
競將惡水驀頭澆。大地山河顛倒走。
上堂。僧問。金剛眼中著得什麼。師云。著得什麼則且
置。汝喚什麼作金剛眼。進云。學人不會。師云。問取燈
<pb n="506"/>
籠。進云。十二時中如何用力。師云。無汝用力處。僧禮
拜　師乃云。臥病丈室。久不上堂。然語言有間。此法
無間。日夜惟憑森羅萬象。墻壁瓦礫。為眾敷揚。所以
道。塵說剎說熾然說。三世一切說。擊拂子。若將耳聽
終難會。眼處聞聲方始親。喝一喝。
示眾。龜毛拂子兔角杖。拈向人前任度量。昨日前村
行一轉。田田水滿稻花香。擊拂子下座。
解夏上堂。舉翠巖參和尚示眾云。一夏與師僧。東語
西話。看取翠巖眉毛。還在也無。師云。多財善賈。長袖
善舞。撿點將來。也是賊過后張弓。
上堂。舉教中道。知見立知。即無明本。知見無見。斯即
涅槃。拍禪床。世事但將公道斷。人心難與月輪齊。
祖忌拈香。冷坐九年。和麩糶麵。手擕隻履。賣狗懸羊。
年年十月初五日。多費兒孫一瓣香。
上堂。昨日有一僧。自羅浮來。一僧自南嶽來。一人頭
長脚短。一人額闊眉低。總有佛法身心。且道那一人
合受人天供養。以拂子畫一畫。巴峽猿啼霜月曉。斷
腸何必待三聲。
佛成道上堂。釋迦老子生在王宮。鼻孔大頭向下。雪
山苦行六年。鼻孔大頭向下。夜覩明星悟道。鼻孔大
頭向下。擊拂子。幾多杜撰巡官。只管敲磚打瓦。
歲旦上堂。舉黃龍南禪師因僧問。舊歲已去。新歲到
來。不涉二途。請師指示。龍云。東方甲乙木。師云。者僧
大似向繡針眼裏。躍出衝浪錦鱗。其奈黃龍向冷
堆中。撥出亘天紅𦦨。且道。涉二途不涉二途。有指示
無指示。拈主丈卓一下。李將軍有嘉聲在。不得封侯
也是閒。
上堂。昨日歸自城中。道傍田翁相邀少憩。眼見耳聞。
無非清淨性中流出。成得一頌。今朝舉似諸人。小圃
新薑露紫芽。荳緣籬落半乾花。兒童總角赤雙脚。釣
得錦鱗歸自誇。便下座。
上堂。前半夏已過。堂前鐵鋸舞三臺。后半夏未來。眼
裡瞳人吹木叫。即今中夏。猢猻上樹尾連顛。洞山五
位。臨濟三玄。拈向一邊。久雨乍晴。各宜曬㫰皮草。
解夏上堂。九夏安居事已圓。百千億劫亦如然。獼猴
撲碎軒轅鏡。出草菸菟角指天。
上堂。僧問。有言有說。皆是世諦之談。無言無說。未是
衲僧行履處。幸對人天。請師垂示。師云。數聲清磬是
非外。一箇閒人天地間。進云。專為流通。師云。無油不
點燈。僧禮謝　師乃云。萬法是心光。諸緣惟性曉。本
無迷悟人。只要今日了。西天四七。東土二三。天下老
和尚。總是未了底漢。擊拂子。水流黃葉來何處。牛帶
寒鴉過別村。
上堂。拈主丈喝一喝。卓主丈云。了。便下座。
上堂。菩提涅槃。真如解脫。是諸佛之所證。無明煩惱。
妄想塵勞。是眾生之業惑。只如世界未成。無佛名無
眾生名。如上許多絡索。畢竟向甚處安著。良久。任從
滄海變。終不為君通。
<other>台州路紫籜山廣度禪寺語錄</other>
門人　思齊　思靜　編
師於至正二年壬午。冬十月初一日入寺。指山門云。
入此門來。莫存知解。泥牛吼月。木馬追風。
佛殿。燒香云。百千諸佛。向一毫頭上識取。金屑雖貴。
落眼成翳。
據室。我此法印。為欲利益世間故說。拈主丈。道得也
三十棒。道不得也三十棒。卓主丈。車不橫推。理無曲
斷。
拈衣。雞足山中。翻成特地。黃梅夜半。愈覺乖張。今日
籜峰親授受。披來非短亦非長。
院劄。此是當今
聖君賢相。密護大法底句子。度劄云。不妨對眾宣揚。
三宗諸山疏。說而默。默而說。喚鐘作甕。證龜成鼈。[狦-(狂-王)+王]
瑚枝枝撐著月。
<pb n="507"/>
江湖疏。越山吳水。春樹暮雲。威鳳祥麟自出群。
指座。法空寶座。人人共登。須彌燈王。猶較一級。登座
拈香祝
聖罷。斂衣就座。護聖和尚白椎云。法筵龍象眾。當觀
第一義。師云。有問有答。未出常情。無事無為。猶存知
解。莫有獨脫無依底麼。不妨相見　僧出問。崑山那
畔。肯笑堂前。歸源正印。早已親傳。今日籜峰祝
聖開堂。願聞法要。師云。須彌頂上擊金鐘。進云。逈然
一句超今古。高蹈毗盧頂上行。師云。不打者鼓笛。進
云。昔日保壽開堂。三聖橫身相為。臨濟住院。普化盡
力扶持。畢竟明箇什麼。師云。兩頭俱坐斷。一劒倚天
寒。進云。與麼則五位君臣齊裂下。三玄戈甲一時收。
師云。錯下名言。僧喝一喝。禮拜歸眾。師云。亂統禪和。
如麻似粟　乃云。如我按指。海印發光。古佛堂前。敲
空覓響。非風旛動。仁者心動。曹溪路上。好肉剜瘡。直
饒別有生涯。也是和泥合水。今日新廣度。為　國開
堂。畢竟合談何事。新羅與占波鬬額。燈籠與露柱交
參。一切智智清淨。無二無二分。無別無斷故。正恁麼
時。且道腦后一句。是第幾機。良久。好把一枝無孔笛。
等閑吹出萬年歡　復舉。夾山因僧問。如何是夾山
境。山云。猿抱子歸青嶂裡。鳥銜花落碧巖前。法眼云。
我二十年。只作境會。師云。夾山放去太奢。法眼收來
太儉。撿點將來。總未有出身之路。護聖和尚再白椎
云。諦觀法王法。法王法如是。
當晚小參。僧問。言前薦得。猶為滯[殼-一]迷封。句下承當。
未免觸途成滯。學人上來。請師方便。師云。牡丹花下
睡猫兒。進云。只如疏中有語。非惟事理圓融。且喜師
資會遇。又且如何。師云。堂前鐵鋸舞三臺。進云。與麼
則青山不鎖長飛勢。滄海合知來處高。師云。嘉州大
象喫鹽多。陝府鐵牛添得渴。乃云。安洲管內。紫籜峰
頭。昔混源密禪師。洎屢代名德唱道之地。實東南之
覺場。龍象之淵藪。無似之蹤。祗奉院命。繼席茲山。誠
為叨忝。賴有暮翁老和尚在上。伏望壽同趙州。以永
佛祖慧命。寅夕得遂咨扣。幸莫大焉。然叢林小參。謂
之家教。其間鍋子大小。杓柄短長。未暇撿點。諒惟我
此一眾。猶百鍊精金。慣調良驥。見超量外。不待繁詞
　復成一偈。舉似大眾。長庚籜頂半千里。多士偕行
不憚勞。主丈且將留靠壁。同看千嶂起波濤。
謝首座藏主上堂。人天眼目。堂中上座。通人分上。未
舉先知。大藏小藏。全提半提。是甚熱椀鳴聲。青蘿夤
緣。直上寒松之頂。白雲淡泞。出沒太虗之中。擊拂子
下座。
上堂。舉明招示眾云。者裏風頭稍硬。且歸煖處商量。
眾隨至方丈。招云。纔到煖處便瞌睡去。以主丈一時
打散。師云。老明招拋出一機。不妨奇特。當時一眾。若
是靈利衲僧。待他道且歸煖處商量。便好一時散去。
教他獨眼龍。有理難伸。下座。
上堂。夜繩不動。疑之為蛇。暗室本空。怖之有鬼。昆明
池裏失却劒。曲江江上撈得鋸。阿呵呵。囉囉哩。鴶鷯
舌頭三千里。
上堂。與麼與麼。得之於心。伊蘭作旃檀之樹。不與麼
不與麼。失之於旨。甘露乃蒺藜之園。鐘樓上念讚。床
脚下種菜。勝首座道。猛虎當路坐。又作麼生。擊拂子
下座。
冬至小參。僧問。還丹一粒。點鐵成金。至理一言。轉凡
成聖。學人上來。請師一點。師云。頭長脚短。進云。只如
僧問古德。如何是冬來事。古德云。京師出大黃。又作
麼生。師云。舌上覆金錢。進云。初心後學。乍入叢林。和
尚豈無方便。師云。秤鎚鋸解血淋漓　乃云。教中道
法離見聞覺知。若行見聞覺知。是則見聞覺知。非求
法也。天左旋地右轉。日東上月西落。寒來暑往。陰極
陽生。鐵樹開花。氷河發𦦨。君子道長。小人道消。喚作
見聞覺知得麼。不喚作見聞覺知得麼。如斯解會。正
<pb n="508"/>
是認影迷頭。所以道。放行則怛薩舒光。把住則泥沙
匿耀。拈主丈。野色更無山隔斷。天光直與水相連。
上堂。深山巖崖無佛法。石頭大底大小底小。一冬二
冬叉手當[(曷-曰)/月]。籬頭吹觱栗。元是夜來風。
上堂。舉趙州一日在井樓上。見南泉過。以手抱樓柱
叫云。相救。泉以主丈擊樓柱五下而去。州便具威儀。
上方丈謝云。適來謝和尚相救。師云。殺人刀活人劒。
除夜小參。一年三百六十日。今夜歲盡年窮。諸方說
妙談玄。者裏應時納佑。西天四七。東土二三。天下老
和尚。總是打淨潔毬子。抱不哭孩兒底漢。譬如琴瑟
箜篌。雖有妙音。若無妙指。終不能發。衲僧分上。不在
多端。地凍天寒。伏惟珍重　復舉。僧問古德。年窮歲
盡時如何。古德云。東村王老夜燒錢。師云。東村王老
夜燒錢。江上漁翁把釣竿。多少徧參雲水客。含元殿
裡覓長安。
元旦上堂。元正肇祚。萬物咸新。恭惟。兩序大眾。各各
起居多福。三九二十七。菩提涅槃。真如解脫。是甚敲
門瓦子。擊拂子。但得雪消去。自然春到來。
元宵上堂。舉教中道。一切眾生。具有如來智慧德相。
只為妄想執著。而不證得。乃云。燈籠㳂壁上天台。寒
山拾得笑咍咍。自有一雙窮相手。不曾容易舞三臺。
上堂。拈一莖草。作丈六金身。將丈六金身。作一莖草。
好大眾。不是苦心人不知。便下座。
上堂。舉三聖道。我逢人則出。出則不為人。興化道。我
逢人則不出。出則便為人。師云。耳朵兩片皮。牙齒一
具骨。無人過價。打與五伯。
上堂。僧問。文殊與普賢。萬法悉同源。文殊普賢即不
問。如何是同源底法。師云。胡張三黑李四。進云。一毛
吞巨海。於中更何言。師云。不勞懸石鏡。天曉自鷄鳴。
進云。是非不到處。還有句也無。師云。誠知你亂會。
乃云。小乘錢貫。大乘井索。有漏笊篱。無漏木杓。東卜
西卜。七錯八錯。辱不辱。足不足。樂不樂。雪峰輥木毬。
普化搖鈴鐸。
上堂。十五日已前。師子不咬麒麟。十五日已後。猛虎
不食伏肉。正當十五日。水上掛燈毬。良久。但得螺螄
吞大象。泗洲出現在楊州。
浴佛上堂。竪起拂子。即今釋迦世尊。在山僧拂子頭
上誕生。頂上灌九龍香水。足下敷百寶蓮華。汝等諸
人還見麼。直饒見得倜儻分明。也是迷頭認影。擊拂
子。
結夏小參。釋迦老子。二千年前。在靈山會上。事不獲
已。立箇法門。謂之禁足護生。剋期取證。迨今天下叢
林。遵行莫違。西天以蠟人為驗。東土以鐵彈子為驗。
竹山今夜擊鼓集眾。初無許多閒家潑具。只向諸人
道。參須實參。悟須實悟。今日是三明日四。雪霜容易
上人頭。
復舉。古德云。道不得底句。不在天台。定在南嶽。師云。
一句明明定古今。天台南嶽謾追尋。子期去後人何
限。流水高山孰賞音。
上堂。倒跨楊岐驢。蹈翻華藏海。文殊普賢。窺覰無門。
狸奴白牯。放光動地。會醫還少病。知分不多愁。
上堂。舉長慶稜道者。廿年坐破七箇蒲團。只管看驢
事未去。馬事到來。因卷簾大悟。說箇頌云。也大差也
大差。卷起簾來見天下。有人問我解何宗。拈起拂子
劈口打。師云。有般底聞與麼道。便將情識摶量。刺腦
入膠盆。殊不知。我王庫內。無如是刀。便下座。
上堂。古㵎泠泠。亂峰矗矗。拈得鼻孔。失却眼睛。喝一
喝。
進退兩序上堂。或進或退。或左或右。扶已墜之綱宗。
碎衲僧之窠臼。敵勝還他師子兒。驚群須是英靈手。
擊拂子下座。
上堂。古德云。譬如牛過窓櫺。頭角四蹄都過了。只有
尾巴過不得。師云。且道誵訛在什麼處。良久。一言已
<pb n="509"/>
出。駟馬難追。
上堂。有物先天地。無形本寂寥。能為萬象主。不逐四
時凋。拈主丈。古人忍俊不禁。和盤托出。爭奈美食不
中飽人喫。卓主丈下座。
解夏小參。一夏九十日。今已告圓。山僧未嘗蹉口道
著佛法二字。諸人每日著衣喫飯。何曾欠少一絲毫。
好箇古佛家風。直是超情絕謂。今夜鼓寂鐘沈。無端
諸人上來。剛要[書-曰+(且-二+人)]蛇添足。古德云。我若真正舉揚。法
堂前草深一丈。隨汝顛倒所欲。南斗七北斗八。竹山
則不然。今年桃李貴。一顆直千金。
上堂。三世諸佛。舌頭無骨。六代祖師。眼裏無筋。古廟
香爐雖冷。燒却諸人面門。莫言不道。便下座。
中秋上堂。舉教中道。修多羅教。如標月指。若復見月。
了知所標畢竟非月。拈主丈。恁麼說話。大似嚼飯餧
嬰孩。面皮厚多少。卓主丈下座。
上堂。釋迦掩室於摩竭。淨名杜口於毗耶。須菩提巖
間宴坐。天帝釋空中雨花。古今日月。古今山川。大鵬
一舉九萬里。蟠桃結實三千年。
上堂。舉雪峰示眾云。盡大地撮來。如粟米粒大。拋向
面前。漆桶不會。打鼓普請看。師云。老雪峰不妨賣悄。
拋向面前。會與不會則且置。打鼓普請看。是什麼閒。
開爐上堂。衲僧萬慮不干懷。妙用頭頭自偶諧。寒夜
地爐無宿火。明朝山上有生柴。
上堂。佛真法身猶若虗空。應物現形如水中月。驀拈
主丈。釋迦世尊即今走入露柱裏去也。汝等諸人。因
甚鼻孔失却半邊。靠主丈下座。
上堂。僧問。智不到處。切忌道著。道著時如何。師云。文
不加點。進云。與麼則無處容身也。師云。貴買賤賣。進
云。官不容針。私通車馬。師云。七差八錯。僧禮拜　師
乃云。三界二十五有是幻。四大五蘊。六入十二處十
八界是幻。樓臺殿閣。人畜草木。凡所有相。悉皆是幻。
畢竟喚什麼作實相。良久。一聲天外鴈。孤客已先寒。
上堂。舉雲門示眾云。乾坤之內。宇宙之間。中有一寶。
秘在形山。拈燈籠向佛殿裡。將山門安燈籠上。師云。
中有一寶。秘在形山。大小雲門蹉過也不知。拈燈籠
向佛殿裡。將山門安燈籠上。竹山要斷不平。拈主丈。
大盡三十日。小盡二十九。
佛成道上堂。逾城出家。六年苦行。夜覩明星。成無上
覺。顢顢頇頇。莽莽鹵鹵。掇轉南辰向北看。五五依然
二十五。
上堂。至道無難。唯嫌揀擇。但莫憎愛。洞然明白。以拂
畫一畫。寒則向火。熱則乘凉。
元旦上堂。新年頭無佛法可說。惟願　皇圖永固。佛
日增輝。四海晏清。萬民樂業。我衲僧家。用捨有時。進
退合禮。頭頭妙用。物物全彰。良久。臥龍纔奮迅。丹鳳
便翱翔。
元宵上堂。最初一句。末後一機。直下構得。燈籠露柱
動地放光。其或未然。竹山今日失利。
上堂。我此間。也無禪也無道。也無玄也無妙。只有一
口劒。佛來也斬。魔來也斬。眾中忽有人出來道。借和
尚劒看。只向他道。三年一閏。五年再閏。
佛涅槃上堂。諸佛不出世。亦無有涅槃。但以假名字。
引導於眾生。昨夜南山虎咬大蟲。蛇吞鼈鼻。畢竟是
第幾機。喝一喝。
上堂。三分春光二分過。衣單之下事如何。勞生只有
僧無事。莫教蹉跎兩𩯭皤。
上堂。舉趙州一日在東司頭。見文遠侍者過。乃喚文
遠。遠應諾。州云。東司頭不可與汝說佛法。師云。趙州
謾文遠侍者即得。若是眼睛定動底。教它屙也不了。
侍者醫士至上堂。一十八年。紙襖上抄來底。好箇陳
年藥方。若是攢簇不得底病。總用不著。拈主丈。昨夜
洞庭湖火發。燎却嘉州石像眉毛。卓主丈下座。
佛誕上堂。盡道釋迦老子。二千年前。於淨飯王宮。摩
<pb n="510"/>
耶夫人右脇誕生。又道未離兜率。已降王宮。未出母
胎。度人已畢。拈主丈。虗空裡釘橛底有甚數。飯籮裡
撒屎底有甚數。卓主丈。
上堂。舉教中道。見明之時。見非是明。見暗之時。見非
是暗。見空之時。見非是空。見塞之時。見非是塞。見見
之時。見非是見。見猶離見。見不能及。師云。金剛與泥
神揩背。燈籠與露柱交參。處處綠楊堪繫馬。家家門
戶透長安。
聖節。邑中陞座。問答罷。乃云。雲從龍風從虎。聖人作
而萬物覩。是以山河藉聖人而永固。日月藉聖人而
長明。百官藉聖人而祿位常居。萬民藉聖人而畊桑
樂業。四時適序。五穀豐登。賢俊挺生。鳳麟呈瑞。皜皜
乎不可尚矣。巍巍乎莫能名焉。且道林下衲僧。畢竟
如何慶讚。良久。但見皇風成一片。不知何處是封疆。
復說偈云。大哉　萬乘尊。天下蒼生父。神聖越唐虞。
謨烈超文武。百億須彌盧。壽山高莫比。無邊香水海。
福海亦如是。
上堂。一塵飛而翳天。一芥墮而覆地。蝦蟇蚯蚓。悉證
圓通。牆壁瓦礫。常宣妙義。拈主丈。大田多稼飽甘霖。
喜色歡聲滿寰宇。
上堂。日往月來。星移斗換。一夏九十日。如今已過半。
溈山水牯牛。拽脫鼻圈則且置。德山卓牌於閙市。畢
竟意在於何。喝一喝。
上堂。舉盤山積禪師示眾云。心月孤圓。光吞萬象。光
非照境。境亦非存。光境俱亡。復是何物。師云。天台則
有。南嶽則無。趙州東壁掛葫蘆。
上堂。十五日已前。即心即佛。十五日已後。非心非佛。
正當十五日。不是心。不是佛。不是物。三家村裡生苕
帚。十字街頭破草鞋。
解夏小參。僧問。千峰頂上。善法堂前。聖制告圓。請師
提唱。師云。家家門前赫日月。人人手裡明月珠。進云。
文殊三處度夏。達磨九年面壁。畢竟是同是別。師云。
斷頭船子下楊州　乃云。仰山一夏不空過。鋤得一
片畬。種得一籮粟。溈山一夏不空過。日中一飡。夜間
一寢。竹山一夏不空過。波波挈挈。百醜千拙。古今山
河。古今日月。古今人倫。阿誰無分。長期百二十日。中
期百日。下期八十日。總是療狂子之方　復舉。龐居
士問馬大師云。不昧本來人。請師高著眼。大師直下
[覤-儿+丘]。士云。一等沒絃琴。惟師彈得妙。大師直上覰。士乃
作禮。大師歸方丈。士隨后入云。弄巧成拙。師云。馬大
師當時見居士作禮。好劈脊便棒。非唯勦絕龐公。亦
使天下衲僧。亡鋒結舌。
上堂。今朝八月初一。諸方旦過門開。我此萬仞峰頭。
亦有衲僧來往。雖則雲寒水冷。誰云接納無方。雲門
胡餅趙州茶。喫著從教綴齒牙。
中秋上堂。舉寒山子詩云。高高峰頂上。四顧極無邊。
獨坐無人知。明月照寒泉。泉中且無月。月自在青天。
吟此一曲歌。歌中不是禪。師云。竹山未免下箇註脚。
蘇盧蘇盧。㗭唎㗭唎。便下座。
上堂。古釋迦不前。今彌勒非后。雪峯輥出木毬。普化
打翻筋斗。堪笑懵衲僧。東西競頭走。蘇州有常州有。
連雲和尚并藏主都寺至上堂。善知識者。是大因緣。
打開寶藏。運出自己家珍。津濟四生。梯杭九有。如我
連雲和尚。六坐道場。以無文印。印破天下衲僧面門。
直得龍驤虎驟。嶽聳波騰。且道同風句子。畢竟如何
舉唱。良久。楊岐牽犁。九峯拽耙。
上堂。一月普現一切水。一切水月一月攝。驀拈主丈。
卓一下。空山秋半老。萬木正凋黃。下座。
行者落髮。體性圓明。諸法無我。一呼善來。鬚髮自墮。
沙彌付衣。龍披一縷。金翅不吞。盜匿冢間。鬼神莫近。
此是解脫服。汝等應受持。
上堂。舉世尊在靈山會上。拈華示眾。爾時大眾默然。
惟迦葉尊者破顏微笑。世尊云。吾有正法眼藏。涅槃
<pb n="511"/>
妙心。實相無相。微妙法門。不立文字。見性成佛。付囑
摩訶迦葉。師云。眼裡著不得沙。耳裡著不得水。十字
街頭握手。三家村裏逢渠。風吹柳絮毛毬走。雨打梨
花蛺蝶飛。
祖忌拈香。不露蓋膽毛。唯缺當門齒。無端歷魏遊梁。
剛道單傳直指。插香云。殃害藂林猶未已。
上堂。生佛已前。有一句子。三賢十聖。窺[覤-儿+丘]無門。一大
藏教。詮註不及。竹山真不掩偽。直不藏曲。拋向諸人
面前。貴在大家知有。以拂子畫一畫。窮驢欠一尺。富
狗剩三寸。下座。
上堂。報化非真佛。亦非說法者。釋迦世尊降誕於迦
毗羅城。說法於波羅奈國。且道是真佛耶。非真佛耶。
以拂子畫一畫。當門不用栽荊棘。後代兒孫惹著衣。
冬至上堂。時臨長至。陰極陽生。樹上鯉魚產子。庭前
石筍抽萌。法性海中。湛然常寂。塵勞界上。雨施雲行。
拈主丈。天高地下。鼻直眼橫。下座。
施主齋僧并藏主至上堂。盡大地是王老師檀越。盡
大地是自己光明藏。若能於食等者。於法亦等。於法
等者。於食亦等。且道不落古今。不傷物義一句。又如
何話會。良久。幾度黑風翻大海。未嘗聞道釣舟傾。
上堂。舉永嘉云。損法財滅功德。莫不由斯心意識。師
云。喚什麼作法財。喚什麼作功德。喚什麼作心意識。
拈主丈。黃河三千年一度清。
佛成道上堂。諸佛證菩提。眾生徇煩惱。菩提與煩惱。
非一亦非二。展手即成掌。握手即成拳。水動即成波。
波澄即是水。六年往雪山。垂範示后昆。午夜覩明星。
目眩生花爾。普告諸仁者。諦審復諦觀。於此剎那間。
證成無上覺。
上堂。各各照管自己田園。自然時清道泰。物阜民康。
釋迦出世不出世。達磨西來不西來。了沒交涉。拈主
丈卓一下。
除夜小參。虗空不動。無古無今。歲月遷流。有新有舊。
家家門戶。祭鬼燒錢。竹山今夜。無佛法可說。無世法
可說。只舉一則古話。供養大眾。舉手云。囉囉招。囉囉
搖。囉囉送。莫怪空疎。伏惟珍重。
歲且。謝新舊兩序上堂。舉教中道。一切賢聖。皆以無
為法。而有差別。今朝是正月初一。舊兩序已退。新兩
序依次出班。大眾隨例問訊。一一天真。一一明妙。畢
竟喚什麼作無為法。擊拂子。如今要見黃頭老。剎剎
塵塵在半途。
先師暮翁和尚入祖堂。無異堂前展兩手處。識得根
源。被人鈍置不少。紫籜峯頂一十七年。敲空作響。還
佗位次安排。置牌云。大家團圝頭。共說無生話。
元宵上堂。眼若不𥧌。諸夢自除。心若不異。萬法一如。
人天交接。兩得相見。須彌山上走馬。大洋海底挑燈。
上堂。善逐情生。如珠放光。還照珠體。惡從心起。似鐵
孕垢。自毀鐵形。所以道。天堂與地獄。皆由心所造。拈
主丈。芍藥花開菩薩面。椶櫚葉散夜叉頭。
佛涅槃上堂。舉世尊入般涅槃日。迦葉尊者最後而
至。世尊於槨內。露雙趺示之。迦葉尊者乃作禮。請如
來以三昧火而自闍維。即時金棺出七寶牀。昇舉繞
拘尸羅城七帀。却還本處。化火光三昧而自焚之。師
云。槨露雙趺示迦葉。化三昧火自闍維。面皮知是厚
多少。慣把空拳誑小兒。
上堂。僧問。名假法假。人空法空。請師直指。師云。曾問
幾人來。進云。無根樹子。向什麼處栽。師云。更深猶自
可。午后更愁人。進云。只在目前。為什麼再三不覩。師
云。千年常住一朝僧　乃云。竹山無可款待來賓。只
有木井水槎塘茶。且喜人人舌頭具眼。滿甌啜了。便
道好水好茶。良久。勞生萬事正如麻。擊拂子下座。
九巖道純和尚至上堂。祖師心印。狀似鐵牛之機。一
印印空。一印印水。一印印泥。者箇說話。直饒機如掣
電。眼似流星。未免坐在葛藤窠裡。拈主丈。蹈斷天台
<pb n="512"/>
石橋。笑倒新昌石佛。
上堂。千峯頂上絕諸緣。水牯何妨痛著鞭。啼鳥落花
春已老。莫教荒却自家田。
浴佛上堂。佛是了事底人。因甚年年將惡水潑佗。擊
拂子。不經一事。不長一智。
結夏小參。心法無形。通貫十方。在聖不增。在凡非減。
蓋為從生至生。從劫至劫。不覺不知。枉受輪轉。勞佗
古聖。向第二義。立箇法門。謂之禁足護生。剋期取證。
證又證箇什麼。若是靈利衲僧。凍殺餓殺。終不著渠
鶻臭布衫。直饒朝遊羅浮。暮歸檀特。於一毫端現寶
王剎。坐微塵裡轉大法輪。也未是衲僧分上事。拈主
丈。一切智通無障礙。主丈子亦無障碍。卓主丈。
聖節上堂。四海妖氛咸肅靜。　　九天舜日自高明。
衲僧願祝　無疆壽。一炷清香一卷經。
上堂。旋嵐偃嶽而常靜。江河競注而不流。野馬飄空
而不動。日月歷天而不周。竪拂子。肇法師即今在山
僧拂子頭上。轉大法輪。良久。隔葉黃鸝空好音。
邑中歸謝齋上堂。談真則逆俗。順俗則違真。十字街
頭閙浩浩。千峯頂上靜悄悄。食輪與法輪俱轉。菩提
與煩惱無差。露柱燈籠齊起舞。狸奴白牯念摩訶。
端午上堂。今朝五月五。門門懸艾虎。繡衣公子飲香
醪。黃金滿盤堆角黍。頭土面衲僧家。無端也要知
時序。一盞菖蒲茶。大家溼唇觜。擊拂子下座。
縣令袁公至上堂。舉韓愈侍郎問大顛。春秋多少。顛
提起數珠云。會麼。韓云不會。顛云。晝夜一百八。明日
復來。門首見首座云。晝夜一百八。意旨如何。座扣齒
三下。及至方丈問大顛。晝夜一百八。意旨如何。顛亦
扣齒三下。韓云。元來佛法不別。顛云。侍郎見何道理。
韓云。適來門首首座亦恁麼祗對。顛請首座至。云適
來恁麼祗對是否。座云是。顛乃打趂出院。師云。大顛
打趂首座出院則不問。且道大顛扣齒三下。何似首
座扣齒三下。雖然。苦瓜那堪待客。
上堂。善言言者。言所不能言。善默默者。默所不能默。
所以道。我宗奇特。當陽顯赫。佛及眾生。皆承恩力。若
是增上慢。五千退席者。又爭怪得伊。下座。
示眾。佛祖話頭須妙會。魔宮虎穴要親逢。橫拈倒用
從渠別。七出八沒元自同。少室木人見花鳥。黃梅芻
犬吠茆叢。當陽拋出任吞吐。一箇楊岐栗棘蓬。
解夏上堂。洞山萬里無寸草。瀏陽出門便是草。昨夜
三更失却牛。天明起來拾得寶。阿呵呵。好不好。令人
特地開懷抱。倒拈鐵笛順風吹。驚動五湖山海島。喝
一喝。
慧因愚仲東堂至上堂。昔黃龍南禪師閑居積翠。有
云。雖老不敢寧居逸體。唯談禪病。以警來蒙。今我前
席慧因和尚養閒西隱。以千聖不傳之妙。普應群機。
且道。今人與古人。相去多少。拈主丈。有時乘好月。特
地過滄洲。
上堂。舉古德問僧。看什麼經。僧云。維摩經。古德云。我
不問你維摩經。看底是什麼經。其僧有省。師云。古德
大似壓良為賤。者僧雖則有省。也是刺腦入膠盆。檢
點將來。總未具看經眼在。
復田土。并藏主至。上堂。舉五祖演和尚偈云。山前一
片閒田地。叉手叮嚀問祖翁。幾度賣來還自買。為憐
松竹引清風。好大眾。一大藏教。橫說竪說。何曾說到
者裡。以拂子畫一畫。只為分明極。翻令所得遲。
中秋上堂。古人看此月。今人看此月。人有古今月無
別。古人看此月。今人看此月。月中仙桂何人折。驀拈
主丈。文殊普賢起佛見法見。貶向二鐵圍山。靠主丈。
門外有讀書人報來。便下座。
上堂。僧問。昔日混源密禪師住此山。示眾云。紫籜峯
頭峻。無毛鐵[鷂-缶+(工/山)]飛。饒君急著眼。已喪目前機。如何是
紫籜峰頭峻。師云。遊魚不上鉤。進云。如何是無毛鐵
[鷂-缶+(工/山)]飛。師云。打鼓弄琵琶。進云。如何是饒君急著眼。師
<pb n="513"/>
云。擺手出長安。進云。如何是已喪目前機。師云。邯鄲
學唐步。進云。四句已蒙師指示。向上更有事也無。師
云。毒蛇頭戴角。乃云。重重無盡華藏海。重重無盡樓
閣門。是聖是凡。同出同入。只為情生智隔。想變體殊。
於三界二十五有。枉受輪轉。良久。來朝率眾。古廟看
經。便下座。
上堂。太末蟲處處能泊。不能泊於火𦦨之上。眾生處
處能緣。獨不能緣於般若。擊拂子。昨夜清霜重。堂前
草又黃。
開爐。鴻福和尚并藏主至上堂。高提鈯斧。颺下柴爿。
衲僧分上。了沒交涉。地爐榾柮高燒起。且自垂簾護
煖煙。
祖忌拈香。冷坐九年空著忙。西歸隻履好慚惶。報恩
一句無人會。徒仰聲光遍八荒。
上堂。識心達本。故號沙門。當知山河大地。日月星辰。
人畜草木。種種物象。從何發現。終日行住坐臥。喜怒
哀樂。種種施為。承誰恩力。良久。只知開口易。不覺舌
頭長。
冬至上堂。逢來一夏又一夏。過了一冬還一冬。身世
難將金石固。頭顱易見雪霜蒙。泥牛夜吼滄江月。鐵
[鷂-缶+(工/山)]晨飛碧嶂風。四七二三諸宿德。曾無一法可流通。
上堂。舉教中道。燈能顯色。如是見者是眼非燈。眼能
見色。如是知者是心非眼。師云。釋迦老子抑下威光。
曲垂方便。也只道得一半。便下座。
淵西堂至上堂。倒却門前剎竿著。兄呼弟應久無聞。
住山鈯斧輕拋下。喜見西丘嫡骨孫。
佛成道上堂。逾城出家。拔劒斬髮。雪山六載。麻麥充
飢。夜覩明星。成無上覺。嗄。長安風月貫今昔。那箇男
兒摸壁行。
藏主維那至上堂。顯藏主對李殿院。側身而立。水到
渠成。克賓維那法戰不勝。棒了罰錢。雲開月現。以拂
子畫一畫。石牛闌古路。一馬生三寅。
除夜小參。似地擎山。不知山之孤峻。如石含玉。不知
玉之無瑕。不可以智知。不可以識識。不可以語言造。
不可以寂默通。一年三百六十日。諸人每日穿僧堂
入佛殿。拈香擇火。渴飲飢飡。或語或默。或喜或嗔。種
種施為。何嘗欠少。逗到歲盡年窮。聞鼓聲上法堂。鴈
行而立。圖箇什麼。山僧據曲彔木床。說黃道黑。指東
畫西。也是[書-曰+(且-二+人)]蛇添足。驀拈主丈卓一下。葫蘆棚上掛
冬瓜。黃檗樹頭懸蜜果　復舉。六祖大師示眾云。吾
有一物。無頭無尾。無名無字。無背無面。諸人還識麼。
時荷澤神會出云。是諸佛之本源。乃神會之佛性。祖
乃打一棒云。我喚作一物尚不中。豈況本源佛性。此
子向後。設有把茆蓋頭。也只成得箇知解宗徒。師云。
誰解當陽斬萬機。競將知解亂鍼錐。木人把板雲中
拍。石女含笙水底吹。
歲旦立春謝兩序上堂。百年難遇歲朝春。便覺乾坤
氣象新。海底泥牛鬪折角。峰頭鐵[鷂-缶+(工/山)]舞翻身。掌知金
穀公廉士。表率叢林道德人。願祝無疆
聖人壽。一爐沈水正氤氳。
元宵上堂。舉僧問趙州。一燈然百千燈。未審一燈從
甚處發。趙州躍出一隻履。又云。作家即不與麼問。師
云。前箭猶輕後箭深。雖然。要見一燈從甚麼處發。猶
未可在。擊拂子。
城中歸上堂。古德道。王官苦拘束。佛法不流行。拈主
丈。且道鳧脛自短。[鴳-女+隹]脛自長。又作麼生。卓主丈。三家
村裡神樹子。十字街頭石敢當。
上堂。山花開似錦。㵎水湛如藍。物物全真智。何勞更
指南。前三三后三三。可憐昔日毗耶老。只許文殊是
對談。
雙林首座至上堂。傅大士同七佛。行道於雲黃山頂。
仰山夢第二座說法於兜率天宮。二由一有。一亦莫
守。終日茫茫。那事無妨。驀拈主丈卓一下。心地不生
<pb n="514"/>
閒草木。自然身放白毫光。
佛誕上堂。舉世尊纔生下。隻手指天。隻手指地。周行
七步。目顧四方云。天上天下。唯我獨尊。拈主丈。且道
主丈子與釋迦世尊。是同是別。卓主丈云。關。
上堂。舉龐居士云。日用事無別。惟吾自偶諧。頭頭非
取捨。處處勿張乖。朱紫誰為號。丘山絕點埃。神通并
妙用。運水及搬柴。師云。龐居士與麼說話。古今徹證
者。如麻似粟。古今錯會者。如麻似粟。以拂子畫一畫。
修羅掌中擎日月。金鼇背上負須彌。
上堂。僧問。淨名杜口行私路。和尚如何為舉揚。師云。
的。僧云。恁麼則一出一沒。師云。水上掛燈毬。僧便喝。
師云。打野榸漢。僧云。莫道不逢人。師云。錯　乃云。諸
佛證大涅槃。眾生流浪生死。拈諸佛底。向眾生面前
得麼。拈眾生底。向諸佛面前得麼。然則諸佛眾生。非
一非二。到者裡。也須明白始得。擊拂子下座。
上堂。四月十五日。結却布袋頭。千兵易得。七月十五
日。解却布袋頭。一將難求。且道。不結不解一句。作麼
生道。擊拂子。雲在嶺頭閒不徹。水流㵎底太忙生。
解夏小參。百千法門。無量妙義。但向己求。莫從人覓。
所以臨濟大師道。一念清淨心光。是你屋裡法身佛。
一念無分別心光。是你屋裏報身佛。一念無差別心
光。是你屋裏化身佛。如斯見得。鎔瓶盤釵釧為一金。
攪酥酪醍醐為一味。明月堂前時時九夏。太陽門下
日日三秋。誰管你長期短期。克念攝念。攝念說什麼
鵝護雪蠟人氷鐵彈子。然雖如是。若是飯籮裡坐餓
死漢。水裏沒頭浸渴死漢。又爭怪得。拈主丈卓一下。
一把生芻拈未罷。六環金錫響遙空　復舉。昔有一
老宿。一夏已來。並不與師僧說話。有僧自歎云。我只
與麼空過一夏。不敢望和尚說佛法。得聞正因兩字
也得。老宿聊聞乃云。闍梨莫𧬊速。若論正因。一字也
無。與麼道了。叩齒云。我適來不合與麼道。隔壁有老
宿聞云。可惜一釜羮。被兩顆鼠糞汙却。師云。者老宿。
一夏不與師僧說話。末後又道正因一字也無。撿點
將來。鼻孔在者僧手裡。且道隔壁老宿與麼道。具什
麼眼。良久。不入洪波裏。爭顯弄潮人。
上堂。應眼時若千日。萬象不能逃影質。應耳時若幽
谷。大小音聲無不足。拈主丈。一大藏教。詮註不及。達
磨西來。是證明底人。卓主丈。九衢公子遊花慣。未第
貧儒感慨多。
中秋謝侍者上堂。不是禪不是道。南北東西謾尋討。
昨夜日輪飄桂花。今朝月窟出芝草。阿呵呵。好不好。
是聖是凡俱靠倒。犀牛扇破索犀牛。老婆心切鹽官
老。
首座至上堂。舉大慧和尚在雲居作首座。一日到西
積莊。遇一暫到從圓通來。云因看首座頌女子出定
話。有箇悟處。特來求首座印證。大慧云。你去你去。不
是。僧云。某甲未說見處。為什麼道不是。大慧再三搖
手云。你去不是不是。其僧懡㦬而退。師云。者僧看頌
女子出定話。有箇悟處。陳年曆日。妙喜老人再三搖
手云。你去你去不是。土上加泥。驀拈主丈卓一下。牛
胎生象子。碧海起紅塵。
示眾。樵歌來疊嶂。帆影落汀洲。胡孫戴紙帽。直上樹
梢頭。七星劒五雲樓。毬打人兮人打毬。萬事難把玩。
魚吞水面漚。
開爐。山主藏主侍者至上堂。山高暴寒。凍縮如蝟。竹
山無佛法可說。只舉火爐頭話。也要大家知委。茶陵
郁和尚過橋喫攧。解道。明珠絕纇則且置。婆子請轉
藏。趙州遶禪床一帀。德山纔浴出。廓侍者度一盌茶。
畢竟是何道理。拈主丈。阿呵呵。囉囉哩。一抽三。二添
四。臨濟大師無本據。卓主丈。
上堂。百億四大海。在汝諸人頂門上。百億須彌山。在
汝諸人脚跟下。要住即住。要行即行。眼頭各自看風
煙。莽莽鹵鹵河沙數。驀拈主丈卓一下。
<pb n="515"/>
佛成道上堂。六載雪山修苦行。無端[書-曰+(且-二+人)]虎反成狸。明
星出現不出現。總是勞生證道時。
行者落髮。頂𩕳一著。千聖不傳。剗草殿前。翻成特地。
沙彌付衣。向袈裟下得人身者。如爪甲上土。向袈裟
下失人身者。如大地中土。良久。滄海非深。黃連非苦。
除夜小參。天地最靈。猶三年一閏。乃成其功。今年三
百九十日。正當極盡之夜。未免與大眾家話片時。德
山示眾云。今夜不答話。有問話者三十棒。時有僧出
禮拜。山便打。僧云。某甲話也未問。為什麼便打。山云。
你是甚麼人。僧云新羅人。山云。未跨船舷。好與三十
棒。竹山若作者僧。當時見他道今夜不答話。有問話
者三十棒。便與掀倒禪床。非唯免者老漢和泥合水。
喚鐘作甕。亦使天下衲僧。有出身之路。且道據箇什
麼道理。便解恁麼。拈主丈。機關不是韓光作。莫把[(曷-曰)/月]
襟當等閒　復成一偈。衲僧日用事何如。烏兔奔忙
歲又除。法法由來本空寂。三千剎海一蘧蘆。
上堂。舉仰山問溈山。如何是真佛住處。溈山云。以思
無思之妙。返思靈𦦨之無窮。思盡還源。性相常住。事
理不二。真佛如如。仰山於言下頓悟。師云。大小溈山。
錯下名言。真佛住處。了沒交涉。仰山於言下頓悟。大
似認驢鞍橋。作阿爺下頷。喝一喝。
上堂。春種一粒種。秋收萬顆子。四海無閒田。農夫猶
餓死。我等沙門釋子。飢則喫飯。熱則乘涼。莫謂曩劫
修來。非從今日。良久。大海若知足。百川應倒流。
結夏小參。九旬無虗棄之功。黑牛臥死水。百劫在今
時之用。癩馬繫枯樁。西天以蠟人為驗。一犬吠虗。東
土以鐵彈子為驗。千猱啀實。殊不知。衲僧分上。如擊
石火閃電光。構得構不得。未免喪身失命。然雖如是。
猶是無風帀帀之波。更須知有向上一路。拈主丈。主
丈且將留靠壁。草鞵乾曬待秋風。
上堂。佛法遍在一切處。一切處不可作佛法商量。拈
主丈。薰風自南來。殿閣生微凉。古人於言下頓悟。又
作麼生。卓主丈。禹力不到處。河聲流向西。
解夏上堂。十五日已前。結得解不得。十五日已后。解
得結不得。正當十五日。結也結得。解也解得。雲門扇
子𨁝跳上三十三天。築著帝釋鼻孔。東海鯉魚打一
棒。雨似盆傾。拈主丈。朝悠悠暮悠悠。一葉落天下秋。
上堂。僧問。一喝分賓主。照用一時行。離此二途。請師
別道。師云。壁上安燈盞。堂前置酒臺。進云。從來疑著
和尚。師云。汝是甚處人事。進云作家。師云。老僧失利
　乃云。凡夫實謂之有。二乘柝謂之無。菩薩謂之當
體即空。拈主丈卓一下。三期事畢。萬行功圓。不須掘
地覓青天。
中秋上堂。四時遷謝。轉眼不同。方見火雲燒碧漢。又
逢丹桂落秋風。拈主丈。多向天邊看皓月。不知身在
廣寒宮。
上堂。聞說如來頓教門。恨不滅除瓴瓦碎。古人說破。
驗在今日。哭不得笑不得。落霞與孤鶩齊飛。秋水共
長天一色。
開爐上堂。出家端為究心宗。烏兔奔忙夏又冬。莫管
萬山寒氣重。地爐榾柮夜通紅。拈主丈。無神通菩薩。
為甚足跡難尋。靠主丈下座。
祖忌拈香。梁王殿上滿口含霜。少室峰前皴眉甞醋。
插香云。夜暗晝明。西天東土。
上堂。言而足。終日言而盡道。言而不足。終日言而盡
物。以拂子畫一畫。道物之極。一畫畫斷。楚王城畔。汝
水東流。
冬至小參。實際理地。不受一塵。佛事門中。不捨一法。
山僧住此深雲。已是一十三年。與大眾同逢至節。凡
曰小參。未甞不舉古談今。多是掉在無事甲裡。只如
洞山與泰首座喫果子次。洞山云。有一物。上拄天下
拄地。黑如漆。常在動用中。動用中收不得。未審過在
什麼處。泰首座云。過在動用中。洞山令侍者掇退泰
<pb n="516"/>
首座果卓。恁麼說話。若作佛法商量。有甚交涉。不作
佛法商量。有甚交涉。明眼人一點也謾佗不得。其或
尚留觀聽。未免煩主丈子。分明說破。卓主丈。復成一
偈。舉似大眾。誰看葭管動飛。管取陽和地底回。鐵
樹糝花橫古壑。虗空供笑滿驢腮。
上堂。善財深入毗盧閣。帝釋高昇善法堂。紫籜峰頭
日卓午。破沙盆煑菜根香。擊拂子下座。
除夜小參。謝首座維那。舊歲已盡。新歲將臨。萬仞峯
頭。氷枯雪老。無可與大眾分歲。未免炊鐵釘飯。煑木
札羮。等閒一飽。能消萬劫之飢。且道仰山夢昇天宮
第二座。說摩訶衍法。克賓維那法戰不勝。興化棒了
罰錢。畢竟是同是別。拈主丈。西天胡子沒髭鬚。昨夜
面南看北斗。
上堂。舉僧問虎丘隆禪師。如何是大道真源。虎丘云。
和泥合水。僧云。便與麼去而如何。丘云。截斷草鞵跟。
師云。大道真源問最親。答云截斷草鞵跟。茫茫宇宙
人無數。幾箇知恩解報恩。
上堂。山下炎如甑。山間涼似秋。得居山上者。知是幾
生修。我等沙門釋子。自合知慚識媿。退步就己。究明
千聖不傳者一著子。所以道。將此深心奉塵剎。是則
名為報佛恩。
上堂。舉東山和尚示眾云。百鍊黃金鑄鐵牛。十分高
價與人酬。庭前不有花含笑。又是東山一夏休。亦成
一偈。舉似大眾。鞭索俱忘露地牛。有何價數可相酬。
碧梧庭際初飄葉。誰肯言休即便休。

了堂和尚語錄卷第一

<sarticle>了堂和尚語錄卷第二</sarticle>

<other>慶元路天寧禪寺語錄</other>
門人　妙淨　無我　等編
師於至正二十三年癸卯。六月廿七日入寺。指山門
云。千人排門。不如一人拔關。夜暗晝明。天高地厚。
佛殿。燒香云。三世諸佛不知有。狸奴白牯却知有。日
午打三更。面南看北斗。
祖堂。西天東土。𦦨續芳聯。不與凡聖同纏。超然名之
曰祖。
據室。拈主丈。從上老骨柦。向者裡揭示第一義諦。如
青天白日。卓主丈。須彌頂上浪滔天。
拈劄。寶印當空妙。重重錦縫開。靈山付囑。驗在今日。
山門疏。屋裏生涯。有甚難見。聲和響順。形直影端。
三宗諸山疏。各乘願輪。各闡宗猷。嶽聳波騰。龍驤虎
驟。
指座。更不作禮須彌燈王。便乃高陞此座。舉足下足。
惟我自知。陞座拈香祝
聖罷。斂衣就座。湖心和尚白椎云。法筵龍象眾。當觀
第一義。僧出問。赤水求珠。猶是人間之寶。和雲唱出。
固非格外之機。學人上來。請師祝　聖。師云。舜日高
懸億萬春。進云。祝　聖已蒙師指示。宗乘端的事如
何。師云。旛竿尖上鐵龍頭。進云。二六時中。畢竟如何
體會。師云。月裡仙人巧[書-曰+(且-二+人)]眉。進云。將謂少林消息絕。
一花重綻劫前春。師云。切忌亂針錐。乃云。摩竭法令。
披沙揀金。少室家風。守株待兔。二途不涉。別有條章。
所以道。法不孤起。仗境方生。有時拈一莖草。作丈六
金身。有時將丈六金身。作一莖草。不是神通妙用。亦
非法爾如然。直得萬家叢裡。古佛場中。人人常光現
前。箇箇壁立萬仞。堯風與慈風並扇。舜日與慧。日長
明。堪報不報之恩。以助無為之化。然雖如是。衲僧分
上。猶是半提。更須知有全提時節。竪拂子。祝融峰頂
上。露滴萬年松　復舉。保壽開堂。三聖推出一僧。保
壽便打。三聖云。與麼為人。非但瞎却者僧眼。瞎却鎮
州一城人眼去在。保壽擲下主丈。便歸方丈。師云。有
<pb n="517"/>
者道。三聖起平地風波。保壽具超方眼目。撿點將來。
鼻孔總在者僧手裏。拈拄杖。若無舉鼎拔山力。千里
烏騅不易騎。湖心和尚再白椎云。諦觀法王法。法王
法如是。
當晚小參。僧問。近離萬松深處。來據雙檜要津。少室
宗乘。請師舉唱。師云。十字街頭石敢當。進云。一言逈
出青霄外。四眾雲臻笑點頭。師云。月似彎弓。少雨多
風。進云。德山小參不答話。洞山小參不點燈。意旨如
何。師云。七棒對十三。進云。可謂了了了時無可了。玄
玄玄處亦須訶。師云。胡人飲乳。反怪良醫　乃云。山
僧道慚先哲。荏苒高年。飯蔬飲水。幸安林下。伏承省
院大人。諸山知識。誤採虗聲。俾主城隍古寺。辭不獲
已。祗奉命嚴。乍到此山。為眾小參。此乃叢林古式。既
無玄妙可說。何妨據實而論。從上若佛若祖。無非為
一大事因緣故。出現於世。所謂大事因緣者。乃聖凡
共有之靈智也。在聖不增。在凡不減。只為情生智隔。
想變體殊。於三界二十五有。枉受輪轉。菩提心中。皆
為浮虗妄想凝結。拈主丈。如上許多葛藤。拈向一邊。
且道。西天那闌陀寺後。即今有幾人修行。卓主丈。雲
藏無縫襖。鳥宿不萌枝　復舉。達磨大師偈云。吾本
來茲土。傳法救迷情。一花開五葉。結果自然成。松源
老祖云。羲之字畫。入石三分。李杜文章。光𦦨萬丈。師
云。松源老祖用黑荳法。換人眼睛則不無。要明達磨
大師此偈。猶未可在。以拂子畫一畫。路從平處險。人
向靜中忙。
中秋謝首座藏主都寺侍者上堂。仰山夢昇天宮第
二座。說摩訶衍法。壓沙覓油。鳥窠吹起布毛。通侍者
便乃悟去。構角取乳。且道。倒跨三脚驢。蹈翻華藏海。
畢竟又如何話會。以拂子畫一畫。人間秋半。天上月
圓。
上堂。五千教典。一句全該。一擊金槌。十方震動。蝦蟇
跳上梵天。蚯蚓抹過東海。可憐傅大士。處處失樓閣。
開爐兼謝諸山江湖上堂。世界闊一丈。古鏡闊一丈。
火爐闊一丈。賴有明宗知識。具眼象龍。未舉先知。拈
主丈。三面狸奴脚蹈月。兩頭水牯手拏煙。
上堂。車馬喧闐。利名捷徑。紅塵浩浩。酒色樊籠。汝等
諸人。要識文殊普賢大人境界。更莫外求。拈主丈。朝
悠悠暮悠悠。欲窮千里目。更上一層樓。
冬至小參。僧問。時節若至。其理自彰。時臨亞歲。節屆
書雲。如何是自彰底理。師云。閉目食蝸牛。一場酸澀
苦。進云。莫是魯公臺上書雲。漢女宮中測日麼。師云。
汝自己事。合作麼生。進云。自是不歸歸便得。五湖煙
景有誰爭。師云。十八十九。癡人夜走　乃云。無邊剎
境。自它不隔於毫端。十世古今。始終不離於當念。無
空劫已前自己。無日用現行自己。皓老布裩赫赤。慈
明揭榜堂前。總向鬼窟裡作活計。觀世音菩薩將錢
買胡餅。放下手元來却是饅頭。無事晚來江上望。三
三兩兩釣魚舟　復舉。嚴陽尊者問趙州。一物不將
來時如何。州云放下著。師云。趙州放下著。日午打三
更。樓至拳頭大。波斯鼻孔長。
上堂。舉須菩提尊者巖間宴坐。諸天雨花讚歎。尊者
云。空中雨華讚歎。復是何人。云何讚歎。天云。我是梵
天。敬重尊者善說般若。尊者云。我於般若。未甞說一
字。天云。如是尊者無說。我乃無聞。無說無聞。是真說
般若。師云。者箇說話。大似把髻投衙。抱贓叫屈。撿點
將來。總不得無過。拈主丈卓一下。
佛成道上堂。我佛世尊。棄萬乘金輪之位。逾城出家。
拔劒斬髮。雪山六載。麻麥充飢。夜覩明星。成無上道。
好大眾。我等沙門釋子。在佛光中。不得孤負先聖。不
得埋沒自己。以拂子畫一畫。三十三天撲帝鐘。狸奴
倒上菩提樹。
上堂。舉傅大士云。夜夜抱佛眠。朝朝還共起。起坐鎮
相隨。語默同居止。纖毫不相離。如形影相似。欲識佛
<pb n="518"/>
性義。只者語聲是。玄沙云。大小傅大士。只認得箇昭
昭靈靈。驀拈主丈卓一下。雪后始知松栢操。事難方
見丈夫心。
上堂。魯祖面壁。禾山打鼓。秘魔擎叉。金牛作舞。者一
隊漢。竊得些子鬼家活計。各要大開門戶。我此一眾。
東廓上西廊下。山門頭合掌。佛殿裡燒香。切忌撞著
露柱。擊拂子下座。
元旦上堂。僧問。師子出窟時如何。師云。南山起雲。進
云。出窟后如何。師云。北山下雨。進云。欲出未出時如
何。師云。手執夜明符。幾箇知天曉。進云。如何是新年
頭佛法。師云。青絹扇子足風凉。進云。萬法歸真。真歸
何所。師云。三脚蝦蟇著錦襠　乃云。年新月新。日新
時新。不見道。三陽交泰。萬物咸新。拈主丈。山僧主丈
子。不得不新。卓主丈。
元宵上堂。以十鏡喻十法界。以一燈喻一真心。老真
歇說道理則不無。未免旁觀者哂。且道誰是旁觀者。
喝一喝。下座。
上堂。祖師心印。狀似鐵牛之機。有時拈向人前。便道
現成買賣。今朝二月初一。喜見天晴日出。拍禪床下
座。
佛涅槃上堂。諸佛心內眾生。流浪生死。眾生心內諸
佛。證大涅槃。涅槃生死。無二無二分。無別無斷故。以
拂子畫一畫。犀因翫月文生角。象被雷驚花入牙。
上堂。舉靈雲見桃花悟道頌云。三十年來尋劒客。膠
柱調絃。幾回葉落又抽枝。風恬浪靜。自從一見桃花
後。眼似眉毛。直至如今更不疑。有甚用處。擊拂子下
座。
結夏小參。纔見元正啟旦。又逢法歲斯臨。衲僧家便
道。以大圓覺。為我伽藍。身心安居。平等性智。又道。護
生須是殺。殺盡始安居。殊不知。者般殘羮餿飯。喫了
吐不得底。如麻似粟。吐了喫不得底。如麻似粟。拈主
丈。耳裡著不得水。眼裏著不得沙。卓主丈。
結夏上堂。舉天平[漪-大+(立-一)]禪師因到西院。居常自言。莫道
會佛法。今時覓箇舉話人也無。西院知一日逢見。乃
召云從[漪-大+(立-一)]。[漪-大+(立-一)]舉頭。院云錯。[漪-大+(立-一)]行兩三步。院又云錯。[漪-大+(立-一)]
近前。院云。適來兩錯。是西院錯。是上座錯。[漪-大+(立-一)]云。某甲
錯。院云錯錯。[漪-大+(立-一)]休去。院云。且在者裏過夏。待共上座。
商量者兩錯。[漪-大+(立-一)]當時便行。住院后謂眾云。我當初行
脚時。被業風吹。到汝州思明。長老處。被它連下兩錯。
更留過夏。待共我商量。我不道與麼時錯。發足南方
時。早知道錯了也。師云。留僧過夏尋常事。兩錯商量
也大奇。幾度桑田變滄海。從來[書-曰+(且-二+人)]餅不充飢。
聖節上堂。河洛呈瑞。聖人出興。萬國歌謠。均陶至化。
八荒賓貢。共樂昇平。林下衲僧。感恩有分。一聲清磐
一聲佛。願祝吾　皇億萬春。
上堂。舉馬祖大師因百丈南泉西堂三人翫月次。大
師云。正與麼時如何。西堂云。正好供養。百丈云。正好
修行。南泉拂袖便去。大師云。經歸藏。禪歸海。惟有普
願獨超物外。師云。叢林多以刁刀相似。魚魯參差。理
論三大士翫月話。殊不知馬大師鼻孔。失却半邊。
上堂。昨日出郭迎接
御香。聞得兩家說話。一家云。東行不知西行價。爭得
買賣一般。一家云。騎馬不若乘船。爭得往來相似。拈
主丈。生鐵昆侖舞柘枝。笑倒東村王大伯。
上堂。僧問。不重己靈求解脫。往來消息為誰通。師云。
盲人喝賊虎。進云。一言已出。駟馬難追。師云。靈利師
僧。天然有在。進云。旁觀者哂。師云。乞兒見少利。進云。
慣從五鳳樓前過。手握金鎗賀太平。師云。分明記取。
乃云。華嚴會上一箇善財。法華會上一箇龍女。涅槃
會上一箇屠兒。總是立地成佛底樣子。良久。甜瓜徹
蒂甜。苦瓠連根苦。此土西天十萬程。冬至寒食一百
五。
上堂。舉古德偈云。頻頻喚汝不歸家。白璧無瑕。貪向
<pb n="519"/>
門前撒土沙。枯木抽牙。每到年年二三月。螘食生鐵。
滿城開遍牡丹花。鼈咬蝦蟇。擊拂子下座。
解夏小參。盡十方世界。是圓覺伽藍。盡十方世界。是
摩醯正眼。汝等諸人。於九十日內。竪起脊梁端坐時。
焚香禮佛誦經時。觀樓閣市井種種物象時。聞鐘鈴
鑼鼓種種音聲時。乃至拈匙放筯。語默動靜。種種施
為時。還見得親徹也無。若也見得。前無釋迦。後無彌
勒。擲大千於方外。納須彌於芥中。西天蠟人氷。東土
鐵彈子。到者裏總用不著。其或未然。無孔鐵槌成隊
走。可憐滅却少林宗　復舉。雲門大師因夏末問僧
云。夏末秋初。不觸平常。道將一句來。僧無對。自代云。
初三十一。中九下七。師云。盡道雲門大師。賣寶撞著
瞎波斯。殊不知。無端道箇初三十一中九下七。笑破
土地口。擊拂子下座。
上堂。鬪諍為正宗。懈怠為兼修。古聖至言。驗在今日。
以拂子畫一畫。泥金剛既不汗流。石烏龜何曾解語。
上堂。舉禾山德普禪師講席有聲。兩川以義虎稱之。
參方首謁黃龍便問。阿難問迦葉。世尊傳金襴外。別
傳何物。迦葉云。倒却門前剎竿著。意旨如何。龍云。上
人出蜀曾到玉泉不。山云曾到。龍云。曾掛搭不。山云。
一夕便發。龍云。智者道場關將軍。打供與結緣幾時
何妨。山良久。復理前問。黃龍俛首。山趨出。豁然有省。
大驚曰。兩川義虎。不消此老一唾。師云。義虎重詢不
自欺。黃龍俛首益人疑。只將日用金剛杵。要碎多年
鐵疾藜。咄。
開旦過示眾。叢林古式。八月初一。方開旦過。蓋為四
海禪流。者邊過夏。那邊經冬。擇友求師。決擇己躬大
事。今則不然。也無夏也無冬。要住即住。要行即行。忽
然走入荒村古院。覓飯喫。撞著鼻涕垂頤老凍膿。問
云。上人來自大方。如何是上人己躬大事。被它輕輕
問著。直得眼似鼓椎。口如木𣔻。返生異見。增長無明。
所以道。業識茫茫。無本可據者。是也。者等師僧。也喚
作出叢林入保社。異日閻羅老子索飯錢有說在。我
此一眾。不待繁辭。暑退凉生。伏惟珍重。
中秋上堂。貪觀天上月。失却室中燈。古德與麼說話。
面皮厚多少。驀拈主丈卓一下。有來由無本據。黃梅
山中墜腰石。龍朔元年老盧記。
上堂。久病方起。擊鼓陞堂。口吻遲鈍。無可舉揚。新請
藏主。日本國裏高士。侍者燒香問訊。未知落處。上大
人丘乙己。化三千七十士。可知禮也。擊拂子下座。
九日上堂。今朝九月九。那箇不知有。一琖茱萸茶。從
它酒可賒。五湖真衲子。未舉心先死。天寧與麼告報。
真是真實相為。擊拂子。有意氣時添意氣。不風流處
也風流。
上堂。舉神鼎諲和尚舉南泉道。我十八上。便解作活
計。趙州道。我十八上。便解破家散宅。神鼎云。且道。破
家散宅底好。解作活計底好。初心底人。且依前語。若
是久參宿德。直須破家散宅。更云萬里崖州。師云。有
者道。神鼎和尚縱奪可觀。抑揚有準。殊不知。錯下名
言。天寧門下解作活計底。好與二十棒。破家散宅底。
好與二十棒。不見道。齊之以禮。
開爐上堂。今朝十月初一。叢林是處開爐。我此城隍
古寺。其奈柴炭全無。陳如尊者一場懡㦬。走入露柱
裡去。山門頭金剛神。合掌讚云。好箇古佛家風。直是
超情絕謂。驀拈主丈卓一下。知音知后更誰知。
祖忌拈香。逾沙越漠。歷魏遊梁。九年面壁。皮髓分張。
以香扣爐云。殃害叢林話轉長。
施主至并謝藏主都寺上堂。三界二十五有。因塵勞
而生。六波羅密度門。以布施為最。一大藏教。具有明
文。拈主丈。楊岐栗棘蓬。切忌渾淪吞。
上堂。四大色身。不解說法聽法。肝膽脾胃。不解說法
聽法。虗空不解說法聽法。惟人人分上。歷歷孤明底。
解說法聽法。古人與麼道。抑下多少威光。天寧則不
<pb n="520"/>
然。擊拂子下座。
冬至上堂。舉溈山和尚示眾云。仲冬嚴寒年年事。[晷-人+卜]
運推移事若何。仰山近前叉手而立。溈山云。誠知你
答不得者話。又問香嚴。嚴云。某甲偏答得者話。溈山
再問香嚴。嚴亦近前叉手而立。溈山云。賴遇寂子不
會。師云。有者道。問既相似。答亦一般。因甚肯一不肯
一。殊不知。溈仰家風。父子雖親。及乎話到誵訛。猶隔
海在。天寧要斷不平。拈主丈卓一下。
上堂。僧問。如何是向上關棙。師云。賊不打貧兒家。進
云。青山隱白雲。行人遊未到。師云。馬瘦毛長。僧禮拜。
師喝一喝　乃云。言無展事。語不投機。承言者喪。滯
句者迷。拈主丈。南天台北五臺。總在山僧主丈頭上。
卓主丈。雨下堦頭溼。天晴又沒泥。
佛成道上堂。六載雪山成底事。長空午夜覩明星。金
烏玉兔昇還墜。換却幾多人眼睛。
上堂。舉水潦問馬祖西來的的意。被馬祖當胷蹈倒。
水潦忽然契悟。起來撫掌呵呵大笑云。也大奇也大
奇。百千三昧無量妙義。只向一毫頭上。便一時識得
根源去。乃作禮而退。師云。叢林中盡道。水潦被馬祖
蹈倒。有箇悟處。殊不知。馬祖當時被水潦塗糊一上。
至今無地逃羞。拈拄杖。千年田八百主。卓主丈。
除夜小參。欲識佛性義。當觀時節因緣。時節若至。其
理自彰。不見僧問古德。年窮歲盡時如何。古德云。東
村王老夜燒錢。者箇說話。叢林中多是隨語生解。且
喜沒交涉。只如僧問楊岐和尚。如何是佛。楊岐云。三
脚驢子弄蹄行。汝又如何商量。直饒向金不博金。水
不洗水處。道得倜儻分明。也是厨中拭盋帛。驀拈主
丈卓一下。塞北千人帳。江南萬斛舟　復說偈云。五
天蒿箭攪支那。雪老冰枯事若何。明日三陽交泰後。
不妨同唱太平歌。
元旦上堂。元正肇祚。鳳曆更新。擊鼓陞堂。合談何事。
天得一以清。地得一以寧。君王得一文明至治。衲僧
得一鼻孔遼天。拈拄杖。且道。拄杖子得一。必竟有何
奇特。以拄杖畫一畫。截斷鄞江水。分開鄮嶺雲。
示眾。叢林在在正蕭然。末法今當一萬年。活計多知
藏鬼窟。全威誰解按龍泉。已降我虎不須坐。未出睡
蛇那可眠。一句投機播寰宇。杖林山下竹筋鞭。
元宵上堂。一二三四五。新羅與占波鬪額。五四三二
一。燈籠與露柱交參。以拂子畫一畫。井底蝦蟇吞却
月。無言童子口喃喃。
上堂。春山疊亂青。春水漾虗碧。寥寥天地間。獨立望
何極。有者道。雪竇大師。因慈悲之故。有落草之談。天
寧未免為它從頭註破。春山疊亂青。客來須看。春水
漾虗碧。賊來須打。寥寥天地間。阿魏無真。獨立望何
極。水銀無假。擊拂子下座。
結夏上堂。文殊三處度夏。達磨九年面壁。且道意在
於何。以拂子畫一畫。於斯見得。變大地作黃金。攪長
河為酥酪。供養上座。未為分外。其或未然。且𢬵一夏
推尋看。待到秋風別問津。
上堂。毛吞巨海。芥納須彌則且置。千光王靜住如來。
在天寧拂子頭上。禁足九旬。今已過半。且道功不浪
施一句。畢竟又如何舉唱。良久。氣似鞴袋。令人可愛。
上堂。舉古德云。佛從無依生。若悟無依。佛亦不可得。
佛從無依生。築著磕著。若悟無依佛亦不可得。三十
二相。八十種好。向什麼處去也。以拂子畫一畫。青原
白家三盞酒。喫了猶道未沾唇。
上堂。舉僧問白水本仁禪師。如何是不遷義。仁云。落
花隨流水。明月上高峯。師云。大好不遷義。白水盡力
只道得八成。有問天寧如何是不遷義。只向道。彩鳳
舞丹霄。烏龜鑽破壁。
解夏上堂。桑田成海幾番枯。昨夜西風到井梧。浩浩
塵中須辨主。釋迦彌勒是佗奴。
上堂。舉教中道。居一切時。不起妄念。眼裡著不得沙。
<pb n="521"/>
於諸妄心。亦不息滅。耳裏著不得水。住妄想境。不加
了知。蝦蟇跳上梵天。於無了知。不辨真實。蚯蚓抹過
東海。拈主丈。釋迦老子來也。卓主丈。龍門無宿客。龜
[鴳-女+隹]自成仙。
示眾。埋頭玄妙語言間。掉臂幾人能過關。夢境風波
空險惡。覺天日月本寬閒。定光金地遙招手。迦葉靈
山獨破顏。我欲從頭重勘過。免教一向管窺斑。
重陽。謝丞相施財修佛殿。并謝西堂監收上堂。柱石
皇家。金湯佛法。還佗大力量人。田中稻熟及時收。顆
粒圓成免外求。此是衲僧用處。且道文殊是七佛之
師。因甚在釋迦會下聽法。以拂子畫一畫。三年逢一
閏。九日是重陽。
上堂。舉羅漢南禪師示眾云。紅霞穿碧落。白鷺點滄
洲。不是寒山子。時來古渡頭。騎駿馬驟高樓。萬里銀
河輥玉毬。別明真解脫。撥火覓浮漚。亦和一偈。舉似
大眾。直下蒼龍窟。踢翻鸚鵡洲。波斯入閙市。幾箇不
回頭。擊鐵鼓臥龍樓。八十翁翁輥繡毬。娘生雙眼活。
莫認海水漚。擊拂子下座。
上堂。一月普現一切水。一切水月一月攝。永嘉大師
盡其神力。只道得一半。拈主丈。物見主眼卓竪。鳳棲
不在梧桐樹。
退院上堂。古德云。住則孤[鴳-女+隹]冷翹松頂。去則片雲忽
過人間。天寧則不然。識得自家觀自在。塵塵剎剎可
投閒。
<other>天童禪寺語錄</other>
門人　文暐　雲澹　等編
師入寺。指山門云。重重無盡華藏海。重重無盡樓閣
門。不勞彈指。一超直入。
佛殿。燒香云。佛身無為。不墮諸數。石牛闌古路。一馬
生三寅。
祖堂。鐵額銅頭。驢腮馬頷。若謂傳佛心宗。一一重須
勘驗。
據室。拈主丈。摩竭法令。少室真規。把住則泥沙匿耀。
放行則炟薩舒光。靠主丈。
拈劄。百千法門。一印印定。大功不宰。大方無外。
山門疏。建法幢。立宗旨。四海象龍。一家桃李。
諸山疏。各各具大眼目。各各扶樹宗乘。六月黃河徹
底氷。
江湖疏。地北天南。收罾罷釣。龍象蹵蹈。非驢所堪。
指座。此座高廣。吾不能陞。與麼說話。謾新天童不得。
遂驟步登座。拈香祝
聖罷。斂衣就座。上首白椎云。法筵龍象眾。當觀第一
義。師云。我宗無語句。亦無一法與人。放一線道。有可
商量。莫有逈脫根塵。獨超言象者麼。僧問。九隴屹半
空。雙池漾虗碧。絕勝古覺場。萬指同棲息。欣逢為
　國開堂。極則宗乘。請師提唱。師云。西天胡子沒髭鬚。
進云。與麼則　皇恩佛恩。一時報畢。師云。獅子不咬
麒麟。進云。祇如三聖道。我逢人既出。出即不為人。興
化云。我逢人即不出。出即便為人。意旨如何。師云。千
聞不如一見。進云。可謂蒲團時倚無餘事。永日寥寥
謝太平。師云。不是弄潮人。爭入洪波裡。僧禮拜歸眾。
師乃云。法隨法行。法幢隨處建立。有時向十字街頭。
拋沙撒土。有時向千峰影裏。嘯月披雲。喚作建立法
幢。埋沒自己。不喚作建立法幢。孤負先聖。衲僧家。機
如掣電。眼似流星。到者裏。也須明白始得。天左施地
右轉。日東上月西落。黃河三千年一清。蟠桃三千年
結實。且道不拘凡聖。不落古今。畢竟又如何話會。竪
拂子。天高群象正。海闊百川朝　復成一偈。舉似大
眾。真空妙有不相干。盤走珠兮珠走盤。竪亞摩醯頂
門眼。大千沙界掌中觀。上首復白椎云。諦觀法王法。
法王法如是。
當晚小參。僧問。承教有言。止止不須說。我法妙難思。
如何是難思底法。師云。一二三四五。進云。恁麼則昔
<pb n="522"/>
日五千增上慢。今朝大眾釋疑情。師云。專為流通。進
云。急水江頭須下釣。如何釣得巨鼇歸。師云。你祇要
勘破新長老。進云。與麼則師子窟中無異獸。象王行
處絕狐蹤。師云。你眼似鼻孔　乃云。似地擎山。不知
山之孤峻。如石含玉。不知玉之無瑕。達磨大師來自
五天竺國。便云。吾本來茲土。傳法救迷情。一華開五
葉。結果自然成。金不博金。六祖大鑑禪師云。菩提本
無樹。明鏡亦非臺。本來無一物。何處惹塵埃。水不洗
水。自后宗風廣被天下。德山棒如雨點。臨濟喝似雷
奔。秘魔擎叉。禾山打鼓。俱胝竪指。雪峰輥毬。汾陽莫
妄想。趙州喚喫茶。者一隊老骨查。鬼面神頭。千差萬
別。爭奈鼻孔總在新天童手裡。拈主丈。千年桃核裏。
元是舊時仁　復舉。前住當山啟禪師因僧問。學人
卓卓上來。請師的的。禪師云。我者裏一痾便了。有甚
卓卓的的。師云。者僧好箇問端。大似眼中著屑。啟禪
師作家手段。不能腦后抽釘。
開爐上堂。舉此菴師祖偈云。開爐今歲無柴炭。潦倒
情懷實不安。寒氣四山來得重。大家收足上蒲團。亦
成一偈。舉似大眾。無柴無炭尋常事。懶把家私說向
人。撥著冷重發𦦨。三冬和氣藹如春。
祖忌拈香。得得西來。有何奇特。一葦渡江。九年面壁。
奴呼釋迦。婢視彌勒。若謂分皮分髓。隻履西歸。檢點
將來。分文不直。遠諱之晨。爇此枯木。聊表世儀。
上堂。舉長沙岑和尚。因張拙秀才看佛名經。乃問。百
千諸佛。但聞其名。未審居何國土。長沙云。黃[鴳-女+隹]樓崔
顥題后。秀才曾題否。秀才云未曾題。長沙云。得閒何
妨題取一篇好。師云。張拙秀才被長沙一坐。直至如
今起不得。天童今日為張拙秀才雪屈去也。拈主丈。
蘇盧蘇盧。靠主丈下座。
上堂。山中往年曾有更壺。或陰霾晝起。密雲夜作。專
為報更。執爨者有準。以致雲堂海眾。禪誦食息。不失
其時。新禪師作記。文辭奇古。石刻猶存。第未知更壺
廢弛之餘。今留何所。此乃為住持者。檢點家私之一
端。不可作佛法商量。不可作世諦流布。擊拂子下座。
上堂。三條椽下。七尺單前。提箇話頭。密密體究。忽然
穿透虗空。亦非分外事也。其或未然。有寒暑兮促君
壽。有鬼神兮妬君福。
上堂。毗盧藏海。清淨湛然。一擊金槌。聖凡罔措。龍吟
霧起。虎嘯風生。八十翁翁輥繡毬。草菴卸下瑠璃瓦。
冬至小參。僧問。群陰剝盡。一陽復生。小人道消。君子
道長。衲僧分上。畢竟如何。師云。猛虎口中撑玉筯。進
云。恁麼則一氣不言含有象。萬靈何處謝無私。師云。
攻乎異端斯害也矣。進云。學人未曉其中旨。請師方
便再宣揚。師云。榑桑人種陝西田。進云。便恁麼去而
如何。師云。拔劒攪龍門。進云。謾某甲一人即得。爭奈
大眾眼何。師云。合取狗口　乃云。靈光不昧。萬古徽
猷。智鑑洞明。十虗普應。時臨亞歲。節屆書雲。擊動法
鼓。大眾雲集。一一天真。一一明妙。更待說箇什麼。若
說有法。又被有礙。若說無法。又被無礙。若說不有不
無法。又被不有不無礙。若說不不有不不無法。又被
不不有不不無礙。雲從龍風從虎。聖人作而萬物覩。
日可冷月可熱。眾魔不能壞真說。以拂子畫一畫。黃
檗樹頭懸蜜果。無言童子唱巴歌。復成一偈。舉似大
眾。塵塵自己光明藏。法法何曾有去來。謾道一陽生
地底。競觀葭管動飛。
上堂。冬至月頭。賣被買牛。冬至月尾。賣牛買被。此是
三家村裡。田厙翁底言語。雖然其驗如神。不見道。觕
言及細語。皆歸第一義。若謂第一義。衲僧門下。正是
誑嚇閭閻。拈主丈。三邊不用安戈甲。萬里歌謠謝太
平。
看藏經上堂。今人看古教。未免心中閙。欲免心中閙。
須知看古教。古德與麼說話。也有權也有實。也有照
也有用。未免有一處誵訛。良久。阿耨達池深四十丈。
<pb n="523"/>
闊四十丈。也要諸人共知。
上堂。僧問。如何是佛。師云。八角磨盤空裡走。進云。如
何是法。師云。赤脚蹈冰稜。進云。如何是僧。師云。井底
種林禽。進云。如何是一體三寶。師云。驊騮將捕鼠。不
及跛猫兒。僧禮謝　師乃云。佛祖向上巴鼻。諸人本
地風光。[覤-儿+丘]得破者。銀山鐵壁。[覤-儿+丘]不破者。銀山鐵壁。且
道。一大藏教。是箇切脚。畢竟喚什麼作正文。拈主丈。
興化棒頭知落處。笑看千嶂起風雷。
臈八上堂。六年修道魚投網。午夜觀星[鴳-女+隹]出籠。嚇鬼
謾神二千載。塵毛剎海撼腥風。
上堂。未達境惟心。起種種分別。達境惟心已。分別則
不生。者箇說話。老僧三十年前得受用。三十年后不
得受用。蟭螟蟲吞却階前下馬臺則不問。汝等諸人。
長年喫飯。還曾咬著一粒沙麼。擊拂子下座。
上堂。舉僧問雲門。如何是雲門一曲。門云。臘月二十
五。師云。臘月二十五。喚作雲門曲。聞者耳須聾。唱者
舌須禿。南地竹兮北地木。六六依然三十六。
除夜小參。僧問。[焊-干+恭]竹聲中殘臘盡。請師直示少林宗。
師云。潘閬倒騎驢。進云。心是根法是塵。兩種猶如鏡
上痕。痕垢盡時光始現。心法雙忘性即真。如何是性
即真。師云。劒去久矣。汝方刻舟。進云。與麼則野老不
知堯舜力。鼕鼕打鼓祭江神。師云。螺螄吞大象　乃
云。古來吾宗旺化。不拘院之大小。不分職之東西。非
特長連床上。一念萬年。至於開田燒畬。負舂運薪之
際。未甞不互相激揚。貴乎發明千聖頂𩕳上不傳之
妙。上至王公卿士。下及耕牧樵漁。徹證向上巴鼻者。
比比有焉。今則不然。雖千礎萬指之剎。以西來單傳
直指之宗。視為桎梏。縱有言說。罕究根源。懈於夙興。
多缺參會。禮法囿於世故。不明因果愆尤。我此一眾。
智識不凡。敢望即事即理同德同心。支大廈之將傾。
回狂瀾於既倒。不踐今時近跡。堪躡古聖遐蹤。不見
北禪賢禪師歲夜小參云。年窮歲盡。無可與諸人分
歲。且烹箇露地白牛。炊黍米飯。向榾柮火。唱村田樂。
何故。免見倚佗門戶傍佗牆。剛被時人喚作郎。下座
歸方丈。少時有倚遇上座入方丈。喚云。和尚門外有
公人來。禪云作什麼。遇云。道勾和尚納筋角。禪遂捋
下頭帽拋在地。遇乃從地拾之。禪便擒住云。捉賊捉
賊。遇却將帽覆禪頂云。天寒且還和尚。禪呵呵大笑。
大小北禪。雖則大開東閤。未免與賊過梯。遇上座無
端禍出私門。也是垛生招箭。檢點將來。總欠悟在。天
童今夜歲盡年窮。不惜口業。牽枝引蔓。鼓動臍輪。無
非真實相為。切希勉旃　復成一偈。舉似大眾。西祖
意如何。年光飛箭過。撥波求火少。擔草棄金多。妙湛
非它佛。塵勞即自魔。莫教開却眼。[鷂-缶+(工/山)]子過新羅。
歲旦上堂。舊歲已去。新歲復來。長空雪霽。大地春回。
垃圾堆頭。真燈𦦨發。荊棘叢裡。智慧花開。萬法雖云
一理該。三臺還是大家催。擊拂子下座。
上堂。空萬法於一心。了眾味於一舌。不見有異相眾
生。同成學般若眷屬。拈主丈。摘楊花摘楊花。長慶有
願不撒沙。
元宵上堂。不栽無影樹。不吹無孔笛。牛角長三寸。兔
角長八尺。且道一燈然百千燈。燈燈無盡。畢竟又如
何限量。良久。唱歌須是帝鄉人。
上堂。僧問。昭昭於心目之間。而相不可覩。晃晃於色
塵之內。而理不可分。既於心目之間。為什麼不覩其
相。師云。前行不到。末后太過。進云。恁麼則雲散家家
月。師云。令我攢眉。進云。學人不會。師云。脚下泥生。
乃云。長觜鳥芳樹不棲。摩斯迦滄溟不入。龍泉與刀
斧同鐵。利鈍懸殊。良驥與駑駘同途。遲速有異。以拂
子畫一畫。花須連夜發。莫待曉風吹。
上堂。舉僧問西堂。有問有答。賓主歷然。無問無答時
如何。西堂云。怕爛却去那。僧問長慶。有問有答。賓主
歷然。無問無答時如何。長慶云。相逢盡道休官去。林
<pb n="524"/>
下何曾見一人。師云。西堂慣於順風揚帆。長慶妙在
逆風把柂。總已坐斷者僧舌頭。雪竇云。何不與本分
草料。雪上加霜。
上堂。玲瓏巖下。翠鎖亭前。古往今來。頂笠腰包。一瓶
一錫。好箇衲僧。圖[書-曰+(且-二+人)]常在諸人眼睛裡。還曾覰著也
麼。擊拂子下座。
上堂。千種言萬般解。只要教君長不昧。拈主丈。石頭
和尚來也。卓主丈。
上堂。舉真淨和尚示眾云。頭陀石被莓苔裹。卓筆峰
遭薜茘纏。羅漢院一年度三箇行者。歸宗寺裏參退
喫茶。師云。老真淨當時平常說話。後來叢林中。不應
作奇特商量。天童寺裏。新請知事。宜火速造米揍足
官粮。不見道。若要寬先解官。便下座。
上堂。飲光論劫坐禪。布袋終年落魄。質庫何曾典牛。
蟻子不食生鐵。占波國人語言難辨。一二三四五。虗
空缺處補。五四三二一。黃昏候日出。拍禪床下座。
退院上堂。百尺竿頭拋鐵網。千峰頂上棹金船。行來
此日難行事。了得前生未了緣。
<other>了堂和尚頌古</other>
門人　思謙　普莊　等編
舉釋迦世尊初降生時。一手指天。一手指地。周行
七步。目顧四方云。天上天下。唯吾獨尊。后雲門大
師云。我當時若見。一棒打殺。與狗子喫。貴圖天下
太平。頌曰。
分手指天并指地。千奇百怪展家風。雲門有口好挂
壁。剛要重論蓋代功。
舉世尊一日陞座。文殊白椎云。諦觀法王法。法王
法如是。世尊便下座。
法王法令。[懨-猒+火]廓無涯。一聲椎下。要定誵訛。西天東土
二千載。引得兒孫撒土沙。
舉世尊臨般涅槃時。告諸弟子曰。若謂吾滅度。非
吾弟子。若謂吾不滅度。亦非吾弟子。
滅度不滅度。開口沒來由。雲自帝鄉去。水從江漢流。
舉阿難問迦葉云。師兄。世尊傳金襴外。別傳何物。
迦葉召阿難。阿難應諾。迦葉云。倒却門前剎竿著。
金襴之外傳何物。三昧由來各不知。倒却門前剎竿
著。阿難從此釋狐疑。
舉維摩經云。其施汝者。不名福田。供養汝者。墮三
惡道。
一溪流水自忙。萬疊青山不老。戴嵩牛臥夕陽。韓幹
馬嘶芳草。
舉菴婆提女問文殊云。明知生是無生之法。為甚
却被生死之所流轉。文殊云。其力未充。
生死所流。其力未充。蛇吞鼈鼻。虎咬大蟲。
舉僧問趙州。如何是祖師西來意。州云。板齒生毛。
西來有甚意。板齒不生毛。喫粥洗盋了。茅檐日又高。
舉臨濟大師凡見僧入門便喝。
當陽一喝似轟雷。也是重添醉后杯。今古罕逢穿耳
客。與誰𢹂手上高臺。
舉藥山儼禪師因遵布衲作殿主。浴佛次。藥山云。
汝只浴得者箇。且浴不得那箇。布衲云。把將那箇
來。藥山便休去。
者箇那箇。總成滯貨。眨上眉毛。早已蹉過。藥山休去
太顢頇。今日分明重說破。
舉文殊所說般若經云。清淨行者。不入涅槃。破戒
比丘。不入地獄。
一心了了元非有。萬物芸芸不可齊。泉領藕花歸洞
口。月移松影過溪西。
舉丹霞到一荒院。遇夜取木佛燒火向。院主乃呵
責曰。何得燒我木佛。霞以主丈撥云。燒取舍利。
院主云。木佛何得有舍利。霞云。若無舍利。更取兩
尊燒。院主嗣后眉鬚墮落。
丹霞行脚投荒院。正是天寒地凍時。木佛拈來燒火
<pb n="525"/>
向。無端院主墮眉鬚。
舉南陽忠國師。因唐肅宗皇帝問。如何是無諍三
昧。師曰。檀越蹈毗盧頂上行。帝曰。寡人不會。師云。
莫認自己清淨法身。
君王出語世無如。拶倒南陽老古錐。清淨法身云莫
認。也將魚目換明珠。
舉僧問古德。年窮歲盡時如何。古德云。東村王老
夜燒錢。
東村王老夜燒錢。五鳳樓前舉鐵鞭。笑殺太原孚上
座。角聲吹徹髑髏穿。
舉德山凡見僧入門便棒。
宗師一等太垂慈。白棒逢人驀面揮。走遍江南與江
北。滿身煙水孰知歸。
舉僧問溈山。如何是百丈真。山下禪床叉手立。僧
又問。如何是和尚真。山復上禪床坐。
清溪道士人不識。上天下天[鴳-女+隹]一隻。洞門深鎖碧窓
寒。滴露研朱點周易。
舉達磨大師自梁涉魏。至洛陽少林。面壁而坐。經
九年。二祖傳法。
觀音示跡。梁王罔識。折葦渡江。少林面壁。直指單傳
太險𡾟。一華五葉成狼藉。
舉昔有一座主。常念彌陀號。有小師喚云。和尚。主
回首。小師不顧。如是數四。主叱之。小師云。和尚幾
年喚佗即得。某甲纔喚便發惡。
幾年喚佛渾無事。數度喚師還發嗔。誰握龍泉遶天
下。當陽能報不平人。
舉六祖大師因風颺剎旛。二僧對論。一云風動。一
云旛動。往復曾未契理。六祖云。不是風動。不是旛
動。仁者心動。二僧悚然。
非風旛動。仁者心動。拈得眼睛。打失鼻孔。祖師真是
好知音。多向枯樁舊處尋。
舉南泉和尚云。心不是佛。智不是道。
昨日種冬瓜。今朝栽茄子。生涯勝舊年。何樂到如此。
舉木平道禪師因僧問。如何是祖師西來意。平云。
石羊頭子向東看。
臨機開口不相謾。要使醍醐透頂寒。有問西來祖師
意。石羊頭子向東看。
舉香林和尚因僧問。如何是衲衣下事。林云。臈月
火燒山。
衲衣下事。臘月燒山。問來語切。答去機閒。千里參玄
士。徒教賣布單。
舉僧問首山。如何是佛法的的大意。山云。楚王城
畔汝水東流。
首山和盤托出。者僧喚不回頭。日日楚王城畔。滔滔
汝水東流。
舉盤山一日出門。見舁喪歌。即振鈴云。紅輪決定
沈西去。未委靈魂往那方。幕下孝子哭云哀哀。山
忽有省。
謌郎聲未絕。孝子哭哀哀。大小盤山老。無端落賺來。
舉紫湖門下立一牌。牌上書云。紫湖有一狗。上取
人頭。中取人心。下取人脚。擬議即喪身失命。新到
相看。便喝云看狗。纔回首。湖便歸方丈。有問如何
是紫湖狗。云嘷嘷。
紫湖喝僧看狗。是誰親遭一口。茫茫走遍西天。得得
藏身北斗。
舉僧問智門。蓮花未出水時如何。門云蓮花。出水
后如何。門云荷葉。
蓮花與荷葉。自古到如今。出水未出水。何勞著意尋。
舉僧問古塔主。如何是佛。主云莫莫。又問如何是
祖師西來意。主云莫莫。
莫莫祥麟。只有一隻角。黃頭碧眼笑欣欣。八臂那吒
空發惡。
舉僧問巖頭。浩浩塵中。如何辨主。頭云。銅沙鑼裡
<pb n="526"/>
滿盛油。
眼中著屑。腦後抽釘。金不博金。水不洗水。挽之不後
推不前。獼猴上樹尾連顛。
舉鄂州無等禪師謁王常侍。辭退纔出門。王乃召
云和尚。師回首。王遂敲露柱三下。師以手作圓相。
撥三撥便行。
嚇鬼謾神。橫該竪抹。露柱三敲。圓相三撥。拈起死蛇。
解弄也活。咄咄咄。
舉五臺秘魔巖和尚。常持一木杈。凡見僧來。遂提
起杈云。什麼魔魅。教汝出家。什麼魔魅。教汝行脚。
道得也杈下死。道不得也杈下死。速道速道。
秘魔巖下老魔精。立箇門庭鐵膽驚。好似霍山親到
後。至今四海樂昇平。
舉黃檗因南泉問。黃金為城。白銀為壁。此是甚人
居止處。檗云。聖人居處。泉云。有一人居何國土。檗
近前叉手。泉云。道不得。何不請王老師道。檗云。有
一人居何國土。泉云可惜許。
可惜許可惜許。知音不在頻頻舉。當年黃檗與南泉。
全身輥在草窠裡。
舉曹山因僧問。世界恁麼熱。向甚處回避。曹山云。
鑊湯爐炭裡回避。僧云。鑊湯爐炭裏。如何回避。曹
山云。眾苦不相到。
世界恁麼熱。誰云回避難。鑊湯爐炭裏。著得老曹山。
舉僧問趙州。承聞和尚親見南泉是否。州云。鎮州
出大蘆菔頭。
南泉何曾親見。好手還它趙州。拈出鎮州蘆菔。塞斷
衲僧咽喉。
舉盤山垂語云。三界無法。何處求心。
三界本空。一心何有。水上捺葫蘆。空中翻石臼。鐵牛
不怕獅子吼。
舉僧問趙州。萬法歸一。一歸何處。州云。我在青州
作一領布衫重七斤。
萬法歸一一何歸。誰將圓木逗方孔。趙州曾在青州
時。作領布衫七斤重。
舉馬大師不安。院主問。和尚近日尊位如何。大師
云。日面佛月面佛。
院主問來元自易。大師答去亦非難。無絃一曲天然
別。地北天南誰解彈。
舉僧問雲門。如何是法身。門云。六不收。
雲門六不收。土宿倒騎牛。踢翻四大海。直上五雲樓。
舉僧問趙州。如何是趙州。州云。東門西門南門北
門。
烏飛并兔走。清曉復黃昏。趙州如來識。東西南北門。
舉俱胝和尚凡有所問。只竪一指。
竪一指。老俱胝。電光匪急。石火猶遲。從來佛法無多
子。只許狸奴白牯知。
舉僧問香林。如何是祖師西來意。林云。坐久成勞。
衲僧門下。不在忉忉。西來祖意。坐久成勞。
舉僧問百丈。如何是奇特事。丈云。獨坐大雄山。僧
禮拜。丈便打。
有問如何奇特事。便云獨坐大雄山。待它禮拜劈脊
打。也似波斯念八還。
<other>了堂和尚讚語</other>
門人　宗遠　思廉　等編
<other>無量壽佛</other>
稽首樂[邱-丘+(看-目)]大導師。曠劫乘茲大願輪。猶如杲日昇虗
空。群生蒙益無窮已。演暢微妙最上乘。舌相遍覆三
千界。羣生迷妄久逃逝。廣開攝受方便門。一志誠心
二深心。三者回向發願心。塵勞業謝閻浮提。九品咸
生安養土。七重樹聳諸般樂。重重珠網光交羅。四色
華敷八德池。池中香水恒充滿。白[鴳-女+隹]孔⿱少隹鸚鵡等。異
口同出和雅音。物我互融宣法化。實非罪報之所生。
導師功德難思議。我說持尺量虗空。樂[邱-丘+(看-目)]殊勝難思
<pb n="527"/>
議。我說持蠡測巨海。徹見本性自彌陀。諦了惟心自
淨土。十方剎海悉鎖殞。十方如來同證明。
<other>維摩居士</other>
我觀古聖出興。無非不思議力。居士示疾毗耶。尤非
世智能測。借寶座於燈王。請盋飯於香積。如置棗葉
鍼鋒。斷取妙喜佛國。彈偏擊小兮。眼觀東南。歎大褒
圓兮。意在西北。願展纖毫神通。頓釋群生蒙惑。既云
文字性空。何對文殊一默。
<other>普賢大士</other>
稽首普賢大士。大行大願度生。無邊法界微塵。一一
塵中徧入。塵中所有寶剎。剎剎咸有大士。手執妙蓮
經卷。端坐雪色象王。羣生一念相應。大士即見其前。
群生業海未空。大士行願無盡。十方虗空為口。百億
須彌為舌。讚揚大士功德。功德云何讚揚。
<other>觀音大士</other>
三界群有。自昧己靈。見不超色。聽不出聲。大士示見。
非一方便。宴坐觀空。空何所見。十方擊鼓。聞無不圓。
縛脫無二。根塵同源。真慈非慈。真說無說。萬國行春。
千江印月。十四無畏。剎剎全彰。四無量心。塵塵普應。
眾生界上幾曾迷。剛道圓通耳根證。
虗空可量。鐵壁可入。大士示見。言思莫及。或定或慧。
或慈或威。不違本誓。普應羣機。
手裡輪珠脚下蓮。天邊明月水中天。度生悲願自無
盡。那箇眾生覺未圓。
全身是此經。有口道不得。大啟圓通門。端坐盤陀石。
大士經文。不即不離。空覺極圓。匪同匪異。一毫端上
示圓通。午夜金烏海底紅。
玉貌雲鬟貌不如。閻浮界上示真慈。紅塵浩浩人如
海。籃裡金鱗賣與誰。
<other>布袋和尚</other>
蔣公無事趂憨僧。背上何曾有眼睛。盡謂長汀出彌
勒。至今流水洗難清。
撫人背覓一文錢。走街頭擔條主丈。龍華會上補處
尊。弄出許多窮伎倆。
不在威音前。不落迦文後。打開破布囊。囊裡般般有。
鼻孔分明失半邊。噴嚏也成師子吼。
<other>金陵真覺大士</other>
弊衣徒跣髮垂肩。誰謂僧繇[書-曰+(且-二+人)]不全。別有示人奇怪
處。剪刀鏡尺杖頭懸。
<other>戒香啞女</other>
長廓生帚掃塵埃。曠劫深乘悲願來。滯句承言滿寰
宇。故將啞口向人開。
<other>描金渡水羅漢</other>
毗盧藏海。湛然恒寂。一念瞥興。昇沈罔極。[(奧-釆+米)-大+ㄎ]有聖師。
四果極位。應供十方。親承佛記。少展神通。涉海騰空。
煙筇雨笠。風虎雲龍。誰把黃金。幻描異相。載禮載瞻。
捫空追響。
<other>自達磨大師。至歸源老人。凡二十八代。天台
比丘嗣曇藏主。命工各繪真像。請讚</other>
<other>初祖達磨大師</other>
西天毒種。東土妖孽。直指單傳。千差萬別。對梁王道
箇不識。[書-曰+(且-二+人)]虎成貍。逢宋雲手𢹂隻履。證龜成鼈。大千
沙界絕行蹤。高圓熊耳峰頭月。
<other>二祖可大師</other>
望真丹有大乘器。立雪齊腰斷臂人。了了常知言莫
及。華開鐵樹不干春。
<other>三祖粲大師</other>
覓罪不可得。與汝懺罪竟。匿跡皖公山。無私大圓鏡。
<other>四祖信大師</other>
是誰縛汝。來求解脫。腦後抽釘。死中得活。我今無心。
諸佛豈有。掇轉南辰。移來北斗。
<other>五祖忍大師</other>
問法未由。栽松無暇。七歲歸來。翻成話𣠽。傳承祖父
<pb n="528"/>
舊家私。剛向人前索高價。
<other>六祖能大師</other>
倩人書壁。半夜傳衣。從頭怪異。徧界光輝。
<other>南嶽讓和尚</other>
修證則不無。汙染則不得。磨磚作鏡時。平地生荊棘。
<other>馬祖一禪師</other>
即心即佛。非佛非心。袖頭取領。腋下剜襟。剛被龐翁
閒指註。妙彈一等無絃琴。
<other>百丈海禪師</other>
野鴨飛過去。驀鼻拽教回。伯牙與子期。不是閒相識。
明朝馬祖陞堂。無端卷却拜席。
<other>黃蘗運禪師</other>
捧却一副盋盂。坐在南泉位上。有問幾時行道。便云
威音已前。硬如生鐵軟如綿。遇著知音笑揭天。
<other>臨濟玄禪師</other>
黃蘗堂前曾喫攧。高安灘上始翻身。分明一箇白拈
賊。大樹陰涼天下人。
<other>興化獎禪師</other>
平欺旻德。痛打克賓。鉤頭有餌。眼裡無筋。
<other>南院顒禪師</other>
特來禮拜和尚。恰遇寶應不在。倦[鴳-女+隹]投林。獰龍戲海。
<other>風穴沼禪師</other>
空山古寺。單丁七年。乞村落以活命。對萬象而談禪。
祖祖相傳正法眼。免教滅在瞎驢邊。
<other>首山念禪師</other>
迦葉不聞聞。世尊無說說。者箇閒公案。何勞強分別。
幾多明眼人。一片紅爐雪。獨許念法華。笑它老風穴。
<other>汾陽昭禪師</other>
逆行順行天莫測。父母亡靈祭一回。座下六人成大
器。胡僧請法不虗來。
<other>慈明圓禪師</other>
遠道阻重兵。易衣類廁養。大法既悟明。高名滿穹壤。
泉大道極口稱揚。楊大年傾誠推獎。咄。
<other>楊歧會禪師</other>
電激飈馳言外旨。天荒地老憑誰舉。三脚驢子弄蹄
行。脫口氷霜滿寰宇。
<other>白雲端禪師</other>
撥草瞻風。尋玄覓妙。撞著聱頭。大發一笑。窺覰無門。
思量莫到。直饒脫體承當。也是望空啟告。
<other>東山演禪師</other>
鷄冠華。鐵酸饀。多處添。少處減。葉落知秋。開口見膽。
<other>圓悟勤禪師</other>
金山熱病方甦醒。五祖回歸正此時。侍者參得禪了
也。憐兒不覺報人知。
<other>虎丘隆禪師</other>
摩醯眼活。妙琢無痕。般若願深。大功不宰。落落叢林
話轉新。耽耽睡虎全威在。
<other>應菴華禪師</other>
虎丘室中得法。洋嶼菴中付衣。俯視禪流。雲趨水赴。
高提祖令。雷厲風飛。
<other>密庵傑禪師</other>
問正法眼。答破沙盆。欺淩佛祖。震動乾坤。
<other>松源岳禪師</other>
提金剛劒。破邪師見網。用黑荳法。換衲僧眼睛。楊岐
之衣把住。少林之旨愈明。
<other>天目禮禪師</other>
大疑四眾。三督黃牙。量涵巨海。機嶮懸崖。拈出南山
筀笋。東海烏鰂。愛向叢林驗作家。
<other>橫川珙禪師</other>
磨稜就圓。示成功於衲子。去華取實。任大法於己躬。
掃空當時弊習。[懨-猒+火]復上古醇風。萬象森羅齊拭目。鄮
峰高出大江東。
<other>竺源道禪師</other>
<pb n="529"/>
乾屎橛悟在一朝。爛蒲鞵話行四海。一具鐵面皮。到
死也不改。
<other>豐干禪師</other>
騎虎出松門。為人機用別。閭丘太守前。天機都漏泄。
都漏泄。金剛腦後三斤鐵。
<other>寒山拾得二大士</other>
掣風與掣顛。非凡亦非聖。颺下菜査筒。放來苕帚柄。
答豐干不游五臺。嚇溈山同出松徑。寫盡天下心。長
吟并短詠。倒握鐵蒺䔧。擊碎軒轅鏡。拍肩大笑太無
端。森羅萬象齊歡慶。
<other>靈巖了庵和尚。其嗣法弟子梨洲興長老。參
侍山行像</other>
半杯醇酎分獺膽。九曲神珠穿蟻絲。晴日侍游松下
路。誰云父子不傳持。
<other>先師歸源和尚</other>
古鄮峰前曾失脚。無端蹈著死蛇頭。兒孫不是揚家
醜。毒氣傷人卒未休。
<other>仗錫默堂和尚。小師安長老請</other>
目光電掣。氣宇淵澄。眾衲風靡。群魔膽驚。大七峯如
五嶽。漲西江於東溟。非智能測。何真可呈。因思普化
翻筋斗。何獨盤山有寧馨。
<other>天童元明和尚</other>
乃翁雙谿。大父歸源。冰枯雪老。𦦨續芳聯。鞔峯室中
訶佛罵祖。道臻眾妙。太白峯頂羅龍打鳳。機透重玄。
起宗綱於委地。動。
宸衷於九天。三關不用立。直透威音前。
<other>自讚</other>
<other>泰岳端長老請</other>
從上傳持。曾無別旨。虎嘯風生。龍吟霧起。彈指圓成
八萬門。擡眸早已三千里。
<other>回峯遠長老請</other>
四處住山三十載。惟思佛祖報深恩。曉來照影清池
上。頭髮莖莖白到根。
<other>染山主請</other>
無傳之傳。此菴家風。無授之授。歸源宗旨。不是嫡骨
孫。亦非克家子。指出羚羊掛角蹤。要看平地波濤起。
<other>多福淨長老請</other>
千峰頂上。十字街頭。半聾半啞。全放全收。破沙盆鏗
金戞玉。乾屎橛塞壑填溝。大恩未報。雙𩯭先秋。妙筆
最難描貌處。愛同衲子結冤讎。
<other>小師集福思靜長老請</other>
四處住山。百醜千拙。石上栽花。水中捉月。描貌將來。
家風迥別。別別。師子教兒迷子訣。
<other>小師思謙藏主請</other>
佛祖是讎敵。群魔為弟昆。金圈胡亂擲。栗棘渾淪吞。
死蛇拈起弄得活。方是歸源真子孫。
<other>中首座請</other>
祖翁恩大似難酬。歷盡風霜白盡頭。歲晏江空無著
處。獨騎駿馬驟高樓。
<other>莊藏主請</other>
摵碎破沙盆。掃除黑荳法。全無巴鼻傳持。惟有空拳
惡辣。摘楊花摘楊花。阿剌剌阿剌剌。
<other>我侍者請</other>
心直語拙。齒踈髮皤。罷遊江海。投老煙蘿。百丈再參
馬祖一喝。晴空霹[靂-秝+林]。國師三喚侍者三應。平地風波。
話落叢林已久。師僧錯會尤多。莫把生綃描貌我。擡
眸[鷂-缶+(工/山)]子過新羅。
<other>暐藏主請</other>
療餧何須炮鳳髓。續絃自合取龍筋。黃梅衣付負舂
客。妙解徒聞七百人。

了堂和尚語錄卷第二

<pb n="530"/>
<sarticle>了堂和尚語錄卷第三</sarticle>

<other>了堂和尚偈頌</other>
門人　文度　文朗　等編
<other>次韻贈曙藏主再參靈巖了菴和尚</other>
摩尼珠自圓轉。舍之則近取還遠。大洋海底蓬塵生。
須彌頂上洪濤卷。不是心兮不是佛。頂門放出遼天
鶻。長空雲淨月三更。倒持鐵杵敲冰骨。既明密意自
己邊。何須再買三吳船。靈巖老人太饒舌。令行好擊
三百鞭。
<other>靈壑歌。次無言和尚韻</other>
靈壑靈壑吾為歌。無風自起滔天波。回頭已覺滄溟
窄。朝宗萬派如渠何。源遠流來自摩竭。銀山鐵壁俱
通徹。六月陰生火聚凉。三冬𦦨發氷河熱。靈兮非內
壑非外。古往今來絕停待。月明歌罷夜堂空。天風撼
動千年檜。
<other>次中竺古鼎和尚韻。贈允藏主</other>
展開佛手。伸出驢脚。露柱燈籠築著磕著。特為此事
參尋。布單枉教賣却。一顆如來藏裡珠。日用靈光常
烜赫。
<other>贈朗首座</other>
一字字。一句句。覿面提持。誰云密付。永嘉到曹溪。韶
陽見靈樹。子真師子兒。機先知落處。七九六十三。逢
人休錯舉。大地春敷五葉華。老胡徒自涉流沙。
<other>大義號</other>
上人號大義。大義難形諭。不在隔江舉火時。不在開
田展手處。父母非我親。黑漆昆侖遭指註。諸佛非我
道。狸奴倒上菩提樹。三千剎海。一一全彰。八萬法門。
頭頭顯露。竹山有口莫敷宣。從教舉向諸方去。
<other>送奉藏主江西禮祖</other>
大藏小藏。全提半提。騎聲蓋色。帶水拖泥。三登投子。
一宿曹溪。天明芻犬吠。夜半木鷄啼。動靜寒溫宜自
愛。祖師何獨在江西。
<other>次無際和尚韻。示問禪行者</other>
雲鎻萬峰巔。苔徑無人跡。淨人從何來。貌古雙瞳碧。
自言多記古機緣。徧歷諸方叩知識。我宗無法與人
傳。交馳問答誠何益。袖裡真金用不親。徒將瓦礫閒
相擲。臨風不覺成太息。般若叢林長荊棘。
<other>次平石和尚韻。贈大雲曇藏主</other>
遊徧諸方歸。石床蘚花碧。掀翻五千卷。六門頓清適。
佗觀非正觀。無得是真得。自媿仍自悔。誰會復誰識。
用舍在當仁。古路如絃直。扇乾生死海。不須金翅翼。
<other>寄台城虗白居士</other>
西祖門庭。單傳直指。聖不慕佗。靈不在己。微言妙語
滿塵寰。總是無用瘡疣紙。打破鳳林關。斫却𣯛牛尾。
毗耶城裡老維摩。拍手呵呵笑不已。
<other>次了菴和尚韻。送木菴藏主。見溍卿先生為
歸源老人求塔銘</other>
深院無人正岑寂。追慕先師慘愁色。先師遷化何所
之。萬疊雲山鎻寒碧。木菴淵默聲如雷。令我頓覺孤
懷開。持來了菴法兄偈。明珠白璧無纖埃。了菴分違
屢更歲。大法千鈞能負載。休居死后到先師。傷悼宗
門意有在。死兮生兮事若何。波不離水水即波。黃君
當今廊廟器。詞源浩浩傾天河。盛聞書言與書事。筆
力不減董狐史。了庵指子求塔銘。叢林有識咸增喜。
會看勒石成豐[石*((白-日+田)/廾)]。誵訛句子難形書。每怪古德浪指
註。如驢覰井井覰驢。
<other>贈藻維那</other>
一了一切了。一見不再見。霜劒倚天寒。殺活分手面。
興化打克賓。臨機少方便。出院仍罰錢。恩多返成怨。
若是大冶金。百鍊色不變。放去與收來。何甞不成見。
茫茫只解問長安。不知身在含元殿。
<other>題王真人月舟圖</other>
<pb n="531"/>
皎皎天上月。汎汎水中舟。月或翳雲霧。如心縈百憂。
舟或厄風濤。如身困馳求。當淨心如月。湛然凌素秋。
當以舟喻身。洞視生若浮。月本無明暗。舟還任去留。
<other>示小師思齊參方</other>
出家入道非小緣。當紹先宗明自己。汝年十五事參
尋。臨行囑汝無佗語。勿翫山水費光陰。勿厭觕糲慕
甘美。勿輕實德貴虗名。勿效無知狎庸鄙。吳楚叢林
知識多。晨參暮請羅萬指。棒喝交馳掣電機。直須薦
取言前旨。后生可畏古聖言。五十無聞我身是。佗日
歸來似古靈。我亦致齋慶讚汝。
<other>題無著染上人芬陀利華室</other>
瑞世白蓮華。梵語芬陀利。瑩潔玉雪同。馥郁沈檀異。
觀之色非色。嗅之鼻非鼻。所以古聖言。是法難思議。
無著染上人。視世如幻寄。取花以名室。是真無著義。
於中或宴安。於中或遊戲。此華與此室。不即亦不離。
無邊法界中。誰淨復誰穢。譬彼太虗空。花生眼中翳。
<other>贈聰藏主遊台鴈</other>
僧來問字惟一默。金鉤玉線空拋擲。狸奴白牯暗嗟
噓。耀古騰今有何極。杖挑日月來天台。萬八千丈登
崔嵬。五百聲聞無處覓。石橋飛瀑鳴如雷。幡然又欲
尋鴈蕩。莫把工夫事遊賞。詎那猶自未回頭。到時好
鼓攔腮掌。衲僧用處曾不難。轉地軸兮回天關。大家
拗折主丈子。笑看千嶂起波瀾。
<other>性元號。為資藏主賦</other>
見性成佛佛即性。獼猴撲碎軒轅鏡。直截根元性非
元。脫[殼-一]烏龜飛上天。佛即性也謾甄別。性非元也尤
親切。黑漆昆侖舞柘枝。赤脚波斯嚼生鐵。道人自是
僧中龍。揭翻藏海咸讓雄。八萬四千塵勞。荊棘叢中
高懸惠日。三百六十骨節。旃檀林裡普散香風。頓空
語默。迥脫羅籠。使夫一類斷善根闡提。知有千聖頂
𩕳上不傳之正宗。咄。
<other>示小師妙智參方</other>
智過於師。方堪傳授。大抵相似。終不唧𠺕。汝丁壯年。
我趨衰謬。勿以名牽。勿以利誘。廢寢於夜。忘餐於晝。
如溺求援。如焚求救。知識門庭。徧宜咨叩。入薝蔔林。
餘香不嗅。至道淵曠。終可成就。語默行藏。色色仍舊。
佗日歸來。禁得罵詬。無媿古人。吾宗良胄。
<other>玄立號</other>
玄固非玄。立亦奚立。為萬化之母兮。豈言思而可及。
即真空成妙有兮。亦情塵之妄執。如是則窮天地亘
古今。明如日黑如漆。取不得捨不得。而強號之曰玄
立。
<other>次南堂和尚韻。贈清禪客</other>
開口即錯。端的不容。一句道著。喪我門風。直饒壁立
萬仞。也須末磨粉舂。釋尊推微細禪病。明言五蘊。初
祖具真正知見。大破六宗。五葉花開震旦。萬年松在
祝融。狸奴倒上菩提樹。午夜金烏海底紅。
<other>送天寧章藏主歸開元省師</other>
姑蘇城中古法窟。西竺浮來二石佛。聞道曾經劫火
餘。鼻孔依然高突兀。道人遠自浮佛來。探玄有志非
凡才。掀翻教典五千卷。笑觀雙幘青崔嵬。師老歸覲
誠尤確。脩途不憚風塵惡。到時圓相不須呈。側身立
侍禪床角。儻問孤蹤事若何。宗乘無補𩯭先皤。太湖
三萬六千頃。雪浪翻空入夢多。
<other>次芭蕉泉禪師示眾韻</other>
三界擾擾何時休。窮其起處無端由。從迷積迷歷塵
劫。吾徒自合思回頭。晝貪餐夜貪臥。米未經篩糠未
簸。巧飾言詞顯己長。妄生枝節求人過。野干兒何所
宜。師子之皮不易披。自己田園荒廢了。它家物務總
能為。苦奔波。多懡㦬。深種煩惱根。寧結菩提果。一朝
蛇入布裩襠。魂膽飛怎眠坐。叫菩薩誰憐我。
<other>送思上人之西州</other>
妙年思訪道。決志尤宜堅。未會入門款。須防劈面拳。
<pb n="532"/>
沙彌有主無主。趙州曾見南泉。信手拈來兮氷河發
𦦨。當頭坐斷兮陸地生蓮。若是咬人師子。等閑拶透
機先。知識門庭好咨叩。三吳煙浪接遙天。
<other>次保福一菴和尚韻。送鄞侍者遊金陵</other>
鑠石流金不我熱。折膠墮指不我寒。男兒奮志邁往
哲。抉珠驪頷曾無難。壺中但覺日月永。量外須信乾
坤寬。世尊拈花示海眾。迦葉當時獨破顏。金聲玉振
二千載。撼動天上並人間。靈鋒寶劒常在握。自然破
敵還斬關。此去金陵古城下。無事為我拈掇看。脫體
承當都在汝。莫教只管弄疑團。
<other>贈隱侍者</other>
道人索我書長歌。尺水誰能興丈波。肚裡不留元字
脚。當知文彩猶嫌多。長歌縱書成底用。打破虗空重
覓縫。若人一念自知非。六月黃河連底凍。從來無妙
亦無玄。萬象森羅舉不全。昨夜南辰移向北。阿難依
舊世尊邊。
<other>送方上人遊天台</other>
日高蘿窻睡方起。道人袖出玉繭紙。自言江海久曾
遊。未到天台心未已。天台古今人共遊。幾人能解窮
清幽。穹崖䆳谷金磬響。玉芝瑤草天香浮。半千尊者
樂空寂。或隱或顯人不識。有時琖裡現茶花。有時松
根坐苔石。衲僧用處天然奇。高𢹂七尺烏藤枝。一挨
一拶儻不解。臨機慎勿輕饒伊。
<other>大梅錄都寺焙藏經</other>
有大經卷離言說。四聖六凡俱洞徹。海藏龍宮五百
函。眼裡無端著金屑。楊岐用處人罕同。要覓挂角羚
羊蹤。紅爐𦦨上舒復卷。墨花香霧翻晴空。眼觀東南
意西北。錦標更向何時得。彈指圓成八萬門。何待佗
生問彌勒。
<other>清心堂</other>
雅志遠塵滓。深雲構虗堂。水澄石磊磊。月白山蒼蒼。
琪樹落秋影。瑤草生異香。孤坐四檐靜。天風透微凉。
萬慮不相到。一片凝氷霜。人生貴知止。歲月奔風檣。
誰能苦膏火。置身聲利場。
<other>勾龍道人每口中道吽吽唄三字。述此以贈</other>
道人道箇吽吽唄。頓空言義真奇怪。若是驚群師子
兒。拶透機先何痛快。妙乎此道絕疎親。猶恐從前認
識神。直饒一念空三際。也是倀倀摸象人。回僊不見
黃龍老。燕石那知非至寶。當時牙齒欠關風。彼此全
身入荒草。同中異也異中同。消息由來不易通。昨夜
泥牛鬪入海。天明鐵[鷂-缶+(工/山)]舞翻空。
<other>示小師思敏侍者再參育王雪窻和尚</other>
鄮峯有宗工。迅機如電掣。鍛聖與鎔凡。竹篦三尺鐵。
汝欲追再參。决志宜猛烈。目前事萬端。一刀須兩截。
當年老韶陽。何甞有言說。紙襖上抄來。重添眼中屑。
老我籜峯頭。百醜復千拙。臨行覓贈言。一口無兩舌。
自家本有靈光。直要覰教通徹。其或如存若忘。恐無
會底時節。
<other>次韻贈昱上人</other>
吾宗論實不論虗。毫[釐-未+牙]有差天地殊。南山起雲北山
雨。東家作馬西家驢。江河為舌義難演。鐵石作膓恩
未孤。不許夜行須曉到。誰知更有赤鬚胡。
<other>次東州和尚答古林和尚真蹟韻</other>
舜若多神發惡。剛把虗空穿鑿。木馬奔脫四蹄。泥牛
驚折兩角。爭似鳳臺虎丘。傑出叢林高作。參徒水赴
雲趨。迅機雷轟電鑠。當陽摵碎破沙盆。瑞氣祥光騰
碧落。
<other>贈彌陀昱長老</other>
至道無難。惟嫌揀擇。山高海深。烏玄鵠白。若是具眼
衲僧。自然超宗逸格。曠大劫不消一瞬。何古何今。無
邊界全在一塵。非寬非窄。叢林有此出群才。何慮聲
光不輝赫。摩挲老眼碧峯前。要觀九萬翔鵬翮。
<other>韜侍者血書蓮經</other>
<pb n="533"/>
經名妙蓮花。如來真秘訣。方便演三乘。有語非干舌。
道人用處尤親切。瀝盡娘生指尖血。一毫端上見神
通。百億毫端亦非別。讚歎莫及。歡喜不徹。一會靈山
儼然。切忌眼中著屑。
<other>贈天元達書記</other>
當年大覺依圓通。主賓契合[懨-猒+火]吾宗。文字不即亦不
離。高懸慧日開羣蒙。圓通道大動　天子。大覺誠為
天下士。銀璫小使頒綸音。舉賢代己人罕似。淵才雅
思自古今。宗乘黼黻真知音。男兒奮志邁往哲。金聲
玉振傳叢林。
<other>送仙巖華石瑛長老</other>
古德心心貴相契。出世不忘悲願海。叢林是處沾恩
波。藹藹聲光至今在。誤讀楞嚴思老安。唐言梵語何
相干。非惟無佛亦無己。炎炎六月氷霜寒。道人氣岸
天然別。驪頷明珠手親抉。祖翁一箇破沙盆。倒用橫
拈自超越。
<other>次韻送振侍者參方</other>
只是無師。不是無禪。斬釘截鐵。謬解悞傳。若謂超今
邁古。開口蚤成墮負。更言別有生涯。對面拋沙撒土。
直饒納大千於一塵。打三更於日午。正好拶教面紅。
知有少室真宗。翠巖不得善侍者。那明真際分頑空。
參遍江南與江北。須知不假它家力。一念回光見得
親。達磨九年空面壁。
<other>次韻贈晟維那</other>
祖令高提。欺胡謾漢。越聖超凡。轟雷掣電。興化打克
賓。風穴見南院。機用隔天淵。誰云可同傳。直饒靈源
湛寂絕滲漓。吾宗那可稱傳持。指螘垤為太華。認蹄
涔為歸墟。對𦦨爐而受凍。坐飯籮而忍飢。男兒奮志
從師決擇。此道毋自欺。閻浮身世膠膠擾擾。轉眼成
衰遲。
<other>送天童東岡昕書記住天王</other>
老南見慈明。良遂參麻谷。拈起鐵蒺䔧。擊碎無瑕玉。
教苑初遊兮眼中已刮金鎞。禪林晚歸兮腦後更抽
金鏃。寂寥非內兮素範還還。寬廓非外兮真規復復。
挹雙沼之淵澄。大雙溪之正續。普施法雨勿遲遲。無
限焦枯待霑沃。
<other>宗元號</other>
[懨-猒+火]宗廓元。呵佛罵祖。尋流得源。上馬見路。了無朕跡。
正好推窮。千差萬別。八達七通。不躡前蹤。寧彰後位。
烈𦦨銷冰。迅雷破柱。
<other>天台竺曇瑞首座。扁所居室。名四華世界。徵
伽陀以證</other>
無邊剎土本清淨。淨土何獨稱西方。羣生妄覺淪有
海。情波識浪何茫茫。娑婆釋尊運慈溥。隨機演法多
門戶。十六禪觀乘願輪。面奉彌陀子歸父。八德池開
四色花。其地布以黃金沙。大如車輪絕傾側。微妙香
潔分光華。天台道人竺曇瑞。四華榜室超言義。優盋
曇與拘物頭。波斯迦及芬陀利。經行坐臥於其中。浮
生萬念春氷融。淨名不忘修淨土。明知佛國從來空。
我宗孤危何取舍。問著痛棒和聲打。滄溟月白吼泥
牛。大野風生嘶木馬。於一毫端洞十虗。劃波限域徒
區區。拈却風前案山子。不妨潘閬倒騎驢。
<other>示莊侍者</other>
不慕諸聖。不重己靈。機如掣電。眼似流星。敲唱雙行
有準。師資會遇非輕。野鴨飛過時。謾它百丈。侍郎有
省處。不打三平。聲前破的。腦后抽釘。拋鐵網於泰華。
捉麒麟於滄溟。幾多癡狂外邊走。兩耳卓朔頭鬅鬙。
<other>贈日本俊藏主</other>
單傳直指。絕學無為。頓空華藏海。抹過毗盧師。無量
法門。都來在汝。百千億劫。不出今時。逆施倒用見教
徹。德山臨濟還堪追。
<other>示淨藏主</other>
活袞袞明落落。儗心早已成纏縛。一毫端上識根源。
<pb n="534"/>
八萬法門頓昭廓。是不是非不非。徒將情解窮玄微。
黃龍拈出斷貫索。兩川義虎方知歸。最初機末后著。
瘥病不假驢駝藥。藏裡摩尼自古今。天邊日月何輝
赫。
<other>示度藏主</other>
參至無參。學至無學。是聖是凡。全歸掌握。七十二汀
鄞水。遠入東溟。萬八千丈台山。高齊南嶽。喜有路而
可行。笑無繩而自縛。毗盧藏海盡掀翻。回頭好截蒼
龍角。
<other>次韻贈初侍者</other>
出格言到家句。古往今來幾人舉。如來禪祖師意。大
抵難傳㽄嗄器。釋尊詳說對阿難。正倒只輪金色臂。
不在推窮尋逐時。擡眸早已三千里。溈山只牧水牯
牛。不用手中三尺箠。男兒參叩勿遲遲。昨夜金風生
玉宇。
<other>次韻贈守侍者</other>
潦倒雲門云念七。接響承虗至今日。拈得七兮失却
一。運斤須還受斤質。迦葉明明不覆藏。始信如來語
非密。陳年一等葛藤窠。對眾何勞重拈出。厇愬金毛
師子兒。頂門正好施一錐。祖域高深不易到。欲成大
智先成愚。臨濟會下赤梢鯉。誰道千非博一是。末后
非逢老夾山。翻身爭入洪濤裡。
<other>贈中竺傑侍者</other>
覺海澄圓。性天朗耀。照而常寂。寂而常照。倒握烏藤
驀面揮。誰知特地開懷抱。君不見。世尊拈起一枝花。
金色頭陀獨微笑。惟敲瓦鼓唱巴歌。看佗合出陽春
調。有放復有收。自起還自倒。
<other>次韻默菴歌。贈唯維那</other>
我宗從來無語句。金舂玉應何差互。巖間宴坐老空
生。雨花天帝尋無路。南海波斯吹鐵笛。泥牛側耳知
端的。紛紛覓妙參玄人。幾箇能禁惡拳踢。裙衫抖擻
尤難知。無端太阿成倒持。𦦨發氷河自閃鑠。糝花枯
木徒芳菲。莫教守住英靈窟。直須東涌復西沒。伽陀
書罷倚危闌。天風磨出蒼崖骨。
<other>于石號。介侍者求</other>
上人志道堅于石。石堅貴韞無瑕璧。良工剖琢石非
堅。志堅道可窮玄極。落落當從自己求。碌碌休向它
山覓。生公說法曾點頭。五百力士空施力。
<other>次韻贈閏侍者</other>
東土隔西天。何妨密相付。覓妙與尋玄。邯鄲學唐步。
頭頭總見前。法法成差互。達磨老臊胡。元來不是祖。
神光乞安心。來機曾不副。從頭點檢看。五五二十五。
當爐能不避火熱。誰謂同途不同轍。看它赤手坐重
關。把斷何曾通水泄。一機瞥轉威音前。拈起死蛇活
潑潑。百萬人中輥出來。自然用處天然別。因憶金巒
善侍者。翠巖親遭痛摧折。當時不得老慈明。滿懷冤
屈憑誰雪。
<other>贈日本登侍者</other>
香林遠侍者。久入韶陽室。韶陽道不涉言詮。紙襖無
端浪傳出。悞它學語禪流。轉增煙霞痼疾。吐得氣轉
得身。去却七三存一。百尺竿頭進步時。搏桑日上[狦-(狂-王)+王]
瑚枝。
<other>答龍華穆菴法姪康長老韻</other>
四海禪流自旁午。少室宗乘待人舉。南堂嫡子鳳臺
孫。地褊善於長袖舞。迅機一喝如雷奔。要使正眼開
頂門。焦枯溥沃會有日。黃河九曲來崑崙。
<other>次蘿月瑩公墨蹟</other>
後以智拔先定動。自然空盡塵勞夢。棒喝交馳建法
門。直教喪膽還驚魂。妙喜舌底風雷卷。點鐵成金丹
九轉。蘿月道人何所參。馬頭北也牛頭南。我之所說
譬時雨。塞却耳根須聽取。古今𦦨續與芳聯。佛祖曾
無一法傳。
<other>次韻送我藏主再參中竺季潭和尚</other>
<pb n="535"/>
未明三八九。難蹈古皇道。白璧鑿石終自逢。青天掘
地從渠討。是藥採將來。拈起一莖草。機先領旨。何疑
可疑。量外明宗。弗好也好。五千餘卷葛藤窠。十聖三
賢俱絆倒。要作德山臨濟下兒孫。更須參叩千歲巖
前老。
<other>用韻寄道純西堂</other>
濟北宗風。江西法道。電激雷奔不覆藏。龍睛鶻眼難
探討。鞭起石麒麟。毒蛇驚出草。咬破鐵酸饀。萬象齊
稱好。泥金剛直得汗流。雪師子爭教推倒。靈機洞徹
威音前。天香桂子秋光老。
<other>如山號恩監寺求</other>
道人號如山。山即如如體。上屹萬象前。下根九淵底。
巨靈力大無所施。愚公歲久那能移。號風老樹化鮫
鰐。霾雲怪石蹲熊羆。恩大或云山可比。道大未許形
言語。三脚驢子弄蹄行。狼藉氷霜滿寰宇。
<other>法華圖為鹿苑天鼓聞法師題</other>
現瑞舒光靈鷲峯。宣揚妙法啟羣蒙。三周七喻何親
切。百界千如本互融。更雨天花香藹藹。彌羅帝網影
重重。還它鹿苑扶宗手。凡聖咸歸海印中。
<other>寓幻室</other>
真不留兮妄本虗。室名寓幻竟何如。乾城影裡飛金
鳳。石火光中見梵廬。以有相空為戶牖。從無住法立
屏除。休聞吾語生疑訝。三界均同一夢居。
<other>遊景星</other>
巨靈何年施斧鑿。巖崖𡾼峻千青旻。銀河橫界可隣
壁。翠巘周羅猶從賓。五更先見海底日。三月未覺人
間春。潛光毓勝古淵藪。璣公貫公僧鳳麟。
<other>答方巖大林和尚（二）</other>
慢幢疑網已氷銷。佛國魔宮幾許遙。玉筯好撑師子
口。麻絛偏繫呂公腰。尺圓寶鏡容千里。六結花巾止
一條。用捨總行安樂法。側微誰謂異層霄。
覺性圓明事若何。凡兮非少聖非多。一金豈礙持投
井。三獸奚勞喻渡河。寶劒空中還自擲。鈆刀石上任
渠磨。永嘉早已欠緘默。今古猶傳證道歌。
<other>答南堂和尚見寄韻（二）</other>
萬古穹祟少室峯。是誰能復九年風。不空佛病并祖
病。那得宗通與說通。文豹惟知藏霧雨。彩鸞終不受
樊籠。好將袖裡吹毛劒。截斷千差到大同。
鈯斧拋來湖上峰。閒居力振古宗風。非惟睡虎全威
在。別有靈犀一點通。夜坐沈檀浮寶鼎。卯齋菱藕滿
筠籠。祥麟掣斷黃金鎖。天外出頭誰與同。
<other>答會翁和尚</other>
久客同登巾子峰。滿軒江月桂華風。年光易逐星霜
換。祖意難將語默通。縛虎直須探虎穴。養鷄何必閉
雞籠。萬機休罷頭如雪。琴到無絃調自同。
巖頭雪嶠宿鼇峯。抖擻肝膓不露風。抹過三玄并五
位。掃空密證與潛通。驊騮豈待金鞭影。鸑鷟寧堪鐵
網籠。太祖西丘多胤胄。家風不約自然同。
<other>次夢堂和尚韻。贈國清敞侍者再參</other>
侍者參得禪了也。洞徹威音大劫前。鐵馬奔程揮折
箠。冰河連底打焦甎。明知心外元無佛。剛道壺中別
有天。百丈當年再參話。虗空為口舉難全。
<other>次石屋和尚雜言韻（五）</other>
浮生多是強名模。放下情緣道可圖。雲影谿光清入
座。蕨牙菰米旋供厨。穠花勿謂春難老。童齓當知𩯭
易枯。萬物古今紛變化。難逃天地一洪爐。
老我年來事事休。為它猶自動閒憂。林泉勝絕好遊
翫。烏兔奔忙難駐留。作佛何須生竺國。成仙多是慕
蓬丘。有為須極無為地。幾箇工夫得到頭。
空階行蟻上生臺。紅日三竿門始開。抖擻裙衫無法
說。提𢹂瓶錫有僧來。雨餘觀瀑非常好。月下聞猿分
外哀。[鴳-女+隹]脛自長鳧脛短。是誰續也是誰裁。
慕道專誠要決疑。當如勝負局中棊。圓成般若空情
<pb n="536"/>
識。根本無明立見知。自合探珠投赤水。幾多拾礫向
春池。秋雲滿目頻搔首。覺苑荒涼正此時。
萬化趨功不少停。慵將大藥制頺齡。纔逢露冷江楓
赤。又見春回野燒青。供佛自持生鐵盋。汲泉誰用古
銅瓶。天風一陣松濤惡。高枕南窻午睡醒。
<other>贈俊上人</other>
生佛已前奇特事。須知用不出今時。蒲帆遠別吳城
畔。鐵錫東遊越海涯。進步孤來三事衲。回頭惜取兩
莖眉。紅爐新出黃金彈。驚落天邊白鳳兒。
<other>答宗聖首座</other>
弟兄南北總成翁。何日開懷話此宗。本有靈源常湛
湛。顯玄法喻自重重。見須見月休觀指。聞貴聞心謾
擊鐘。若約衲僧門下令。烏藤三十未輕容。
<other>答天童元明和尚</other>
力闡宗猷九隴前。當陽無黨亦無偏。輝騰自己光明
藏。燭破佗家默照禪。聖解競推憐末學。靈機獨脫慕
先賢。煙霞老我千峰頂。喜見雙溪有正傳。
<other>寄則中度首座</other>
宗綱委地起無因。敲唱深期過量人。果卓掇時機自
別。茶瓢跳處話重新。群生在在投迷網。諸聖塵塵乘
願輪。拈起毫端風雨快。優曇花綻不干春。
<other>贈莊上人</other>
趙州十八見南泉。心印無傳是正傳。木馬驚嘶新脫
鞅。鐵牛酣臥久忘鞭。雙眸掣電覰不破。滿口含霜道
得全。萬古碧潭空界月。何妨𣤩碎水中天。
<other>答玄一隱君韻（二）</other>
彤霞暖影煦人酣。水遶平坡竹遶庵。道極玄微元不
二。教隨名相自分三。雪花浮椀雨前茗。金顆堆盤霜
后柑。童子無端事遊歷。滿身煙水百城南。
如棊世事屢更新。脫屣功名貴葆真。蓬島跨來千歲
[鴳-女+隹]。桃源別是一家春。玄琴黃卷為佳侶。老石長松作
近隣。珍重盤溪玄一子。竿頭百尺解翻身。
<other>答夢堂和尚見寄韻（時重修僧傳）</other>
簡修僧史甘露滅。刪集傳燈楊大年。重喜酉菴攎妙
解。廣揚列祖顯真傳。陰凉大地閻浮樹。饒益群生忍
辱僊。四海叢林遍蓁莽。高堂何忍事安眠。
<other>悼南堂法兄和尚</other>
說法洞庭湖外寺。重來智積讖嘉期。雲趨水赴三千
里。玉應金舂十二時。沙竭龍歸無底盋。毗嵐風撼不
萌枝。東西失此人天眼。情與無情總皺眉。
癸卯八月廿五日。南堂靠倒涅槃臺。浮幢王剎毫端
現。優盋羅花火裡開。妙解玄言都掃蕩。真規素範頓
追回。嘉禾鄞水七百里。側耳時聞震法雷。
<other>次中竺用章和尚韻。贈咨侍者</other>
我宗無語亦無法。寧許胡抄與亂抄。回首群魔皆近
侍。擡眸千聖匪同交。噇空鐵盋休安柄。載月金船好
把梢。吹起布毛方悟去。分明屎塊向人拋。
<other>次韻贈日本敬藏主</other>
參玄東走復西奔。求劒刻舟徒記痕。眼正龍蛇元易
辯。氣高佛祖可平吞。掃空藏教五千軸。抹過塵勞八
萬門。獨上城樓望鄉國。海天寒日湧金盆。
<other>謝事雙檜。答天元師姪韻</other>
閒居四壁甘吾分。鳴鼓無由逼晚參。一任角聲來枕
上。慵將草色問城南。鐵牛電眼難留屑。石女雲鬟易
受簪。因憶慈明見神鼎。江河為舌向誰談。
<other>題大禪安西堂。繼休居歸源二老人。及南堂
之後。重拈雪竇所拈古德公案一百則</other>
百章古德閒公案。五色摩尼耀大千。多訝雲林藏玉
櫝。賸觀雪竇擊金鞭。鳳臺光吐星中月。崑阜香浮火
裡蓮。珍重南堂施敏手。今逢法喜繼前賢。
<other>寄夢堂和尚（時在大慈）</other>
閒居湖寺談禪病。還如積翠在江西。霜藤靠壁蛻龍
骨。磨衲擁肩行螘蹊。句裡藏鋒全殺活。機先失照隔
<pb n="537"/>
雲泥。空王浩劫至今日。大化無私物物齊。
<other>用韻贈靈隱密藏主</other>
未舉烏藤知落處。不虗依我古巖西。罕逢赤手抉驪
頷。多向枯樁尋兔蹊。水可結冰冰即水。泥能成像像
非泥。毗盧藏海空諸有。一念不生凡聖齊。
<other>用韻示左右（二）</other>
大家相聚喫莖虀。莫話趙州東院西。黃檗樹頭無蜜
果。懸崖險處有平蹊。袒肩未荷千斤檐。著脚先防三
尺泥。廓徹摩醯頂門眼。劣形殊相本來齊。
此心無悟亦無迷。多是東行却向西。如信大虗堪覓
縫。從教古路自分蹊。疾雷破嶽似摧朽。利劒刜鐘如
切泥。老我煙霞成底用。天時人事固難齊。
<other>答天王東岡昕長老</other>
雲壓千峰路欲迷。雪欹老栢斷橋西。榮枯自信無纖
念。明昧誰云有二蹊。守默癡禪油入麵。尋文狂慧絮
沾泥。暮翁善唱無生曲。喜見諸孫和得齊。
<other>贈日本謙藏主</other>
祖域高深到未曾。多誇密授與親承。人心本自無今
古。法運其如有廢興。罷向千門持鐵盋。空圍萬象舉
霜藤。何期斫額搏桑曉。枯木花開六月氷。
<other>示暐藏主省師</other>
人人本有光明藏。無受無傳古到今。易領解時休領
解。難推尋處好推尋。曹溪祖派稱南嶽。積翠孫枝讓
寂音。得度有師歸禮覲。尚期看我老雲林。
<other>送大基丕長老住補陀</other>
浮幢王剎香海界。古佛圓通門大開。翠嶽峨峨參碧
漢。鯨濤湱湱震晴雷。溈山踢倒淨瓶去。黃檗取將禪
版來。一句迥超千聖外。叢林氣象追回。
<other>送定上人參方</other>
探玄須具眼。列祖備機深。但莫隨佗語。終能見自心。
磨甎難作鏡。點鐵易成金。太古無絃曲。相期發至音。
<other>次韻留道中藏主</other>
至道關懷重。浮生繫念輕。行藏無別法。語默總真情。
翳盡空元淨。塵銷鏡自明。風光清溢目。何處問歸程。
<other>送來上人參方</other>
子來需贈語。展紙復沈吟。蹇淺時流議。寬洪古聖心。
無瑕稱美玉。出鑛是精金。道匪從人得。專誠且訪尋。
<other>次韻悼藻藏主</other>
有志探玄士。牧牛師嬾安。聖凡情若盡。生死海能乾。
鸑鷟徒呈瑞。芭蕉不耐寒。百年真一夢。萬事付三歎。
<other>至正己亥。謝事竹山。歸圓明庵。因閱真淨和
尚語。有一身終有限。萬事畢無時之句。析其
十字為首。成雜言十章。示諸左右</other>
一庵鄰木井。老我合投閒。砌石成蓮沼。開軒面藥闌。
亂峰青崒屼。幽㵎瀉潺湲。別有生涯在。無絃琴好彈。
身居千嶂裡。幾見歲華更。壁靠過頭杖。爐埋折脚鐺。
禦寒麆布褐。誑腹老藜羮。路轉溪回處。是誰來共行。
終日倚巖隈。閒雲去復來。未明心即佛。謾說鏡非臺。
濁水珠還現。淤泥蓮可栽。吾宗多異見。有口亦慵開。
有身還有累。無[女*(巢-果+(离-禸))]是無求。隨事能通達。何人不自由。
花生因翳眼。岸住為停舟。法道常超勝。祗園自晚秋。
限時登聖果。特地執愚情。彈指三祇劫。擡眸十萬程。
石牛畊曠野。芻犬吠空城。真正舉揚處。堂前草盛生。
萬法何曾有。一心元自無。虗空終不壞。滄海幾番枯。
妙辯毗城老。單傳碧眼胡。怪來木獬廌。吞却石菸菟。
事理已圓融。何妨話此宗。採來都是藥。捧上不成龍。
楊廣山前草。金剛嶺上松。大哉穹壤內。千古慕靈蹤。
畢竟難傳授。胡為喚作禪。呈機非句裡。領旨豈言前。
喝下分賓主。棒頭明正偏。祖翁田地在。水牯好加鞭。
無事可思惟。隨緣度歲時。案頭間寶鴨。壁角挂軍持。
雨歇谿聲壯。月高松影遲。真空并妙有。一一洞靈知。
時光有今古。佛性無悟迷。表法名何別。還源理自齊。
直教分水乳。未免隔雲泥。一舉四十九。趙州東院西。
<pb n="538"/>
<other>次所庵首座韻（二）</other>
隨處成嘉遁。神珠耿夜光。茅廬殊迫窄。法界總含藏。
上國蒲輪召。深爐芋火香。癲癇循迷妄。那可秘靈方。
覺皇如按指。海印自生光。火不鏡中出。珠非衣裡藏。
甆甌浮雪乳。石室藹天香。妙達真空理。規圓矩自方。
<other>閱古軒</other>
歷探先聖意。毫髮本無差。未盡眼中翳。那除空裡花。
凉風生几席。白月照窻紗。掩卷成枯坐。真觀豈有涯。
<other>答天童平石和尚見寄韻（五）</other>
不肯高居兜率天。逢人要覓一文錢。更言彌勒真彌
勒。摋土拋沙百眾前。
泐水禪如藥汞銀。黃龍聞著即生嗔。當時不是慈明
老。鐵網難收一角麟。
三尺竹篦長在握。肯將佛法當人情。巍然照雪軒中
坐。衲子教它眼自明。
旃檀樓閣翠嵐中。水鏡襟懷[鴳-女+隹]髮翁。石鼎香銷定初
起。金烏拍翅海門東。
頭頭物物總天真。誰謂今人媿古人。慶喜何曾徇根
識。瞿曇徒自綰花巾。
<other>贈的維那</other>
化米歸來仍化炭。堂司一職輒相煩。要明的的西來
意。只在尋常日用間。
<other>贈西上人</other>
子到問吾西祖意。老來有口只宜閒。趙州曾指庭前
栢。千古叢林作話端。
<other>贈靜知客</other>
動靜寒溫合自知。江淮閩浙浪奔馳。大陽寺裡顯知
客。乳竇峰頭百世師。
<other>懷古十首寄大宗西堂</other>
鶉衣百結不掩骭。糞火堆中有芋魁。寒涕垂頤曾不
管。紫泥書自九天來。
語非難也識真難。臨濟腰包上徑山。汝自問它何欠
少。一堂雲侶半抽單。
頭上青三五斗。趙州誰謂太疎慵。等閑剔起眉毛
看。老虎斑斑是大蟲。
飢餐渴飲不多爭。不向如來行處行。怪底當年顛普
化。飯床踢倒大麁生。
白雲昔日見楊岐。問及茶陵受業師。不是當家真種
草。如何一笑會懷疑。
慈明參罷老汾陽。短髮肩挑骨董箱。神鼎老昏相見
語。叢林多是錯商量。
芭蕉庵中泉大道。禪子來參無異談。直示汾州奇特
事。解懷抖擻破裙衫。
古德示人閒露布。看時容易會時難。不因兩轉合頭
語。船子那能得夾山。
談辯對人無抵捂。自家無事動干戈。從前一等偷心
死。選佛場中得甲科。
三督黃牙竅到天。衲僧蹉過萬千千。字經三寫烏焉
馬。疊妙重玄競說禪。
<other>次了菴和尚雜言韻（八）</other>
吾祖深慈豈易量。要成大樹作陰涼。看它五葉花開
後。萬紫千紅敢鬪芳。
胡僧得得飛金錫。曾為汾陽罷夜參。未許南堂樂閒
寂。要弘法道播東南。
一塵不立萬緣空。夜半陽烏海底紅。出窟金毛不求
伴。度河香象更誰同。
有生有死心源混。無聖無凡性地平。客至休嫌太疎
嬾。白雲流水自將迎。
赤手須探火裡氷。自家活計勿它營。德山白棒橫揮
處。即是昏衢智慧燈。
觸目遇緣無剩法。何須要透未生前。三冬喜有生柴
火。且自垂簾護煖煙。
揑沙終是不成團。斷臂安心話已圓。真正舉揚宗教
<pb n="539"/>
事。草深何止法堂前。
眼見耳聞無別旨。手握烏藤行復倚。菩薩聲聞曾未
知。各證圓通二十五。
<other>信庵</other>
只箇無疑便入門。其中別是一乾坤。拳頭對客何勞
竪。日日茅檐挂白雲。
<other>台州天寧音。都管塑觀音。知客寮起樓淨僧
髮施草鞵</other>
觀音示現比丘身。樓閣門開接要津。剃了頭光飽喫
飯。草鞵重著見何人。
<other>寄紫巖絕學和尚</other>
莫厭荒凉古道場。吾宗只貴話頭行。趙州曾住觀音
院。麥醋沙鹽土塌床。
<other>示禪客</other>
問來汝須啞却口。答去我須禿却舌。堂前露柱笑掀
眉。達磨西來無妙訣。
<other>析雪竇迷悟相反偈</other>
霏霏梅雨灑危層。一句分明絕愛憎。末法師僧少方
便。多將知解當宗乘。
五月山房冷似氷。不教容易啟柴扄。口邊白醭生來
久。且喜渾無問法僧。
莫謂乾坤乖大信。古今毫髮不曾差。趙州猶自婆心
切。凡見僧來喚喫茶。
未明心地是炎蒸。縱已明來也只寧。栽了冬瓜種茄
子。一條百衲補難成。
<other>答靈隱竹泉和尚</other>
摩醯正眼耀乾坤。物日禪翁六世孫。倒握竹篦全殺
活。當陽擊碎鐵崑崙。
<other>建三塔</other>
潭北湘南草正青。敲甎打瓦見功成。一非三也三非
一。那箇髑髏無眼睛。
<other>華頂光菩薩製紙龕於爐上。禦寒坐禪</other>
溪藤裁製禦寒威。六面虗明定起時。棗栢當年惟造
論。火爐頭話幾曾知。
<other>山居</other>
深深爐內煨黃獨。爛爛鍋中煑蕨薇。曠劫不殊今日
事。今年不似去年飢。
綠蘿溪畔啟荊扉。自浣襤衫布衲衣。乾鵲鳴來又鳴
去。多年江海故人歸。
尋玄覓妙正紛然。誰解回光究本源。大地眾生銷妄
見。百千諸佛本無言。
法社凋衰心欲寒。諸緣空寂更何言。山窻睡起日卓
午。一樹桫欏花正繁。
平面似床松下石。偃枝成蓋石邊松。無心道者眉如
雪。煑得茶香分外濃。
雲銷陰崖寒意早。枯枝收拾兩三堆。不教菜葉隨流
去。恐悞高人訪道來。
定起蘿龕偶獨行。不知人世歲華更。閒拋藤子清池
裡。無限魚兒水面爭。
三箇柴頭煨正煖。三竿寒日尚高眠。明知有口可挂
壁。萬象森羅替說禪。
總是娘生一箇身。任它富貴任它貧。石床坐落三更
月。風揭松濤滿耳根。
山高纔寒便積雪。三冬少有無雪時。庭前齊腰憶二
祖。床上縮項思楊岐。
<other>題祖會圖</other>
聖賢瑞世示冥權。妙筆如何[書-曰+(且-二+人)]得全。賴有陳年斷貫
索。將它鼻孔一時穿。
<other>獨庵</other>
單單結構箇茅廬。玉殿珠樓總不如。非特與人難共
住。更無人可作鄰居。
<other>勉中姪侍者參方</other>
千聖頂𩕳一著子。決擇莫辭途路長。雪嶠三回到投
<pb n="540"/>
子。慈明易服見汾陽。
<other>贈僧書楞嚴法華圓覺華嚴四經</other>
直取華巾成六結。曲垂根器演三乘。其如深入光明
藏。破一微塵出大經。
<other>贈峴維那為法花會化緣捺海塘</other>
興化棒頭知落處。東西南北任縱橫。靈山一會儼然
在。滄海桑田幾變更。
<other>悼愚仲和尚</other>
諸方宿德死殆盡。死到慧因愚仲翁。法道衰寒端可
卜。典刑誰復繼高風。
頓悟心宗空萬法。尤專密行化人天。輪珠手裡一百
八。綻作火中金色蓮。
<other>無疑</other>
何須東卜與西卜。自信從來不覆藏。見得一番親切
了。著衣喫飯只如常。
<other>悼壽昌別源法兄（四）</other>
平生慣用黑荳法。松源五世的骨孫。信脚蹈翻生死
海。當陽指出鐵崑崘。
有口不吞三世佛。十方剎土任遨遊。死來隨例成顛
倒。舍利勞人滿掬收。
心存聖解道還殊。藥有神功病莫除。劫火從教燒海
底。涅槃生死本如如。
川陸動踰千里遠。弟兄十載不承顏。遺音昨到紫籜
寺。骨石已葬丹霞山。
<other>國清索天封竹作水筧</other>
雙㵎當陽輕借問。天封直下便相酬。同將百尺竿頭
意。萬仞懸崖接上流。
<other>答清凉實庵法兄六首（時在太白前板）</other>
黃金世界清凉國。演說無邊舌廣長。太白峯前分半
座。端如靈樹待韶陽。
籜頂幽居百念。窻前明月幾番來。昨朝僧向臺山
去。接得羅浮一信回。
吾知捉象與捉兔。一等須教用力全。日用現行明歷
歷。從來無得亦無傳。
根器未湛禁惡辣。明窻之下且安排。一聲看狗狼忙
走。門外紫湖空立牌。
大小雲門奇特事。曾無一法可當情。問渠諸佛出身
處。便道東山水上行。
不羨超宗并逸格。何勞廣學與多知。空來佛國三千
界。使得人間十二時。
<other>悼紫巖絕學和尚</other>
晚年歸老千峯頂。警發來蒙念未休。聞道秋來遷化
了。何人重舉過窓牛。
<other>染藏主天童持淨</other>
苕帚放來拈鐵剗。淨邊功業穢邊修。廁籌撥出光明
藏。笑倒天童老隰州。
有甚卓卓與的的。老禪不覺舌頭長。掃空教典五千
卷。糞壤堆頭自舉揚。
<other>示朗侍者</other>
野鴨分明飛過去。馬師驀鼻拽教回。徒將鐵杵敲氷
骨。花在不萌枝上開。
<other>行者福嚴歸葬父母</other>
父母非親孰最親。報恩須是負恩人。活埋黃土深三
尺。碓觜花開劫外春。
<other>悼前清凉松隱和尚（二）</other>
八十五年能事畢。跏趺合掌示真歸。闍維重使人驚
訝。繚亂天華雪片飛。
直下西丘四世孫。倒騎鐵馬上崑崙。清凉山裡萬菩
薩。無相光中添一尊。
<other>輗侍者歸省松岡和尚</other>
剎海三千彰妙用。塵勞八萬洞靈知。鳥窠吹起布毛
處。普化打翻筋斗時。
<other>送希聖彥長老住溫州仙巖</other>
<pb n="541"/>
此去仙姑巖畔寺。烏藤橫按接禪流。安公破讀楞嚴
句。直得須彌笑點頭。
<other>宗綱</other>
少室峰前拋鐵網。振振盡是玉麒麟。一從五派分來
后。赤手提持有幾人。
<other>次松巖恕中和尚山居雜言（四）</other>
菩薩圓修與佛鄰。退身三界拯孤貧。茫茫角力趨程
者。頂⿱卓燒鐘一萬斤。
雲頭按下守空知。坐對飯籮甘受飢。桂櫂蘭舟誇好
手。未聞奪得錦標歸。
一句了然超百億。更疑何事待丁寧。怪來昔日矮師
叔。蒲伏洞山床下聽。
江海歸來齒髮疎。一庵移入深雲住。獼猴成隊摘酸
梨。見人走上懸崖樹。
<other>拜和天目老祖四題真蹟韻</other>
<other>香山湯禪師濯足亭</other>
上牢添器費工程。巧處偏於拙處呈。濯足溪流顯靈
異。當時那辯濁中清。
<other>石橋五百羅漢</other>
五百聲聞受記來。神通手面走風雷。石橋蹈斷不蹈
斷。且向深雲靜打隈。
<other>瑞巖惺惺石</other>
恠石破陀讓蘚苔。老禪危坐不傾摧。長年報道惺惺
著。那箇出它機境來。
<other>龍湫詎那尊者</other>
詎那抱膝古崖阿。萬斛觀傾設利羅。我欲為渠施痛
掌。奈渠不肯轉頭何。
<other>題列祖傳法正宗標目</other>
金舂玉應楔出楔。燄續芳聯心印心。真淨界中無位
次。閻浮世上有知音。
<other>答傳首座（二）</other>
汾陽有語莫妄想。長慶連云也太差。踢倒飯床顛普
化。築來脚指老玄沙。
竭世樞機固可𠷣。窮諸玄辯亦徒為。碓坊盧老不識
字。六代傳衣還是伊。
<other>招國清東席木庵和尚</other>
皮膚脫盡唯真實。一片虗懷水鏡開。正好清狂伴寒
拾。隰州古佛望歸來。
<other>聞䳌有感。寄國清東席了空和尚</other>
倒指從頭數故人。音書處處隔風塵。杜䳌啼上三更
月。一箇空山老病身。
<other>招前明慶瑩中法弟</other>
音容動別半千里。黃落已驚三十秋。細大法門無可
說。欽山有語啟巖頭。
<other>析舊作成四章。示淡維那</other>
化米歸來仍化炭。殺人劒也活人刀。誰知恩大難酬
處。海未為深山未高。
堂司一職輒相煩。徹骨氷寒者一番。束破桶盆雙眼
碧。黑花猫子面門斑。
要明的的西來意。塞却咽喉須出氣。無言童子念摩
訶。釋迦不受然燈記。
只在尋常日用間。須知覿面隔千山。句中有眼終難
會。琴上無絃正好彈。
<other>送僧持盋</other>
覺皇三界獨稱尊。法化宣流在子孫。喜覩雲堂容海
眾。高擎鐵盋向檀門。
<other>聵翁</other>
娘生兩耳聾來好。老去無聞萬念如。每見傍人開笑
口。仰天閒撚白髭鬚。
<other>謝事太白。偶閱東石和尚語。其間有賀能仁
仲南東堂退居偈。析成四章。示諸左右</other>
占得溪房最上層。省來赤脚蹈氷稜。縱饒著我千金
價。不賣平生百不能。
<pb n="542"/>
山中拋却一堂僧。總可它年繼祖燈。萬象森羅熾然
說。何須勞我舉烏藤。
小園移在闌干下。屋角天風鳴鐵馬。今無良遂來咨
參。麻谷鋤頭對誰把。
自摘青藜雜飯蒸。飽餐毛孔有餘馨。笑它昔日毗耶
老。演出如來最上乘。
<other>贈日者</other>
壽夭榮枯底用推。定於哇地一聲時。先生妙縱談天
舌。本命元辰合自知。
<other>製衣沈氏求</other>
引線行針無別法。量長較短在臨時。工夫純熟自省
力。手段精奇人共知。
<other>修鞋鮑氏求</other>
破柴床下埋塵久。妙手重修在此時。初祖親攜返西
竺。大陽轉付續宗枝。
<other>季曇</other>
二千年后法末世。優盋羅華遍界春。飲光獨得正法
眼。謾盡靈山百萬人。
<other>閒居雜言同韻六首</other>
瘦藤孤倚碧池頭。照影空驚兩𩯭秋。祖道流通滿寰
海。負舂盧老出新州。
有口何勞舉話頭。萬松聲撼四時秋。夜明廉外排班
立。恠底當年老隰州。
敲出麒麟拄杖頭。機如激電氣橫秋。唆佗臨濟參黃
檗。徹底婆心是睦州。
翻身只在一毫頭。凜若神山碧海秋。打失眼睛孚上
座。角聲吹徹古楊州。
牧牛善解掣繩頭。祖父田園會有秋。不見溈山傳寂
子。宗乘大闡在袁州。
一室空山白盡頭。祇園無處不凋秋。束腰豈易追藥
嶠。行脚尤難學趙州。
<other>悼玄一隱君</other>
埋玉平原草樹荒。隱君玄一未甞亡。清凉傳與補陀
傳。千古名山有耿光。
圖書四壁貫晴虹。方外猶明少室宗。那料藏舟移夜
壑。丹霞無處訪龐翁。
<other>圓中</other>
轉轆轆地。如盤走珠。向外尋覓。天地懸殊。
<other>一言</other>
只箇歸源旨。分明不二談。機先見真諦。何用口喃喃。
<other>生上人禮補陀</other>
大士巖間出見。勞生日用相逢。楊柳枝枝甘露。旃檀
葉葉香風。
<other>凝碧亭</other>
群峯鎖煙靄。方池漾漣[漪-大+(立-一)]。遙空結靜色。一片清琉璃。
<other>溪謳十首贈無著山主</other>
小小一溪水。雄雄四面山。道人栖止處。茅屋兩三間。
壁角破沙鍋。洗來猶可用。撥雪挑薺牙。夜深營茗供。
溪居樂性情。誰云大孤絕。脫脚濯清流。開窗待明月。
四畔多山家。朴古忘彼我。共樂鐘磬聲。隨時送山果。
洗衣一片石。闊可四五尺。崖根著脚牢。溪湍任舂激。
鹽從山市賒。麥寄隣家磨。斫得生柴歸。日頭檐外過。
茗盌對爐香。同參引話長。西風上衡岳。夜雨宿瀟湘。
溪雲弄晚晴。飛起碧蜻蜓。西園看梨棗。何處唱歌聲。
寒日已卓午。柴扉猶未開。飢烏如有約。成隊下生臺。
夜來寒氣濃。天明雪沒屋。化粮人未歸。充飢有黃獨。
<other>小佛事</other>
<other>為曉上座火</other>
提起火。汝是超生越死曉事底人。隔墻見角。便知是
牛。隔山見煙。便知是火。擲下火。
<other>仁藏主火</other>
生也不道。死也不道。一大藏教。詮註不及。仁則榮。不
仁則辱。般若如大火聚。近之則燎却面門。
<pb n="543"/>
<other>勤都管火</other>
上士聞道。勤而行之。生死到來。總用不著。動絃別曲。
葉落知秋。摺折聖箭子。撥火覓浮漚。
<other>寂都管火</other>
逼慈明晚參。對白雲發笑。照而常寂。寂而常照。擲下
火。火蛇鑽汝髑髏。退後退後。
<other>能都寺火</other>
能所俱亡。生死路絕。楊岐金剛圈栗棘蓬。拈向一邊。
金將石試。玉將火試。
<other>仁都寺火</other>
楊岐輔慈明。石窻輔宏智。仁者必有勇。勇者不必有
仁。顧眾云。夜來何處火。燒出古人墳。
<other>昌都寺火</other>
透得金剛圈。吞得栗棘蓬。大昌吾道。死款活供。擲下
火。南山燒炭北山紅。
<other>規都管火</other>
打破生死關。摺折聖箭子。未為好手。要見真規復復。
真須火裏蓮開。
<other>琦典座火</other>
如麟如鳳。如琦如瑰。敵不得死生何益。明日喫甚菜。
二年同一春。擲下火。紅爐焰裏好翻身。
<other>堯首座火</other>
不譽堯而非桀。不喜佛而增魔。不捨妄而求真。不貪
生而畏死。摩訶衍法。離四句。絕百非。撥波求得火。燒
却五須彌。
<other>宗首座火</other>
我宗無語句。亦無一法與人。仰山夢昇天宮第二座。
說摩訶衍法。有甚交涉。擲下火。喚作火。則燒殺你。不
喚作火。則凍殺你。
<other>禪上座火</other>
道無古今。禪非坐臥。死款活供。能有幾箇。太原孚上
座。在楊州聞角聲。髑髏前打失眼睛。也是認橘皮作
火。

了堂和尚語錄卷第三

<sarticle>了堂和尚後錄</sarticle>

門人　編
<other>重刊法華經印施珠山志長老請題</other>
覺皇誓願丘山重。大事因緣信者稀。現瑞放光嚴萬
德。開權顯實被群機。毗盧正印當空妙。般若真燈遍
界輝。一會靈山儼然在。閻浮日月過如飛。
<other>讚觀音大士</other>
心聞洞十方。大哉觀自在。為度苦眾生。恒深悲願海。
我述讚詞不自量。徒繪虗空絕五彩。
六根互用。萬行齊修。吹香風於旃檀林裏。灑甘露於
楊柳枝頭。無生不度。無剎不遊。
<other>圓相文殊大士悟上人禮五臺後請</other>
大智七佛師。塵剎咸歸命。不現妙色身。示此大圓鏡。
直饒凡聖本來同。也是幻藥醫幻病。
<other>布袋和尚</other>
背負布囊。肩橫藤杖。閒時討忙。痛處抓癢。落魄長年
走市𢌅。拋却上方兜率天。
<other>豐干禪師</other>
騎虎出松門。為人機用別。閭丘太守前。家風都漏泄。
都漏泄。金剛腦後三斤鐵。
<other>寒山拾得二大士</other>
掣風與掣顛。非凡亦非聖。颺下菜査筒。放來苕帚柄。
答豐干不遊五臺。嚇溈山同出松徑。寫盡天下心。長
吟并短詠。倒握鐵蒺䔧。擊碎軒轅鏡。拍肩大笑太無
端。森羅萬像齊歡慶。
<other>靈照女</other>
<pb n="544"/>
悲願度生無盡時。逆施倒用討便宜。滿船家計沈湘
水。却向街頭賣簏籬。
<other>朝陽穿破衲</other>
空山寒日當簷。喜有竹針麻線。此時不下工夫。驢年
會成一片。
<other>對月了殘經</other>
天邊桂月娟娟。爐上檀煙梟梟。曠劫曾看底經。未展
卷時都了。
<other>䟦妙喜老祖與監務大夫手帖（幻住乃大夫門舘。亦老祖
故人也。見帖中）</other>
妙喜百世師。機鋒萬夫敵。如日行閻浮。群有咸蒙益。
惠書監務君。意真語尤直。大海揚風帆。高山落圓石。
幻住深道交。臥病詢端的。遠寄鎮心丹。備陳調服食。
堂堂大乘人。寧忘悲願力。或示易中難。或施順中逆。
上賢猶罔知。淺智那能識。持尺量虗空。我謂徒疲劇。
<other>石窻和尚語錄。寶都管重刊印施求語</other>
曹洞家風尚綿密。末學那窺萬中一。夜明簾外擊金
鐘。[狦-(狂-王)+王]瑚枝頭昇杲日。石窻端可[懨-猒+火]先宗。真俗二諦尤
圓融。荷眾處己潔氷雪。陞堂開室揮天龍。四會有錄
行世久。舊板無踪歸蠧朽。永嘉上人捐己資。重刊印
施世希有。勝侶著眼觀非觀。玄言妙語何相干。咬人
還他師子子。澄潭不許蒼龍蟠。
<other>化緣造石塔奉藏拭經舍利。獎藏主求</other>
如來藏裏摩尼寶。勝義空中設利羅。香吐煙雲凝翠
蓋。光流星斗燦銀河。金陵應禱康僧會。玉几專誠劉
薩何。高壘雲根成窣堵。廣資福聚到檀那。
<other>閱藏經化粮供眾</other>
古佛應身揚化地。長庚橫曉在東南。重延雲侶三千
指。旋展霞縧五百函。意在鈎頭緣般若。春生筆底綻
優曇。要教滿鉢盛香飯。當聽維摩不二談。
<other>雪竇華國和尚。九峯芳長老請</other>
松源遠孫。枝分派列。竺西嫡嗣。焰續芳聯。妙用全彰。
輥綉毬於萬家叢裏。真機罔測。垂金鈎於千丈巖前。
證先宗即心是佛。憐末學待悟為禪。夫是之謂華國
和尚乘夙願輪。饒益乎人天者也。
<other>天童平石和尚。東山言長老請</other>
氷雪其懷。風雷其舌。道被人天。令行吳越。起祖父欲
墜之宗。掃魔外架空之說。竹篦三尺長。用處尤親切。
松濤飽聽樂高年。一甌清茗三更月。
<other>無際和尚</other>
東甌勝絕。間出名師。祥麟遁跡。瑞鳳來儀。探驪頷抉
驪珠。精窮奧旨。入虎穴撩虎尾。弗畏雄威。濟中川之
舟楫。匡大法之綱維。此是無際和尚丹青描貌不得
底。真相非相之希奇者也。
<other>題仲謀和尚語錄後</other>
虎丘曾祖法道。六傳而至鄮峰此菴師祖。其嶮峻之
機。純全之旨。咸稱復古。而增輝焉。此菴之傳。得鳳臺
佛性叔父東禪圓明先師。又能大其家世。佛性之傳。
得仙巖仲謀靈巖了菴。猶景星鳳凰。世不多見。今觀
仲謀三會說法語。飈馳電激。玉應金舂。蓋其化去後。
門人結集。鋟梓流通。庶乎覽者咸領旨於言前。譬若
塗毒之鼓一撾。聞者皆喪。
<other>悼楚石和尚</other>
抉得龍淵珠九曲。當陽能把蟻絲穿。京城別眾搖金
鐸。法海憑誰駕鐵船。傑閣那容留[橘-矛+隹]李。浮圖永喜鎮
秦川。超生越死光明藏。舌卷風雷舉不全。
<other>悼無夢和尚</other>
宗教東南冷似。扶持全藉出群材。萬言書動。
龍顏悅。列祖傳驚魔膽摧。熊耳老胡歸竺國。鴈門大
士赴蓮臺。本來無地容生滅。要使人天正眼開。
<other>悼大千和尚</other>
茫茫苦海法舟傾。不復垂慈利有情。祖室真燈輝太
白。師門的派出雙清。盤陀石上名先重。妙喜泉頭話
<pb n="545"/>
太行。無位真人赤骨律。分明日午打三更（無位真人赤骨律。辭
世頌語）。
育王大千和尚火化後。四物不壞。其徒弟妥
侍者請語。謁
<other>無相居士宋公求塔銘</other>
玉几夢菴醒大夢。了知幻有即真空。輪珠不壞闍維
日。設利收來般善功。擇法眼睛終爍電。談玄牙齒尚
關風。求文刻石垂千古。洞徹吾宗無相翁。
<other>歸源老人示眾。析成四首</other>
問佛與問法。石頭路尤滑。生柴帶葉燒。苦瓠和根拔。
馳求轉更狂。須信不尋常。彈指超三際。舒光洞十方。
語言并動用。謾覓虗空縫。三冬寒氣濃。黃河連底凍。
只欠自承當。猶多錯較量。挨身入閙市。紅日上扶桑。
<other>禪人寫師真請讚</other>
深憐末學。遐仰先宗。面赤不如語直。耳聾爭似心空。
倒握竹篦三尺鐵。金烏飛上海門東。
心宗不可傳。開口成話墮。壓沙謾覓油。敲氷難取火。
五色天麒麟。掣斷黃金鎻。
<other>次韻澄散聖山居真蹟</other>
樂道自然忘世緣。崖根結屋屢更年。霜華燦爛蒙雙
𩯭。雲葉參差擁半肩。百丈再能參馬祖。趙州早已見
南泉。誰來同撥地爐火。話到威音大劫前。
<other>奉答無相大學士宋公見寄</other>
本無自性金剛寶。那有他家藥汞銀。貴樂昇平佐
明主。詞鋒筆陣肅天人。
善言言所不能言。一句當陽明正偏。珍重金華傅大
士。掃空疊妙與重玄。
<other>答赴</other>
<other>詔京城。諸高僧見寄韻二首</other>
官驛涼生八月初。承
恩入對
御庭除。河清海晏開天統。虎踞龍蟠壯
帝居。報國已酬千里志。匡宗應上萬言書。特裁雲錦
遙相寄。慰我林泉齒髮踈。
奉
詔新編佛樂成。萬靈趨會彩雲輕。經翻貝葉開龍藏。
燈燦金蓮滿
禁城。杭海梯山懷德厚。歸牛休馬賀時清。當年大覺
辤
仁廟。宸翰鐫珉在四明。
<other>淨慈壽首座日本人。持危宋二學士所作南
堂和尚行道記語錄序見示。書此以贈</other>
仰山說法兜率天。扶桑人種陝西田。舌頭不覺添三
寸。鼻孔無端失半邊。道人氣岸真奇絕。脚踏金船載
明月。慈雲堂前喫蒺䔧。滿懷冤屈憑誰雪。
京城特謁老維摩。雄詞妙辯翻銀河。持來長庚試一
展。光𦦨萬丈輝松蘿。事理全彰容物我。纖塵不立難
肯可。優鉢華敷劫外春。祥麟掣斷黃金鎻。
<other>次了菴和尚韻題臥雲軒</other>
深谷搆層軒。紛華不到眼。一榻臥白雲。長年遂踈散。
聖賢出沒如浮雲。須彌百億皆幻塵。香雲樓閣遍塵
剎。彌勒一一能分身。坐即臥兮臥即坐。誰管光陰蟻
旋磨。勞生界上機巧萬端。臥雲軒中不消一唾。
<other>光明室為天淵和尚題</other>
我此光明室。廣博容大千。方便開戶牖。悲願堅墻垣。
毗耶離城真規未泯。摩竭提國勝軌儼然。交羅從誇
寶絲網。四色謾說金池蓮。馨香味觸常三昧。經行坐
臥空諸緣。
<other>次天界季潭和尚韻。送韞中宣首座</other>
萬八千丈華頂峯。祥光貫日如晴虹。間生如識到全
室。不離幻有談真空。匡眾龍河吉祥處。廣揚佛祖同
風句。韞中傳誦無少差。妙乎不動中間樹。逆施倒用
侶難識。量外機先好尋覓。一毫端上洞根源。日用現
<pb n="546"/>
行明歷歷。君不見古有永嘉真覺師。曹磎證道誠希
奇。又不見雲峰曾參翠巖老。意在驚虵先打草。不是
佛兮不是心。亦非禪也亦非道。坐來如靠須彌山。折
筯謾攪滄溟乾。從空放下從空看。轉地軸兮回天關。
<other>追和古德雜言同韻五首</other>
釋尊示跡度娑婆。正法難留像法過。易樹慢幢大力
鬼。甘縈疑網小根魔。頂門眼活觀何遠。肘後符靈驗
自多。萬一身心堅鐵石。終成砥柱障頹波。
一千七百閑公桉。何處誵訛透不過。脫體承當魔即
佛。從頭執著佛成魔。心存厚德推恩廣。藥奏全功識
病多。莫使毗盧清淨海。無風匝匝湧金波。
老屋深雲養宿痾。黃連石蜜幾甞過。罷拈藤杖勘禪
侶。閒把茶甌敵睡魔。一剎那間猶是久。盡恒沙數未
為多。翠岩一見慈明後。便有滔天逆水波。
鐵杵宜將石上磨。要教明試一翻過。證非證也三乘
果。空可空兮五陰魔。撥火覓漚愚不少。檐泉帶月智
何多。宗綱力振諸知識。骨冷雲山窣堵波。
塵沙剎海事如何。六十小劫風雨過。焰續智燈追列
祖。鋒藏慧劒怖群魔。機先與奪真觀妙。格外提持錯
會多。眨上眉毛回首看。分明全水即全波。
<other>心上人求舍利禮寶陀</other>
玉几峯前求舍利。寶陀巖畔禮觀音。要教瑞相時時
現。空却塵勞種種心。
<other>次韻送域侍者就柬廼師仲齡和尚</other>
佛祖向上關。過在強描貌。有路不吾行。無繩還自縛。
擊竹老香嚴。曾謂無錐卓。覓油謾壓沙。取乳期搆角。
國師喚侍者。直截何差錯。望空穿鑿多。平地風波惡。
道交仲齡翁。每思觀盛作。真乘好舉揚。叢林正衰落。
嚴師禮覲復南詢。彈指聲中入樓閣。
<other>次木菴和尚韻示鑑維那</other>
心外非佛。佛外非心。無邊界不間毫髮。曠大劫何分
古今。翠岩用處誵訛。將蝦釣鱉。雲峰悟時端的。握土
成金。楮小自難懷大。綆脩終堪汲深。師子翻身兮。威
獰罔測。羚羊掛角兮。踪跡何尋。雖云悟解隨類。當知
演說一音。行待搖鞭匪良馬。棲能擇木真靈禽。
<other>用恕中和尚韻送寄侍者參方</other>
千差萬別消歸己。咳唾揚眉契真理。道人欲作諸方
遊。一步當知始於此。密意明明在汝邊。塵勞妄覺空
鏖煎。烏藤倒握遍探討。抉珠須造驪龍淵。偷心未死
成痼疾。神醫拱手何由痊。望真丹有大乘器。老胡得
得來西乾。布毛吹起無別旨。侍者悟去良有以。竿頭
百尺解翻身。越聖超凡都在汝。
<other>虗室謌為莊藏主賦</other>
虗也何室。室也何虗。虗兮匪曠。室兮匪拘。鑑世間如
影響。了聖道如蘧廬。直下忘能忘所。自然無欠無餘。
與麼與麼。塵毛剎土。隨緣遊戲。不與麼不與麼。蝸牛
[殼-一]裏。妄自安居。當臺明鏡。歷掌神珠。頓空摩竭法令。
掃蕩毗耶真規。赤脚波斯尋戶入。無言童子笑軒渠。
<other>樵菴</other>
斧在腰兮柴在肩。三間茅屋斷橋邊。盧能養母終傳
法。王質觀棋已得僊。煨芋日高開宿火。煑茶月下取
寒泉。當年懶琖欠周密。惹動坭書下　九天。
<other>雪崖</other>
隆冬瑞雪豐年兆。先積高崖也自奇。雲盡半空騰素
𦦨。風生四野奮寒威。神光獨立齊腰處。會祖忘眠縮
項時。平地不無千仞險。足心酸澁洞靈知。
<other>答前保福仲邠和尚</other>
虗空不掛一絲頭。滄海能浮萬斛舟。廣學多聞都掃
却。橫拈倒用有來由。松華堂上揮談麈。玉几峯前下
釣鈎。雲侶憧憧問禪病。機先好舉過窻牛。
<other>送舜西堂省親</other>
天台南望青海邊。白髮慈母延高年。古寺編蒲作後
範。隔江舉火超先賢。滔天恩波自枯竭。歷劫愛網空
<pb n="547"/>
縈纏。洞明真智全真孝。銀山鐵壁堅非堅。
<other>示離相儔長老</other>
夾山早住一院。未得親承作家。不知千里懸隔。謬在
毫[釐-未+牙]有差。僧問法身。便答法身無相。僧問法眼。便答
法眼無瑕。道吾為客聽法。一笑略露爪牙。茶邊慇懃
致問。未免撒土拋沙。夾山器量本奇偉。即住華亭見
船子。兩篙打時已點頭。一橈呈處心全死。陳年爛葛
藤。何用重新舉。既以披衣握麈。要稱祖師門下士。當
知吾宗顯赫。利益人天有如此。
<other>示師孫法雷藏主</other>
瑞光圓照陞高堂。鼓輒墮地聲愈揚。有僧指鼓謂眾
曰。法雷震地何其祥。弘荷大法果莫及。嚮風緇白如
雲集。　天子賜坐御榻前。茶甌三蕩仍長吸。汝師訓
汝名法雷。有意遠期成大材。四海叢林正衰落。波流
風靡追難回。汝丁壯年宜奮勵。毗盧藏海空三際。一
句無私廓頂門。歸源五葉真苗裔。
<other>送邁藏主</other>
心不是佛。智不是道。丹霞騎聖僧。馬祖踏水潦。五千
教典盡掀翻。百億須彌俱靠倒。後非遲也先非早。啐
⿰口豕之機難恰好。木鷄啼處月黃昏。芻犬吠時天大曉。
絕承當。離膠擾。明知不覆藏。却許自探討。吳楚叢林
知識多。臨機無吝攄懷抱。
<other>定山</other>
大定如山不傾動。山非大定還消磨。惟聞虗空不爛
壞。七金五嶽徒嵳峩。鷲嶺衣付大迦葉。龍華待傳阿
逸多。大洋海底遭火熱。須彌頂上翻金波。道人妙齡
聽吾語。閻浮烏兔如飛梭。定起空山口無舌。何能與
子歌長謌。
<other>信中</other>
信是道原功德母。善根長養在其中。玄微已向言前
薦。端的何妨格外通。誠實功夫能保惜。偏邪情解自
消融。還他親到不疑地。空有雙忘顯正宗。
<other>樵隱</other>
旋作生柴帶葉燒。白雲丹嶂樂陶陶。
九天曾遣蒲輪召。不出頭來儘自高。
<other>野牛</other>
長林豐草臥雲煙。鼻孔遼天不受穿。消得乾坤閑歲
月。荒來祖父舊田園。
<other>韞中</other>
上人字韞中。此義難部㭊。不是珠沉淵。亦非玉藏石。
自家一寶秘形山。古今無價堪酬直。明明不離日月
間。向外馳求徒費力。
<other>梓巖</other>
吾聞梓是木中王。托根層巖愈堅久。繁柯上徹碧雲
高。重陰下覆蒼苔厚。秋老風傳錦瑟鳴。夜闌電掣金
蛇走。空生宴坐天雨華。無說無聞獅子吼。
<other>無言</other>
維摩牀上示疾。善現巖間坐禪。一句何曾脫口。舌覆
三千大千。
<other>自明</other>
非從他得。本有靈光。不離當念。洞徹十方。
<other>清白軒為天寧原上人題</other>
玉壺貯水。銀碗盛雪。物理自彰。清白誰說。四時遷謝
兮。有古有今。六窻虗明兮。無二無別。經行既從容。宴
坐尤超絕。門外黃塵沒馬深。毫端辯的方親切。
<other>送秀書記遊台鴈</other>
掃空積翠三關語。便有經天緯地謀。五百聲聞都勘
過。詎那爭敢不低頭。
<other>次韻贈興藏主</other>
佛祖最上乘。非空亦非色。參之詎可參。得也竟何得。
不有寸心丹。難逢雙眼碧。道人精進幢。終當造玄極。
<other>送日本生禪人禮寶陀遊天台</other>
生緣辭絕域。參禮到中洲。妙相從心現。真乘匪力求。
<pb n="548"/>
白華嚴洞曉。紅葉石橋秋。直下明端的。艱懃志可酬。
<other>妙禪人求</other>
何用談玄并說妙。亦無密授與親傳。渾侖一箇鐵餕
饀。細嚼方知百味全。
<other>借韻勉陟藏主</other>
真誠衲子陟藏主。來伴閒居三兩年。處己肯摸今日
樣。探玄期拍古人肩。良駒豈待搖鞭影。瑞鳳終知飲
醴泉。佛祖話頭千七百。直須一一薦言前。
<other>借韻示暐藏主</other>
牧來水牯得純時。何用施呈嚙鏃機。藏裏無珍應失
色。籬根瓦礫自生輝。本無凡聖成階級。那有乾坤受
範圍。黃蘗當年打臨濟。烏藤六十不知歸。
<other>借韻示朗長老</other>
列祖大開方便門。迅機殺活棒頭分。長鯨吸盡百川
水。徤鶻衝開萬里雲。佛自佛兮居佛位。魔誰魔也墮
魔群。莫嫌老我無傳授。纔涉纖塵染污君。
<other>示徒弟楚長老</other>
古有至人。善施法令。似空噇空。如鏡照鏡。赴齋大士
提起門槌。掃地寒山放下帚柄。百千劫未始拋離。二
六時自然相應。修也何修。證亦非證。無言童子念摩
訶。耳根塞却分明聽。
<other>借韻示徒弟思隱</other>
大陽傳法付皮履。曹洞宗風墜還起。滄溟枯竭須彌
低。千聖之手堪同擕。頂門正眼如未明。黃金無色蘭
無馨。楊岐垂派到崑阜。看他各展扶宗手。折膠墮指
猶未寒。扶珠驪頷方為難。祖域荒涼正此時。危如九
鼎懸一絲。汝能遠來慰空寂。打汝罵汝都無力。一句
分明向汝談。前三三與後三三。
<other>乾峯乾長老字象初</other>
指乾曰象初。乾也從何起。未聞太虗空。形其有終始。
古德曾有言。貴在明自己。有物天地先。無頭亦無尾。
不逐四時凋。認著還不是。道人曾主乾峯來。未開口
前。早已明斯旨（咄）。
<other>珽藏主字大珪</other>
試玉要須經烈燄。纔形纖翳成玼玷。不分真偽開眼
人。非惟燕石藏來賺。難逢至寶出人間。能別至寶尤
為難。卞和三獻遭刖足。煙雲結恨遺荊山。當知至寶
得非得。倘分美惡成仇敵。明明不離萬像中。鶻眼龍
睛曾莫識。
<other>無我字照上人求</other>
火寄諸緣。或炎或熄。水流於下。隨曲隨直。風動搖而
成聲。雲去來而絕跡。乳和水而易分。膠隱色而難識。
諸法何紛紜。當體本空寂。自家拶倒須彌盧。一句了
然超百億。
<other>贈靈隱迅藏主</other>
堂堂古德。凜凜真規。美流萬世。清振一時。秉起金剛
慧劒。撒出海藏摩尼。不有龍睛鶻眼。難窺電激颷馳。
與麼與麼。得之於心。剖石逢玉。不與麼不與麼。失之
於旨。[書-曰+(且-二+人)]虎成狸。莫辜三事衲。惜取兩莖眉。閻浮光陰
迅疾不少駐。究明己躬大事毋自欺。
<other>次韻贈淨慈達藏主</other>
虎丘直下到西丘。派列枝分多勝流。萬指雲堂曾弗
顧。孤村草店肯遲惡。機先中的同非別。句裏藏鋒各
有由。信手揭翻華藏海。還他全放復全收。
<other>贈四明廉長老</other>
佛祖門庭海樣深。出家自合遍參尋。研窮至理楔出
楔。透脫玄關金愽金。垂棘連城難著價。陽春白雪罕
知音。德山一見龍潭後。頓息從前種種心。
<other>次韻示奧侍者</other>
有見非真見。無傳即正傳。頭頭開智眼。法法離情緣。
未解抽金鏃。休云打鐵船。布毛吹起處。不是祖師禪。
<other>虎丘繼藏主。嘗到太白山中。請舉話。因寄偈
見謝。故答以示之</other>
<pb n="549"/>
開口無非觸祖翁。難教金翅不吞龍。陳年酸饀咬得
破。颺向籬根糞壤中。
<other>贈輔侍者</other>
少室真規。摩竭法令。照乘神珠。當臺明鏡。言思莫及
處。拄杖生根。心手相忘時。鉢盂安柄。國師三喚侍者。
侍者隨聲三應。不是量外施功。亦非機先取證。南海
波斯念八還。生鐵崑侖側耳聽。
<other>贈觀上人</other>
靈踪聖跡滿區寰。東南四處尤殊特。設利靈光或可
求。觀音妙智終難測。石橋瀹茗供聲聞。南冥焚檀禮
彌勒。喜公操心絕比倫。顧我有口那椷默。歇去向外
妄馳求。成來自己真功德（咄）。
<other>隱翠軒為劉振道題</other>
隱翠於空兮。翠豈非空。隱空於翠兮。空亦是色。隱顯
無二兮。殊媿蒼穹。空色不分兮。那臻玄極。闌干獨倚
時。萬像明歷歷。
<other>題倒騎牛</other>
三五兒童髽兩角。笛中吹得落梅華。牧來水牯路頭
熟。顛倒騎時也到家。
<other>示左右同韻二首</other>
細嚼東山鐵酸饀。蔗漿氷碗讓甘涼。北齊荷法思龍
樹。投子傳宗嗣大陽。
殑伽非鼻可聞香。壁月無風亦自涼。空手教人放下
著。趙州特地啟嚴陽。
<other>宗淨頭求</other>
東司不可說佛法。趙州此話播叢林。屎腸抖擻不出
底。休向威音那畔尋。
<other>亨淨頭求</other>
水槽每日積來滿。湯鑊及時燒得溫。炙地薰天乾屎
橛。娘生鼻孔幾曾開。
<other>示道者智實參方</other>
梵語頭陀。此云抖擻。清淨本然。塵垢何有。大千界不
妨山高海深。無量劫一任烏飛兔走。奉眾勤勞宜力
行。律己規繩要堅守。未能追攀入室之象龍。莫負捨
送出家之父母。不見老飲光。常居萬人後。知識門庭
好遍參。王麈橫揮獅子吼。
<other>得淨人火</other>
聽誦金剛經。豁開死眼。解下墜腰石。半夜傳衣。撥波
求得火。燒却五須彌。
了堂和尚後錄（終）

<article id="n1418">呆菴普莊禪師語錄</article>

<other>呆菴莊禪師語錄總目</other>

卷之一
南康雲居真如禪寺語錄
卷之二
杭州徑山興聖萬壽禪寺語錄
卷之三
小參
卷之四
拈古（三十八則）
卷之五
頌古（四十七則）
卷之六
偈（二十九首）歌（六首）吟（一首）
卷之七
詩（七言八句二十四首　七言絕句六十五首）
卷之八
詩（五言八句二十一首）
讚（佛祖讚二十七首　自讚六首）
塔銘
<pb n="550"/>

呆菴莊禪師語錄總目（終）

No. 1418
<sarticle>呆庵莊禪師語錄卷之一</sarticle>

門人　慧啟　等編
<other>雲居語錄</other>
師入寺。指山門云。大啟重關。全提正令。水赴雲趨。金
舂玉應。
據室云。從上老古錐。向這裏說東道西。欺胡瞞漢。新
長老到來。一時亡鋒結舌去也。拈拄杖。澤廣藏山。理
能伏豹。卓拄杖。
拈劄。靈山付囑。驗在今日。佛法遍天下。皇恩無盡時。
陞座。拈香罷。問答不錄　師乃云。道在目前。目前非
道。迷者自迷。悟者自悟。不容擬議。寧涉言詮。但能廓
爾忘緣。自然觸處顯露。饒汝舉古舉今。說玄說妙。巧
逞機辯。大振家風。我說總是顛倒妄想。佛佛授手。祖
祖相傳。正眼看來。也是承虗接響。驀拈拄杖。召大眾
云。雲居今日事不獲已。更成一場敗闕。三十年後。未
免遭人檢點。卓拄杖。千峰勢到嶽邊止。萬派聲歸海
上消。
開寺基示眾。昨日開荒地。請諸人。剗却荊棘。除去瓦
礫。本來基址。已見分明。只有中間樹子。無人拔得。山
僧今日未免別行方便。利刀剪盡繁枝葉。鈍钁深鋤
邪倒根。實地工夫成一片。住山鈯斧了無痕。
上堂。舉雲門大師云。平地上死人無數。出得荊棘林
是好手。時有僧云。恁麼則堂中上座有長處。門云。蘇
嚧蘇嚧。師云。雲門與麼道。雲居則不然。平地上活人
無數。入得荊棘林是好手。忽有人出來。說長說短。拈
拄杖。劈脊便打。何故。水流濕火就燥。禍福無門。惟人
自召。
師凡見僧便問。近奉公文。務要打點上座。僧云。某甲
不是姦細。師云。也須勘過始得。僧云。和尚莫得倚勢
欺人。師展手云。把將公驗來。僧擬議。師掌之。有僧云。
久聞和尚有此機要。師云。山僧失利。
珍藏主火。從門入者不是家珍。三乘教典。都無實義。
喚作火則燒殺你。不喚作火則凍殺你。
師因僧問。承聞。和尚有打點之機。是否。師熟視云。汝
來自首那。僧云。學人掀倒禪床去也。師云。汝是甚處
人。僧云。高著眼。師云。這依草附木底精靈。
法華會上堂。久默斯要。不務速說。今當說之。各宜善
聽。良久云。我不敢輕於汝等。汝等皆當作佛。
示眾。夫為宗師者。不得已垂示一言半句。無非為學
者。抽釘拔楔。解粘去縛。譬如善舞太阿。自然不傷其
手。近代據師位訓學徒。記持文字。崇飾語言。誇耀後
來。增長惡習。不知有自己出身之路。如衣壞絮行棘
林中。不能自由。少林直指之宗。於此墜地。良可痛傷。
海輩行脚。各須帶眼。莫教墮他網中。出頭不得。只如
古人道。入此門來。莫存知解。若約山僧見處。直饒知
解頓忘。猶是門外漢。到者裏。須辨緇素始得。珍重。
師。一日問新到云。我這裏。虎狼塞路。荊棘參天。上人
到來。有何忙事。僧云。特來禮拜和尚。師云。入門一句
則不問。且道。脚跟下草鞋。甚處得來。僧擬議。師便喝。
又問。昨日離何處。僧云。廬山。師云。不勞再勘。
師因鏟艸次。有僧問。這片田地。幾時剗得乾淨。師舉
起鋤頭云。不得喚作鋤頭。未審。上座喚作甚麼。僧無
語。師拋下鋤頭云。這片田地。幾時剗得乾淨。
解夏上堂。聖制告圓。正是今日。諸方叢席。說禪說道。
閙浩浩地。我這裏。孤逈逈峭巍巍。縱有佛法。誰著眼
[覤-儿+丘]。拍禪床。下座。
上堂。僧問。如何是學人自己。師云。阿誰教汝與麼問。
僧禮拜　師乃云。觸目不會道。運足安知路。古人與
<pb n="551"/>
麼道。大似勞而無功。山僧見處。也要諸人共知。驀拈
拄杖。卓一下云。但得雪消去。自然春到來。便下座。
師一日。有二僧請益。師垂問云。盡大地。是當人自己。
向甚處安眼耳鼻舌身意。僧無語。又問第二僧。須彌
峰磕碎汝髑髏。因甚不知痛覺。僧亦無語。師回顧侍
者。記取這兩轉語。
上堂。舉葉縣省禪師上堂云。廣教有驗人關截人機
活人句。還有人道得麼。若是道不得。孤負平生。師云。
雲居也無驗人關。也無截人機。也無活人句。還有道
得者麼。若是道不得。辜負山僧。回顧侍者云。且道。古
人底是。老僧底是。侍者無語。師以拂子驀口打。
上堂。夜來夢中。舉一則因緣。會中有三人悟道。候到
天明。舉似大眾。一時忘却。且待老僧更思量看。良久
云。汝等諸人。總來者裏。聽我說夢。著甚來由。以拄杖
一時趂散。
上堂。儒書云。百姓日用而不知。佛經云。眾生日用而
不覺。山僧道。知得也是閑。覺得也是妄。這箇說話。不
是抑他古人。須是自己眼活始得。擊拂子。千江有水
千江月。萬里無雲萬里天。
師因僧問。如何是和尚著實為人處。師云。我何曾向
汝說虗頭來。僧云。本色宗師。天然有在。師拈拄杖。打
一下云。這掠虗漢。不打更待何時。
上堂。禪不可參。道不可學。學道參禪。無繩自縛。金毛
獅子奮全威。祥麟只有一隻角。畢竟如何。趙州觀音
院裏壁上。掛箇葫蘆。有時風吹。歷落歷落。
上堂。法不孤起。仗境方生。客來須看。賊來須打。衲僧
門下。道出常情。作麼生與他相見。向下文長。付在來
日。
上堂。雲片片水潺潺。舉目千山復萬山。山容寂寂。鳥
語關關。門前古路平如砥。不與時人共往還。擊拂子
便下座。
上堂。一切眾生。為物所轉。若能轉物。即同如來。諸禪
德。彼此丈夫。莫受人謾。且所轉是甚麼物。能轉又是
甚麼。釋迦老子。好與二十棒。雖然。放過也好。劒隨風
浪化。莫記刻舟痕。
化主回上堂。禪子臨川化導歸。入門一笑展雙眉。破
微塵出大經卷。打皷椎鐘報眾知。正與麼時。且道功
歸何所。昨夜春回空劫外。覺華香綻不萌枝。
祖忌拈香。來時缺兩齒。去時留一履。這個老胡僧。孟
浪絕倫比。乃喚云。者裏還有祖師麼。老僧與伊廝見
則箇。以香置鑪云。莫怪空疎。伏惟珍重。
因雪上堂。大地雪漫漫。山深分外寒。斷肱人不到。面
壁也無端。大眾且道。是祖師無端。山僧無端。拈拄杖
擲下云。無端無端。
元旦上堂。天得一以清。地得一以寧。君王得一致太
平。衲僧得一。滴水氷生。拈拄杖。只如拄杖子得一時
如何。直示新年頭佛法。敲風打雨任縱橫。靠拄杖。
上堂。今朝正月十五。緇白填門塞戶。侍者才覆上堂。
道人擊動法皷。老僧狼忙出來。何暇舉今論古。平生
貶剝諸方。今日一場莽鹵。大眾。莽鹵則不無。也須知
時識宜始得。不如詐啞佯聾。冷地看他村歌社舞。擊
拂子下座。
敘謝兩序上堂。打開寶藏。運出家珍。普濟羣生。悉令
充足。金剛圈栗棘蓬。總是閒家潑具。只如遇賤則貴。
逢低則高。不傷物義一句。合作麼生。饡飯從教香馥
郁。紙衣莫使墨淋漓。
上堂。春日晴黃鶯鳴。襍花開爛熳。老樹聳崢嶸。人在
碧溪橋上立。水流東去聽無聲。拍禪床下座。
師因僧問。騎虎頭。撩虎尾。中間事作麼生。師云。渠儂
得自由。僧云。只如古人道。我也弄不出。意且如何。師
云。入水見長人。
師問僧云。一句內二句外明得。是第幾機。僧擬對。師
云。擬心即差。開口即失。去。
<pb n="552"/>
浴佛上堂。真佛無形。浴箇什麼。毗藍園裏。妄見空花。
雲門令行。不到今日。驀拈拄杖。召大眾云。今日事作
麼生。昆明池裏失却劒。曲江江上撈得鋸。卓拄杖。
結夏上堂。九旬禁足今朝始。特地升堂為指南。一念
不生三際斷。百千諸佛是同參。同參事則不問。且道。
百千諸佛。只今向甚處安身立命。擊拂子。手執夜明
符。幾个知天曉。
上堂。舉道吾問雲岩云。脫却[殼-一]漏子。向什麼處相見。
岩云。向不生不滅處相見。吾云。何不道非不生不滅
處相見。師拈云。不生不滅。與非不生不滅處。總無相
見分。若有人問雲居脫却[殼-一]漏子向什麼處相見。只
向他道。什麼處不相見。驀拈拄杖。畫一畫。下座。
師問僧云。汝與麼遠來。親附老僧。他時異日。忽有人
問老僧還有為人處也無。汝作麼生答。僧擬進語。師
呵云。去。莫道曾見老僧來。
上堂。我這裏。無佛法可說。無禪道可學。汝諸方說得
底學得底。直須盡情放下。內無所守。外無所倚。不妨
做個洒洒落落衲僧。正與麼時。更須知有轉身一路
始得。擊拂子。紅霞穿碧落。白日遶須彌。
上堂。心法無形。通貫十方。十方無壁落。四面絕遮欄。
可憐傅大士。處處失樓閣。寒山拾得。更是討頭鼻不
著。便下座。
上堂。解夏之後。東去西去。南去北去。直須向高高山
頂立。深深海底行。若是閨閤中物捨不得。未免墮坑
落塹。擊拂子。當門更不栽荊棘。免被人來惹著衣。
上堂。雲居沒能為。只麼隨緣過。飢來索飯噇。困來伸
脚臥。禪亦不能參。偈亦不會做。談玄說妙人。總似驢
拽磨。
上堂。老僧開荒時。於法堂基上。掘得一箇鈯斧子。久
聚兄弟。若有用得著者。兩手分付。若是荷負不去。老
僧收得來。著甚死急。不如颺向垃圾堆頭。從他日炙
風吹去也。驀拈拄杖卓一下云。鞭起銕牛耕大地。誰
能井底種林檎。
開爐上堂。舉趙州和尚。指火示僧云。我喚作火。你不
得喚作火。師云。趙州老老大大。剛要挑弄火。雲居
則不然。相共圍爐燒火向。主賓道合自忘言。
上堂。語中有語。名為死句。語中無語。名為活句。幾人
向活句中死却。幾人向死句中活却。更有一人能死
能活。坐斷一切語句。却來雲居手中。覓棒吃。因向他
道。且莫草草匇匇。明日來與汝一坑埋却。何故。易分
雪裏粉。難辨墨中煤。
義藏主火。與汝往來者是藏。不與汝往來者亦是藏。
要明第一義諦。切忌死他語下。以火把打一圓相云。
月不待風而凉。日不待火而熱。擲下火。
正旦上堂。一切無情。皆有佛性。晨朝起來。慶賀新年。
法堂上撞著露柱。禮他三拜。有何不可。安樂山神。無
端性懆鼓合。點胸尊者。在佛殿基上。說是說非。總與
二十拄杖。趂出趙州關外去也。不見道。三千條令。主
者施行。
應高僧選。退院上堂。我來雲中居。五載如轉燭。所樂
在忘緣。心心自知足。虗名不可逃。驛書到空谷。笑看
折脚鐺。委置憑誰續。摩挲七尺藤。光漆耀人目。用捨
各有時。去住何拘束。珍重同道流。共唱清平曲。驀拈
拄杖召大眾云。且道。清平曲是甚腔調。喝一喝。下座。

呆庵莊禪師語錄卷之一

<sarticle>呆菴莊禪師語錄卷之二</sarticle>
門人　智[(奧-釆+米)-大+ㄎ]　等編
<other>徑山語錄</other>
師於洪武二十六年十一月十三日入寺。指山門云。
我此法門。天寬地闊。汝等諸人。於中出入。須知有向
上關棙子始得。喝一喝。
<pb n="553"/>
佛殿。燒香云。三世諸佛。即今向香烟起處。放光現瑞。
轉大法輪。狸奴白牯。呵呵大笑。露柱燈籠。呵呵大笑。
據室。拈拄杖云。明頭來明頭合。暗頭來暗頭合。道得
也二十拄杖。道不得也二十拄杖。何故。重賞之下。必
有勇夫。卓拄杖。
拈劄。這一句子。盡大地人。受用不盡。老僧今日感恩
有分。
指座。從上先德。推此一位。以為極則。莊上座。見得只
是尋常。遂陞座。拈香祝　聖罷。斂衣就座。僧問。九重
天上承　恩澤。五髻峰頭據祖關。四海禪流齊側耳。
願聞一曲萬年歡。學人上來。請師舉唱。師云。須彌頂
上擊金鐘。進云。與麼則過量人明過量事。太平時唱
太平歌。師云。毫釐有差。天地懸隔。進云。和尚遠辭
　京國。近到徑山。如何是不動尊。師云。待盋盂峰𨁝跳。
即向汝道。進云。適聞疏中有語。千年枯木逢春。一代
曇華現瑞。可謂誠實之言。師云。汝用許多心識。計較
作麼。進云。龍象筵開當此日。等閑掣取錦標歸。師云。
不是龍門客。切忌遭點額。乃云。山僧道慚先哲。跡混
叢林。任運度時。貴圖藏拙。何期京師宿德。謬採虗聲。
俾預高僧之選。叨蒙　聖主之恩。召對　禁庭。親承
睿獎。法衣特賜。光揚少室宗風。　寵命載頒。來主國
一祖席。教中所謂我本無心希求。今此法王大寶自
然而至。當此之時。下情惟知忻感而已。若曰闡揚佛
法。報答　皇恩。且佛法如何闡揚　皇恩如何報答。
到者裏。也要諸人共相知委。擊拂子。萬派千溪皆渤
澥。七金五嶽盡須彌　復說偈曰。親奉　綸音出
　禁圍。凌霄峰頂唱玄機。報恩一句能相委。選佛場中
及第歸。
冬至日上堂。魯公臺上書雲。是世法不是佛法。慈明
堂前揭榜。是佛法不是世法。徑山門下。佛法世法。拈
放一邊。施主今日辦供。堂中大有胡餅。一任諸人橫
咬竪咬。
上堂。逢佛殺佛。逢祖殺祖。橫按鏌鎁。拋沙撒土。敢問
諸人。既是橫按鏌鎁。因甚拋沙撒土。莫是徑山老漢
說禪全無本據麼。掇轉南辰向北看。天上日輪正卓
午。
師因僧請益次。師云。汝自己分上。少箇什麼。却來請
益。僧擬對。師云。只知貪程。不覺蹉路。
佛成道上堂。舉世尊於正覺山前。夜覩明星。成無上
道。嘆云。奇哉。一切眾生。具有如來智慧德相。只為妄
想執著。而不證得。師云。我要問釋迦老子。喚什麼作
智慧德相。喚什麼作妄想執著。擬議不來。劈脊便棓。
眾中。還有與釋迦老子出氣者麼。拈拄杖。不敢望汝
與釋迦老子出氣。只是自己鼻孔。摸索得著也好。靠
拄杖。
上堂。徑山今日無可管待來賓。未免將佛祖骨髓。和
盤托出。以當藥石。只恐諸人向諸方。築著一肚皮殘
羮餿飯。遇斯藥石。吞又吞不下。吐又吐不出。返使旁
觀一場笑具。正與麼時。且道。誰是旁觀者。回顧侍者
云。幾乎錯下注脚。便下座。
元旦上堂。老僧未開口已前。一切時一切處。普光心
印。文彩全彰。待汝著眼[覤-儿+丘]來。早是塗糊了也。今朝特
為點出。普請諸人證據。驀拈拄杖。卓一下云。新年把
筆。萬事大吉。靠拄杖下座。
師問僧云。盡十方世界。是毗盧正印。你道。印紐落在
什麼人手裏。僧擬議。師厲聲云。且去別時來。
上堂。舉古德云。有一人。常在途中。不離家舍。有一人。
離家舍不在途中。且道。那一人。合受人天供養。師云。
離家舍不離家舍。在途中不在途中。即不論。徑山道。
盡大地。止有一人。合受人天供養。諸人還識那一人
麼。擊拂子。莫教開却眼。[鷂-缶+(工/山)]子過新羅。
上堂。三世諸佛也與麼。六代祖師也與麼。天下老和
尚也只與麼。獨有徑山却不與麼。你道。與麼不與麼。
<pb n="554"/>
還有優劣也無。拈拄杖。畫一畫云。一二三四五六七。
七六五四三二一。昨夜三更月到窻。文殊坐對維摩
詰。便下座。
藥監寺火。應病與藥。據欵結按。金剛圈栗棘蓬。透不
過吞不下。摠是死漢。山前猛虎趂於菟。火裏蝍蟟吞
鼈鼻。
上堂。舉盤山和尚云。心月孤圓。光吞萬像。光非照境。
境亦非存。光境俱忘。復是何物。洞山和尚云。光境未
忘。復是何物。師云。二尊宿。弄物不知名。各與二十拄
杖。不見道。見義不為。何勇之有。
芥室和尚忌。拈香云。巴陵三轉語。太殺誇張。楊岐女
人拜。徒勞賣弄。徑山今日爇此枯木。不是供養先師。
只要天下衲僧。知有些子氣息。遂插香。召大眾云。且
道。是甚氣息。眾無語。師哭云。蒼天蒼天。
上堂。顛倒想滅。生死路絕。生死路絕。涅槃界空。洞山
五位。臨濟三玄。擬向甚處安著。朝悠悠。暮悠悠。欲窮
千里目。更上一層樓。拍禪床。下座。
上堂。古人說不到處。今人說得到。今人行不到處。古
人行得到。要知行不到處。便是說不到處。要知說得
到處。便是行得到處。古人今人鼻孔。摠在徑山拄杖
頭上。諸方老宿。作麼拈掇。現前大眾。作麼拈掇。拈拄
杖卓一下。便下座。
冬至上堂。舉洞山。冬夜與泰首座。喫果子次。問云。有
一物。明如日黑如漆。常在動用中。動用中收不得。過
在甚麼處。座云。過在動用中。洞山令侍者掇退果卓。
泰首座不得果子吃。師拈云。當斷不斷。反招其亂。若
是徑山。見他道過在甚麼處。便與掀翻果卓。亦使洞
山。知有宗門向上爪牙。今日兒孫。不致寂寥。雖然。也
須脚踏實地始得。拈拄杖。不向藍田射石虎。何人知
是李將軍。卓拄杖。下座。
上堂。祖師心印。狀似鉄牛之機。搆得搆不得。即不問。
你道。祖師開口。舌頭落在甚麼處。擊拂子。不是一番
寒徹骨。爭得梅花撲鼻香。
上堂。舉古德因僧問。如何是新年頭佛法。古德云。春
來草自青。師云。古德與麼答話。雖赴來機。要且未能
脫洒。今日忽有人問徑山如何是新年頭佛法。即向
他道。八荒開壽域。一氣轉洪鈞。三十年後。一任天下
衲僧。胡卜亂卜。
上堂。妙用全彰。無在不在。通身是眼。覰不能及。通身
是口。說不能到。汝等諸人。聞與麼道。將謂有多少奇
特。殊不知。賤如糞土。輕似毫毛。便下座。
佛涅槃上堂。舉世尊於涅槃會上。以手摩胸。告眾云。
汝等善觀吾紫磨金色之身。瞻仰取足。勿令後悔。若
謂吾滅度。非吾弟子。若謂吾不滅度。亦非吾弟子。時
百萬億眾。悉皆契悟。師云。瞿曇末上。一塲敗闕。百萬
億眾中。更無一人有衲僧氣息。諸人還見世尊以手
摩胸麼。水向石邊流出冷。風從花裏過來香。
上堂。良久云。自有生佛以來。說法如雲如雨者。不可
勝紀。徑山今日權借虗空為口。須彌為舌。宣說真俗
不二法門。十方世界。情與無情。一時異口同聲讚言。
善哉善哉。希有希有。眾中莫有旁不甘的麼。出來與
拄杖子相見。拈拄杖卓一下云。諦觀法王法。法王法
如是。便下座。
上堂。大道只在目前。要且目前難覩。欲識大道真體。
不離聲色言語。豎拂子云。誌公和尚。即今在徑山拂
子頭上。打筋斗供養。諸人昔所未見者。看看。南天台
北五臺。走得遍還到來。喝一喝。下座。
佛誕上堂。瞿曇降誕是斯辰。啜賺古今多少人。恨殺
雲門棒頭短。虗空迸作一條痕。
上堂。豎拂子云。十方諸佛。在拂子頭上。異口同音。宣
說安居法門云。九旬無虗棄之功。百刼即今時之用。
撞著十字街頭廖胡子。揚聲唱言。恁麼說話。面皮厚
多少。好點一把火照看。諸佛世尊。一時懡㦬而散。汝
<pb n="555"/>
等沙門釋子。作麼生與諸佛出氣。擊拂子云。徒將不
平事。說與負心人。
上堂。僧問。如何是宗門向上第一句。師云。我若向你
說。即是第二句。進云。二六時中。如何用心。師云。無你
用心處。乃云。大光明藏。無幽不燭。一槌打碎。孰辨端
倪。赤梢鯉魚。跳入龍門。南山起雲。北山下雨。諸人濕
却袈裟角。還知麼。喝一喝。下座。
上堂。解夏止有一月日在。剋期取證事作麼生。眾中
忽有箇漢出來道。長長年儱侗月。老僧拽拄杖趂出。
然則膏肓之門難以發藥。布袋裏盛錐子。不出頭是
好手。喝一喝。下座。
上堂。諸禪德。解制之後。東去西去。南去北去。忽然三
家村裏。撞著个風顛漢。問云。上座自徑山來。只如開
山和尚有言。山上有鯉魚。井底有蓬塵。畢竟意作麼
生。須是方便答他始得。不可向伊舉古舉今。說事說
理。不可拂袖便行。驀面便吐。設若答他不契。被他叱
云。徑山飽柴飽水。輸與上座受用。若是佛法。未夢見
在。累及老僧。也是箇無孔鐵槌。擊拂子云。一等共行
山下路。眼頭各自看風烟。
上堂。子胡喝僧看狗。趙州喚僧喫茶。冷地看來。慚惶
殺人。老僧不曾辜負諸人。諸人不得辜負老僧。
因事上堂。嗟末法惡時世。眾生薄福難調制。去聖遠
兮邪見深。魔強法弱多冤害。聞說如來頓教門。恨不
滅除令瓦碎。古人一期說話。誰知驗在今日。雖然。從
他謗任他非。把火燒天徒自疲。我聞恰似飲甘露。消
融頓入不思議。且道。是什麼人分上事。拈拄杖敲香
几云。永嘉大師來也。卓拄杖。上士一決一切了。中下
多聞多不信。
上堂。僧問。如何是祖師西來意。師云。盋盂口向天。進
云。此是古人語[妳-女+口]。師云。老僧用得恰好。進云。如何是
奇特事。師云。千年田八百主。進云。學人不會。師云。至
今將不去。留與老農耕。僧禮拜。師乃云。善能分別諸
法相。於第一義而不動。菩提涅槃。真如解脫。盡是法
相。喚什麼作第一義。有者背地裏商量。便道。常在心
目之間。逈出思議之表。殊不知。金屑雖貴。落眼成翳。
要明第一義。猶隔海在。擊拂子云。海枯終見底。人死
不知心。
祖忌拈香。梁王殿上。將金博金。少室峰前。以楔出楔。
葱嶺那邊逢宋雲。誰知弄巧翻成拙。
上堂。群陰剝盡一陽生。萬國懽呼賀太平。日出三竿
天四霽。五雲獨繞九重城。
履首座入塔。真實履踐的人。出生入死。如同游戲。且
眉間掛劒時如何。擬議不來。髑髏著地。
上堂。舉真淨和尚上堂云。衲僧門下。無非過量境界。
自在禪定。乃喝一喝云。豈不是過量境界。又謦欬一
聲云。豈不是自在禪定。阿呵呵。將此深心奉塵剎。是
則名為報佛恩。師云。顯示過量境界。自在禪定。還他
真淨老人。若是衲僧門下。猶欠悟在。徑山則不然。拈
拄杖卓一下云。得之於心。事事無碍。應之於手。法法
圓成。靠拄杖。他家自有通霄路。不向如來行處行。
上堂。一迷一切迷。一悟一切悟。一暗一切暗。一明一
切明。所以具足凡夫法。凡夫不知。具足聖人法。聖人
不會。聖人若會。即是凡夫。凡夫若知。即是聖人。到這
裏。塵勞煩惱。菩提解脫。縛作一塊。且道。非非想天。即
今有幾人修因證果。拈拄杖云。一年三百六十日。一
日日從今日始。拄杖子亦從今日始。卓拄杖。擊碎三
玄三要門。普天匝地清風起。
上堂。衲僧門下。貴圖直截。如何是佛。殿裏底。如何是
道。墻外底。此是趙州和尚。直截為人處。然則徑山直
截處。也要諸人共知。喝一喝。下座。
上堂。盡大地是光明藏。盡大地是解脫門。盡大地是
金剛寶座。盡大地是毗盧正體。汝等諸人。同一心知。
同一眼見。因甚緇素不出。不得自在受用。徑山今日
<pb n="556"/>
一一拋向諸人面前。普請證據。良久云。楊岐驢子𨁝
跳。觸碎雲峰桶篐。不是龍門上客。莫來倒捋虎鬚。擊
拂子下座。
師問僧云。汝破夏來見老僧。著甚來由。僧云。生死事
大。師云。山上與山下。同一天地。因甚炎凉不同。僧云。
和尚自生分別。師以坐具摵之云。他時異日。也道見
徑山來。僧發憤趨出。師喚云。上座。僧回首。師云。生死
事大那。僧禮拜。
上堂。人從廬岳來。接得華頂信。報道。南山白額虎。却
在龍淵裏。藏牙伏爪。東海赤梢鯉。直上鷲峰頭。躍浪
衝波。好大眾。一大藏教。何曾說到這裏。雖然。徑山拄
杖子。未肯放過在。拈拄杖。畫一畫云。仙人張古老。不
受藥葫蘆。靠拄杖。下座。
上堂。破有法王。出現世間。隨眾生欲。種種說法。釋迦
老子。四楞塌地了也。還有扶得起者麼。唯此一事實。
餘二則非真。忽若睦州和尚道。三九二十七。菩提涅
槃。真如解脫。有什麼過。擊拂子。下座。
元旦上堂。新年頭。不可與諸人葛藤。德山棒臨濟喝。
拈放一邊。你道。趙州和尚。使得十二時辰。還有勘驗
處也無。擊拂子。家家門前赫日月。太平不用將軍威。
上堂。鳥窠吹起布毛。通侍者便解悟去。如蟲禦木。偶
爾成文。雲門颺下柴爿。一大藏教。只這是為蛇[書-曰+(且-二+人)]足。
取笑旁觀。徑山與麼批判。譬如獅子王哮吼。諸獅子
兒聞之。悉增勇徤。若是野干之流。自懷狂怖。又爭怪
得。喝一喝。下座。
上堂。最初一機。末後一句。耀古騰今。撑天拄地。明眼
衲僧。無摸索處。覿面當機。一槌粉碎。這箇說話。惟悟
者方知。若是無智人前。未免翻成戲論。驀拈拄杖。卓
一下云。青山不鎻長飛勢。滄海合知來處高。
上堂。今朝五月初一。箇事為君指出。堦下流水潺湲。
門外新篁蓊[鬱-山+止]。非惟歷歷明明。抑且綿綿密密。老僧
更無傳持。大眾何有得失。回顧侍者云。忽若有个無
面目漢。到來相看。只向他道。不必不必。便下座。
解夏上堂。諸法從本來。常自寂滅相。若無諸佛住持
首楞嚴定。眾生隨順無明業識。然迷悟在人。而不在
法。徑山。一夏與諸人同出同入。要且不離一相三昧。
今當自恣之辰。西天蠟人氷。東土銕彈子。即不問。拈
拄杖云。拄杖子。穿過釋迦老子鼻孔。因甚諸人罔知
痛覺。靠拄杖云。大海若無山隔斷。天光直與水相連。
上堂。玄沙因皷山至。畵一圓相。山云。人人出這箇不
得。沙云。誠知你向驢胎馬腹作活計。山云。和尚又作
麼生。沙云。人人出這個不得。山云。和尚為什麼道得。
某甲道不得。沙云。我得你不得。師云。玄沙與皷山。難
兄亦難弟。若要出得這個。總欠悟在。雪竇云。只知貪
觀白浪。不知失却手橈。師云。緇素眼何在。驀拈拄杖。
畫一畫云。一把柳絲收不得。和烟搭在玉闌干。
上堂。明明向汝道。開口不在舌頭上。擊石火閃電光。
搆得搆不得。未免喪身失命。若自伶俐漢。聞與麼道。
自然別有出身之句。有麼有麼。擊拂子。不是龍門客。
切忌遭點額。
上堂。釋迦掩室於摩竭提國。淨名杜口於毗耶離城。
是皆靈龜曳尾。拂跡跡生。太陽溢目。萬里不掛片雲。
爭奈覆盆之下。漆黑黑地。四來禪侶。同此坐夏。既無
兩錯商量。亦無正因可說。蒲團靜倚無餘事。永日寥
寥謝太平。
上堂。心心不昧。法法無差。金剛與泥人揩背。即不問。
且道。鴟吻咬却佛殿脊。還有勘驗處也無。昨夜三更
失却牛。天明起來捉得賊。賊賊。便下座。
上堂。布袋頭解開了。十方世界。蕩蕩無邊。衲僧家。緊
峭草鞋。橫擔拄杖。東西南北。去住自由。不妨慶快。忽
若撞著杜撰巡官問道。上座。如何是行脚事。也須好
好祗對他始得。驀拈拄杖。卓一下云。不向藍田射石
虎。何人知是李將軍。
<pb n="557"/>
璣藏主火。辯傾河漢。文綴珠璣。生死岸頭。總用不著。
一大藏教。是箇之字。祖師西來。是箇右字。提起火云。
勝熱門頭參得透。丙丁童子念摩訶。
上堂。八月秋何處熱。岩桂吹香滿寥泬。風景凄清。泉
聲幽咽。祖意明明誰辨別。大藏小藏。橫說竪說。不出
如今箇時節。同不同別不別。堪悲堪咲老寒山。剛道
吾心似秋月。拍禪床。下座。
上堂。我宗無語句。亦無一法與人。達磨大師。從南天
笁國。來我東震旦土。唯傳心印。接上乘人。大是可笑。
笑須三十年。眾中忽有个漢。出來道。徑山與麼道。也
好笑三十年。老僧下禪床。與伊握手共笑。當是之時。
也無佛。也無祖。也無禪。也無道。也無人。也無我。豈不
快哉。拈拄杖。有麼有麼。卓拄杖。囉囉招。囉囉搖。囉囉
送。莫怪空疎。伏惟珍重。
上堂。前念昬迷是病。後念覺悟是藥。直教脫體風流。
藥病盡情拈却。所以道。一大藏教。盡是療狂子之方。
都無實義。只如文殊舉起玻璃盞。問無著云。南方還
有者個也無。畢竟是何道理。拈拄杖。畫一畫云。上大
人丘乙己。化三千七十士。可知禮也。
浴佛上堂。舉藥山因遵布衲作殿主。浴佛次。乃問云。
汝只浴得這個。還浴得那個麼。遵云。把將那個來。山
休去。師云。藥山。能縱不能奪。遵布衲。能奪不能縱。摠
未具超宗眼在。黃龍南禪師云。二尊宿。一出一入。未
見輸贏。三十年後。不得錯舉。早是錯下名言。徑山見
處。也要諸人共知。今日殿中普請浴佛。這個那個。不
得動著。杓柄到手。更莫顢頇。擊拂子。將此深心奉塵
剎。是則名為報佛恩。
上堂。舉雲門大師。因僧問。如何是和尚家風。答云。門
外讀書人報來。師頌云。問著和尚家風。開口便成話
墮。門外讀書人來。未免之乎者也。
上堂。諸方說禪說道。舉古舉今。龍象駢闐。法筵隆盛。
徑山這裏。一味據欵結案。有人渾身錦繡入來。直教
他寸絲不挂而去。有人不挂寸絲入來。直教他渾身
錦繡而去。眾中忽有個漢。出來道。總不與麼來時如
何。二十棒一棒也不放過。大眾且道。此棒是賞伊罰
伊。拈拄杖云。他時異日。逢人不得錯舉。卓拄杖下座。
上堂。前半夏過去已過去。後半夏未來猶未來。即今
中夏。現在空寂。過去心不可得。未來心不可得。現在
心不可得。即心即佛。非心非佛。不是心不是佛不是
物。三脚驢子弄蹄行。頂門放出遼天鶻。
上堂。舉五祖演和尚。因諸寺長老入山。上堂云。臨濟
入門便喝。是甚麼熱碗鳴聲。德山入門便棒。抝曲作
直。雲門三句。洞山五位。大開眼了作夢。何故如此。國
清才子貴。家富小兒嬌。師云。五祖老人。大似將常住
物。作自己人情。徑山見處。也要諸人共知。乃豎起拂
子云。德山臨濟洞山雲門。只今在拂子頭上。各說不
二法門了。一時走入淨瓶裏。澡浴去也。何故如此。水
流元在海。月落不離天。
上堂。舉雲門和尚。因僧問。樹凋葉落時如何。門云。體
露金風。師云。這僧置箇問頭。不妨親切。只如雲門與
麼答。還有為人處也無。徑山則不然。忽有人與麼問。
但向伊道。不因夜來鴈。爭見海門秋。拈拄杖。畫一畫。
下座。
呆菴莊禪師語錄卷之二

<sarticle>呆庵莊禪師語錄卷之三</sarticle>

門人　智[(奧-釆+米)-大+ㄎ]　編輯
<other>小參</other>
雲居入寺。當晚小參。靈光不昧。萬古徽猷。智鑑洞明。
十虗普應。所以法隨法行。法幢隨處建立。有時十字
街頭。拋沙撒土。有時千峰影裏。嘯月披雲。卷舒在我。
縱奪臨機。譬如洪鐘在簴。大扣大鳴。小扣小鳴。明鏡
<pb n="558"/>
當臺。胡來胡現。漢來漢現。了無今古之分。亦無去來
之相。把住則乾坤失色。放行則瓦礫生光。正與麼時。
且道。把住則是。放行則是。良久云。龍袖拂開全體現。
象王行處絕狐踪　復說偈云。我本江湖落魄人。年
來隨處著渾身。業風吹到雲居寺。贏得相依安樂神。
夜參。山深寒重。各自知時。豈可繁詞久勞眾聽。歸向
堂中燒榾柮。不妨天曉候鷄鳴。
結夏小參。一心不生。萬法無咎。汝等諸人。發志參禪。
早是不著便。何況聽他繩床上老宿。說玄說妙。舉古
舉今。以當宗乘。遠之遠矣。即今要與本地相應。直須
從前放下。百不知百不會。向生佛已前。著一隻眼看。
是個什麼。忽然拶破虗空。便見十方世界。盡是圓覺
伽藍。何處更有山河大地來。山僧與麼道。也是作死
馬醫。若是超宗越格底衲僧。著著自有出身之路。拈
拄杖。眾中還有超宗越格底衲僧麼。卓拄杖。泥牛昨
夜遭塗炭。直至如今不見蹤。
除夜小參。僧問。如何是雲居境。師云。路轉溪廻空院
靜。僧云。如何是境中人。師云。太平時代自由身。僧云。
人境已蒙師指示。願聞一句接初機。師云。無毛[鷂-缶+(工/山)]子
貼天飛　乃云。我此深山絕頂。今夜歲盡年窮。無可
與諸人分歲。更不學他北禪。烹露地白牛。只將東山
老祖銕酸饀。供養諸人。若也咬嚼得破。自然一飽能
消萬刼飢。直饒諸方百味珍羞。吃了便須吐却。何故。
醍醐上味。為世所珍。遇斯等人。翻成毒藥。驀拈拄杖。
卓一下云。巴歌合出陽春調。脫體風流出當家　復
說偈曰。烏兔循環歲又除。普光心印只如斯。相逢總
是英靈漢。不向當頭捋虎鬚。
解夏小參。僧問。路逢達道人。不將語默對時如何。師
云。達道者方知。僧云。和尚何得干戈相待。師云。捉賊
不如嚯賊。僧云。明眼人。瞞他一點也不得。師云。情知
你不是好心　乃云。諸禪德。光陰易過。佛法難逢。纔
看夏日炎炎。又見秋風拂拂。古人立三期限。令汝取
證。汝試審思看。九十日內。成得箇甚麼事。經云。踞菩
薩乘。修寂滅行。且菩薩乘作麼生踞。寂滅行又如何
修。若能一念知非。全體顯現。一切煩惱。畢竟清淨。法
界海慧。照了諸相。猶如虗空。其或未然。切忌以思惟
心。測度如來圓覺境界。拈拄杖云。拄杖子。穿過釋迦
老子鼻孔。阿修羅王忍俊不禁。直上三十三天。與釋
提桓因闘戰。汝等諸人。還聞鑼皷聲麼。以拄杖卓一
下云。且莫瞌睡。
當晚小參。佛祖方便。數如河沙。撿點將來。皆為剩語。
饒汝門庭施設。機辯縱橫。未出意根。徒自欺誑。決欲
究明千聖向上一著。直須截斷塵緣。豁開己眼。頭頭
上具。物物上明。自然常光現前。壁立萬仞。盡十方世
界。是涅槃妙心。更覓一法如微塵許有生滅相。了不
可得。諸上座。還委悉麼。百尺竿頭咲轉身。却來堂中
疊足坐。
復舉。當山國一祖師。因馬祖遣僧來問。十二時中以
何為境。祖云。待汝回去時有信。僧云。即今便回去。祖
云。傳語。却須問取曹溪。師拈云。馬祖大似埋兵掉鬪。
國一可謂遇變出奇。者僧雖善通使命。要且勞而無
功。驀拈拄杖。畫一畫云。三汲浪高魚化龍。癡人猶戽
夜塘水。
除夜小參。年窮歲盡。地凍天寒。現前禪侶。圍繞繩床。
擬聽老僧處分個甚麼。若說佛法。佛法無說。若論世
法。世法無論。便爾休去。將謂無折合。只如大慧老人。
平昔以竹篦用事。還曾打著一個知痛痒底衲僧麼。
密菴和尚。將正法眼。喚作破砂盆。更是不識好惡。徑
山拄杖子。今夜忍俊不禁。出來與諸人。決擇是非去
也。拈拄杖畫一畫云。一氣不言含有像。萬靈何處謝
無私　復舉僧問古德。年窮歲盡時如何。古德云。東
村王老夜燒錢。師頌云。東村王老夜燒錢。管取新年
勝舊年。溪上石人相耳語。銕牛耕遍劫初田。
<pb n="559"/>
解夏小參。絕頂寥寥。亂山矗矗。不離當處。即是道場。
何假對揚。方稱佛事。更說什麼。長期短期。尅念攝念。
摩竭提國。早涉繁辭。毗耶離城。翻成剩語。只如溈山
問仰山云。子。一夏作得箇什麼。蝦為子屈仰。山云。鉏
得一片畬。種得一籮粟。有甚共語處。溈山云。子。一夏
可謂不空過。何不與伊本分草料。仰山問溈山云。和
尚。一夏作得箇什麼。不妨賣峭。溈山云。日間一飡。夜
間一寢。隨摟搜漢。仰山云。和尚。一夏可謂不空過。互
相欺瞞。今夜忽有人問徑山一夏作得個什麼。只向
他道。步步踏著實地。且道。是空過不空過。拈拄杖畫
一畫云。鶴有九臯難翥翼。馬無千里謾追風。
除夜小參。僧問。如何是道。師云。木落崖石出。進云。只
如開山和尚云。山上有鯉魚。井底有蓬塵。意作麼生。
師云。見之不取。思之千里。僧禮拜。師乃云。徑山今夜
分歲。小小開箇家宴。普請諸人。隨分納些些。楊岐栗
棘蓬。東山銕酸饀。早已和盤托出了也。若是擘不開
吞不下。又爭怪得。眾中忽有個漢出來道。也只是家
常茶飯。老僧指出露地白牛。向伊道。你莫是庖丁手
麼。擬議不來。劈脊便打。何故。禁令既嚴。不許攙行奪
市。復說偈曰。浮世光陰自不多。看看又是一年過。夜
參欲說無窮事。奈此風頭峭硬何。
結制小參。心如虗空界。示等虗空法。證得虗空時。無
是無非法。從上佛祖。莫不以此心法傳示。將來作大
佛事。徑山只今以此心法。為大伽藍。十方法界。若聖
若凡。同一安居。平等性智。驀拈拄杖。卓一下云。過去
諸如來。斯門以成就。現在諸菩薩。今各入圓明。未來
修學人。當依如是住。觀音菩薩。將錢買胡餅。放下手
却是饅頭。卓拄杖一下。復舉趙州勘婆子話。頌云。臺
山路上婆子。勘破須他趙州。我道全無巴鼻。人言亦
有來由。
解制小參。古者道。青青翠竹。總是真如。[鬱-山+止][鬱-山+止]黃花。無
非般若。空劫已前。無佛無眾生。真如般若。從誰得名。
我此五髻峰頭。千年古寺。四來禪侶。聚首安居。九十
日夏。今以告圓。空劫已前事即不問。汝日用中間。還
與自己得相應也無。良久。適來有一人。為蛇畵足。輥
入葛藤窠裡去也。拈拄杖。且聽拄杖子出來。露箇消
息。卓拄杖云。撒手似君無一物。徒勞辛苦說千般。
復說偈云。絕頂凉生夜氣清。三期功滿不留情。布單
欲賣且休賣。穩靠蒲團樂太平。
冬至小參。寒來暑往。陰極陽生。二曜循環。四時合節。
此造化無私之功。寔古今不易之論。我等沙門釋子。
不知歲之餘閏。不問月之大小。喚作無事人則可。喚
作了事人則不可。八萬四千法門。一千七百公案。須
是一一參究。一一透脫始得。驀拈拄杖。召大眾云。傅
大士。即今在諸人鼻孔裏。騎牛出入。一個個眼眨眨
地。要且捉摸他不著。卓拄杖。陽氣發時無硬地。庭前
石笋有新條。復舉僧問古德云。冬至後日長多少。古
德云。一線長。又僧問古德云。冬至後日長多少。古德
云。長一線。師頌云。一線長長一線。開口須知有方便。
東頭賣貴。西頭賣賤。靈利衲僧。有眼不見見不見。頭
上金烏急如箭。
除夕小參。萬緣寢息。一性融通。大用全彰。神機獨露。
古佛與露柱交參。燈籠與占波鬬額。不是神通所現。
亦非法爾當然。正與麼時。廣澤龍王。與陳如尊者耳
語。明日慶賀新年。為復佛法相見。世法相見。大慧老
人。以黑漆竹篦。打地一下云。㘞。你有許多撈攘。一時
走上善法堂前。擬向天帝釋雪屈。乃喝一喝云。若不
喝住。未免雨似盆傾　復舉北禪賢禪師除夜示眾
云。今夜無可與諸人分歲。未免烹露地白牛。燒榾柮
火。唱村田樂。免致倚他門戶傍他墻。剛被時人喚作
郎。下座歸方丈。有僧隨後喚云。和尚。門外有公人來。
賢云。作甚麼。僧云。道勾和尚納皮肉。賢將暖帽擲與
之。僧接得。跪進云。天寒。且還和尚帽子。賢呵呵大笑。
<pb n="560"/>
師頌云。分歲聊烹露地牛。要輸皮肉任來勾。大家唱
起村田樂。無可還他即便休。
解夏小參。目前無法。法外無心。心法俱忘。理事交徹。
上無攀仰。下絕己躬。頭頭顯示真機。物物全彰妙用。
如我按指。海印發光。汝暫舉心。塵勞先起。釋迦老子。
滿面慚惶。汝但外息諸緣。內心無喘。心如墻壁。乃可
入道。達磨大師。一塲漏逗。大抵叢林。以小參為家教。
汝等諸人。每日著衣喫飯。有什麼過。九旬夏滿。不妨
去住自由。老僧住持事繁。更不叨叨嘮嘮。擊拂子。知
恩者少。負恩者多　復舉翠岩參禪師夏末示眾云。
一夏與兄弟東語西話。看翠岩眉毛在麼。師云。一夏
東語復西話。翠岩方便苦無多。眉毛打失渾閑事。爭
免全身入草窠。
除夜小參。我此法印。在天同天。在地同地。言凡則全
凡。舉聖則全聖。自古自今。若幽若顯。無有一法不在
裏許。所以得之於心。千變萬化。失之於旨。萬別千差。
汝等諸人。從年頭至年尾。滿眼[覤-儿+丘]著。大似不曾見。滿
耳聽來。大似不曾聞。何異飯籮裡坐。甘受其餓。大水
裏浸。甘受其渴。徑山今夜不恡慈悲。未免重為注破。
拈拄杖卓一下。一年光景今宵盡。萬里更無人未歸。
復說偈曰。坐守空山歲又窮。夜堂相聚話西東。少林
一曲無今古。自是諸方調不同。
解夏小參。教中云。袈裟下得人身者。如爪甲上土。袈
裟下失人身者。如大地中土。以是言之。人身極不易
得。佛法實是難逢。我輩沙門釋子。那邊經冬。這邊過
夏。要住即住。要行即行。幸無飢寒之迫。亦無征役之
勞。當念寒暑迭遷。死生交謝。前路茫茫。擬何憑仗。於
斯勤加精進。早求出離。庶幾報答佛恩。免致埋沒自
己。若是伶俐衲僧。聞與麼道。出來向千聖頂𩕳。露箇
消息。便見九旬無虗弃之功。百劫即今時之用。堪與
佛祖為師。合受人天供養。其或未然。莫將無事會。無
事困人心。
結夏小參。大用現前。不存軌則。自非過量人。難明過
量事。總無邊剎海。向一毫端。於一毫端。而建伽藍。促
無量劫數。為一念頃。於一念頃。是聖是凡。普請禁足
安居。平等性智。蝦蟇蚯蚓。悉證圓通。文殊普賢。共相
慶讚。此葢如實之理。稱性之言。若是義學之徒。見不
超色。聽不出聲。分彼分此。說染說淨。返謂我衲僧家。
脫空謾語。又爭怪得。拈拄杖畫一畫云。情塵消盡見
端的。不歷僧祇獲法身　復舉僧問洞山。寒暑到來。
如何迴避。洞山云。何不向無寒暑處去。僧云。如何是
無寒暑處。洞山云。寒時寒殺闍黎。熱時熱殺闍黎。頌
云。覿面當機見洞山。正偏迴互不相關。無寒暑處堪
迴避。那取工夫到一翻。
結夏小參。古佛堂前。曾無異路。祖師門下。寧有多談。
然。佛法不異人心。自用無非祖意。良由取捨妄見異
同。若能直下承當。便可隨時受用。根塵逈脫。境智互
融。這邊那邊。唯我自知。正法像法。該他不著。若也分
別名相。馳騁知解。以當本參。何異者砂欲成嘉饌。豈
不見。釋迦世尊。於楞嚴會上。語阿難云。汝雖歷劫多
聞。不如一日修無漏學。且無漏學作麼生修。若謂有
修有證。正是誑謣閭閻。若謂無說無聞。未免顢頇佛
性。諸禪德。到者裏。須是如實體究。從人決擇始得。明
日結制。剋期取證。九十日內。莫作等閒。時不待人。各
宜勉力。擊拂子　復舉德山和尚小參云。今夜小參
不答話。問話者三十棒。時有僧出。德山便打。僧云。某
甲話也未問。因甚便打。德山云。汝是甚處人。僧云。新
羅人。山云。未跨船舷。好與三十棒。師云。者個公案。諸
方老宿。凡遇小參。未免批判一上。然只能扶強。不能
扶弱。徑山今夜要斷不平。牙如劒樹。口似磉盆。還他
德山老漢。若是辨衲僧眼。猶欠悟在。這僧當時才出。
直云。某甲今夜不問話。只與和尚相見。則個他若行
棒。便與接住一送。非惟坐斷。德山抑亦是個俊快衲
<pb n="561"/>
僧。拈拄杖卓一下。[鴳-女+隹]有九臯難翥翼。馬無千里謾追
風。
解夏小參。菩提道果。本自圓成。不假修為。豈從人得。
聖凡情盡。體露真常。頭頭上明。物物上具。如斯了達。
徹見根源。打破生死牢關。掀翻是非窠窟。盡十方世
界。都盧是箇圓覺伽藍。佛國魔宮。隨緣遊戲。婬坊酒
肆。任性安居。了無染淨之分。豈有去來之異。此名正
徧知海。亦名大解脫門。驀拈拄杖。豎起云。釋迦世尊
圍繞恒河沙數諸佛。只今在徑山拄杖頭上。休夏自
恣。各各演說無量無邊微妙法藏。汝等諸人。不假兩
眼還見麼。不假兩耳還聞麼。其或未見未聞。切忌向
虗空裏圖度。靠拄杖。羚羊掛角千峰上。更有羚羊在
上頭　復舉洞山和尚示眾云。秋初夏末。東去西去。
直須向萬里無寸草處去。僧下語多不契。有僧傳至
石霜。霜云。何不道出門便是草。僧復傳此語至洞山。
山云。瀏陽乃有古佛出世。師頌云。秋初夏末走西東。
拄杖頭邊活路通。寸草不生千萬里。出門一片碧茸
茸。

呆庵莊禪師語錄卷之三

<sarticle>呆庵莊禪師語錄卷之四</sarticle>

門人　智勝等　編
<other>拈古</other>
舉世尊。因五通仙人問。世尊有六通。我有五通。如何
是那一通。佛召仙人。五通應諾。佛云。那一通你問我。
拈云。仙人善問。世尊善答。可謂光前絕後。若是那一
通。總未夢見在。
舉阿難尊者問迦葉。尊者師兄。世尊傳金襴外。別傳
何物。葉召云。阿難。難應諾。葉云。倒却門前剎竿著。拈
云。若向剎竿未倒時會得。埋沒先宗。若向剎竿倒却
後會得。辜負自己。且道。世尊傳金襴外。畢竟別傳何
物。三面狸奴脚踏月。兩頭白牯手拏煙。
舉二祖問達磨大師云。我心未寧。乞師安心。磨云。將
心來與汝安。祖云。覔心了不可得。磨云。與汝安心竟。
拈云。殺人須是殺人刀。活人須是活人劒。
舉六祖。因僧問黃梅意旨什麼人得。祖云。會佛法人
得。僧云。和尚還得否。祖云。我不得。僧云。和尚為什麼
不得。祖云。我不會佛法。拈云。得與不得。會與不會。即
不問。祖師性命。因甚落在者僧手裏。擊拂子。下座。
舉國一欽禪師。因馬大師遣人送書到。書中作一圓
相。國一發緘。遂於圓相中。著一點。却封回。後忠國師
聞云。欽師。猶被馬師惑。拈云。箭鋒相直。縱奪當機。還
他馬祖國一始得。驀拈拄杖。召大眾云。只如國師道。
欽師猶被馬師惑。畢竟意在於何。卓拄杖。
舉馬祖因僧參次。乃畵一圓相云。入也打。不入也打。
僧纔入。祖便打。僧云。和尚打某甲不得。祖靠拄杖休
去。拈云。大師令雖行。爭奈無風起浪。者僧棒既喫了。
要且有理難伸。復云。作麼生會他休去底道理。
舉南泉示眾云。王老師賣身去也。還有人買麼。時有
僧出眾云。某甲買。泉云。不作貴不作賤。你作麼生買。
僧無對。拈云。山僧若作者僧。待他道不作貴不作賤
你作麼生買。即對他道。和尚鼻索。在某甲手裏。直饒
王老師別有長處。也只得忍氣吞聲。
舉歸宗因普請入園取菜。乃畵一圓相。圍却一株菜。
以標插之。語首座大眾云。輒不得動著。各下一轉語
來。是時一眾各呈見解。未甞有契者。宗以棒趂云。者
一隊漢。無一箇有智慧。喫却我多少菜。不能與園頭
出氣。乃踏倒標子。拽著菜株而歸。拈云。設有僧拔却
者一株菜。莫契得歸宗麼。拈拄杖敲香几云。歸宗和
尚來也。靠拄杖。
舉誌公。令人傳語思大云。何不下山教化眾生。目視
<pb n="562"/>
雲漢作麼。思大云。三世諸佛。被我一口吞盡。何處更
有眾生可化。拈云。兩個漢。總與一坑埋却。不為分外。
雖然。也不得草草。良久。雲自帝鄉去。水從江漢流。
舉鹽官示眾云。虗空為皷。須彌為槌。什麼人打得。眾
無對。南泉云。王老師不打者破皷。拈云。南泉與麼道。
鹽官還肯伊也無。山僧即不然。虗空為皷。須彌為槌。
什麼人打得。但向他道。打即不辭。只是罕遇知音。
舉盤山一日出門。見人舁喪。歌郎振鈴云。紅輪決定
沉西去。未委魂靈往那方。幕下孝子哭云哀哀。山忽
身心踴躍。歸舉似馬祖。祖印可。拈云。夫為人師者。須
具透關眼。別邪正驗來機。只如盤山。認箇昭昭靈靈。
以為極則。馬大師從而印可。豈不孤負先聖。欺罔後
昆。山僧此間。若有這般人。必然別有生涯。鴛鴦繡出
從君看。不把金針度與人。
舉藥山晚參云。我有一句子。待特牛生兒。即向汝道。
時有僧出云。特牛生兒也。只是和尚不道。山喚侍者
將燈來。僧便抽身入眾。拈云。大小藥山。龍頭蛇尾。者
僧只知捉月。不覺水深。大眾特牛生兒也。山僧向汝
道。問將一句來。
舉芙蓉毓禪師。因龐居士問馬祖。著實為人處。還分
付吾師否。蓉云。某甲。尚不見他。作麼生知他著實處。
士云。只此見解。也無討處。蓉云。居士也不得一向言
說。士云。一向言說。師又失宗。若作兩向三向。師還開
得口麼。蓉云。直似開口。不得可謂寔也。士撫掌而去。
拈云。芙蓉。無端惹起許多葛藤。若約徑山見處。便與
攔胷一踏。直饒龐居士知有馬大師著實處。也做手
脚不及。
舉金牛和尚。凡自做飯。供養眾僧。每至齋時。舁飯桶
云僧堂前。作舞云。菩薩子喫飯來。乃撫掌大咲。拈云。
賊身已露。
舉龐居士問馬祖。不昧本來人。請師高著眼。祖直下
[覤-儿+丘]。士云。一種沒絃琴。唯師彈得妙。祖直上[覤-儿+丘]。士乃作
禮。祖便歸方丈。士隨入云。弄巧成拙。拈云。我要問龐
居士。喚甚麼作本來人。作麼生是沒絃琴。拈拄杖。不
是放過馬大師。只是不欲說破。卓拄杖。
舉雲岩問百丈和尚。每日區區為阿誰。丈云。有一人
要。岩云。因甚不教伊自作。丈云。他無家活。拈云。明眼
人。瞞他一點不得。還會麼。解弄不須霜刃劒。延齡何
必九還丹。
舉烏臼和尚。因玄紹二上座來參。臼問。二禪伯發足
甚處。玄云。江西。臼拈棒便打。玄云。久知和尚有此機
要。臼云。你既不會。後面箇祗對看。紹擬近前。臼便打
云。信知同坑無異土。參堂去。拈云。平地上𡽗崖。孤峻
處平坦。諸方祇知烏臼具超宗越格手段。且不知烏
臼徹底老婆心。要識老婆心麼。棒打石人頭。𥗋𥗋論
實事。
舉僧問趙州。二龍爭珠。誰是得者。州云。老僧只管看。
拈云。爭者不得。得者不爭。趙州只管看。要且不識珠。
舉黃蘗因百丈問甚處來。蘗云。山下採菌子來。丈云。
還見大虫麼。蘗便作虎聲。丈拈斧作砟勢。蘗遂與丈
一摑。丈吟吟而笑。便歸。陞座謂眾曰。大雄山下。有一
大蟲。汝等諸人。也須好看。百丈老人。今日親遭一口。
拈云。師資相得。針芥相投。機鋒互換。照用齊行。譬如
二龍爭珠。拏雲攫霧。不動波瀾。二虎奪食。活捉生擒。
不傷物命。有者道。百丈無陷虎之機。黃蘗有超師之
作。如斯理論。刺腦入膠盆。以拂子畫一畫。擘開華嶽
連天秀。放出黃河徹底清。
舉洞山示眾云。秋初夏末。東去西去。直須向萬里無
寸草處去始得。只如萬里無寸草處。作麼生去。有僧
舉似石霜。霜云。出門便是草。師拈拄杖云。總向草裏
輥。有甚了期。卓拄杖云。㘞。
舉趙州。因僧問。學人乍入叢林。乞師指示。州云。喫粥
了也未。僧云。喫粥了。州云。洗盋盂去。其僧因此契悟。
<pb n="563"/>
雲門云。且道。有指示無指示。若云有。趙州向伊道什
麼。若云無。者僧為甚悟去。拈云。趙州以楔出楔。雲門
看樓打樓。者僧悟去。還有勘處也無。良久。風不鳴條。
雨不破塊。
舉趙州因僧遊五臺山凡問一婆云。臺山路。向甚處
去。婆云。驀直去。僧纔行三五步。婆云。好個師僧。又恁
麼去。後有僧舉似州。州云。待我為勘過者婆子。明日
便去。亦如是問。婆亦如是答。州歸謂眾曰。臺山婆子。
我為勘破了也。拈云。眾中盡道。趙州勘破婆子。殊不
知。婆子勘破趙州。
舉睦州示眾云。你等諸人。若未得箇入頭。須得箇入
頭。若得箇入頭。不得孤負老僧。拈云。大小睦州。通身
泥水。我則不與麼。遂厲聲召眾云。退後退後。眾擬議。
拈拄杖。一時趂出。
舉仰山坐次。大禪佛到。翹一足云。西天二十八祖。亦
如是。唐土六祖。亦如是。和尚亦如是。某甲亦如是。山
下禪床。打四藤條。拈云。阿魏無真。水銀無假。
舉德山示眾云。問即有過。不問有乖。時有僧出作禮。
山便打。僧云。某甲話也未問。因甚便打。山云。待你開
口。堪作何用。拈云。德山權柄在手。殺活臨時。者僧久
經行陣。奮不顧身。然雖如是。未免二俱不了。還有緇
素得出者麼。真金自有真金價。終不和沙賣與人。
舉臨濟陞堂。有僧出。濟便喝。僧亦喝。便拜。濟便打。拈
云。譬如水母無目求食。須假於鰕明眼。衲僧不妨辨
取。
舉投子因僧問。依俙似半月。彷彿若三星。乾坤收不
得。師於何處明。子云。道什麼。僧云。想師只有湛水之
波。且無滔天之浪。子云。閑言語。拈云。設有人與麼問。
山僧亦云。道什麼。待他道只有湛水之波且無滔天
之浪。脚跟下痛與一頓。拈拄杖云。有麼有麼。靠拄杖
云。縱饒栽種得。不是棟梁材。
舉曹山因僧問。學人抱璞投師。請師雕琢。山云。不雕
琢。僧云。為甚不雕琢。山云。須知曹山好手。拈云。且道。
者僧會曹山語。不會曹山語。山僧道。直饒會得。也是
無端。
舉興化陞堂云。今日不用如何若何。便請單刀直入。
興化與你證據。時有旻德長老。出禮拜。起便喝。化亦
喝。德又喝。化又喝。德禮拜歸眾。化云。適來若是。別人
三十棒。一棒也較不得。為他旻德會一喝。不作一喝
用。拈云。二尊宿。一人買帽相頭。一人隔靴抓痒。雖則
一期施設。爭奈[逅-口+巾]相鈍置。何故。見義不為。何勇之有。
舉湧泉。因雪峯來訪。乃門送。峯入簥了。泉云。者箇四
人舁。那箇幾人舁。峰乃踊身起云。道什麼。泉再問。峯
云。行他不會。泉云。知即知。只是道不得。拈云。有主有
賓。全收全放。直須識取湧泉雪峯。脫或未然。切忌向
虗空裏釘橛。
舉岩頭參德山。纔跨門便問。是凡是聖。山便喝。岩便
拜。洞山聞舉乃云。若不是豁老。也大難承當。岩云。洞
山老漢。不識好惡。錯下名言。我當時一手擡。一手搦。
拈云。德山不無養子之緣。洞山乃是因齋慶贊。作麼
生是岩頭一手擡一手搦。不是射鵰手。徒說李將軍。
舉雲門示眾云。聞聲悟道。見色明心。作麼生是聞聲
悟道。見色明心。乃云。觀世音菩薩。將錢買胡餅。放下
手却是饅頭。拈云。我不似雲門。認奴作郎。指鹿為馬。
驀拈拄杖云。看看。拄杖子。穿過諸人髑髏。卓拄杖。
舉玄沙因光侍者道。師叔若會禪。某甲打鐵船下海
去。玄沙住後。令人馳書問光云。打鐵船也未。拈云。者
箇公案。諸方批判者。不為不多。然只能扶強。不能扶
弱。山僧今日久勘。不離元狀。敢謂。玄沙被光侍者領
過。直爾分疎不下。畢竟如何。官無定條。從民私約。
舉南院因僧問。赤肉團上。壁立千仞。豈不是和尚語。
院云。是。僧便掀倒禪床。院云。你看者瞎漢亂做。僧擬
議。院便打出。拈云。重賞之下。必有勇夫。
<pb n="564"/>
舉長慶云。總似今日老胡有望。拈云。金將石試。保福
云。總似今日老胡絕望。拈云。玉將火試。擊拂子。一年
春已過。臺榭綠陰多。
舉風穴。因僧問語默涉離微。如何通不犯。穴云。常憶
江南三月裏。鷓鴣啼處百花香。拈云。者僧與麼問。風
穴與麼答。似則似矣。是則未是。雖然。你要見他風穴
三生六十劫。
舉首山拈竹篦示眾云。喚作竹篦即觸。不喚作竹篦
即背。諸人喚作什麼。葉縣省近前。掣得折作兩截。拋
向堦下。却云。是什麼。山云。瞎。縣便禮拜。拈云。脫體風
流。須是首山當機抗敵。還他葉縣一向與麼去。臨濟
佛法掃土而盡。
舉汾陽示眾云。識得拄杖子。行脚事畢。拈云。汾陽一
條拄杖。換却天下衲僧眼睛。
舉松源和尚臨終示眾云。久聚正路行者有。只不能
用黑豆法。難以荷負正宗。臨濟佛法。到此平沉。痛哉
痛哉。拈云。松源老祖。壓良為賤。若是黑豆法用得。有
甚奇特。直須將斷貫索。穿過從上佛祖鼻孔。方有自
由分。時有僧云。斷貫索。莫在和尚手中麼。師云。這瞎
漢。拈拄杖便打。

呆庵莊禪師語錄卷之四

<sarticle>呆庵莊禪師語錄卷之五</sarticle>

門人　德琇等　編
<other>頌古</other>
舉世尊一日陞座。文殊白槌云。諦觀法王法。法王
法如是。世尊便下座。頌曰。
文殊白槌。世尊下座。露柱燈籠。分明說破。汝等師僧。
還委悉麼。水長船高。泥多佛大。
舉世尊因外道問。不問有言。不問無言。世尊良久
據坐。外道讚曰。世尊大慈。開我迷雲。令我得入。禮
拜而去。後阿難問佛。外道有何所證。讚嘆而去。佛
云。如世良馬。見鞭影而行。頌曰。
不問無言與有言。倚天長劒寶光寒。良駒何待搖鞭
影。慶喜無端被熱謾。
舉世尊在靈山會上。拈華示眾。是時眾皆罔措。唯
迦葉尊者。破顏微笑。世尊云。吾有正法眼藏。涅槃
妙心。付囑摩訶迦葉。
示眾拈華處。破顏微笑時。靈山百萬眾。到此盡驚疑。
舉達磨大師。因梁武帝問曰。如何是聖諦第一義。
師曰。廓然無聖。帝曰。對朕者誰。師曰。不識。帝不契。
師遂折蘆渡江。
胡僧齒缺舌頭長。出語如何契帝王。折得莖蘆渡江
去。也知無地著慚惶。
舉六祖大師。因風颺剎竿。二僧對論。一云。風動。一
云。旛動。往復曾未契理。祖云。不是風動。不是旛動。
仁者心動。二僧悚然。
不是風兮不是旛。翻身透出萬重關。笑看天上團團
月。影落澄潭徹底寒。
舉南陽忠國師。一日三喚侍者。侍者三應喏。師曰。
將為吾辜負汝。却是汝辜負吾。
會得三呼三應。說甚負汝負吾。咬人罕逢師子。逐塊
多見韓盧。
舉馬祖。與百丈西堂南泉。翫月次。祖曰。正當與麼
時如何。堂曰。正好修行。丈曰。正好供養。泉拂袖便
行。祖曰。經入藏。禪歸海唯。有普願獨。超物外。
馬祖堂前翫月時。三人兄弟各呈機。一般醜惡難藏
掩。爭免傍觀說是非。
舉百丈再參馬祖。祖見來。豎起拂子。丈云。即此用
離此用。祖以拂子掛舊處。良久云。汝以後開兩片
皮。將何為人。丈亦豎起拂子。祖云。即此用離此用。
<pb n="565"/>
丈亦掛拂子於舊處。祖振威一喝。百丈直得三日
耳聾。後因黃蘗來參舉此。蘗遂吐舌。
拈來放去不多爭。父子相將草裏行。一喝耳聾容易
曉。舌頭吐出最難明。
舉馬祖不安。院主問。和尚近日尊候如何。祖曰。日
面佛月面佛。
日面月面。隨方應現。具眼衲僧。有甚難見。曉來雨過。
長江風動。蘆花兩岸。
舉南泉。因兩堂首座爭猫兒。泉乃提起云。道得即
救取。道不得即斬却。眾無對。泉遂斬之。至晚。趙州
自外歸。泉舉似趙州。州脫草履安頭上而出。泉云。
汝若在。即救得猫兒。
當陽提起箇猫兒。道得分明救得伊。直下一刀成兩
段。草鞋戴出亦徒為。
舉陸亘大夫問南泉云。肇法師。也甚奇怪。解道天
地同根。萬物一體。泉指庭前牡丹云。大夫。時人見
此一株花。如夢相似。
天地同根會也麼。庭前指出牡丹花。黃金把得和沙
賣。誰謂南泉是作家。
舉鹽官一日喚侍者云。與我將犀牛扇子來。侍者
云。扇子破也。官云。扇子既破。還我犀牛兒來。侍者
無對。
犀牛扇破。重索犀牛。鹽官老漢。好不知羞。
舉魯祖凡見僧來便面壁。
魯祖見僧惟面壁。宗師何用口喃喃。怪來昔日毗耶
老。獨與文殊作對談。
舉德山初見龍潭。便問。久嚮龍潭。及乎到來。潭又
不見。龍又不現。潭曰。子親到龍潭。
千古龍潭水渺瀰。德山親到更何疑。頂門有眼明如
日。脚下泥深總不知。
舉丹霞到一荒院遇夜。取木佛燒火向。院主乃呵
責曰。何得燒我木佛。霞以拄杖撥火云。燒取舍利。
院主云。木佛何得有舍利。霞云。若無舍利。更取兩
尊來燒。院主嗣後眉鬚墮落。
丹霞燒木佛。院主墮眉鬚。去得眼中屑。重添腦後錐。
舉趙州一日訪茱萸。將拄杖於法堂上。東行西行。
萸云。作什麼。州云。探水。萸云。我者裏一滴也無。州
將拄杖靠壁。便出。
趙州探水到茱萸。徹底爭知一滴無。拄杖當時將靠
壁。分明直處却成紆。
舉僧問洞山。如何是祖師西來意。山云。待洞水逆
流。即向汝道。
宗師開口不留情。只要當人實地行。洞水逆流終可
待。西來祖意教誰明。
舉仰山問中邑。如何得見性去。邑云。譬如一室有
六窓。內有一獼猴。外有一獼猴。從東邊喚猩猩。獼
猴即應。如是六窓俱喚俱應。山禮謝云。適蒙和尚
譬喻。無不了知。更有一事。只如內獼猴瞌睡。外獼
猴欲相見時如何。邑下禪牀。執仰山手。作舞云。猩
猩與汝相見了。
問來親切。答去分明。抑揚有準。敲唱雙行。獼猴瞌睡
不瞌睡。六窻正好喚猩猩。
舉僧問趙州。如何是祖師西來意。州云。庭前栢樹
子。
潦倒趙州全勝敵。藏鋒露刃總由他。當陽指出庭前
栢。爭似逢僧喚喫茶。
舉昔有一婆子。供養一菴主。經二十餘年。令一二
八女。送飯給侍。一日令女子抱定云。正當與麼時
如何。主云。枯木倚寒岩。三冬無暖氣。女子歸舉似
婆。婆云。我二十年來祇供養。得箇俗漢。遂趂出。放
火燒却菴。
婆子燒菴話。禪人著眼看。三冬無暖氣。六月雪霜寒。
舉定上座問臨濟。如何是佛法大意。濟下繩牀。擒
<pb n="566"/>
住與一掌。便托開。定佇立。傍僧云。定上座。何不禮
拜。定方禮。忽大悟。
師資會遇固非輕。報汝諸人好辨明。紅芍藥邊方舞
蝶。碧梧桐裏正啼鶯。
舉雪峰示眾云。盡大地撮來。如粟米粒大。拋向面
前。漆桶不會。打皷普請看。
大地撮來如粟粒。等閑[覤-儿+丘]著骨毛寒。雪峯為物垂慈
切。打皷從教普請看。
舉僧問道吾。如何是和尚深深處。吾下禪牀。作女
人拜云。謝子遠來。無可祗待。
直示深深處。還他向上人。下床施女拜。祗待更殷勤。
舉靈雲見桃花悟道。有頌云。三十年來尋劒客。幾
回葉落又抽枝。自從一見桃花後。直至如今更不
疑。後玄沙聞云。諦當甚諦當。敢保老兄未徹在。
桃花一見更無疑。大小靈雲眼𥉌[目*(山/虫)]。笑殺釣漁船上
客。無端摘葉又尋枝。
舉臨濟將遷化時。囑三聖曰。吾去世後。不得滅却
吾正法眼藏。聖曰。爭敢滅却。濟曰。忽有人問。汝作
麼生道。聖便喝。濟曰。誰知吾正法眼藏。向者瞎驢
邊滅却。
喝下全生殺。機先辨正偏。誰知正法眼。滅向瞎驢邊。
舉雲門以拄杖示眾云。拄杖子化為龍。吞却乾坤
了也。山河大地。甚處得來。
雲門拄杖化龍去。吞却乾坤只等閑。我若見時須抝
折。免教一向管窺斑。
舉投子。因僧問如何是十身調御。師下禪牀立。又
問。凡聖相去多少。師亦下禪牀立。
射虎不真。徒勞沒羽。向上提持。還他投子。可憐馳逐
天下人。五五依然二十五。
舉僧問洞山。如何是佛。山云。麻三斤。
生殺從來總自由。三邊戈甲一時收。誰知不用施韜
略。坐鎮中原四百州。
舉趙州和尚云。一切人。被十二時使。老僧。使得十
二時。
趙州老古錐。使得十二時。床上破蘆䕠。手中麤辣棃。
舉僧問風穴。如何是佛。穴云。杖林山下竹筋鞭。
杖林山下竹筋鞭。一句如何舉得全。生鐵鑄成金彈
子。扶桑人種陝西田。
舉唐朝因禪師。微時常運椎擊土塊次。見一大塊。
戲椎猛擊之。應碎忽然大悟。後有老宿聞云。盡山
河大地。被因禪師一擊百雜碎。
一擊百雜碎。萬象齊慶快。大好因禪師。是什麼土塊。
舉僧問馬祖。如何是佛。祖云。即心即佛。又僧問。如
何是佛。祖云。非心非佛。
即心即佛成妄見。非佛非心妄轉多。拈却兩重關棙
子。大平何用動干戈。
舉黃龍南禪師三關語。頌曰。
我手何似佛手。舉起便合知有。等閑拶破虗空。正好
藏身北斗。
我脚何似驢脚。開口不妨道著。須信趙州石橋。不比
尋常略彴。
人人有個生緣。會得只在目前。不識寒山拾得。喚作
文殊普賢。
舉鳥窠和尚。因會通侍者。告辭往諸方。學佛法去。
師曰。若是佛法。吾此間亦有少許。通曰。如何是和
尚此間佛法。師於身上。拈布毛吹示之。通大悟。
日用現行明歷歷。擬心湊泊即瞞頇。布毛吹起無多
子。也要當人著眼看。
舉五祖演和尚。室中問僧云。釋迦彌勒。猶是他奴。
且道。他是阿誰。
描不成兮畵不成。娘生面目甚分明。從他逼塞虗空
去。休更人前喚小名。
舉兜率悅禪師設三關。問學者曰。撥草參玄。只圖
<pb n="567"/>
見性。即今上人性。在甚麼處。識得自性。方脫生死。
眼光落地時。作麼生脫。脫得生死。便知去處。四大
分離。向甚麼處去。
早間吃粥。齋時吃飯。兩箇五百。元是一貫。
貴買賤賣。少減多添。要識李四。問取張三。
干木隨身。逢場作戲。杲日麗天。清風匝地。
舉德山到溈山。挾複子於法堂上。從西過東邊。從
東過西邊。顧視云。無無。便出。德山至門首。却云。也
不得草草。便具威儀。再入相見。溈山坐次。德山提
起坐具云。和尚。溈山擬取拂子。德山便喝。拂袖而
出。背却法堂著草鞋。便行。溈山。至晚問首座。適來
新到。在什麼處。首座云。當時背却法堂。著草鞋出
去也。溈山云。此子。已後向孤峯頂上。盤結草菴。呵
佛罵祖去在。
寶鏡當臺驗作家。德山[覤-儿+丘]著眼生花。翻身坐斷孤峯
頂。一味逢人撒土沙。
舉僧問趙州和尚。初生孩子。還具六識也無。州云。
急水上打毬子。僧復問投子。急水上打毬子意旨
如何。子云。念念不停流。
急水灘頭解打毬。誰云念念不停流。茫茫六合人如
海。脫體風流是趙州。
舉趙州問投子。大死底人。却活時如何。子云。不許
夜行。投明須到。
死中得活亦非常。切忌逢人錯舉揚。昨夜面南看北
斗。脚跟不動到家鄉。
舉僧問大龍。色身敗壞。如何是堅固法身。龍云。山
花開似錦。磵水湛如藍。
山花似錦水如藍。切忌承言落二三。堅固法身遭指
注。大龍有口只宜緘。
舉天平依和尚行脚時。參西院。常云。莫道會佛法。
覓個舉話人也無。一日西院遙見。召云。從依。平舉
頭。西院云。錯。平行三兩步。西院又云。錯。平近前。西
院云。適來者兩錯。是西院錯。上座錯。平云。從依錯。
西院云。錯。平休去。西院云。且在這裏過夏。共上座
商量這兩錯。平當時便行。後住院。謂眾云。我當初
行脚時。被風吹到思明長老處。連下兩錯。更留我
過夏。待共我商量。我不道恁麼時錯。發足南方去
時。早知道錯了也。
天平行脚到西院。其奈連施兩錯何。待共商量留過
夏。至今錯解不勝多。
舉保壽開堂。三聖推出一僧。壽便打。三聖云。恁麼
為人。非但瞎却這僧眼。瞎却鎮州一城人眼去在。
保壽擲拄杖。下座。
手面機輪全殺活。棒頭照用要分明。果然瞎一城人
眼。凌辱宗風兩弟兄。
舉僧問雲門。如何是清淨法身。門云。花藥欄。僧云。
便與麼去時如何。門云。金毛獅子。
無中唱出老雲門。拍拍當機調自新。花藥欄雖容易
見。爭如北斗裏藏身。

呆庵莊禪師語錄卷之五

<sarticle>呆菴莊禪師語錄卷之六</sarticle>

小師　曇頓等　編
<other>偈</other>
<other>贈景首座</other>
睦州嗣黃蘗。靈樹待雲門。如此人天眼。光明耀乾坤。
機奪機兮楔出楔。逆順縱橫誰辨別。師資會遇兮啐
⿰口豕同時。賓主相忘兮敲唱合節。坐斷玄關正令行。後
世何人繼清絕。上人自是英俊流。壯年志氣衝斗牛。
集雲峰下分半座。宏規落落追前修。領徒行脚遊江
海。勘遍諸方誠絕待。抖擻行囊一物無。七尺烏藤手
<pb n="568"/>
中在。朅來訪我深雲間。話到無言心亦閑。推出秦時
𨍏轢鑽。等閑靠倒須彌山。
<other>送輪藏主</other>
生佛已前一句子。不惜眉毛為君舉。開口分明落二
三。塞却耳根須聽取。只今法道何澆漓。談玄說妙誇
傳持。逐塊韓盧知幾幾。咬人罕覩獅子兒。豈不見臨
濟三回問黃檗。六十烏藤沒商略。高安灘上驀翻身。
倒捋虎鬚施痛摑。道人棄教來參禪。𢬵得禁吾劈面
拳。藏裏摩尼親搆得。直須擊碎歐峰前。掉臂堂堂出
門去。春光爛熳江南路。鷓鴣啼處百花香。鳳栖不在
梧桐樹。
<other>送要侍者</other>
道人要學呆。來入呆菴室。呆菴教汝呆。有口說不出。
不說亦不聞。無得亦無失。掉頭遊諸方。拄杖挑紅日。
笑他老香林。紙襖黑如漆。三三不是九。九九八十一。
<other>送閒長老歸寶勝</other>
君不見夾山散席見船子。一篙打落滄波裏。死眼豁
開忽點頭。始信道吾發笑良有以。又不見黃龍行脚
見慈明。痛罵不禁魂膽驚。踏著趙州關棙子。方知雲
峯出語非常情。近來此話憑誰舉。說妙談玄滿寰宇。
若約衲僧門下看。到頭未敢輕相許。子今得座披衣
時。東探西討何所為。未跨船舷先轉却。茫茫大地無
宗師。憶昔游從非一日。笑語自能忘得失。信曾親見
作家來。平生參學事已畢。明朝復相別。後會未可期。
更有一語送爾歸。爾歸故山慎勿違。曉行須待紅日
出。毋使霜露沾麻衣。
<other>送明禪人</other>
道人走遍諸方。畢竟為箇甚麼。決欲究明死生。直須
從前放下。便請拗折烏藤。試向虗堂靜坐。忽然豆[焊-干+恭]
寒。痛口不妨罵我。我既不識慚惶。一味如聾若啞。
笑他昔日睦州。拶得雲門脚跛。
<other>贈詢藏主</other>
老僧燕坐枯木床。心入無言妙三昧。山陰禪者來扣
門。手展雲箋覓長偈。長偈欲書不盡書。鐵鞭擊碎摩
尼珠。如來藏裏收不得。神光炯炯騰寒虗。驚起南山
白額虎。木人拍板空中舞。東土西乾沒祖師。五五依
然二十五。
<other>贈閑藏主</other>
道人脊梁鐵作骨。拄杖橫拖眼如鶻。遍尋知識走叢
林。開口欲吞三世佛。金鰲背上解翻身。笑指凌霄高
突兀。搆得如來藏裏珠。等閑抹過蒼龍窟。
<other>道友二人。過予夜話。一友云。此事至難。不可
得而擬議。一友云。此事至易。但自不能承當
耳。因喻之以二首</other>
難難萬種千般。纔擬議即顢頇。青天霹[靂-秝+林]。平地波瀾。
無說是真說。他觀非正觀。沉淪枉經巨劫。契悟祇在
毫端。莫教坐却含元殿。逢人只管覓長安。
易易多方一致。絕承當忘比喻。耀古騰今。經天緯地。
知有亦無知。利他還自利。明明般若真乘。念念塵勞
雜事。拔却多年苦瓠根。釋迦不受然燈記。
<other>贈範藏主</other>
藏裏摩尼人不識。護龍河上親收得。朅來托起歐峰
前。一道神光射虗碧。置之濁水濁水清。山鬼見之魂
膽驚。我欲為渠即奪却。棄與昏衢為照明。仰山傾出
一栲栳。狼籍叢林非小小。子今護惜是至寶。究竟何
如放下好。呆菴所說無所憑。不妨携取歸金陵。隨方
應現色非色。老胡兩眼猶晶熒。
<other>送慧維那</other>
翠巖接雲峰。克賓嗣興化。師資授受良非輕。千古叢
林成話欛。道人欲繼先賢蹤。特披荊棘來相從。法戰
不須論勝負。宗壇及第期心空。我今縛屋孤峰頂。心
識多年似冷。懶將棒喝對人施。仰視青天白日靜。
道人復作諸方遊。殷勤索我舉話頭。話頭舉起只這
<pb n="569"/>
是。太平何用施戈矛。
<other>贈冲藏主</other>
歎息復歎息。向上之機誰辨的。曲彔據坐非不多。接
響承虗亦何益。君不見虎丘只是隆知藏。特立宗壇
名籍籍。冲禪德冲禪德。大方高蹈須勉力。煙霞老我
寸心。要覩叢林古顏色。
<other>琪藏主求</other>
佛祖頂𩕳機。超越諸限量。拶透通天關。所得方諦當。
道人當壯年。立志能向上。拄杖挑盋囊。東西遍參訪。
再登凌霄峰。雅慕古人樣。操守尚精嚴。結交匪庸妄。
往來不往來。是藏不是藏。觸目甚分明。開口翻成謗。
莫聽杜阿師。密語相諂誑。到家審思量。別有奇特相。
<other>送恒藏主</other>
把住玄關。不通水泄。向上一著。如何辨別。直饒辯似
河傾機如電掣。到這裏也須卸甲倒戈。亡鋒結舌。說
甚麼棒喝交馳敲唱合節。所以道金毛踞地奮全威。
野干聞之皆腦裂。只如臨濟正法眼藏。因甚却向瞎
驢邊滅。雖然有主有賓。到底無示無說。恒禪恒禪知
不知。昔何時也今何時。少林曲調天然別。黃金不鑄
鍾子期。
<other>次韻送靈隱真藏主</other>
毗盧正體堂堂露。古往今來沒差互。一毫端上洞根
源。如日行空恰當午。因憶江西馬大師。聲光烜赫騰
坤維。真正舉揚機自別。棒頭喝下看提持。伶俐衲僧。
快須證據。不得無言。不得下語。掀翻藏教葛藤窠。千
手大悲攔不住。草中驚起睡菸菟。咬殺南山白額虎。
<other>送達藏主</other>
達磨未來已前。人人鼻孔撩天。天真之佛不昧。日用
頭頭現前。逗到遊梁涉魏。未免骨露皮穿。神光錯禮
三拜。從茲燄續芳聯。臨濟更無本據。却將一喝流傳。
誰知正法眼藏。滅向這瞎驢邊。老我口生白醭。何暇
為人說禪。明日洞庭歸去。不妨順水行船。
<other>送宗藏主</other>
宗門向上事。無傳亦無受。紙襖抄得來。未免揚家醜。
老我五峰巔。為人懶開口。每遇入室徒。大棓劈脊摟。
雖不別機宜。貴在脫窠臼。若是英靈兒。機先合知有。
藏教五千餘。流布日已久。盡底為掀翻。不妨誇好手。
勘破老雲門。一舉四十九。
<other>送智知客</other>
智不到處。切忌道著。機先桚透祖師關。聖解凡情盡
拈却。豈不見大陽寺裏顯知客。笑倒傍觀韓大伯。猊
床高據乳峰頭。千古聲名何烜赫。
<other>送澤藏主</other>
澤廣藏山。理能伏豹。眾生永息攀緣。諸佛本無言教。
趙州為婆子轉藏太殺顢頇。善慧對梁皇講經不妨
賣峭。當知觸處逢源。切忌隨機失照。道人學脫空。一
心求實効。訪我凌霄巔。踏著通天竅。烏藤倒握便翻
身。方外悠悠恣高蹈。
<other>送琇藏主</other>
透過龍門赤梢鯉。翻身藏海波濤起。拏雲攫霧勢未
休。終不淹他虀甕裏。老僧靜處薩婆訶。終朝兩眼懸
松蘿。秋入叢林正枯稿。疇能沾沃傾天河。魚龍變化
固莫測。上人此行宜勉力。百丈重參馬大師。曾聞一
喝聾三日。
<other>送念藏主</other>
真誠學道人。脊梁硬如鐵。正念常現前。玄關俱洞徹。
拈起犀牛扇。清風撼寥泬。拓開無盡藏。驪珠耀明月。
掉頭歸去來。不墮他途轍。出林獅子兒。奮迅天然別。
<other>送如侍者</other>
如來頓教門。一超能直入。截斷知見根。脫去情塵執。
啐⿰口豕在當機。何啻劈箭急。曾不假思惟。誰云涉階級。
百丈參馬師。側侍繩床立。掛拂驀遭呵。掩耳終莫及。
點鐵作精金。靈丹只一粒。
<pb n="570"/>
<other>送塤侍者</other>
馬祖陞堂。百丈捲席。大用全彰。神機罔測。如磁引針。
似鏃破的。父子傳持。本無妙密。眷爾塤禪。來入吾室。
跳出葛藤。撞著鐵壁。熱喝真拳。雷轟電激。擬心即乖。
開口即失。裂破古今。不妨奇特。倒捋虎鬚。唯白拈賊。
<other>送昋侍者</other>
鳥窠吹布毛。侍者便悟去。機投輥芥針。徒誇箭鋒拄。
日出天宇高。雲收山嶽露。明明絕覆藏。了了無回互。
拶透上頭關。踏著來時路。四七與二三。密意不相付。
<other>送樹藏主</other>
最初機末後句。未開口時知落處。鳥窠拈起布毛吹。
會通侍者便悟去。如來教祖師禪。了無密意堪流傳。
日用現行明歷歷。靈光洞徹威音前。一大藏教對一
說。明眼衲僧難辨別。南海波斯笑展眉。金剛腦後三
斤鐵。
<other>送瀚藏主</other>
侍者參得禪。千了與百當。翻身更那邊。拶透如來藏。
就中探出摩尼珠。靈光烜赫騰十虗。是聖是凡難近
傍。爍迦羅眼那能窺。老僧一見即奪却。特地從頭問
渠索。無事相將草裏行。笑倒東村王大伯。噫噓嘻無
人知。橫拈鐵笛順風吹。十影神駒立海涯。九苞祥鳳
凌空飛。
<other>送蓀藏主</other>
參到無參。學到無學。無師之智忽現前。聖解凡情盡
拈却。一大藏教。是箇切脚。東山解道鉢囉娘。梵語唐
言該不著。道人近自雲峰來。探玄有志非凡才。截斷
從前知見網。龍門一躍生風雷。兔角拄杖活鱍鱍。卓
向虗空任拈掇。休誇臨濟小廝兒。黃檗虎鬚曾倒捋。
<other>送啟藏主</other>
大啟重關延巨敵。等閑捉住白拈賊。三玄戈甲謾施
呈。齧鏃當機須辨的。堪笑文遠與趙州。爭鋒唇舌無
來繇。只圖鬬劣不鬬勝。豈知父子成冤讎。何如深入
毗盧藏。是聖是凡難近傍。把住乾坤正令行。傑出古
今真榜樣。有時縱奪奮全威。哮吼一聲獅子兒。金剛
出匣光𦦨𦦨。爍迦羅眼那能窺。
<other>送謙首座回受經</other>
八紘雲淨秋氣高。風生桂岫天香飄。堂中上座定初
起。卷衣欲渡龍江潮。再四留之不肯住。鐵錫橫肩出
門去。他日重來捋虎鬚。啐⿰口豕當機箭鋒拄。少林一曲
聽者難。無絃之琴誰復彈。老我凌霄倚庭樹。摩挲兩
眼看鵬摶。
<other>歌</other>
<other>臥雲軒。為前水西大機禪師作</other>
臥雲軒中人。塵事不相到。心與雲俱閑。看雲聊寄傲。
雲之從龍自可期。達人應世當有時。廼知舒卷本無
跡。六合茫茫隨所適。殷勤為告臥雲人。雲中有路須
致身。大地蒼生望霖雨。胡為久臥南湖濵。
<other>空外歌（并序）</other>
東林實藏主。字空外。求余作偈以證其說。因謂之
曰。空無內外。內外性空。性空亦空。畢竟空中無名
字相。離言說相。汝之立名。大似夾截虗空。我更說
偈。何異彩畵虗空耶。實曰。我立空名。師說空偈。以
空納空。不亦可乎。余不意廬山界有此脫空漢。於
是。擊禪板為之歌曰。
真性等虗空。廓徹無內外。不即亦不離。非向亦非背。
若人一念能融通。頭頭物物明真宗。十方蕩蕩沒邊
表。古往今來體用同。同不同異不異。空外之說無實
義。一機抹過威音前。舜若多神脚踏地。有時空外來。
頭峭五嶽高崔嵬。重重無盡華藏界。一一從頭都拓
開。有時空外去。千手大悲攔不住。翻身踢倒七金山。
剎剎塵塵是歸路。阿呵呵還會麼。當陽唱起脫空歌。
快活誰能奈我何。溪上石人相耳語。無毛鐵[鷂-缶+(工/山)]過新
羅。
<pb n="571"/>
<other>大用歌</other>
選佛得甲科。今古誰能敵。大用常現前。何須存軌則。
驪龍頷下抉明珠。赤手曾編猛虎鬚。虗空背上翻筋
斗。藕絲竅裏同安居。機先捉住白拈賊。正按旁提人
不識。眉間掛劒真自奇。透過金圈吞栗棘。看他天生
意氣脫體風流。直上非非想處。輥出須彌作綉毬。驀
過他方阿僧祇世界。轉身接向脚跟頭。阿呵呵好不
好。南北東西何處討。一毫端上識根源。是聖是凡都
靠倒。比來逢大用。索我大用歌。自慚才力小。奈爾大
用何。試將一滴曹溪水。漲起西江浩渺之洪波。波光
冷浸琉璃碧。沃日滔天深莫測。信口吸教徹底乾。灼
然不費纖毫力。報君知休驚疑。衲僧向上更有提持。
明投暗合兮全收。全放左轉右旋兮不即不離。大方
內外皆充塞。妙用縱橫無盡時。
<other>呆菴歌（并序）</other>
余以癡鈍自守。隨所住處。扁曰呆菴。客有譏曰。世
人以機巧相尚。其來久矣。子欲全其呆而矯諸。不
亦迂乎。余因謝其客曰。靈利漢有此分別爾。客既
去。於是。作呆菴歌一首。以寫呆意。覽者。勿以工拙
論之可也。
我此呆菴呆道人。不識世間秋與春。兀兀癡癡只麼
過。無榮無辱無疎親。或把精金和土賣。或收燕石藏
為珍。笑倒傍觀靈利漢。讚亦不喜罵不嗔。有問呆菴
何所作。閑看葫蘆懸壁角。當陽拈起鈍鐵鍬。擬向虗
空去穿鑿。門戶長年八字開。屋裏從來空索索。多被
時流驀面欺。一生莽鹵都不覺。可怪呆人百不能。對
人呆話還可憎。剛道夜深芻犬吠。大洋海底人挑燈。
更有一般呆伎倆。兩耳卓朔頭鬅鬙。任你客僧逞機
巧。東呼西喚渠不應。
<other>無言歌（并序）</other>
無言[(奧-釆+米)-大+ㄎ]藏主。以其號求作歌。余屢不答。而請益堅。
乃謂之曰。余作是歌久矣。汝自不聞耳。粤云。師既
無言而言。亦當言所無言。豈復有所分別耶。余為
一笑。而援筆書偈。以塞其請。
無言上人求我歌。我正無言樂禪寂。兀然不答坐堆
堆。兩眼倀倀掛空壁。上人良久乃出門。此事分明誰
與論。日輪杲杲初卓午。松風颼颼聲滿軒。維摩示疾
毗耶離。只應惹得文殊至。到了何曾措一詞。不二門
開洞天地。汝今無聞我無說。覿面當機還直截。無位
真人笑臉開。憍梵盋提驚吐舌。
<other>雲海歌。為慈藏主作</other>
慈雲蔭覆廣無邊。覺海圓澄深莫測。都來只在一毫
頭。拋向面前人不識。從他布影遍十方。恒洒甘露甦
焦枯。含攝三千大千界。湧出百億須彌盧。諦觀雲海
徹源委。往古來今絕倫比。盡底掀翻驗作家。眨上眉
毛隔千里。上人索我雲海歌。我歌雲海可奈何。未開
口時聲浩浩。龍門鼓起滔天波。
<other>荊石歌</other>
荊山有石徒落落。何人知是無瑕璞。卞和一見喜且
驚。持獻金門試雕琢。楚國良工希復希。可憐抱石荊
山歸。一朝剖決遇明主。天生至寶真絕奇。近聞荊山
尚多石。於中豈有連城璧。牧童棄置同瓦礫。時無卞
氏誰能識。舉世學道人。各懷無價珍。宗匠久不作。未
免成埋塵。塵埋不埋何得失。利物應機終有日。願言
此去善護持。休向中途生退屈。道人索我荊石歌。載
歌載歎可奈何。荊石懷歸莫輕售。世間自古讒言多。
<other>禪悅吟</other>
我吟禪悅誰證據。自有知音知樂處。袈裟輕卷出塵
來。楖𣗖高擔入山去。青松下碧巖前。閑看浮雲橫曉
天。日輪初升照絕頂。大地須臾俱洞然。石門菴荒草
路。要行即行住即住。有時兀坐破柴床。困則和衣伸
脚睡。貧道人沒疎親。頭頭應用皆天真。山鳥銜花忽
相過。定回不覺人間春。諸境空萬緣絕。薝蔔吹香滿
<pb n="572"/>
寥泬。楞伽讀罷默無言。舉頭遙望天邊月。秋葉落秋
風凉。小溪流水聲自長。薄暮驚逢採樵客。擬尋歸路
何徬徨。獨噓嘻常慶快。截斷千妖并百怪。窮冬積雪
遍山林。絕勝普賢銀世界。描不就畵不成。悟得無生
無不生。一鉢持來香積飯。淨名不出毗耶城。禪悅吟
吟不徹。本色衲僧機用別。全放全收正此時。寄語通
人好甄別。

呆菴莊禪師語錄卷之六

<sarticle>呆菴莊禪師語錄卷之七</sarticle>

小師　曇頓等　編
<other>詩（七言八句）</other>
<other>讀古林和尚語錄</other>
三十餘年振祖風。此菴門戶不雷同。驗人眼在眉毛
上。陷虎機藏掌握中。枯木抽條垂地綠。冷發焰亘
天紅。看渠擘破渾侖句。抹過楊岐栗棘蓬。
<other>送仰山堅藏主</other>
尋師擇友為參禪。須是身心鐵石堅。千里瞻風終枉
爾。一朝嗄地始欣然。雪消庾嶺春飛錫。月滿鄱江夜
泛船。抉得驪珠光燦爛。集雲峰頂浪滔天。
<other>送敏侍者（時在撫州北禪寺）</other>
撥草瞻風不憚勞。光陰多是等閑拋。當場正好施三
頓。平地須防吃一交。黃⿱少隹競尋紅稻⿰口豕。紫鸞偏向碧
梧巢。北禪有語非干舌。紙襖毋煩侍者抄。
<other>送儔侍者</other>
子也參方要識真。此行此語合書紳。隨聲逐色塵難
出。絕慮忘緣道易親。盡道有修還有證。須知無法亦
無人。布毛吹起雙瞳碧。碓觜花開劫外春。
<other>次韻。送傑侍者</other>
湘西昔日廓侍者。當機熱喝駭同流。羅籠迥脫摩霄
鶻。鞭索俱忘露地牛。架箭張弓思石鞏。呈橈舞棹笑
岩頭。扶桑東去煙波闊。會有鯤鯨上直鈎。
<other>送璨藏主</other>
道人學道莫遲留。寒暑催人易白頭。行脚既知明大
事。立心端合繼前修。要知臨濟參黃檗。須想雲門見
睦州。信手揭翻華藏海。虗空背上恣遨遊。
<other>寄全室和尚</other>
老去閒居傍　帝畿。承　恩時復奉　天威。三經旨
訣曾敷奏。千聖真傳盡發揮。佛印解來蘇子帶。大顛
留得退之衣　朝賢問法多如雨。一一提持向上機。
<other>晏侍者有偈呈師。次韻詶之二首</other>
楖栗橫擔鐵一尋。遠辭　京國到雲林。將來廓徹人
天眼。向上研窮佛祖心。誰道磨磚難作鏡。我知點鐵
易成金。當機識得歸源旨。琴鼓無絃有妙音。
佛祖話頭生鐵橛。古今流播滿叢林。莫圖聽我閑饒
舌。切忌隨他錯用心。玉假琢磨成美器。鑛因鍛煉出
精金。東山瓦皷輕敲著。却是虗空震吼音。
<other>勉尊勝宗長老</other>
密意都盧在汝邊。我無密語與人傳。要為叔世光明
種。莫學他家默照禪。取舍頓捐心量外。行藏直透劫
空前。入[邱-丘+(厂@墨)]垂手須方便。末法今當一萬年。
<other>次韻。送勤侍者</other>
髑髏那畔有靈光。日用明明不覆藏。道絕言詮宜自
省。機同啐⿰口豕要相當。謾跨洛浦辭臨濟。長想龍湖見
石霜。四海叢林正寥落。誰能赤手整頹綱。
<other>追和雪峰空禪師分歲韻</other>
徑山遇歲與人分。家讌纔開自不羣。木札煑羮香滿
地。鐵釘炊飯氣成雲。薄批明月千餘片。細切清風百
數斤。吹起少林無孔笛。衲僧聞此未曾聞。
<other>次韻。答法姪澤藏主</other>
生佛已前一段事。賤堪卑也貴堪尊。正當語路無尋
<pb n="573"/>
處。方信禪家有悟門。彈指直教三際斷。到頭莫被六
塵昏。不因法姪來相過。老我如何著口論。
<other>送辨藏主</other>
問字惟將一嘿酬。舌根不動辨如流。擬尋玄路空簁
力。徹見真源始到頭。革舄躡雲雙逕曉。木杯載月洞
庭秋。明明函蓋蓋坤句。竪抹橫該得自繇。
<other>送願藏主</other>
發足參方志願堅。祖師心印要親傳。敲床對客機何
別。叉手酬僧話已圓。徑塢幽深雲遶屋。太湖空闊水
連天。了知法法無差互。密意都來若箇邊。
<other>送持藏主</other>
行藏與道不相離。二六時中善護持。頓息萬緣無異
路。纔興一念有多岐。明明豈假從他覓。了了何妨得
自知。藏裏摩尼光烜赫。拈來爍破眾人疑。
<other>次韻。贈法姪澤禪人</other>
袈裟提起黑㲯毶。付囑多年出此菴。祖道無傳當我
責。宗門有話向誰談。慈明脫履對神鼎。昭覺撞鐘接
小南。今日放卿三十棒。現成公案不須參。
<other>送胤藏主</other>
一大藏教一氣轉。翻身跳出葛藤窠。去來合轍皆繇
我。殺活當機不屬他。稱過量人能有幾。具超方眼亦
無多。江南兩浙參遊徧。還把袈裟掛薜蘿。
<other>次韻。答萬壽伯瑩和尚二首</other>
閑房壁觀觜盧都。語默何曾涉市途。但自機先提祖
印。從他肘後秘靈符。鏡中髩髮千莖雪。床角藤枝七
尺烏。只恐徵書　天上至。金襴特賜趂　朝趨。
袈裟憶在寶珠峰。曾共敷揚向上宗。華偈聯篇光燁
燁。竹篦倒握勢隆隆。誰云雪曲無人和。自信玄關有
路通。別後早聞歸故里。四方禪學盡趨風。
<other>次韻。答無文藏主</other>
尋師擇友事參方。剖破疑團發慧光。一句當機傳法
印。十年混跡在禪堂。寒松聳榦凌霄秀。秋菊垂花帶
露黃。妙用頭頭俱顯現。了知秘藏不能藏。
<other>送進藏主</other>
瞻風撥草為求師。親到龍門更不疑。極力成褫雖在
我。通身放下合繇誰。要知道絕名模處。須信機同啐
⿰口豕時。負汝負吾都莫問。看他睡虎奮全威。
<other>贈生維那</other>
子來覓偈擬何為。去向諸方扣宿師。句裏藏鋒須猛
省。機先嚙鏃莫遲疑。當知覿面提持處。正是全身放
下時。顧我不行興化令。臨岐叮囑費言辭。
<other>示儉侍者</other>
侍者參得禪了也。烏藤三十未輕饒。盡教衲子心機
息。方顯師家手段高。鏡藉重磨光始現。金繇百鍊鑛
全銷。承虗接響知何限。續斷應須煑鳳膠。
<other>詩（七言絕句）</other>
<other>奉和芥室和尚雜言四首</other>
沉空滯寂不回頭。暑往寒來春復秋。缺齒老胡辭竺
國。大乘根器出神州。
坐斷孤峰最上頭。德山氣宇凜高秋。一條白棓橫揮
處。千古威風四百州。
空齋不語獨搔頭。搖落驚看覺苑秋。書上萬言　天
子悅。令人苦憶老藤州。
江北江南走競頭。幾人葉落便知秋。當年風穴辭南
院。七載單丁在汝州。
<other>次韻東院和尚閑居</other>
何事逢迎不下堂。主賓道合貴情忘。趙州千古高風
在。不出山門見趙王。
<other>禮疎山祖師塔</other>
三更竊聽洞山禪。父子從來妙不傳。賣却布單緣底
事。至今活葬大江邊。
<other>示僧修橋</other>
打硬工夫勢未休。要看砥柱屹中流。度驢度馬渾相
<pb n="574"/>
似。笑殺當年老趙州。
<other>題倒騎牛</other>
水牯純來不著鞭。平原漠漠草芊芊。等閑倒跨出門
去。橫笛一聲高徹天。
<other>示文上人</other>
有指示時非指示。無推尋處是推尋。要明生佛已前
事。歇却馳求種種心。
<other>送忠書記</other>
汝未濡毫文彩露。我纔開口舌頭僵。虗空昨夜呵呵
笑。萬象森羅共舉揚。
<other>示蘊侍者</other>
我宗無語亦無法。紙襖抄來著甚忙。父母未生前一
句。切須冷地裏思量。
<other>奉寄　芥室老和尚二首</other>
底事懷歸思不堪。夢魂長繞綠蘿菴。白頭遺叟空山
裏。知是何人侍夜譚。
手携七尺古藤枝。渡水穿雲孰可期。逆順二途俱不
涉。分明說與老禪知。
<other>寄玄極法兄三首</other>
為人不惜兩莖眉。親見鞔峰老古錐。少室宗綱今委
地。腕頭有力好扶持。
暮翁手提斷貫索。曾從東海縛麒麟。長竿此日拋香
餌。掣得金鰲有幾人。
三脚驢生闊角牛。東西奔觸沒蹤繇。從他露地憨眠
去。鼻孔無繩不用收。
<other>示曇頓侍者省親二首</other>
鳥窠拈起布毛吹。大似空拳誑小兒。汝莫隨他顛倒
想。老僧無法可傳持。
父子恩親孰與齊。卷衣別我數行啼。到家莫負還山
約。折脚鐺兒要爾提。
<other>送修禪人</other>
知識門庭似海深。輕包短䇿好參尋。千條山郭千條
路。一寸光陰一寸金。
<other>化鐘</other>
大爐鞴裏翻身處。開口當知有賞音。多少師僧齊側
耳。聽渠號令震藂林。
<other>次韻。題漁隱</other>
江天空闊思悠悠。魚鼈浮沉逐水流。撥轉船頭東海
上。不妨重整釣鰲鈎。
<other>送貞侍者</other>
鍾陵禪者到歐峰。入室求聞向上宗。我欲為渠施正
令。床頭拄杖未開封。
<other>送空禪客</other>
目家活計沒些些。撒出珍珠似土沙。老我貧無錐可
卓。棒頭有眼辨龍蛇。
<other>息心齋</other>
盡斷萬緣忘物我。頓空三際絕名模。夜明簾外泥牛
吼。覺海波瀾徹底枯。
<other>送愈藏主</other>
龜毛拈向眼中栽。惹得旁觀笑滿腮。此去有人伸借
問。莫言親見徑山來。
<other>析明覺大師迷悟相返四首</other>
霏霏梅雨洒危層。孤坐寥寥萬慮澄。門逕草深人跡
少。床頭閑却一枝藤。
五月山房冷似氷。紅塵市上閙犇騰。利名心識都消
歇。徹底清閑物外僧。
莫謂乾坤乖大信。函蓋無私悉隨順。滄海桑田自變
更。法法不離心地印。
未明心地是炎蒸。明得依然似未曾。珍重遍參諸祖
客。將來總可續真燈。
<other>送衡侍者</other>
子也經年侍我旁。了無一語可傳揚。紙衣不用閑抄
寫。三十烏藤要廝當。
<pb n="575"/>
<other>送琄藏主</other>
三呼領旨水洗水。一默酬僧空納空。拔却長年釘根
橛。杖頭八面起清風。
<other>送正藏主</other>
寶藏揭開何所有。頭頭總是自家珍。祖翁契券親收
得。儘可將來利濟人。
<other>次韻。送興藏主歸鍾山</other>
繁興永處那伽定。道是無為即有為。歸去鍾山問端
的。老禪不語笑微微。
<other>示周普明居士</other>
念佛無非念自心。自心是佛莫他尋。眼前林樹并池
沼。晝夜還能演法音。
<other>賀澤天霖住智門二首</other>
十年湖海飽咨參。慣把龜毛拂子拈。得座披衣當此
日。好弘法施播東南。
白岩大坐驗來參。本色鉗槌要汝拈。碁布藂林盡尊
宿。不知誰解作司南。
<other>用韻自述二首</other>
佛也來時不放參。德山白棓亦慵拈。慚無機用堪施
展。掩室堆堆坐面南。
老來無復事朝參。綵筆曾經對　御拈。叨沐　君王
賜方服。中官送出午門南。
<other>示胡覺堅居士</other>
人人自己天真佛。晝夜六時常放光。剔起眉毛親見
得。何勞特地禮西方。
<other>次韻。答南湖方丈</other>
松月禪翁的骨孫。南湖坐斷合推尊。晨參暮請多禪
侶。箇箇當機廓頂門。
<other>送約首座</other>
兜率宮中說法回。青天白日鼓風雷。幾多滯[殼-一]迷封
者。奇特商量滿面埃。
<other>贈振藏主</other>
經頭一字無人識。注脚徒然有許多。誰把吹毛三尺
劒。當陽截斷葛藤窠。
<other>示道友</other>
欲究禪家向上機。披精進鎧奮全威。智刀裂破無明
網。管取心空及第歸。
<other>示唐妙蓮道人</other>
五濁界中難久住。茫茫劫海幾時枯。等閑一念空三
際。是則名為女丈夫。
<other>古韶為塤侍者作</other>
太始希聲奏九成。曾聞祥鳳舞虞庭。金舂玉應三千
載。不是知音不易聽。
<other>次韻。送敬侍者</other>
鳥窠未舉布毛先。開口分明落那邊。堪笑會通機不
密。眼睛打失髑髏前。
<other>送𦺈藏主</other>
侍者參得禪了也。虗空昨夜笑咍咍。人人本有光明
藏。金鎻還將玉鑰開。
<other>贈中書記</other>
荷負如來最上乘。百家異學亦兼能。看他佛印元書
記。續得雲門五世燈。
<other>瑞笋</other>
靈芽初長祇園裏。終見參天發茂枝。不為化龍頭角
露。丹山祥鳳欲來儀。
<other>送真藏主</other>
悟得分明用得真。入門相見體循循。如來藏裏摩尼
寶。正眼看來亦是塵。
<other>山居十首</other>
絕頂深居世念忘。更無佛法可商量。日高丈五眠方
起。一架薔薇花正香。
松根石上坐堆堆。一片閒雲去又來。靈利師僧相過
少。柴門終日為誰開。
<pb n="576"/>
滿目雲山春寂寂。無言桃李晝酣酣。萬機直下都休
歇。此道何勞更指南。
路入羊腸草拂腰。數間茅屋傍山椒。知心惟有天邊
月。幾度飛來伴寂寥。
香篆煙消午睡醒。遠山入望碧層層。清平世界無拘
束。一箇長行粥飰僧。
身上㲯毿布衲衣。青抖擻滿窓飛。門前小犬嘷嘷
吠。喜見山童負米歸。
空階雨後獨徘徊。秋色蒼凉日影低。樵唱一聲來谷
口。竹雞飛上樹頭啼。
處世心如臘月氷。住山自笑百無能。菜羮且莫熬油
煑。留點堂前供佛燈。
石室寥寥坐翠微。江湖朋舊往來稀。東南叢席多龍
象。知是何人唱祖機。
閑居隨分度年華。力荷先宗愧出家。刮地朔風連夜
起。又看春色到梅花。
<other>秋日山中即事五首</other>
飰罷山行折桂枝。幽蘭移得向堦墀。青青菜甲園中
長。白匾荳花開滿籬。
煑菜無鹽懶去賒。化糧道者未還家。一條百衲拈來
看。昨夜霜添瓦上花。
老來棲息愛林泉。垂手何心更入𢌅。試拂床根雙草
履。天晴移晒屋檐前。
黃葉飄風滿地秋。山房終日冷湫湫。㸑夫靠晚樵青
至。摘得藤梨在擔頭。
蕎麥花開曉日晴。喚來童子聽叮嚀。好將紫芋收歸
了。携取長鑱劚茯苓。

呆庵莊禪師語錄卷之七

<sarticle>呆庵莊禪師語錄卷之八</sarticle>

門人　道哲等　編
<other>詩（五言八句）</other>
<other>追和歸源老祖山謳四首</other>
卜居傍深雲。心心自知足。蘿牕白晝長。閑把禪經讀。
荒徑無人踪。充飢多野蔌。門外春草青。忘機有麋鹿。
庭樹有佳色。珍禽多好音。渾然一片境。了無差別心。
閑來常獨坐。詩成還自吟。窅窅松門路。迢迢白雲深。
山中住庵人。本是方外客。秋風一旦高。草衣寒索索。
靜聽流泉聲。坐看松子落。何來牧牛童。袒膊露雙脚。
長林悉凋落。刮地霜風吹。道人不出山。終年無所知。
一心既空寂。萬法將焉依。海門明月上。冷照枯松枝。
<other>贈珉藏主</other>
見道能修道。知恩合報恩。大功原不宰。妙斵了無痕。
剎剎神通藏。塵塵智照門。機先開活眼。一句定乾坤。
<other>贈李古銘居士</other>
在家能學佛。齋戒誓終身。欲證無為果。須除有漏因。
頭頭全妙用。一一契天真。雖處塵勞界。堪稱解脫人。
<other>示顧妙心道人</other>
大道無方所。頭頭總現成。妄情纔頓息。覺性自圓明。
古鏡重磨瑩。真金百煉精。請看靈照女。千載振嘉聲。
<other>送密禪人</other>
潛行并密用。要與古人同。理寂事俱寂。心空法亦空。
探玄須具眼。覓佛謾施功。的的吾宗旨。堂堂日用中。
<other>送天禧黁知客</other>
教觀與禪宗。繇來絕異同。心心無取捨。法法自融通。
實相原非相。真空亦不空。玻瓈輕托出。特地顯家風。
<other>示葉居士</other>
在家學佛人。古今知幾幾。悟得本來心。何須棄妻子。
湘西龐道原。河東裴公美。機語播禪林。芳名載僧史。
<other>示翁居士</other>
本性天真佛。堂堂日用中。已勤修道志。當進坐禪功。
<pb n="577"/>
觸處無妨礙。臨機有變通。心空能及第。應與老龐同。
<other>雲居十首</other>
雲居絕頂。久矣荒蕪。余領住持。志圖興復。於是。躬
操畚插。首剏室廬以居焉。然時事艱難。立功未就。
林泉勝絕。藏拙是宜。觸目寓懷。遂成十偈。示左右
云。
絕頂雲深處。膺公舊隱基。自從經劫燒。便覺值時危。
草沒隈岩塔。藤纏臥路[石*((白-日+田)/廾)]。開荒當　聖代。禪誦樂無
為。
絕頂雲深處。生涯孰與論。牽蘿難補屋。夾樹易成門。
案潤塵偏積。爐寒火尚存。一聲山鸐唳。不覺又黃昏。
絕頂雲深處。吾今誓卜居。草萊鋤不盡。薇蕨食無餘。
古砌崩頹久。虗堂結構初。廢興應有數。天意竟何如。
絕頂雲深處。諸峰列作屏。風林春淅淅。煙樹曉冥冥。
鈍钁重安柄。長鎌始發硎。已成歸隱計。築圃傍柴扃。
絕頂雲深處。何人伴寂寥。青山如可厭。白日也難消。
採藥登岩洞。看松倚石橋。自慚樗散質。無補　聖明
朝。
絕頂雲深處。安居愜素心。紅塵飛不到。綠樹自成陰。
好鳥鳴當戶。異花開滿林。客從方外至。曳杖碧溪潯。
絕頂雲深處。憑誰話此宗。獨芟堦下草。閒撫石邊松。
寒暑三條衲。乾坤七尺筇。上堂藜糝熟。童子恰鳴鐘。
絕頂雲深處。禪房靜更幽。猿啼清夜月。鴈過碧天秋。
霜果香堪摘。寒杉翠欲流。從來人跡少。何用息交游。
絕頂雲深處。長年事若何。一心無住著。萬念盡消磨。
自喜逢迎少。誰言寂寞多。充飢有黃獨。那復下煙蘿。
絕頂雲深處。丹青寫不成。溪光晴轉好。泉溜夜偏清。
但得山中趣。寧圖世上名。小牕寒月白。梅影一枝橫。
<other>讚</other>
<other>觀音</other>
啟圓通門。現比丘相。妙應無方。真慈無量。全身墮在
草窠中。獨有善財能近傍。
手持如意輪。仰觀天上月。圓通門大開。三世一切說。
<other>魚籃觀音</other>
錦鱗鮮活出潮新。赤手提來走市塵。貴賤隨時無定
價。相逢不是當行人。
<other>布袋和尚</other>
布袋橫拖走市廛。逢人要覓一文錢。只知追逐小兒
戲。忘却上方兜率天。
<other>朝陽補破衲</other>
切切用針錐。工夫要綿密。這回補不完。孤負天邊日。
<other>對月了殘經</other>
手中一卷經。天上一輪月。了了在目前。明明向誰說。
<other>應供羅漢</other>
一隊垛根漢。長年何所為。神通雖變現。佛法欠傳持。
我欲生按過。未免費鍼錐。捏怪有時盡。誰能說得伊。
久向天台靜打隈。有何忙事出山來。只知度海邏齋
去。不覺從前滿面埃。
<other>跨牛羅漢</other>
手持經卷跨犀牛。知是何來老比丘。便恁麼隨芳草
去。還家只合早回頭。
<other>達磨祖師</other>
當門齒缺兩眉麤。個是單傳碧眼胡。出語不教天子
契。渡江空費一莖蘆。
<other>六代祖師</other>
遠來東土為初祖。教外何曾有別傳。冷坐九年無折
合。獨携隻履返西天。
覔心不得安心竟。鼻孔無端失半邊。三拜起來依位
立。少林衣鉢是渠傳。
皖公山裏獨潛光。聲跡都盧與世忘。勾引沙彌來問
法。始終猶是不相當。
三度固辭天子詔。一生只合住山中。如何却有閑情
緒。直上牛頭接懶融。
<pb n="578"/>
只個周家七歲兒。從前揑怪更誰知。解言有姓非常
姓。腦後分明欠一錐。
菩提非樹鏡非臺。開口那知是禍胎。傳得衣盂將底
用。三更月下離黃梅。
<other>懶瓚禪師</other>
布衣穿結髩毛斑。天子呼他不下山。惹得虗名垂後
世。只因分芋俗人飡。
<other>虎丘老祖</other>
睡虎耽耽世所誇。堆雲觸著是冤家。祇應肉醉空山
裏。更不人前露爪牙。
<other>三笑圖</other>
天子呼他不出山。送人却過虎溪灣。信知陶陸非常
士。千載風流一笑間。
<other>高峯和尚</other>
天目山中立死關。話頭從此落人間。青松樹下磐陀
石。凜凜高風孰可攀。
<other>中峰和尚</other>
幻住菴居老作家。頂門眼正辨龍蛇。看他開口為人
處。嚼碎虗空不吐柦。
<other>千岩和尚</other>
伏龍山上無明叟。曾向獅岩落賺來。死欵活供猶傑
斗。至今平地起風雷。
<other>太宗和尚（普慶振長老請）</other>
早歷諸方門。曾不循途轍。豎起硬脊梁。一條生鐵橛。
洎到紫籜峰。平地遭一攧。打失雙眼睛。冤屈憑誰雪。
鴈宕掃寒雲。龍囦弄明月。兩處立牢關。機用與人別。
威風凜凜振叢林。師子教兒迷子訣。
<other>古鼎和尚（太平慧長老請）</other>
披忍辱鎧。豎精進幢。三關不立。群魔自降。德尊位重。
理勝言龐。晚居徑塢。名聞異[邱-丘+(看-目)]。揭示妙明心地印。倒
流東海入西江。
<other>止菴和尚半身</other>
一提鈯斧。六坐覺場。道傳正續。名動諸方。駕慈航暫
遊笠澤。懸慧日久駐錢塘。龍淵之龍奮迅。鳳臺之鳳
翱翔。既攄誠而闡大教。益垂手以整頹綱。全身雖不
露。遍界莫能藏。百千三昧毫端現。四海藂林話轉長。
<other>松隱和尚（即唯菴也）</other>
松筠標格。玉雪精神。德尊緇衲。名重縉紳。大用全彰
也澄潭印月。真機普應也枯木回春。等慈及物。隨處
接人。獅子岩前拋鐵網。華亭江上捉麒麟。
<other>覺源和尚</other>
神機落落。慧辯滔滔。氣吞佛祖。目視雲霄。振化風於
千里。馳聲譽於兩朝。傳持不謬。舉措堪褒。使王福中
頂禮而心服。亦猶馬師之於龐老。藥山之於李翱。嗚
呼芥室之門。賴有此老。則西丘法道。未甚寂寥也。
<other>自讚</other>
面冷於鐵。心死若。無禪可說。有口慵開。　奉天殿
前應　召曾坐。凌霄峰頂承　旨即來。跛跛挈挈。癡
癡呆呆。殃害叢林個瞎禿。老拳要築禪人腮。
<other>龍潭住長老請</other>
本是淛東僧。來作江西客。開口要罵人。到處難著脚。
破沙盆不解提持。鐵酸饀徒勞咬嚼。獨坐歐峯巔。門
庭何冷落。龜毛網布百千重。擬打天邊金鸑鷟。
<other>同安粲長老請</other>
頭如木杓。眼似銅鈴。少得人愛。多得人憎。禪不參剛
要舉話。字不識也解看經。截斷松源之正續。撲滅芥
室之真燈。為人無準的。住院沒規繩。千峰頂上恣騰
騰。萬里乾坤一衲僧。
<other>童嶺德長老請</other>
德無可稱。才不足取。大坐猊床。橫揮麈尾。形模似箇
師僧。說話沒些義理。掣風掣顛。瞥嗔瞥喜。拈生苕菷。
掃開歐阜之雲。提破沙盆。舀盡龍淵之水。知之者謂
其本分有餘。不知者謂其脫空無比。或西或東。乍被
<pb n="579"/>
乍此。脚踏金船海月高。鄱陽湖上清風起。
<other>天龍善長老請</other>
平生要說拍盲禪。掘地如何覓得天。三處住山貧徹
骨。了無衣鉢與人傳。
<other>乘藏主請</other>
承　恩金闕奉　天威。五髻峯頭唱祖機。老去貧無
錐可卓。摩挲兩眼看雲飛。
<other>䟦</other>
<other>䟦無準和尚詩</other>
正續老人。傳宗說法之暇。以詩辭翰墨。為游戲三昧。
故其片言隻字。流落人間。得之者。不啻隋珠卞璧。今
善世摭侍者。寶此真蹟。出以示余。請著語于後。因謂
之曰。話到夜闌山月吐。又騎白鹿入深雲。切忌便作
詩會。汝為直下子孫。要見此老用處。更須高著眼始
得。
<other>䟦中峰和尚墨蹟</other>
幻住老人。法性寬波瀾闊。肆口而說。信筆而書。莫非
揭示生佛已前一段奇特大事。今觀所與阿塔輪夫
人法語。以無礙辯才。發明法華奧旨。可謂穿過釋迦
老子鼻孔。雖然。若約衲僧門下。猶欠勦絕在。悟藏主。
寶此遺墨。且道予作是說。畢竟意在於何。
吳門兜率園比丘明聞閱。呆菴莊禪師語錄（終）

<talk>塔銘（有序）</talk>
皇明紀元永樂之元年十月廿有三日癸酉。我徑山
第六十代住持。呆菴莊禪師。示疾。卒于不動軒之
正寢。世壽五十八。僧臘四十五。其徒曇頓等。能遵
治命。自殮殯。以至於茶毗窀穸中禮無違。越明年。
予繼領寺事。視篆之初。觀其遺規井井。寺眾雍雍。
凡所作為。皆有條而不紊。東西列序。各職其職。顧
予衰耄。承乏居位。率由舊章。蕭規曹隨克守唯謹。
既而頓以師塔未銘。狀其行實。請予銘之。予義不
可辭。乃按狀掇其大槩。而直書之。禪師諱普莊。字
敬中。呆菴則其別號也。族系台仙居之袁氏。世襲
儒業。母王氏。誕師之夕。夢梵僧入室。以元至正七
年丙戌八月十二日生。晬歲岐嶷頴異。不類常兒。
善本夙習。厭絕葷茹。甫八歲。負笈入鄉校。授以詩
書。經耳成誦。恒愛靜獨。兀若有思。如[穴/(爿*臬)]自訟曰。讀
書明理。處世法也。學出世法。固所願焉。年十二。白
父母求出家。父母雖珍愛之。終莫能奪其志。會族
之叔父。有從釋者。來歸。遂携至鄞。左菴良禪師。居
天童。法席甚旺。見而錄之。明年己亥。薙髮受具。服
勞參侍。久之不契。辭抵郡城之天寧。時了堂一和
尚。提破沙盆話。勘辨來機。師徑趨丈室。堂曰。何來。
對曰天童。堂曰。冒雨衝寒。著甚死急。對曰。正為生
死事急。堂曰。如何是生死事。師以坐具作摵勢。堂
曰。敢這裏捋虎鬚。參堂去。一日。堂室中舉庭前栢
樹子話。師擬開口。堂劈口掌之。豁然有省。遂容入
室。朝夕決擇。爰臻閫奧。未幾。歸候左菴。菴察其機
警異常。命典藏鑰。無何。而堂移幢天童。師喜形聲
色。執勤愈謹。洪武丁巳。有
旨。命天下僧徒。講習心經楞伽金剛三經。性原禪師
明公。住持鎮江金山。延師講授。啟發學徒。剖釋經
義。深契機理。聽眾厭服。聲價藉甚。明年戊午。客寓
天界。全室滿菴二大老。位望尊重。師與抗衡。論辯
機緣。窮徹底蘊。歎賞無已。以為親得暮翁骨髓。臨
濟正宗。良有託矣。又明年己未。起師出世撫州北
禪。開堂之日。酬恩瓣香。爇為了堂。推拂之下。發蔀
振蒙。緇白傾向。嘅惟古寺屋老僧殘。急於事功。興
舉廢墜。殿堂像設。廊廡鐘魚。構治塗飾。百凡維新。
遷主雲居。先是。寺廢既久。名存實亡。師領薦之日。
誓於舊址。縛茅聚眾。興復是圖。全室叟聞而壯之
曰。真本色住山人也。居僅五載。募施經營。奔走眾
<pb n="580"/>
工。寺宇落就。鯨鼉震吼。金碧翬飛。大闡玄機。江右
獨步。二十六年癸酉之春。
詔徵天下高行沙門。師與舉首。對揚稱
旨。允愜
皇情。是年秋。函
命至廬山祭祀立[石*((白-日+田)/廾)]。感格聖靈。騰光現瑞。神燈映射。
祥靄氤氳。[石*((白-日+田)/廾)]壇下上。盪眩萬目。陪祀官僚僧道士
庶。稽顙歸依。同聲讚歎。禮成復
命。喜動堯眉。賜衣一襲。褒錫甚隆。是冬。得
旨。升住徑山。寺為海內禪宗首剎。俾師居之。所以致
崇極於師道也。師既戾止。培植教基。[懨-猒+火]弘道本。繼
前烈之光焰。級後進之階梯。殿壁湧海巖之觀音。
樓鐘範鳧氏之鉅器。創菴中峯。見祖燈之有續。散
田原佃。免官租之徵追。摩衲綵袱之賜。道懷
親王。解帶留衣之機。交傾名宦。三宗讓德。四眾宅心。
位尊一代。龍□□謂備至耳矣。於戲。教阽叔運。道
輟宗工。遺言□□溘爾順寂。七日闍維。煙𦦨所至。
設利燁煜。□□數珠。出燼□□□□壞。遺骨塔
于寺□□霄之陽。門徒弟子。□□□竣。相向悽楚。
有言于眾曰。師入大定。吾徒□□。載瞻載慕。惟此
塔婆而已。首度弟子若干人。得法弟子若干人。其
說法三會語錄若干卷。並傳焉。然不銘石以表之。
其何以昭示永久。於是請銘。銘曰。
 巍乎天台  上應列宿  磅礴扶輿  鍾奇[旒-方+每]秀 
 篤生偉人  禪林領袖  翊世扶民  [邱-丘+(看-目)]家陰佑 
 了堂恕中  同出台岫  難弟難兄  更唱迭奏 
 元季宗工  道德實茂  維呆菴師  幼而騫鴝 
 師資稔緣  遇于古鄮  太白天寧  心法密授 
 匡徒西江  時緣輻凄  所至成績  宏規復舊 
 律己峭嚴  訓徒善誘  聲譽日隆  海內馳驟 
 詔徵高僧  褎然舉首  對揚契機  寵錫斯厚 
 命居徑山  如登靈鷲  法雨沛滂  霑溉羣有 
 □□□□  忽覩白晝  化權既□  □□□仆 
 雙徑□峰  嘷𤠔躑狖  □□□□  一木詎□ 
 於戲哲人  □□□□  銘石堂隅  □□□□ 

<article id="n1419">元叟行端禪師語錄</article>

<talk>No. 1419-A
 徑山元叟端禪師語錄序</talk>

古尊宿。出世為人。舉目動容。莫非開示。坐大道場。參
學眾多。辯詰證據。不能無所言說。門人弟子。竊錄而
藏之。以相傳示。其來尚矣。前輩凋零。舊規澌泯。強辭
之流。掇拾文具。則亦無所逃於人天之眾矣。是以識
者。有慨慕古人之意焉。徑山老人。端公元叟。以盛德
令聞。一坐二十餘年。四眾安隱。年垂九十。耳聰目明。
舉揚宗風。曾不少懈。飽參宿學。無不歸之。巋然靈光。
環視四海。一時未或有能出其右者矣。山之第一座
正印。本蒙古人。久親棒喝。契證特深。過予山中。出師
四會語錄。以相示。因相與歎曰。大慧晚得佛照。經二
百年。而至於師。纔三傳耳。耆年尊行。不復他見。且徑
山。自宋南渡以來。地望最重。以大慧前後兩居之。僅
七年。無準居十八年。然以道處逆為順。經營勞瘁。所
不免。未有如師之坦然泊然者也。印曰。昔真淨語。穎
濵蘇公序之。應菴語。松窻錢公序之。徑山之言。公得
無情乎。予曰。穎濵於真淨。松窻於應菴。皆有往來之
舊。是以言無愧辭。集之顓蒙固陋。何足以望二公。然
於徑山。仰其崖峻。而以莫之即為歎。敢為序乎。印且
曰。此其正可以序者也。乃喜為之言曰。偏見常識。殆
不足以鎮壓茲山。今師之言。波瀾汪洋。門庭[懨-猒+火]拓。廣
說略說。莫不弘偉。如春雷發聲。昆蟲振作。長風被坂。
草木欣榮。至於關要。隱而不發。以待其人。大慧之流
<pb n="581"/>
風餘韻。猶有如此者矣。譬諸名藩。鎮以宿將。隱然持
重。風霆不驚。握機行令。舒卷由己。猶足使方城連戍。
有所仰放。而不敢違越。況師大機大用。提臨濟正印。
續佛慧命者乎。因書以遺之。
旹。
至正元年。三月十三日。微笑居士雍虞集序。

<talk>No. 1419-B
 重刻元叟端禪師四會語題辭</talk>

寂照和尚元叟端公。既示寂。金華黃文獻公。為銘其
塔。蜀郡虞文靖公。為序其四會語。二公以文辭。名天
下。亦云備矣。其入室弟子。清涼子楩。金山慧明。天寧
祖闡。復合辭請曰。舊刊所錄。先師語。不幸[(燬-臼+白)-土+工]于兵。然
非此。無以見道之所存。竊懼不傳。子楩三人者。已協
力。命印生。重雕之矣。敢重以首簡。請為序。雖然序猶
可略也。先師事蹟。多涉神異。狀行者。輒諱而不書。神
異之事。大乘者。固所不樂聞。苟錄以示入道之士。亦
足以起其正信。初何傷乎。願併識之序中。濂不敢辭。
稽子楩等言。公平頂古貌。眼光鑠人。頷下數髯。磔立
凜然。雪後孤松。坐則挺峙。行不旋顧。英風逼人。凜如
也。所過之處。眾方讙譁如雷。聞履聲輒曰。端書記來
矣。噤默如無人。賓友相從。未甞與談人間細故。舍大
法。不發一言。秉性堅凝。確乎不可拔。自為大僧。至化
滅。無一夕脫衣而寢。其從南屏。歸化城受經。夏夕啟
窻而臥。忽一梵僧。飛錫而來。與談般若樞要。亹亹不
絕。未幾騰空而去。虎巖師主雙徑時。甞言。道家者流。
有上章謁帝者。其還甚遲。因叩之。答云。為選徑山四
十八代住持。故天閽久不開爾。公正符其數。公朝京
師。夢徑山潭龍君。持金匙舉食。食公數凡十又八。公
主法席。實十八春秋也。公將示滅。所剪爪髮。留瘞化
城幻有菴。逮啟視之。設利纍纍然生矣。公之遺事。有
若此者。皆宜補書。以見於世。不可略也。葢公道契佛
祖。名震華夏。誠堪輿間氣之所鍾。其祥應之至。亦出
自然。非苟涉於神怪者比也。文獻所謂。門庭之盛。規
重矩疊。法雷普震。裂地轟天。文靖所謂。譬諸名藩。鎮
以宿將。隱然持重。風霆不驚。握機行令。舒卷自由。足
以使方城連戍。有所仰放。不敢踰越。其言試不誣哉。
濂何敢復贊一辭。頗念文靖之學。粗聞而知之。又執
弟子之役於文獻之門者最久。於是勦其緒論。重申
之如此。嗚呼公之四會語。其尚假濂文。以傳之哉。子
楩字用堂。慧明字性原。祖闡字仲猷。皆設化一方。黑
白咸歸仰云。
洪武七年。冬十月朔。翰林侍講學士中順大夫知制
誥。同修　國史。兼　太子贊善大夫。金華宋濂序。

<other>元叟端禪師語錄目錄</other>

卷首
序文
卷一
湖州翔鳳山資福禪寺語錄
卷二
杭州中天竺萬壽禪寺語錄
卷三
杭州靈隱景德禪寺語錄
卷四
杭州徑山興聖萬壽禪寺語錄
卷五
法語
卷六
偈頌讚
卷七
<pb n="582"/>
題䟦
卷八
題䟦
卷尾
塔銘
元叟端禪師語錄目錄（終）

No. 1419
<sarticle>慧文正辯佛日普照元叟端禪師語
錄卷第一</sarticle>

<other>住湖州路翔鳳山資福禪寺語錄</other>
門人　法林等　編
師於大德四年。八月二十八日。徑山寺楞伽室受請。
九月十日入院。指山門云。無盡藏神通門。無盡藏解
脫門。今日向者裏。八字打開。蝦蟆跳上梵天。蚯蚓驀
過東海。
佛殿。玉毫徧照十方。金色普輝千界。便禮拜。
據室。拈拄杖。掣開金殿鎻。撞動玉樓鐘。不是吾家種
草。高高峯頂立。深深海底行。即非本分衲僧。師子兒
吒沙地。哮吼一聲。壁立千仞。腦後猶欠一椎。靠拄杖
便起。
院疏。此是宣政諸官。當面所付。謂之金剛秘密三昧。
魔外以之殄除。正宗以之光顯。
檀越疏。孤峯頂上。天不知地不管。因甚被者箇勾引
出來。過去阿僧祇劫。與合府豪俊。同修無上佛果菩
提。
指法座。此普光明華藏師子之座。盡十方世界。無一
人不大坐其中。茲者特地高升。正是畫虵添足。
拈香。此香蟠根錯節。在威音王佛以前。續𦦨聯芳。居
迦文世尊之上。爇向寶爐。端為祝延大元世界主。當
今皇帝。聖躬。萬歲萬歲萬萬歲。陛下。恭願。統百億香
水海。為一福海。永永無窮。聚百億須彌山。為一壽山。
巍巍不動。次拈香云。大慧師祖道。寧以此身。代大地
眾生。受地獄苦。終不將佛法當人情。徑山先師藏叟
和尚。一生不肯四天下人。縱饒釋迦老子達磨大師
到來。也須退身有分。山僧昔年。在侍者寮兩年。弄盡
機關。做盡伎倆。直是沒湊泊它處。所以知其為大慧
適孫。今有炷香。供養它。也要大家證明。垂語云。拈一
機則千機萬機頓赴。如刻人糞。作栴檀香。舉一句則
千句萬句朝宗。似持蠡㲉。量大海水。莫有淨倮倮赤
洒洒。獨脫無依底麼。出來共相證據。有僧出問云。崢
嶸象駕下龍淵。翔鳳山中坐寶蓮。時節因緣且休說。
願聞一句祝堯天。師云。風不鳴條。雨不破塊。僧云。三
聖和尚道。我逢人則出。出則不為人。興化和尚道。我
逢人則不出。出則便為人。意旨如何。師云。雞[銜-金+缶]燈𧣴
走。鱉咬釣魚竿。僧云。為人不為人則且止。如何是逢
人出底句。師云知。僧云。逢人出不出則且止。如何是
為人底句。師云切。僧云。天人羣生類。皆承此恩力。師
云。知恩者少。僧云。未離雙徑時如何。師云。耳朵兩片
皮。僧云。離雙徑後如何。師云。牙齒一具骨。僧云。龍吟
霧起。虎嘯風生。師云。閑言長語。僧云。未到鳳山時如
何。師云。一徑松杉老。僧云。到鳳山後如何。師云。千峯
氣象雄。僧云。天垂寶蓋。地湧金蓮。則人人知有。未審
新鳳山。今日說甚麼法。師豎起拂子云。說者箇法。僧
云。我此九部法。隨順眾生說。聻。師云。錯了也。僧云。行
中書省行宣政院。本路僧俗諸官。諸山宿德。諸大檀
越。各以疏語。敦請和尚。榮鎮茲山。且應緣利物一句。
作麼生道。師云。一雨普滋。三草二木。僧云。有心用處
還應錯。無意求時却宛然。師云。莫將[鴳-女+隹]唳。誤作鸎啼。
僧禮拜。師乃云。山河大地。草木叢林。晝夜常作師子
吼聲。普為天人羣生。開演無上微妙解脫法門。於斯
若也擔荷得去。不可說不可說。微塵數劫。以至如今。
<pb n="583"/>
若佛若魔。若聖若凡。一一無差。一一明了。其或情存
限量。墮在見聞。不免向虗空。重加彩畫去也。豎拂子
云。菩提達磨。從南天竺國。來至中華。傳此上乘一心
之法。在天同天。在地同地。在僧同僧。在俗同俗。在當
今聖天子。則以本自在大願力。示現克紹金輪寶位。
百億須彌盧。百億香水海。日月所照。風雨所至。悉稟
威靈。咸歸化育。在合朝諸勳貴。則以本自在大願力。
各樹大功。各成大業。為忠為孝。為武為文。為王室股
肱。為生民父母。在合郡諸宿德。則以本自在大願力。
明大機。顯大用。為擒為縱。為卷為舒。為金剛寶幢。為
摩醯正眼。在法筵諸淨信等。則各以宿昔所種善根。
萬別千差。皆與實相。不相違背。在鳳山新長老。畢竟
如何。擊拂子。切忌鑽龜打瓦。復舉。府主王常侍。請臨
濟開堂。升座云。若約祖宗門下。稱揚大事。沒儞開口
處。沒儞措足處。此日以常侍堅請。那隱綱宗。時有僧
出云。師唱誰家曲。宗風嗣阿誰。濟云。我在黃蘗處。三
度發問。三度被打。僧擬議。濟便喝。復打云。不可向虗
空中。釘橛去也。師云。常侍不忘付囑。為法求人。臨濟
大樹一株。陰涼天下。敢問大眾。是有綱宗可隱。無綱
宗可隱。謂有綱宗可隱。埋沒臨濟老師。謂無綱宗可
隱。孤負常侍府主。總不與麼。者僧因甚被打。拈拄杖
畫一畫云。石牛欄古路。一馬生三寅。
小參。世出世間。一切諸法。本無虗實。色不曾道我是
色。聲不曾道我是聲。香味觸法。名身句身。悉皆如是。
只為儞無量劫來。惡業濃厚。善根淺薄。被色換了。被
聲換了。被香味觸法。名身句身換了。有諸佛可慕。有
眾生可厭。有天堂可欣。有地獄可怖。在名言句義中。
如蠶作繭相似。沒箇出頭處。山僧今夜到來。若更說
佛說法。說心說性。廣陳蹊徑。巧述言辭。禺泉亭又如
何。鳳山關又如何。則是名句上。更加名句。其利固無。
其害甚重。時光可惜。時不待人。大家討較明白。作箇
洒洒落落衲僧。豈不慶快生平。復舉。二祖問達磨云。
諸佛法印。可得聞乎。磨云。諸佛法印。匪從人得。祖云。
我心未寧。乞師安心。磨云。將心來。與汝安。祖云。覓心
了不可得。磨云。與汝安心竟。師頌云。十萬里來非易
事。有何佛法可傳持。山堂夜靜蒲團冷。汝等諸人合
自知。
上堂。即心即佛。蜜果換苦葫蘆。非心非佛。寶器貯於
不淨。不是心。不是佛。不是物。鄭州出曹門。且喜沒交
涉。拈拄杖云。拄杖子。鑽過北[鬱-山+止]單越。走入西瞿耶尼。
向翔鳳山中。興雲吐霧去也。卓一卓。大洋海底火發。
燒却嘉州大像。頷下眉毛。復卓一卓。下座。
上堂。達磨是老臊胡。釋迦是乾屎橛。文殊普賢是擔
糞漢。等妙二覺。是破戒凡夫。菩提涅槃。是繫驢橛。十
二分教。是鬼神簿。四果三賢。初心十地。是守古塚鬼。
直饒與麼見得。也是錯認定盤星。
上堂。謝寶中原藏主。舉大珠和尚云。貧道聞江西和
尚道。自家寶藏。一切具足。使用自在。不假外求。從此
一時休去。乃至盡十方世界。無纖塵不是自家財寶。
師云。馬師一期與麼說。大珠一期與麼聞。終身不忘。
得大受用。苟非深信堅固。安能透頂透底如此。中原
藏主。昔年於古鄮山中。顯示此箇法門。還有深信堅
固。得大受用者麼。此日特承光降。幸望欵留。
上堂。薙𩬊著袈裟。宜應行聖道。自餘閑襍事。俱為生
死因。著衣喫飯。是閑襍事。觀山翫水。是閑襍事。菩提
涅槃。真如解脫。是閑襍事。畢竟喚甚麼。作聖道。擊拂
子。姹女已歸霄漢去。獃郎猶向火邊蹲。
元宵上堂。并謝監收浴主維那。千粒萬粒。從一粒生。
只者一粒。從甚處生。千燈萬燈。從一燈起。只者一燈。
從甚處起。識得一燈。千燈萬燈。燈燈不疑。識得一粒。
千粒萬粒。粒粒無礙。三脚驢子弄蹄行。踏破無邊香
水海。拈拄杖。卓一卓。頂門也少者一槌不得。
上堂。今朝三月初一。一春之事將畢。菜麥青黃滿川。
<pb n="584"/>
四野和風襲襲。歷劫直至如今。絲毫何曾走失。可憐
懵懂癡流。剛自啾啾唧唧。下座。
為聚淨人下火。不是風動。不是幡動。此是盧行者。坐
斷人舌頭底句。直下如大火聚。近之則燎却面門。
道舊至上堂。青山白雲裏。客來無可迎。草藥帶煙掘。
野茶和露烹。磐陀石上坐。長嘯時一聲。擊拂子下座。
朝廷看藏經。滿散上堂。毗盧藏中。有大經卷。量等三
千大千世界。書寫三千大千世界中事。悉盡無餘。今
上皇帝。以清淨天眼。觀此大經卷。在一微塵中。敦遣
使臣。頒降御香。命天下僧員。破此一塵。出此經卷。普
使法界有情。知一一塵中。有如是經卷。一一經卷。有
如是章句。一一章句。有如是妙義。一一妙義。有如是
奇特。如是殊勝。如是廣大。如是自在。今朝滿散之次。
仍命山僧。升于此座。舉揚無上般若。表懺上項功德。
所有種種法門智慧海。種種因果德相海。種種進修
行願海。種種教導方便海。種種依正究竟海。種種互
融攝入海。不可說不可說。種種功德光明海。普用回
向真如實際。莊嚴無上佛果菩提。四方銷兵革之憂。
萬民樂畊桑之業。正與麼時。八表來朝。萬[邱-丘+(看-目)]入貢。一
句作麼生道。但見皇風成一片。不知何處是封疆。
上堂。心不是佛。兔馬有角。智不是道。牛羊無角。驀拈
拄杖。畫一畫云。一夜落華雨。滿城流水香。
浴佛上堂。指天指地稱第一。胞胎曾出向今朝。雲門
打殺與狗喫。翔鳳山僧惡水澆。
示眾。兄弟此箇夢幻㲉子。一呼吸間。便歸無常。向此
娑婆界上。覓箇甚麼物。作依倚憑仗。有什麼佛法禪
道可學。有甚麼玄解義路可求。設有求得學得底。試
拈出一絲頭看。直饒𡎺得一肚皮。口裏說得。一堆一
擔。也只虗頭詐偽。妄想記憶中來。臘月三十日。一點
也用不著。何如直下無事。向自己衣單下。密密體會
取好。豈不見。古人云。參須實參。悟須實悟。閻羅大王
不怕多語。
結夏上堂。二千二百五十年前。光明藏中。金口親曾
付囑。二千二百五十年後。比丘行端。其當顯示。護生
須是殺。殺盡始安居。會得箇中意。鐵船水上浮。
上堂。舉僧問風穴。如何是佛。穴云。丈林山下竹筋鞭。
師頌云。丈林山下竹筋鞭。疑殺禪和萬萬千。唯有首
山提得起。新婦騎驢阿家牽。
上堂。謝夏齋秉拂。雪峯和尚云。演一句。則千句萬句
流通。拈向一邊。飲一味。則千味百味具足。置之一壁。
雪峯低頭歸庵。巖頭聞云。雪峯與我同條生。不與我
同條死。且作麼生。臨朕碪。井底種林禽。今年桃李貴。
一顆直千金。
為別谷和尚入祖堂。白雲作叢林紀綱。以達磨居中。
開山居左。百丈居右。天下依而行之。絲毫無有紊亂。
別谷和尚。在茲山。為二十六代。涓以此日。居于此堂。
晨香夕燈。其永無替。
為此上座下火。此虗妄身若無。六塵則不能有。火裏
蝍蟟。吞却山河大地了也。今者妄身。當在何處。
上堂。謝首座維那。金槌未動以前。大地山河百雜碎。
玉麈未揮之際。森羅萬象盡交參。殷人以柏。周人以
栗。家住海門東。黃昏候日出。
上堂。舉僧問南泉。摩尼珠人不識。如來藏裏親收得。
如何是藏。泉云。王老師。與汝往來者是藏。僧云。直得
不往不來時如何。泉云。亦是藏。僧云。如何是珠。泉召
僧。僧應諾。泉云。去汝不會我語。師云。南泉雖一時縱
奪可觀。爭奈摩尼珠。被者僧摵碎了也。山僧不惜眉
毛。露箇消息。也要諸方檢責。拈拄杖。即今還有問話
者麼。
解夏上堂。四月十五日結。拈拄杖。左卓一卓。諸方向
者裏。禁足安居。七月十五日解。拈拄杖。右卓一卓。諸
方向者裏。休夏自恣。空劫前。無佛名。無眾生名。結又
結箇甚麼。解又解箇甚麼。靠拄杖。便下座。
<pb n="585"/>
上堂。月湛雲澄覺海秋。魚龍鰕蟹任沈浮。千尋鐵網
高懸者。應笑禺山祇直鉤。
聖節啟建上堂。一佛出現。千佛讚揚。一華開敷。千葉
周帀。一人端拱無為。八表來朝。萬[邱-丘+(看-目)]入貢。只如林下
道人。共樂昇平。同歸化育一句。如何舉唱。下座就大
佛寶殿。啟建天壽聖節。
大德七年。八月二日。護持聖旨到山。領眾。望闕謝恩
罷。上堂。說偈云。平生抱愚拙。必意安林丘。磐陀一片
石。松下聊優游。迴鸞五色詔。瞥爾來巖幽。天恩浹肌
骨。淺薄將何酬。願君為堯舜。願臣為伊周。金枝與玉
葉。光耀千千秋。萬民贍秔稌。四海銷戈矛。竺僊正法
眼。如水常東流。
示眾。從古至今。人多錯認。還有一法。遮障得儞麼。還
有一法。羈絆得儞麼。自是儞。突然起得如許頭角。無
羈絆中。飜成羈絆。無遮障中。飜成遮障。一切時一切
處。粘作一團。不得自由自在。儞若是箇丈夫。當下一
刀兩段。盡十方世界。是箇自己。盡十方世界。是箇炟
赫虗空。盡十方世界。是安居之所。禁足之場。三世諸
佛。六代祖師。是甚掇洗脚水漢。又何必分期立限。畫
地為牢。無繩自縳。若乃未得如斯。長期百二十日。中
期百日。下期八十日。教有明文。依而行之。
端午上堂。五月五日端午節。艾虎桃符總休說。鳳山
只箇金剛王。百怪千妖俱殄滅。江南兩淛。春寒秋熱。
觀世音菩薩。將錢買胡餅。放下手。却是生鐵。
上堂。拈拄杖云。有物先天地。無形本寂寥。能為萬象
主。不逐四明凋。卓一卓。傅大士騎牛。入儞鼻孔去也。
開罏上堂。舉雪峯云。三世諸佛。向火𦦨上。轉大法輪。
雲門云。火𦦨為三世諸佛說法。三世諸佛立地聽。應
庵云。三世諸佛。為火𦦨說法。火𦦨燒殺三世諸佛。師
云。三大老。一人鼻孔遼天。一人眼睛突出。一人脚跟
不點地。諸人若也揀辨得出。鳳山今日開罏。其或未
然。前頭大有雪霜在。
上堂。舉世尊一日。以兜羅綿手。舉金色波羅華。普示
大眾。時迦葉破顏微笑。世尊云。吾有正法眼藏。涅槃
妙心。付囑於汝。師云。一盲引眾盲。相牽入火坑。
示眾。日月逝矣。歲不我與。它俗人家。尚乃說到者裏。
人身難得。佛法難逢。我沙門釋子。合作麼生。如今兄
弟。纔入門便道。生死事大。無常迅速。口裏說得分明。
肚裏全不理會。永嘉到六祖。當時也只恁麼道。六祖
云。何不體取無生。了無速乎。永嘉云。體本無生。了本
無速。者裏須是箇人始得。若乃顢頇佛性。儱侗真如。
閻羅老子。索汝飯錢。有日在。莫言不道。
臘八上堂。未到雪山。脚跟下。好與三十。既到雪山。脚
跟下。好與三十。夜半見明星。脚跟下。好與三十。更有
三十。山僧自喫。釋迦老子無分。何也。有功者賞。
上堂。一年十二月。一日十二時。年與月相逐。日與時
相隨。人間年月盡。地府來勾追。無常捷疾鬼。頃刻不
暫違。參玄諸上人。早早當知之。臨渴乃掘井。掘之徒
爾為。
上堂。舉德山一日飯遲。自掌盋。至法堂上。雪峯見云。
這老漢。鐘未鳴。鼓未響。托盋向甚麼處去。德山便回。
峯舉似巖頭。頭云。大小德山。不會末後句。山聞。令侍
者喚巖頭。至方丈。問爾不肯老僧那。巖頭密啟其意。
山至來日上堂。與尋常不同。巖頭到僧堂前。撫掌大
笑云。且喜得老漢。會末後句。它後天下人。不奈何。雖
然如此。只得三年。師頌云。大冶洪罏。烹佛烹祖。乾旋
坤轉兮。非可測量。電激飈馳兮。豈容通吐。韓獹逐塊
空一時。俊體摩霄自千古。明眼衲僧莫莽鹵。
上堂。舉文殊令善財採藥云。是藥採將來。善財徧觀
大地。無不是藥者。却來白文殊云。無有不是藥者。文
殊云。是藥採將來。善財遂拈一枝草。度與文殊。文殊
接得示眾云。此藥亦能殺人。亦能活人。師云。善財解
採。不解用。文殊解用。不解採。以致盡大地人。病在膏
<pb n="586"/>
肓。大眾且道。誵訛在甚麼處。猴愁摟搜頭。狗走抖擻
口。
上堂。眾纔集。乃顧視左右云。幸自太平無像。何用好
肉剜瘡。便下座。
受杭州路中天竺寺請。別眾上堂。我昔來禺泉。四年
八箇月。打鼓弄猢猻。日夜不知歇。朝廷公道開。分條
遇明哲。拯弊除貪婪。蒐賢選英桀。胡為天竺峯。而乃
付愚拙。官差逼殺人。不容更分說。束包登前途。聊與
眾人別。千歲禪巖跳上天。六月火雲飛瑞雪。

慧文正辯佛日普照元叟端禪師語錄卷第一

<sarticle>慧文正辯佛日普照元叟端禪師語錄卷第二</sarticle>

<other>住杭州路中天竺萬壽禪寺語錄</other>
門人　曇噩等　編
師於大德九年。五月十六日。入院。指山門云。重重無
盡樓閣門。只此一門而入。喝一喝。
指法座。從上老禿奴。向者裏。轟青天霹[靂-秝+林]。鼓平地波
濤。新長老。別資一路去也。驟步云。一二三四五。
升座拈香。蘊盤古開天正氣。仰之彌高。鑽之彌堅。均
伯禹敷土大功。涅而不緇。磨而不磷。爇向寶罏。端為
祝延大元世界主。當今皇帝。聖躬。萬歲萬歲萬萬歲。
陛下。恭願。自西自東。自南自北。咸歸有截之區。乃聖
乃神。乃武乃文。永享無疆之祚。次拈香云。此香。讚之
則眼瞎耳聾。謗之則口啞舌禿。三世諸佛。六代祖師。
一時現前。也只瞻仰有分。奉為前住徑山。臨濟直下
第十五世。藏叟大和尚。一罏爇却。垂語云。刮龜毛於
鐵牛背上。未是作家。截兔角於石女𦝫邊。亦非好手。
莫有總不與麼者麼。出來證據。問答不錄。師乃云。豁
開正眼。千差路絕。淨倮倮包含萬有。赤洒洒融攝十
虗。離相離名。非語言可造。透聲透色。非寂嘿可通。不
是心。不是佛。不是物。天地以之覆載。日月以之照臨。
諸佛以之出世。祖師以之西來。世主今上皇帝。以之
垂衣御極。合朝勛貴。以之致君澤民。千歲寶掌。以之
悟明心地。成大道場。提本分鉗鎚。碎聖凡窠臼。便乃
道。它年吾道重興日。枯木華開別是春。端上座。以之
克紹芳猷。遠離鳳山。竟登鷲嶺。直得猨吟古木。[鴳-女+隹]唳
長空。白叟黃童。咸歌至化。當此之時。畢竟功歸何所。
九天雲盡處。紅日上龍樓。
小參。一切諸法。本無自性。亦無生性。菩提涅槃等名。
從淨法中得。貪瞋愛取等名。從穢法中得。淨穢兩邊。
俱莫依怙。但有空名。名字亦無。三藏五乘。十二分。種
種名言。種種句義。總不出此箇元由。所以古聖有言。
若心相所思出生諸法。虗假皆不實。心尚無有。云何
出生諸法。如人取聲。安置篋中。又如吹網。欲令氣滿。
此是諦實之說。若以為實。大錯了也。開山寶掌和尚。
年一千七十二歲。三藏五乘十二分。種種名言。種種
句義。靡不練磨。靡不究竟。後於梁武城中。得遇缺齒
老胡。方乃頓明大法。不是容易。直須仔細。復舉。寶掌
和尚偈云。梁城遇導師。參禪了心地。飄飄二淛游。更
盡佳山水。師亦說偈云。參禪只要了心地。心地了時
諸法空。南山昨夜日卓午。白頟咬殺焦尾蟲。
上堂。再留兩序。十五日以前。如龍得水。十五日以後。
似虎靠山。正當十五日。是法住法位。世間相常住。青
蘿夤緣。直上寒松之頂。白雲澹泞。出沒太虗之中。
元日上堂。昨日喚今朝作新歲。今朝喚昨日作舊年。
且如何是物不遷義。擊拂子。嶺上寒梅纔破雪。城邊
楊柳已含煙。
上元上堂。盡大地是一椀燈。三世諸佛。六代祖師。天
下老和尚。在燈裏橫屍露骨。進一步。築碎釋迦腦門。
退一步。踏折達磨脊梁。不進不退。坐在臨濟德山鼻
尖上。且作麼生。得平展去。良久云。海枯終見底。人死
<pb n="587"/>
不知心。
上堂。道遠乎哉。觸事而真。聖遠乎哉。體之則神。山是
山水是水。僧是僧俗是俗。大盡三十日。小盡二十九。
為明州新瑞巖前山和尚引座。控佛祖大機。定乾坤
正眼。從上以來。據曲彔木。如恒河沙。鞠其指歸。直是
萬中無一。所以道。譬如琴瑟箜篌琵琶。雖有妙音。若
無妙指。終不能發。擊拂子。十二峯前月如剪。清光千
里共依依。
上堂。兩兩非雙。三三非九。三世諸佛不知有。狸奴白
牯却知有。蚍蜉把住大風輪。八角磨盤空裏走。參。
結夏上堂。中峯門下。千歲巖前。囊無繫蟻之絲。厨乏
聚蠅之糝。茲者時當首夏。憑何揭示玄徒。說性說心。
行棒行喝。是弄猢猻家具。向上向下。亦有亦無。是諸
方煎過藥滓。三世諸佛。與儞豈殊。六代祖師。與儞何
別。百千劫內。謾自馳求。十二時中。何曾欠少。變現普
周法界。收攝在一微塵。寒暑固難變遷。生死豈能拘
綴。但辦肯心。必不相賺。
上堂。金佛不度爐。木佛不度火。泥佛不度水。真佛內
裏坐。金佛木佛泥佛。諸人總識。且如何是真佛。有般
齪漢便道。長者長法身。短者短法身。殊不知。我王庫
內。無如是刀。
為了上座入塔。三百六十骨節。八萬四千毛竅。燒作
堆了也。二十九年。逆底順底。是底非底。無繩自縛
底。今在何所。一塔矗青漢。四山懸綠蘿。
上堂。謝秉拂。并夏齋。舉趙州會下。二僧相推。不肯作
第一座。主事白州。州云。總教它作第二座。主事云。第
一座。教誰作。州云。裝香著。主事云。裝香了也。州云。戒
香定香解脫香。應庵叔祖云。趙州下者一槌。不妨驚
羣動眾。子細檢點將來。也是泥裏洗土塊。薦福門下。
不用相推。第一座也有人。第二座也有人。第三座也
有人。雖然不免從頭注過。第一座。鐵額銅頭[覤-儿+丘]不破。
第二座。陽春白雪無人和。第三座。真實身心同達磨。
師云。玉本無瑕。雕文喪德。趙州應庵之謂也。中峯咬
定牙關。盡力𨁝跳。出它綣繢不得。亦未免從頭注過。
第一座。露柱燈籠俱拶破。第二座。偏向淨缾裏吐唾。
第三座。璞玉渾金能幾箇。都寺營辦夏齋。又且如何。
水長船高。泥多佛大。
午節上堂。中峯今朝五月五。且無桃符并艾虎。當陽
直截便知機。妙用縱橫絕方所。衲僧家。休莽鹵。甜瓜
徹蒂甜。苦瓠連根苦。
上堂。今朝五月十五。結夏恰恰一月。夜來僧司告報。
今晨省院眾官。同到明慶燒香。山僧侵早。過湖入城。
諸人己躬下事。打徹不打徹。姑且束之高閣。喝一喝。
話作兩橛了也。
行新廣度橋。神機密用。妙應無方。示險處津梁。作中
流砥柱。橫身宇宙。直教通地通天。平步雲霄。說甚度
驢度馬。七凹八凸。由此坦平。萬別千差。從茲融會。成
一方之勝槩。壯千古之雄基。慶衍皇圖。輝騰佛日。正
恁麼時。脚跟下。縱橫十字一句。作麼生道。驟步云。無
邊法界華嚴藏。共踏毗盧頂上行。
上堂。草衣木食。雪慮冰懷。佛法不增一毫。疥狗泥豬。
頭土面。佛法不減一毫。住則孤[鴳-女+隹]冷翹松頂。去則
片雲忽過人間。既無心於彼此。豈有像於去來。擊拂
子。莫把是非來辨我。浮生穿鑿不相干。
上堂。大雲彌布。汗雨滂流。當茲炎暑正隆。不欲久煩
慈重。有箇現成公案。舉似諸人。千歲寶掌。在周威烈
王時生。梁普通間。方見達磨。淛西八箇軍州。連年重
遭大水。六月半猶未插秧。擊拂子。下座。
上堂。僧問。月旦清晨升寶座。請師先祝萬年春。師云。
麒麟出鳳凰現。僧云。祝聖已蒙師指示。向上宗乘事
若何。師云。冬瓜直儱侗。瓠子曲彎彎。僧云。只如臺山
有一婆子。凡有僧。問臺山路。向甚麼處去。婆云。驀直
去。僧纔行數步。婆云。好箇師僧。便恁麼去。未審婆子。
<pb n="588"/>
具甚麼眼目。師云瞎。僧云。只如趙州道。婆子被我勘
破了也。意旨如何。師云。賊是小人。僧禮拜。師便喝。乃
云。恁麼恁麼。西天儘有。不恁麼不恁麼。東土全無。纔
恁麼。便不恁麼。大盡三十日。不恁麼中却恁麼。小盡
二十九。總不恁麼時如何。喝一喝。下座。
為道上座下火。道不在內。亦不在外。大海不宿死屍。
烈𦦨不藏蚊蚋。擲下火。
解夏上堂。秋山削玉。秋水磨銅。南北東西活路通。兩
隻草鞋健如虎。一條錫杖獰如龍。忽然撞著定上座
道。無位真人。與非無位真人。相去多少。切忌無言滿
面紅。
上堂。有一人。常在孤峯頂上。靜悄悄中閙浩浩。有一
人。常在十字街頭。閙浩浩中靜悄悄。二人中。且那一
箇。具衲僧正眼。若也揀辨得出。與儞千兩金。
上堂。從本無心無可傳。何須掘地覓青天。無心恰似
中秋月。照見三千與大千。
上堂。謝首座藏主侍者。開口道著。[鷂-缶+(工/山)]子過新羅。舉步
踏著。猢猻入布袋。趙州會下。二僧相推。不肯作第一
座。義出豐年。南泉道。王老師與汝往來者是藏。儉生
不孝。忠國師云。將謂吾孤負汝。元來汝孤負吾。爛泥
裏有刺。中天竺快便難逢。一時掀飜了也。會則天高
東南。不會則地傾西北。
上堂。向上一路。貴在心空。心若不空。如人夜行。東西
南北。罔知所向。龐居士云。十方同聚會。箇箇學無為。
此是選佛場。心空及第歸。
為定上座下火。那伽大定。動寂常真。生死去來。如同
游戲。劍刃上飜身。火𦦨中走馬。
開爐上堂。舉雪峯云。三世諸佛。向火𦦨上。轉大法輪。
雲門云。火𦦨與三世諸佛說法。三世諸佛立地聽。應
庵云。三世諸佛。與火𦦨說法。火𦦨燒殺三世諸佛。師
云。若向雪峯言下薦得。笑殺旁觀。若向雲門言下薦
得。自救不了。若向應庵言下薦得。盡大地人。眉鬚墮
落。
上堂。不見一法。名為見道。不行一法。名為行道。嘉州
大像喫鹽。陝府鐵牛渴發。是無上呪。是無等等呪。能
除一切苦。真實不虗。
上堂。兼謝首座。東弗于逮打鼓。西瞿耶尼說禪。南贍
陪洲喫飯。北[鬱-山+止]單越噇眠。鐘樓上念讚。牀脚下種菜。
勝首座道。猛虎當路坐。摘楊華摘楊華。
冬至小參。衲僧家。頂門上。日日一陽來復。脚跟下。時
時萬彚發生。南頭買貴。北頭賣賤。無非本地風光。東
家暗坐。西家廝罵。總是毗盧心印。慈明揭榜。堂前自
彰家醜。洞山掇退果卓。倚勢欺人。便恁麼去。向我中
峯門下。黑漆拄杖。還甘麼。吽吽。且待別時。復舉。溈山
問仰山。仲冬嚴寒年年事。[晷-人+卜]運推移事若何。仰山叉
手進前。溈云。我誠知。儞答者話不得。却傍顧香嚴。嚴
云。某甲偏答得者話。溈山躡前問。香嚴進前叉手。溈
云。賴遇寂子不會。師云。叉手當[(曷-曰)/月]。進退兩同。父慈子
孝。兄友弟恭。誰道仲冬時節冷。一團和氣在其中。
上堂。謝秉拂。首座說底。見也見了。聞也聞了。藏主說
底。見也見了。聞也聞了。拈拄杖云。拄杖子。涌身虗空。
放大光明。現大神變。說四十二波羅蜜法門。未見者。
直須見取。未聞者。直須聞取。卓一卓。只此見聞非見
聞。無餘聲色可呈君。箇中若了全無事。體用何妨分
不分。
上堂。今朝又是十一月。須知有法離言說。曠劫至今
常坦然。普請歸家穩休歇。拈拄杖云。絲毫邪見妄生。
打儞頭破腦裂。
上堂。大光明藏絕遮攔。八面玲瓏透膽寒。十二時中
不知處。通身多是黑漫漫。
上堂。舉僧問趙州。萬法歸一。一歸何處。州云。我在青
州。作一領布衫。重七斤。師云。趙州好語。要且不赴來
機。中峯則不然。萬法歸一。一歸何處。至大四年。西山
<pb n="589"/>
洪水汎漲。一夜衝倒三座石橋。山門頭石師子。作大
哮吼。山河大地。悉皆震動。儞輩貪眠漢子。知甚東西
南北。
元日上堂。舊臘昨朝送。新春今日迎。九天騰瑞氣。萬
國靄歎聲。
上堂。舉古德云。心隨萬境轉。轉處實能幽。隨流認得
性。無喜亦無憂。師云。一十二面。千百億身。牛頭獄卒。
馬面夜叉。泥豬疥狗。羅漢聖僧。是一是二。揮劒斫開
人我易。勸人除却是非難。
上堂。猫有歃血之功。虎有起屍之德。二乘即色明心。
十地當體即空。燈籠跳入露柱。佛殿走出山門。
一日座主來參。師問云。十方國土中。唯有一乘法。天
台為甚八教。華嚴為甚五教。主云。春色無高下。華枝
自短長。師云。屙屎見解。
浴佛上堂。迦維羅城四月八。淨飯王宮生悉達。頭上
寶蓋從空垂。脚下金蓮隨地發。殃禍由茲彌大千。引
得諸方恣忉怛。知恩獨有老雲門。當時若見便打殺。
都盧識破不為冤。豈在嘍囉逞奸黠。惡水一杓香一
罏。且圖真風扇塵剎。咄。
結夏示眾。世道不古。人根益微。背本趨末甚多。遡流
窮源極少。但言即心即佛。不知心佛旨歸。惟云藉教
明宗。不省教中玄要。爭鋒脣吻。懷寶[(曷-曰)/月]襟。拾瓦礫以
當黃金。指螢火而為陽燧。甘馳求而靡怠。竟劬瘁以
何成。輪迴六道之中。盤繞四生之內。深所畏者。良可
憫焉。三月安居。由茲開剏。十方聚會。從此進修。若也
外息諸緣。自然內心無喘。塵塵虗明湛寂。處處廓徹
靈通。煩惱即是菩提。障礙皆名解脫。
上堂。百千法門。無量妙義。胞胎未具已前。世界既成
之後。只作一句會却。正是萬里望崖州。半明半暗。半
合半開。十字街頭破草鞋。有甚用處。知時別宜。堪作
闍黎。
上堂。兼謝吉祥香長老。達磨盡力提持。只道得箇不
識。六祖全身擔荷。只道得箇不會。小根小器。輕心慢
心。師承學解。露布葛藤。其可妄生希冀哉。東陵法姪。
久處眾中。深諳此事。應緣利物一句。作麼生道。掣斷
金鏁天麒麟。高舉鐵鞭擊三百。
上堂。舉李都尉楊內翰。與唐明嵩和尚。問答次。李云。
彌陀演化於西方。達磨傳心於東土。胡來漢現。水到
渠成。五嶽鎮靜以崢嶸。百谷朝宗而浩渺。一靈之性。
託境現形。三有之中。憑誰立命。嵩云。仙人無婦。石女
無夫。楊云。尼剃頭不復生子。嵩云。陝府鐵牛能哮吼。
嘉州大像念摩訶。李云。側跳上山顛。嵩云。騎牛不著
靴。師云。大小唐明。墻壍不堅。扃鐍不固。致令他俗人。
有入室操戈之舉。是儞諸人。且作麼生會。擊拂子云。
白鷺下田千點雪。黃鸝上樹一枝華。
四月八日上堂。雲門當時一棒。中峯今朝一杓。只此
報德酬恩。一任諸方貶剝。下座。
結夏上堂。諸方禁足。我者裏是事不足。諸方護生。我
者裏逐旋營生。諸方也怪中竺不得。中竺也怪諸方
不得。
上堂。舉僧問玄沙。如何是學人自己。沙云。是你自己。
雲門云。大小玄沙。向語脈裏轉却。時有僧問。如何是
學人自己。雲門云。忽有人。路上請老僧齋。儞也隨例
得飯喫。師云。玄沙見處偏枯。雲門解處疎謬。致令者
僧。前不遘村。後不迭店。今日忽有人問。如何是學人
自己。劈脊便棒。且道。與古人。是同是別。
上堂。舉僧問雲門。如何是諸佛出身處。門云。東山水
上行。師云。古今見亡。佛法情盡。則不無雲門大師。中
峯門下。則不然。如何是諸佛出身處。冬至前後。沙飛
石走。
解夏上堂。結却布袋頭。萬象森羅。沒出氣處。解却布
袋頭。山河大地。得大自在。結也結了。解也解了。諸人
一任東去西去。前程忽有人問著。輒不得道在中天
<pb n="590"/>
竺過夏。下座。
上堂。仰之彌高。鑽之彌堅。隨之不見其後。迎之不見
其首。且道是箇甚麼。乃云。三年一閏。
為定維那下火。一槌之下。正眼豁開。亘塵沙劫。是箇
大寂定門。顧視左右云。夜來何處火。燒出古人墳。
上堂。目前無法。意在目前。不是目前法。非耳目之所
到。所以道。譬如虗空。體非諸相。不拒諸相發揮。驀拈
拄杖。畫一畫云。除非自解倒騎牛。一生不著隨人後。
上堂。執之失度。必入邪路。放之自然。體無去住。黃面
瞿曇。三百餘會說不出。闕齒老胡。十萬里傳不到。臨
濟德山。用盡自己心。笑破它人口。端上座。百無所長。
也要諸方共相委悉。以拂子。畫一畫云。人窮不到金
剛際。未免區區役路岐。
上堂。兄弟。光陰可惜。時不待人。即今六月一日了也。
期制之中。成得箇甚麼。他心天眼。漫騁神通。帝釋輪
王。徒彰福報。爭如直下無事好。珍重。
上堂。舉丹霞行脚。至一荒院。值天寒。取木佛燒火向。
院主云。何得燒我木佛。霞以杖撥云。燒取舍利。主
云。木佛焉有舍利。霞云。如無。更取兩尊燒。院主嗣後。
眉鬚墮落。師頌云。丹霞燒木佛。院主墮眉鬚。一場奇
特事。天下幾人知。
上堂。舉達磨大師偈云。我本求心不求佛。了知三界
空無物。不如端坐靜觀心。只此心心心是佛。師云。坐
殺達磨大師了也。
上堂。一葉落天下秋。一塵起大地收。隔山見煙。便知
是火。隔墻見角。便知是牛。
上堂。八月秋何處熱。萬里長空明皎潔。通途八面任
縱橫。今古何曾有途轍。別別。藕絲竅裏騎大鵬。等閑
挨落天邊月。擊拂子。下座。
冬至上堂。僧問。如何是祖師西來意。師云。草鞋無跟。
乃云。開口道著。舉步踏著。十箇有五雙。因甚不知落
處。冬至月頭。賣被買牛。冬至月尾。賣牛買被。不覺日
又夜。爭教人少年。
上堂。三世諸佛。拈向一邊。六代祖師。置之一壁。十二
時中。且要識取自家主人翁。隨處作主。立處皆真。五
欲八風。搖撼不動。四生九有。籠⿱卓不住。方有少分相
應。我且問儞。著衣喫飯。屙屎送溺。行住坐臥。見聞覺
知。且阿那箇是你自家主人翁。有般漢。便向第八識
裏。妄生卜度。便道。呼之有聲。不見其形。只今言談祗
對。歷歷孤明。豈不是我自家主人翁。錯了也。此是無
量劫來。生死根本。無始劫來。業識癡團。使得儞。七顛
八倒。役得儞。萬苦千辛。豈可認以為實。降此之外。畢
竟阿那箇是儞自家主人翁。復高聲喚云。主人翁。惺
惺著。下座。
上堂。古戍朝鳴角。空山夜答鐘。時人皆共聽。何處不
圓通。
除夜示眾。百丈和尚云。儞者一隊後生。經律論固是
不知也。入眾參禪。禪又不會。臘月三十日。且作麼生
折合去。雲峯和尚云。灼然諸禪德。去聖時遙。人心淡
泊。看却今之叢林。更是說不得也。所在之處。或聚三
百五百浩浩地。只以飯食豐濃。寮舍穩便。為旺化也。
兄弟。當時早有者箇說話。在今諸方。豈堪具述。據曲
彔木者。智眼既已不明。擔盋囊行脚者。信根又復淺
薄。爭人爭我。以當宗乘。行盜行淫。而為佛事。身披師
子皮。心行野干行。聞禪聞道。似鴨聽雷。視利視名。如
蠅見血。傷風敗教。靡不有之。先佛所謂。師子身中蟲。
自食師子身中肉。此其是也。今朝是箇小年夜。儞自
家大年夜。忽然到來。且作麼生排遣。還曾猛省也未。
古人云。向外作工夫。總是癡頑漢。在眼曰見。在耳曰
聞。在鼻嗅香。在舌談論。在手執捉。在足運奔。本是一
精明。分為六和合。一心既無。隨處解脫。只為儞情生
智隔。想變體殊。飄流汩沒。不能自知。若也直下是去。
拈一莖草。作丈六金身。將丈六金身。作一莖草。七縱
<pb n="591"/>
八橫。無是不是。其或未然。直饒爛嚼。白湯嚥下。未免
粘牙帶齒。切宜自生勉勵。
上堂。僧問云。如何是實頭一句。師云。刀斫不入。僧云。
如何是虗頭一句。師云。火燒不著。僧云。如何是不虗
不實一句。師云。切忌從他覓。迢迢與我疎。師乃云。祖
師道。心心如木石。又有道。終日忙忙。那事無妨。與麼
說話。總無交涉。拈拄杖云。救得老盧頭。失却少林齒
上堂。放下屠刀。我是千佛一數。無位真人。是什麼乾
屎橛。主人翁。惺惺著。菩薩子。喫飯來。者一隊漢。懸羊
頭賣狗肉。指鹿為馬。認奴作郎。知他有甚憑據。中天
竺別開一路。與汝東行西行。拈拄杖。擲下云。看脚下。

慧文正辯佛日普照元叟端禪師語錄卷第二

<sarticle>慧文正辯佛日普照元叟端禪師語錄卷第三</sarticle>

<other>住杭州路靈隱景德禪寺語錄</other>
門人　祖銘等　編
諸山疏。提起云。合郡宿德名員。以此穿天下衲僧鼻
孔。西天四七出不得。東土二三出不得。
方外䟽。杳杳冥冥。其中有精。恍恍惚惚。其中有物。未
舉先知底。固不在言。只者錦標玉軸。甚處得來。塞却
耳根。分明聽取。
佛誕上堂。舉應庵和尚頌云。草本無端拈出來。更加
注脚放癡獃。西天此土誰知己。夜半優曇火裏開。師
云。應庵與麼道。大似看錮鏴著生鐵。山僧別資一路。
要與黃面老人相見。寶覺真空。無是非是。悲願弘深。
上下分指。七十九年中。妖怪從茲起。瞎眼波斯滿大
唐。懵袋亂呈知幾幾。
上堂。無不無。有不有。金毛師子變作狗。南辰昨夜唱
巴歌。驚起法身藏北斗。卓拄杖。下座。
上堂。舉教中道。居一切時。不起妄念。於諸妄心。亦不
息滅。住妄想境。不加了知。於無了知。不辨真實。師云。
松直棘曲。鵠白烏玄。昨日有人。從天台來。却往南嶽
去。
斷江首座至上堂。山僧昔年行脚。駐足茲山。育王橫
川和尚。一偈寄云。清□長短聲。獨自倚廊柱。三際俱
不來。一片冷泉水。非惟無眾生。無佛亦無己。短句與
長吟。遣興適意爾。夜半落霜華。日輪正卓午。寥寥天
地間。只有寒山子。好大眾。有祖以來。提持衲僧頂𩕳
上一著子。如擊石火閃電光。搆得搆不得。未免喪身
失命。總出不得者箇老和尚。今日因其得法上足。斷
江首座垂訪。舉似諸人。大家薦取。
上堂。擁之令聚而不聚。撥之令散而不散。側耳欲聞
而不聞。瞪目欲見而不見。卓拄杖云。無量劫來生死
本。癡人喚作本來人。
上堂。深山古寺。枯木死。逈絕異緣。了無它念。耳畔
松風瑟瑟。門前㵎水潺潺。正恁麼時。就中還有奇特
也無。擊拂子云。一月纔過便休夏。脚綳高打任東西。
解夏示眾。參玄上士。撥草瞻風。動踰萬里。只為生死
兩字不破。明朝又七月十五日了也。還猛省麼。莫麤
心胡亂領覧。莫騁眼下一期口快。莫悠悠漾漾虗度
光陰。他時後日。沒人替代儞。英邵武云。媒一身之禍。
造萬劫之殃。未是苦也。向袈裟下。失却人身。實為苦
也。忽一日世緣告終。只箇肉團心。昬了散了。刀斫也
不痛。火燒也不疼。驢胎馬腹。龍畜良賤。總竟不知。豈
不是袈裟下。失却人身。如今眾中。有般惡友。將古人
垂慈處。向第八識裏。妄生穿鑾者是。玄妙機關者是。
向上爪牙者是。一乘圓頓者是。將錯就錯。借路經過。
依他出語。他語印板上打來。模子裏脫出。如把屎塊。
向自口含了。吐過與別人。點[(曷-曰)/月]點肋。稱楊稱鄭。以謂
無敵於天下。還破得他生死麼。灼然是一點也用不
著。儞諸人幸自與佛祖不別。何故甘心下劣。枉受沈
<pb n="592"/>
淪。你但歇却攀緣染淨。凡聖取舍。有無諸念。拈却四
大五蘊。十二處。十八界。和合諸入。有什麼生可貪。死
可怖。破與不破來。儞若向外馳求。別要出他生死。一
夏又一夏。一秋又一秋。便到彌勒下生。也未有成辦
時節。珍重。
上堂。舉僧問趙州。狗子還有佛性也無。州云無。又僧
問趙州。狗子還有佛性也無。州云有。師云。若以無為
究竟。後來因甚道有。若以有為諦當。前面因甚道無。
者裏捉敗趙州。許儞天上天下。
上堂。舉趙州初參南泉問。如何是道。泉云。平常心是
道。州云。還假趣向不。泉云。擬向即差。州云。不擬焉知
是道。泉云。道不屬知。不屬不知。知是妄覺。不知是無
記。若真達不疑之道。猶如太虗廓然虗豁。豈可強是
非耶。州於言下大悟。師云。南泉被趙州一問。直得分
疎不下。趙州被南泉一坐。至今擡身不起。兩箇漢。總
有過處。諸人檢點得出。許儞真達不疑之道。
開爐上堂。舉雪峯示眾云。世界闊一丈。古鏡闊一丈。
玄沙問云。火爐闊多少。峯云。如古鏡闊。沙云。者老漢。
脚跟未點地在。師云。古鏡即是火爐。火爐即是古鏡。
不是雪峯老漢。爭得頭正尾正。鷲峯今日。忽有人問。
火爐闊多少。只向道。隨家豐儉。
至節上堂。羣陰剝盡。一陽復生。千卉萬彚。無不發生。
拈拄杖云。拄杖多年挂屋壁。夜來頭角也崢嶸。
佛成道日上堂。舉世尊。於雪山。夜覩明星。豁然大悟。
乃云。奇哉一切眾生。具有如來智慧德相。但以妄想
執著。不能證得。師云。者老和尚。一時錯認魚目。以為
明珠。直至如今。飜成話𣠽。靈鷲峯前。明星爛爛。與昔
日雪山。略無少異。我此一眾。莫有豁然大悟者麼。良
久云。家無白澤之圖。必無如是妖怪。
為尼能上座下火。生緣既了。能事既畢。四大五蘊則
且置。性比丘尼。轉一念。成阿羅漢。畢竟有何憑據。擲
下火云。炎炎火一團。觸著燒殺儞。
元旦上堂。歲律新還舊。人生古又今。西來無一事。切
忌錯留心。
請典座上堂。草木衰謝。春至自榮。眾生顛倒。妄盡自
覺。僧問三平。如何是有漏。平云。笊籬。如何是無漏。平
云。木杓。亂走衲僧。一任圖度。
佛誕上堂。黃面老子。初生下時。一手指天。一手指地。
周行七步。目顧四方云。天上天下。唯我獨尊。與麼說
話。如將金輪寶位。直授凡庸。其奈土曠人稀。相逢者
少。雲門云。我當時若見。一棒打殺。與狗子喫。却貴圖
天下太平。因風吹火。雪竇云。徐行踏斷流水聲。縱觀
寫出飛禽跡。畫虎成狸。山僧恁麼抑揚。意在於何。珊
瑚枕上兩行淚。半是思君半恨君。
上堂。春山青春水綠。在處風光皆溢目。百歲都盧能
幾何。誰道光陰非迅速。朝悠悠。暮碌碌。輒莫隨時但
馳逐。衲衣之下本來人。要在識渠真面目。喝一喝。
上堂。僧問。大通智勝佛。十劫坐道場。佛法不現前。不
得成佛道。西天廣額旃陀羅。放下屠刀。因甚便道。我
是千佛一數。師云。水流江漢去。雲向帝鄉歸。又問。文
殊是七佛之師。出女子定不得。罔明是初地菩薩。為
什麼却出得。師云。一對無孔鐵槌。乃云。不是心。不是
佛。不是物。著衣喫飯。有什麼難。恁麼也不得。不恁麼
也不得。恁麼不恁麼總不得。著衣喫飯。莫道不難。拈
拄杖云。無事晚來江上望。三三兩兩釣魚舟。
冬至上堂。靈機廓徹。萬法無私。智鑑洞明。十虗無間。
轉一陽。出六陰之內。驅六陰。入一陽之中。塵塵普應。
剎剎全彰。道泰時清。民康物阜。拍禪牀云。五色祥雲
連鳳闕。一輪紅日耀龍樓。
上堂。僧問。如何是正法眼藏。師云。十字街頭石敢當。
僧云。莫只者便是麼。師云。月似彎弓。少雨多風。乃云。
月似彎弓。少雨多風。獰龍戲海。孤[鴳-女+隹]翹松。正法眼藏。
瞎驢邊滅却。黃梅衣盋。付與盧公。拈起簸箕別處舂。
<pb n="593"/>
熨斗煎茶銚不同。
上堂。舉僧問鏡清。新年頭。還有佛法也無。清云有。僧
云。如何是新年頭佛法。清云。元正啟祚。萬物咸新。僧
云。謝師答話。清云。鏡清今日失利。僧又問智門。新年
頭。還有佛法也無。門云無。僧云。年年是好年。為甚麼
却無。門云。張公喫酒李公醉。僧云。老老大大。龍頭蛇
尾。門云。智門今日失利。師云。二尊宿。與麼答話。脚跟
下。好各與三十棒。何故。為他不合向有無裏。鼓弄人
家男女。
上堂。舉趙州。訪上庵主云。有麼有麼。庵主竪起拳頭。
州云。水淺不是泊船處。拂袖便行。又訪下庵主云。有
麼有麼。庵主亦豎起拳頭。州云。能殺能活。能縱能奪。
便禮拜。師云。者箇公案。諸方錯判者甚多。山僧論實
不論虗。上庵主截鐵斬釘。下庵主和泥合水。大小趙
州。識甚好惡。
涅槃上堂。拈拄杖。釋迦老子。即今在山僧拄杖頭上。
放無量妙寶光明。出無量妙寶音聲。摩[(曷-曰)/月]普告大眾
云。汝等諦觀吾紫磨金色之身。今日則有。明日則無。
瞻仰取足。毋令後悔。諸人若也諦信得及。拄杖子。功
不浪施。脫或未然。釋迦老子。入般涅槃久矣。擲下拄
杖。
上堂。舉鏡清問僧。櫩外是什麼聲。僧云雨滴聲。清云。
眾生顛倒。迷己逐物。師云。鏡清有年無德。愛討便宜。
者僧逐色隨聲。合受屈辱。當時見他問櫩外是什麼
聲。便好與一喝。更或如何若何。拂袖而去。直饒鏡清
有生擒活捉之機。也無用處。

慧文正辯佛日普照元叟端禪師語錄卷第三

<sarticle>慧文正辯佛日普照元叟端禪師語錄卷第四</sarticle>

<other>住杭州徑山興聖萬壽禪寺語錄</other>
門人　梵琦等　編
據室。摩竭陀國。掘地覓天。毗耶離城。接竹點月。如金
翅擘海。直取龍吞。似香象渡河。截流而過。苕菷柄三
十。且待別時。
方外疏。言言見諦。句句朝宗。西天昔日淨名老。東土
今朝龐蘊公。
陞座。拈香云。此香。蘊唐虞太和。根本蕩蕩。無能名焉。
協殷周至治。馨香巍巍。有成功也。爇向寶爐。恭為大
元世界主。當今皇帝。祝延聖躬。萬歲萬萬歲。遂斂衣
就座。僧出問云。堂前皷響。大眾雲臻。學人上來。請師
說法。師云。破糞箕。生掃箒。僧云。臨濟和尚示眾云。夫
說法者。一句中。須具三玄。一玄中。須具三要。還端的
也無。師云。有甚不端的。僧云。如何是一句中須具三
玄。師云。人天本豎。僧云。如何是一玄中須具三要。師
云。畜生本橫。僧云。如何是第一玄。師云。東村王老屋
頭穿。僧云。如何是第二玄。師云。大海波心駕銕船。僧
云。如何是第三玄。師云。阿誰家裏竈無煙。僧云。如何
是第一要。師云。眼裏瞳人吹木叫。僧云。如何是第二
要。師云。寒山拍手拾得笑。僧云。如何是第三要。師云。
皎月當空無不照。僧云。三要三玄蒙指示。西來的意
事如何。師云。答汝亦不難。僧云。大善知識。豈悋方便。
師云。老僧入院事繁。僧禮拜歸眾。師乃云。千峯頂上。
出身一路。十字街頭不知。十字街頭。覿面一機。千峯
頂上不會。千峯頂上若會。即是十字街頭。十字街頭
若知。即是千峯頂上。盡無量阿僧祇劫。天人脩羅。若
聖若凡。全體是箇國一道場。盡浮幢王剎。山河大地。
若草若木。全體是箇妙喜世界。釋迦彌勒。拱手歸降。
文殊普賢。全身奉重。天魔窺覰無門。外道瞻仰有分。
如壯士展臂。不假他力。獅子游行。不求伴侶。逈絕異
緣。高超諸有。以之壽聖君。則天地同久。日月並明。以
之福賢佐。則安若太山。固如盤石。以之康濟兆民。則
<pb n="594"/>
風以時雨以時。以之鍛鍊衲僧。則虗而靈寂而妙。正
法眼藏。自此流通。邪見稠林。由茲寢息。正恁麼時。畢
竟功歸何處。擊拂子云。蒲團靜坐無餘事。永日寥寥
賀太平。復舉法燈和尚云。本欲深藏巖竇。隱遁過時。
奈緣法眼老人。有未了公案。出來。為他了却。時有僧
出云。如何是未了底公案。法燈打云。祖禰不了。殃及
兒孫。僧云。過在什麼處。燈云。過在我。殃及儞。師云。能
殺能活。能縱能敓。法燈不失本分鉗鎚。惜乎傷鋒犯
手。致使貽笑傍觀。山僧本志。亦欲深藏巖竇。隱遁過
時。柰緣藏叟老人。有未了公案。出來。為他了却。就中
忽有箇渾鋼打就。生銕鑄成底。擔當得去。領略得行。
一棒也不打他。一句也不罵他。向明窻下。如法安排。
何故。總似今日。老胡有望。
為佛開光明。我如來。以清淨天眼。普觀大地眾生。去
劫以前。來劫以後。纖塵無有障礙。徑山今日。因甚為
他重新點出。只恐諸人。味其所自。
上堂。一華開天下春。一葉落天下秋。理隨事變。事逐
理收。無一塵而不徧。無一剎而不周。歷劫分明至今
日。東西南北謾馳求。喝一喝。
請首座上堂。有際天之雲濤。可容吞舟之魚。有九萬
里之風。可負垂天之翼。建法幢立宗旨。苟非其人。安
任其事。拍禪床云。有意氣時添意氣。不風流處也風
流。
上堂。拈拄杖。卓一卓云。德山在儞頂門上。耀大法眼。
臨濟在儞耳門裏。轟大法雷。靠拄杖云。只為諸人。當
面蹉過。走入露柱裏去也。
上堂。僧出眾。提起坐具云。過去諸佛亦如是。現在諸
佛亦如是。未來諸佛亦如是。師云。三脚蝦蟆著錦襠。
僧禮拜云。謝師答話。師云。有人笑儞。師乃云。病在一
師一友處。病在多知多解處。病在求禪求道求菩提
處。病在泯默無聞。冷水浸石頭處。只如著衣喫飯。屙
屎送尿。還得不病也無。無為無事人。猶是金鎻難。
為玄首座下火。摧殘峭峻。銷爍玄微。兜率宮中。了無
夢想。勞生路上。永絕驅馳。火裏烏龜頭戴角。飜身觸
倒五須彌。
解夏上堂。舉東山和尚示眾云。百鍊黃金鑄銕牛。十
分高價與人酬。庭前不有華含笑。又是東山一夏休。
師云。徑山隨氀㲣。也有一頌。老矣無心鑄銕牛。眼前
隨分即相酬。庭前葉脫西風起。且喜凌霄一夏休。
城歸上堂。去時夏暑侵衣熱。歸日秋風滿面涼。彈指
聲中便差別。百年能得幾時長。
師一日勘僧云。擘開華嶽連天秀。放出黃河徹底清。
則且置。平實地上。道將一句來。僧擬開口。師便打。僧
休去。
天童雲外和尚遺書至上堂。舉雲居膺和尚遷化次。
問侍者云。今日是何日。者云初三。居云。三十年後。但
云只者是。遂乃端然告寂。師云。雲居得曹洞正傳。為
宗門百世師表。末後全提。因甚一場懡㦬。擊拂子云。
無縫塔中雲匼匝。不萌枝上月團圓。
上堂。僧問云。門門一切境。回互不回互。如何是不回
互。師云。闍黎自闍黎。老僧自老僧。僧云。如何是回互。
師云。闍黎即是老僧。老僧即是闍黎。師乃云。南泉斬
猫兒。趙州頭戴草鞋出去。鳥窠吹布毛。通侍者當下
悟去。咄咄咄。力囗希。禪子訝。中眉垂。
上堂。窮千仞之巔。則必與之俱。錯。極九淵之底。則必
與之俱。錯。一種平懷。泯然自盡。錯。達磨云。但有心分
別計較。自心現量者。悉皆是夢。錯錯錯。何曾錯。祥麟
只有一隻角。
為旌忠了堂和尚引座。開蓮華於臘月。落冰片於炎
天。疏正脉之淵源。碎邪師之窠臼。寒木在握兮。全機
可笑。秋水橫按兮。半提可滅。使八極頂目者。不自爭
衡。將見斯人兮駕馭昂枿。擊拂子云。叢林在處今寥
落。聽取西山第二禪。
<pb n="595"/>
上堂。舜若多神。無身覺觸。䟦難陀龍。無耳聽聞。棋盤
石。雨過苔生。鉢盂池。春來水滿。若作佛法商量。入地
獄如箭射。不作佛法商量。入地獄如箭射。
一日僧來參。師問云。何方聖者。甚處靈祇。僧云。臨朕
碪。師云。杜撰禪和。如麻似粟。參堂去。
上堂。風吹不入。水洒不著。邁古超今。光明烜赫。昨夜
楊岐三脚驢。飜身踏倒黃番綽。今朝仔細辯蹤由。却
是西川李八伯。
為泳掌財下火。秤盤上。分斤定兩。是汝。筭筒邊。橫千
豎百。是汝。且道生死海中。涵泳游戲。是汝。不是汝。擲
下火云。烈焰堆中。分明薦取。
謝秉拂并夏齋上堂。教中道。於食等者。於法亦等。於
法等者。於食亦等。都寺營齋。內外悉皆飫飽。是名食
等。首座秉拂。內外悉皆見聞。是名法等。其施汝者。不
名福田。供養汝者。墮三惡道。喝一喝。下座。
上堂。即心即佛。喚起窻全曙。非心非佛。催歸日未西。
不是心。不是佛。不是物。無心華裏鳥。更與盡情啼。拈
拄杖。卓一卓。
上堂。入水不避蛟龍。漁父之勇也。入山不畏虎兕。獵
人之勇也。見佛殺佛。見祖殺祖。衲僧之勇也。拈拄杖
云。出頭天外看。誰是我般人。
朝廷金山作水陸陞座。拈香云。此香融五嶽之神秀。
五嶽莫並其高寒。結九地之精英。九地莫窮其深厚。
爇向寶爐。端為祝延大元世界主。當今皇帝。聖躬。萬
歲萬萬歲。陛下。恭願。懷保小民。茂昭大德。本枝百世。
壽考萬年。問答不錄。乃云。盡不可說不可說。微塵數
世界。是箇金剛正體。淨躶躶絕承當。盡不可說不可
說。微塵數世界。是箇寶覺真心。赤洒洒無空闕。如天
普蓋。似地普擎。如日普照。如風普吹。無一時不徧。無
一處不周。無一理不圓。無一事不具。塵塵剎剎。八面
玲瓏。物物頭頭。十方通暢。拈一莖草。作丈六金身。將
丈六金身。作一莖草。腹中現百億閻浮提。室內湧三
萬二千獅子座。七縱八橫。千變萬化。左之右之。無可
不可。三世諸佛。以此正體。以此真心。坐寶蓮華。成等
正覺。津濟四生。梯航九有。六代祖師。以此正體。以此
真心。開甘露門。廣度羣品。啟廸盲聾。炳耀癡昧。奕世
人王帝主。以此正體。以此真心。為生民立極。為世開
太平基。拯黎元於塗炭。措天下於盤石。大元世界主。
當今皇帝。以此正體。以此真心。克紹丕圖。纘登大寶。
百億須彌盧。百億香水海。日月所照。風雨所至。悉稟
威靈。咸歸化育。乃至此日。特頒聖旨。敦遣使臣。就金
山古澤心寺。照依梁武皇帝科儀。修設天地冥陽。水
陸大會。七晝夜。爇種種香。然種種燈。營種種上妙飲
食。設種種上妙服御。金銀[狦-(狂-王)+王]瑚。真珠瑪瑙。種種上妙
珍寶。而為供養。命僧一千五百員。披轉三藏五乘。十
二分秘典真詮。權也實也。頓也漸也。半也滿也。偏也
圓也。交光相羅。如寶絲網。上以翊衛皇圖。下以資培
民本。徑山臣僧行端。與教禪律三宗。耆年碩德。以此
正體。以此真心。欽奉綸言。高陞寶座。闡揚諸佛無上
奧旨。發揮諸佛無上秘傳。若幽若顯。若聖若凡。若飛
若潛。若動若植。普仗良因。均霑妙利。四方消灾沴之
虞。萬姓樂耕桑之業。同躋仁壽。共享昇平。當此之時。
理周事徧。果滿功圓。直下無私一句。畢竟如何擎展。
擊拂子云。化行舜日山川外。人在堯天雨露中。復說
偈云。執尺量虗空。終難究其數。持蠡測海水。豈解知
其源。吾君本心體。廣大亦如是。欲求其邊際。畢竟不
可得。吾君之壽量。與此心體同。欲求其窮極。是亦不
可得。吾君之福源。與此壽量同。欲求其窮盡。是亦不
可得。太后皇太子。嬪妃諸眷屬。心體及福源。等無有
差別。一塵一佛剎。一剎一釋迦。各現廣長舌。共說如
上事。百千萬億中。亦不能及一。天人羣生類。地獄鬼
畜等。十方諸有情。三界眾含識。當知此心體。本來相
如是。
<pb n="596"/>
上堂。舉臨濟示眾云。若與麼來。恰似失却。不與麼來。
無繩自縛。一切時中。莫亂斟酌。會與不會。都來是錯。
分明與麼道。一任天下人貶剝。師云。者老漢。刺腦入
膠盆了也。乃云。若與麼來。無繩自縛。不與麼來。恰似
失却。一切時中。切宜斟酌。會與不會。莫錯莫錯。分明
與麼道。是甚秦時轢𨍏。喝一喝。下座。
城歸上堂。華街柳巷。[懨-猒+火]張本地風光。酒肆茶坊。突出
衲僧巴鼻。人人八面玲瓏。箇箇十方通暢。何必覺城
東際。始見文殊。樓閣門開。方參慈氏。拈拄杖云。三箇
童兒抱華皷。莫來攔我毬門路。
結夏上堂。十五日以前。水長船高。十五日以後。泥多
佛大。正當十五日。狸奴白牯。情與無情。身心安居。平
等性智。復說偈云。蠟人還只爾。銕彈復何如。夜短睡
不足。日長飢有餘。
普慶請開山上堂。僧問云。法筵初啟。佛寺新開。作麼
生是斬新一句。師云。天不能蓋。地不能載。僧云。恁麼
則普慶山中祥霧起。翠屏峯下瑞雲生。師云。莫𧬊速。
僧云。爭奈目前何。師云。教儞莫𧬊速。僧云。記得。世尊
因地中。布髮掩泥次。然燈如來。指布髮處云。此處可
建梵剎。為復因時建立。為復觸處皆真。師云。南斗七
北斗八。僧云。會中適有賢于長者。持標竿。以指處插
云。建梵剎已竟。又作麼生。師云。隨邪逐惡。僧云。是時
天帝釋。於空中雨華。讚歎云。庶子有大志矣。還諦當
否。師云。剎竿頭上仰蓮心。僧云。只如子愚能長老。刳
心獨力。營剏寶坊。可謂出他古人一頭地。師云。同坑
無異土。僧云。還許某甲末後讚歎一句也無。師云。試
亂統看。僧擬開口。師便喝。僧禮拜歸眾。師乃云。法身
無相。融攝十虗。法眼無瑕。包羅萬像。淨倮倮絕承當。
赤洒洒無空闕。如天普蓋。似地普擎。直得一為無量。
無量為一。小中現大。大中現小。於一毛端。現寶王剎。
坐微塵裏。轉大法輪。正恁麼時。還有與子愚能長老
相見者麼。若也見。三十棒。一棒也不較。若也不見。三
十棒。一棒也不較。何故。知恩方解報恩。復舉。世尊。因
地中。布髮掩泥公案。師云。適間禪客。問一句來。老僧
答一句去。可謂徹頭徹尾。苟或遲疑。更聽一頌。無上
寶王剎。當機誰解看。然燈纔舉手。長者便標竿。解起
天人敬。能摩星斗寒。埋頭火宅者。今古自顢頇。
上堂。於心所生。即名為色。知色空故。生即不生。馬簸
箕應西天懸讖。傳東土大法。因甚却將驢鞍橋。作阿
爺下頷。擊拂子云。急須著眼看仙人。莫看仙人手中
扇。
上堂。一夏悠悠今已半。尅期取證事如何。幻華非幻
消磨盡。只與從前不較多。
上堂。平白地上。拈起一絲。十箇有五雙。眼瞠瞠地。若
作佛法商量。錯認定盤星。不作佛法商量。刻舟求劒。
三十年後。蹉口咬著舌頭。徑山生身墮無間獄。拈拄
杖。畫一畫云。毗婆尸佛早留心。直至如今不得妙。
上堂。秋風涼。秋夜長。未歸客。思故鄉。拍禪床云。自是
不歸歸便得。五湖煙景有誰爭。
為存上座下火。偷心死盡。毛髮不存。正是大病之源。
涅槃臺上。皎月當空。勝熱門頭。清風帀地。
上堂。聞聲不被聲惑。是儞觀音三昧。見色不被色迷。
是儞文殊法門。居一切事。不被事礙。涉一切理。不被
理拘。是儞普賢境界。若也成褫得去。受用得行。常在
途中不出門。無去無來亦無住。若也當頭蹉過。當面
諱却。便是阿逸多出世。更須買草鞋。行脚始得。
上堂。盡大地是金剛正體。二時粥飯。向甚處屙。盡大
地是涅槃妙心。六道輪迴。因甚處得。良久云。啼得血
流無用處。不如緘口過殘春。
上堂。舉黃蘗和尚示眾云。儞諸人。盡是噇酒糟漢。恁
麼行脚。何處有今日。還知大唐國裏。無禪師麼。時有
僧出云。只如諸方。匡徒領眾。又且如何。蘗云。不道無
禪。只是無師。後來溈山。舉問仰山。黃蘗意旨如何。仰
<pb n="597"/>
云。鵝王擇乳。素非鴨類。溈云。斯實難辯。師頌云。大唐
國裏無禪師。亂鑿胡穿知幾幾。鵝王擇乳鴨不同。惟
有仰山較些子。
上堂。謝秉拂并夏齋。無絃琴上。撫出五音六律。無底
鉢中。飣出七珍八寶。未聞者得聞。未飽者得飽。碁盤
石。𨁝跳上天。鉢盂池。哮吼入海。俱胝道者。忍俊不禁。
將國一祖師禪石。喝成三片。直下恰似川字籀文。喝
一喝。
上堂。舉南嶽和尚示眾云。道一曾為人說法也未。總
不見寄箇消息來。僧云。已與人說法了也。遂令訪彼。
待他陞座。但出問云。作麼生。有甚言句。記將來。其僧
依教往問。一云。自從胡亂後三十年。不少鹽醬。其僧
回舉似。南嶽大稱賞之。師頌云。三十年不少鹽醬。二
時粥飯只如常。可憐南嶽讓和尚。垂老懸懸掛肚腸。
請兩序上堂。一心不生。萬法無咎。欲左即左。欲右即
右。如頭之耳目。如身之臂肘。其進用也。罔涉離微。其
退藏也。豈存窠臼。日午打三更。面南看北斗。
上堂。僧出眾云。丹霞燒木佛。院主眉鬚墮。師云。一家
有事百家忙。僧回首召云。大眾記取。師云。老僧今日
不著便。師乃云。若論此事。不可以有心求。不可以無
心得。不可以語言造。不可以寂嘿通。十二時中。且作
麼生得相應去。者裏風頭稍硬。且歸煖處商量。
上堂。本大者其葉茂。源深者其流長。源之通塞。要在
疏之導之。使無匱竭之憂。本之榮悴。要在培之植之。
使無夭折之患。上而諸佛。下而諸祖。豎大法幢。耀大
法眼。乃至有國有家。垂紳正笏。措天下於泰山盤石
之安。總出者箇圈繢不得。擊拂子云。劒為不平離寶
匣。藥因救病出金缾。
請監收上堂。山鄉每憂旱。水鄉常畏潦。付託既得人。
安用掛懷抱。古人云。千粒萬粒一粒生。只者一粒甚
處生。歸堂喫茶。
上堂。內不住受想行識。外不著聲香味觸。出息不涉
萬緣。入息不居陰界。菩提妙華徧莊嚴。隨所住處常
安樂。便與麼去。只成箇杜撰座主。向我衲僧門下。未
夢見在。擊拂子云。獨立周行如便休。誰振宏綱照千
古。
上堂。無名名之父。空手把鋤頭。步行騎水牛。為萬物
之根源。作天地之太祖。人從橋上過。橋流水不流。拈
拄杖。左卓云。者裏會得。見肇法師即易。見傅大士即
難。右卓云。者裏會得。見傅大士即易。見肇法師即難。
坐斷主人翁。不落第二見。老好痛與三十。貶向無生
國裏。靠拄杖下座。
上堂。半明半暗。半合半開。無向無背。無去無來。曠大
劫來覓不得。四天下人空獃獃。
上堂。人間五月汗滂流。山雨連朝冷似秋。直下便明
心地法。銕鞭三百未輕酬。
師廊下見僧。便云。棋盤石。斫破儞腦門。鉢盂池。浸瀾
倆脚板。僧擬議。師便喝。
上堂。諸人知處。良遂總知。威音王前。無一法可增。良
遂知處。諸人不知。阿逸多後。無一法可減。只如麻谷
携鋤入菜園。是有指示耶。無指示耶。迷來總似蛾投
火。悟去渾如[鴳-女+隹]出籠。
上堂。身上著衣方免寒。口頭說食終不飽。百千諸佛
諸祖師。別更無禪亦無道。拍禪床。下座。
謝兩序上堂。靈機廓徹。智鑑虗圓。固無動寂之殊。豈
有久新之異。拈起也十日麗天。放下也百川赴海。後
先齊致。左右逢原。正恁麼時如何。三界炎歊爍金石。
蒲團永日自寥寥。
示眾。初祖菩提達磨云。若人造一切罪。自見己之法
王。即得解脫。者老臊胡。佩般若多羅正印。十萬里踰
沙越漠道。我傳法救迷情。因甚却作野干鳴。脾胃肝
膽。涕唾膿血。是儞地水邊事。非己之法王也。寒煖呼
吸。動轉施為。是儞火風邊事。非己之法王也。呼之有
<pb n="598"/>
聲。不見其形。孤明歷歷。言談祗對者。是儞無量劫來
生死根本。非己之法王也。且阿那箇。是儞己之法王。
別教什麼人見。當其見時。有形耶。無形耶。青耶黃耶。
大耶小耶。者裏脫體分明。達磨大師。與儞洗脚有分。
其或未然。碧眼胡。從普通年。直至如今。在儞眉毛眼
睫上。放妙寶光明。出妙寶音聲。演說安心法門。切忌
當頭蹉過。珍重。
上堂。舉南泉。因入園。見一僧。乃拋瓦礫擲之。其僧回
首。泉乃翹一足。僧無語。泉便歸。僧隨後歸請益云。和
尚擲瓦礫。打某甲。豈不是警覺某甲。泉云。翹足又作
麼生。僧無語。師云。明月之珠。夜光之璧。以暗投人。莫
不按劍而視。南泉老漢。失却一隻眼。畢竟如何。頭上
是天。脚下是地。甜瓜藤結苦胡盧。釋迦不受然燈記。

慧文正辯佛日普照元叟端禪師語錄卷第四

<sarticle>慧文正辯佛日普照元叟端禪師語錄卷第五</sarticle>

<other>法語</other>
<other>示果侍者</other>
拈華微笑。斷臂安心。聽事不真。喚鐘作甕。勢不獲已。
將錯就錯。說箇佛。說箇祖。說箇心。說箇性。何異平白
地上。好肉剜瘡。本色衲子。向胞胎未具。眹兆未分以
前。著得一隻眼。廓然蕩豁。洞徹十虗。便與釋迦老子
達磨大師無二無別。謂之頂王三昧。謂之隨色摩尼。
謂之無盡藏神通門。謂之金剛寶劒。踞地獅子。烈焰
聚。種種名盡三界十方。世出世間。更無一塵一法。與
你為緣為對。為障為礙。水潦於馬祖踏下。呵呵大笑
云。百千法門。無量妙義。只向一毫頭上。識得根源。根
本既明。源流既正。轉大法輪。耀大法眼。操殺人刀。秉
活人劒。抽釘拔楔。解粘去縛。使有情界中。佛種不斷。
豈不是大丈夫。成就大丈夫事也。
<other>泳藏主入京。書金字藏經。求語</other>
山河大地。草木叢林。晝夜六時。常放妙寶光明。常出
妙寶音聲。普為汝諸人。開演無上第一義諦。為汝諸
人。當頭蹉過。當面諱却。不能領箇現成受用。遂乃勞
他迦文老漢。起道樹。詣鹿苑。四十九年。三百餘會。曲
開方便。巧說多端。有權有實。有頓有漸。有半有滿。有
偏有圓。如將黃葉。暫止兒啼。其奈去聖時遙。其弊有
不可勝言者矣。當今聖天子。以佛心統御萬[邱-丘+(看-目)]。日月
所照。霜露所墜。悉稟威靈。咸歸化育。觀此大經。多成
迷昧。憫此眾生。多成懈怠。大揮公帑精金。詔天下善
書僧儒。畢會京師。重為書之。徑山泳藏主。由是以書
畫。預選於斯行也。深蘸紫毫。大書碧楮。一經一偈。一
文一義。一句一字。悉皆放光動地。將使五濁眾生。聞
是經者。革迷昧。為明了。見是經者。䇿懈怠。為精進。同
悟如來。十二行輪。豈但法門。增九鼎之重哉。
<other>示壽維那</other>
英銳之士。如金翅擘海。直取龍吞。似香象渡河。截流
而過。向我衲僧門下。尚未能彷彿萬一。鑽頭入知見
網中。插脚向情識海裏。狗口裏。求象牙。馬頭上。尋牛
角。萬劫千生。永無成辦之期矣。年來此道殊甚。據曲
木床稱師者。智眼既已不明。擔鉢囊行脚者。信根又
復淺薄。麻纏紙褁。[逅-口+巾]相熱瞞。俾少林直指正宗。流成
戲論。可不痛心疾首者哉。昔太行山克賓禪師。在興
化作維那。化一日謂云。你不久。為唱道之師。蝦為子
曲。賓云。不入者保社。渾鋼打就。生鐵鑄成。化云。你會
了不入。不會不入。幾乎蹉過。賓云。總不與麼。真獅子
兒。能獅子吼。化便打。復云。克賓維那。法戰不勝。罰錢
五貫。設饡飯一堂。復白槌云。克賓維那。法戰不勝。不
得喫飯。即便趂出院。興化此令雖行。無奈傍觀者醜。
雲居舜老夫云。不是克賓維那。也大難承當。總是而
今之流。飜轉面皮。多少時矣。大慧師祖云。要作臨濟
<pb n="599"/>
炟赫兒孫。也須是飜轉面皮始得。二大老。一期截長
補短。檢點將來。總欠悟在。且道。當時別作什麼道理。
向興化門下。免致罰錢出院。試下一轉語看。
<other>示染禪人</other>
曠大劫來。生生死死。如旋火輪。無有休息。如汲井輪。
互為高下。良由迷自本心。昧自本性。逢境便緣。逢塵
便執。頭出頭沒。不自知非而已。天台染禪人。無染其
名。絕塵其號。蓋以眼無所染。則色塵絕。耳無所染。則
聲塵絕。一根既爾。諸根亦然。諸根既爾。諸塵亦然。諸
塵既爾。諸法亦然。諸法既爾。則曠大劫來。舍身受身。
出胎入胎。四大五蘊。十二處。十八界。二十五有。森羅
萬像。明暗色空。世出世間。無一鍼鋒許。非各各當人。
得大自在。得大受用。得大解脫。得大安樂時節。於其
中間。生亦不可得。死亦不可得。染亦不可得。淨亦不
可得。如是名亦不可得。如是號亦不可得。四大五蘊。
世出世間。一切法亦不可得。此不可得。亦不可得。譬
如虗空體。非諸相。不拒諸相發揮。拈一莖草。作丈六
金身。將丈六金身。作一莖草。七縱八橫。千變萬化。左
之右之。無施不可。豈不光明俊偉者乎。古德云。靈光
洞耀。迥脫根塵。體露真常。不拘文字。心性無染。本自
圓成。但離妄緣。即如如佛。亦豈外此。別有指陳也。
<other>示立首座</other>
寂靜中做工夫者。以寂靜。為究竟。他且不是你寂靜
中。究竟底物。憒閙中。作主宰者。以憒閙。為得意。他且
不是你憒閙中。得意底物。經教中。領覧者。以經教為
根本。他且不是你經教中。領覧得底物。師友中。講磨
者。以師友。為淵源。他且不是你師友中。講磨得底物。
此無形段。金剛大士。從塵點劫來。直至而今。如潛泉
魚。鼓波而自躍。你擬向東邊討他。他向西邊立地。你
擬向南邊討他。他向北邊立地。教他與一切人。安名
立字。即得。一切人。與他安名立字。即不得。一切處一
切時。與你萬像為主。萬法為師。此其是也。自非上根
利智。具殺人不眨眼底手段。將第八識斷一刀。豈有
成辦時節。豈不見。盧祖至大庾嶺。時有明上座者。陳
宣帝之裔也。膂力絕人。故有將軍之號。犇逐至前。盧
祖知勢不可敵。因以衣盂。置盤石間云。衣以表信。可
力爭耶。任汝將去。明盡力舉之。如山不動。踟蹰悚慄。
乃云。我來求法。非為衣也。盧祖問曰。汝今欲求何法。
明曰。我實未識自己本來面目。願行者開示。祖曰。不
思善。不思惡。正當恁麼時。阿那箇是明上座。父母未
生以前。本來面目。明當下豁然大悟。徧體汗流。悲淚
請曰。上來密語密意外。別更有否。祖曰。今與汝說者。
即非密也。汝但返照自己本來面目。密即在汝邊。明
作禮曰。某甲在黃梅。實未省本來面目。今蒙開示。如
人飲水冷煖自知。咄。便以此為本來面目耶。驢鞍橋。
且不是阿爺下頷。潮陽立首座。嘗分座於山中。臨別
求語。因而不覺忉怛。
<other>示報侍者</other>
向上一路。[懨-猒+火]廓十虗。不可以有心求。不可以無心得。
不可以語言造。不可以寂嘿通。要在當人深信堅固。
向胞胎未具。朕兆未分以前。一覰覰破。透頂透底。迥
絕羅籠。亘古亘今。了無向背。七縱八橫。得大自在。方
有少分相應。若乃依師差別。見人差別。被他曲木牀
上。瞎老師。胡指亂註。有佛有法。有禪有道。有玄有妙。
有機關境致。如何若何。膠住你舌頭。釘住你眼睛。隘
住你胷襟。如油入麫。永取不出。日久月深。化為精魅
魍魎。放無量光明。現無量神通。以謂天下無敵。我眼
本正。因師故邪。斯之謂也。老胡十萬里西來。盡力提
持。只道得箇不識。六祖傳黃梅衣鉢。全身擔荷。只道
得箇不會。由茲而降。或行棒。或行喝。或擎拳。或豎指。
至於打地面壁。輥三箇木毬之類。鞠其指歸。如國家
兵器。不得已而用之。豈有佛有法。有玄有玅。如何若
何。與你作究竟栖泊哉。
<pb n="600"/>
<other>示意首座</other>
威音王佛以前。有一坐具地。從古至今。未曾移易一
絲毫。十箇有五雙。剛自不知落處。鄧師伯云。山前一
片閑田地。叉手叮嚀問祖翁。幾度買來還自賣。為憐
松竹引清風。也只是箇破家不肖之言。豈知有上祖
田舍翁陰德也。僧問趙州。狗子還有佛性也無。州云。
無。快如倚天長劒。鈍似無孔鐵槌。僧又問趙州。狗子
還有佛性也無。州云。有。鈍似無孔鐵槌。快如倚天長
劒。伶俐漢。橫拈得去。倒用得行。一任天上天下。其或
未然。且向七百甲子。老瞎禿。手中乞命。佛果謂圓首
座云。彼以惡來。及以惡聲名色。非理相干。但直下坐
斷。如初不見不聞。久久魔孽自消。若與之較。則惡聲
相返。無有了期。亦不表顯自己力量。此雖古人煎過
藥滓。倘以元和津。日進一服。則世間一切逆順境界。
皆吾解脫遊戲之場矣。衲僧家。既已置身此箇法門。
憤一口氣。挺然出來。與從上佛祖雪屈。方乃不辜行
脚本志。隨𣯫㲣。趂大隊。向老鼠孔裏。頭出頭沒。豈其
然哉。
<other>拙隱居士求示</other>
此不思議。大解脫門。在各各當人分上。從曠劫至今。
無絲毫間隔。無絲毫虧欠。只為你根性不等。智識不
明。聽聲不出聲。見色不超色。被他無明煩惱。人我是
非。情見想習。使得七顛八倒。苦海中。頭出頭沒。無有
了期。以故諸大佛祖。[逅-口+巿]相出興。曲垂方便。巧設多端。
以諸幻藥。治諸幻病。不過欲汝諸人。一箇箇。退步就
己。向夢幻[殼-一]子上。明自本心。見自本性。直到大休大
歇。大安樂田地而已。即非向外。別有一塵一法。一技
一能。一言一句。擔得將來。誑謼於汝。是故德山有言。
向三界十方世間。若有一塵一法可得。與汝執取生
解。保任貴重者。盡落天魔外道。是有學得底。亦是依
草附木。精魅野狐。豈不信哉。番陽孟居士。遊宦南北
兩朝。徧參江淛尊宿。晚慕劉遺民之風。入西山蓮社。
為肥遯計。徑山佛慧老師。因以拙隱號焉。蓋以世間
諸子百家。文章技藝。皆小巧邊事。非自己大休大歇。
大安樂之妙。惟直下啐地折。嚗地斷。巧盡拙出。方可
與從上佛祖。把手共行。無二無別。只如博地凡夫。現
行無明。如千波萬浪相似。作麼生究竟。作麼生洞明。
方乃得到者箇田地。豈不見。昔張拙秀才。訪禪月齊
己泰布衲於石霜會中。一向只與此三人。說詩講文
章。初不知有脚跟下奇特事。禪月向他道。堂頭和尚。
是肉身菩薩。何不參禮。拙因依教而往霜。問云。秀才
何姓。拙云。姓張名拙。霜云。覓巧了不可得。拙自何來。
張拙秀才。當下豁然大悟。如貧得寶。如暗得燈。如白
衣拜相。如平地登僊。隨口便說箇偈道。光明寂照徧
河沙。凡聖含靈共我家。一念不生全體現。六根纔動
被雲遮。斷除煩惱重增病。趣向真如亦是邪。隨順世
緣無[(ㄇ@(企-止))/圭]礙。涅槃生死等空華。只者便是明自本心。見
自本性。到大休大歇。大安樂田地。與從上佛祖。把手
共行底時節。然雖如此。若乃聞人與麼道。便將者閑
言長語。𡎺向臭皮袋裏。以為究竟。以為知解。如刻人
糞。作旃檀香。盡未來際。只作屎氣息。脚跟下事。要且
了無交涉。後來雲門問僧。光明寂照徧河沙。豈不是
張拙秀才語。僧云是。門云話墮也。雲門年老成魔。無
風起浪。者僧據實而答。因甚却成話墮。俊快底。飜身
一擲。抹過太虗。無一絲毫處所。非自己大休大歇。大
安樂田地也。勉之哉。勉之哉。
<other>示善侍者</other>
自家根蒂下。積生累劫。多諸惡習。若也照燭不破。剔
脫不行。日用之間。豈免觸途成滯。一切法中。或有所
疑。地即礙殺了你。一切法中。或有所愛。水即淹殺了
你。一切法中。或有所瞋。火即燒殺了你。一切法中。或
有所喜。風即飄殺了你。四者既是五蘊。十二處。十八
界。二十五有。明暗色空。森羅萬像。到處粘作一團。如
<pb n="601"/>
黐膠相似。驅你入驢胎。使你入馬腹。總由他在。千佛
出世。亦無如之何矣。如今要得瞥脫。盡你三百六十
骨節。八萬四千毛竅。秉作一口吹毛劒。佛也祖也。凡
也聖也。逆也順也。好也惡也。一時斬為三段。但有來
者。悉皆裂破。積生累劫。縱有多諸惡習。自為解脫矣。
正恁麼時。畢竟喚什麼。作吹毛劒。至治二年。八月十
九日。為匡廬善侍者書。
<other>示可宗禪人</other>
我宗無語句。亦無一法與人。古人與麼道。平地鑿成
溝壑了也。者裏裂破古人舌頭。全心即佛。全佛即心。
道有亦得。道無亦得。道不有不無亦得。道不不有。不
不無。亦得。所以道。法無定相。遇緣即宗。可宗禪人。由
西蜀南詢。志高氣銳。頗不為邪師惡友。所迷謬。謁余
於不動軒中。因而問曰。汝云可宗。以佛為宗耶。以祖
為宗耶。以佛為宗。佛無可宗。以祖為宗。祖無可宗。世
出世間。一切諸法。悉無可宗。汝之名號。從何而立。宗
曰。宗既無宗。可亦無可。如上所說。莫便是某甲安名
立號處麼。余叱之曰。者野狐精。向汝道。一無可宗。汝
更要安名立號在。
<other>示闡侍者</other>
佛法大事。非劣根躁進可求。辦悠久鐵石身心。向自
己脚跟下。微細揣摩。忽一朝桶底子脫。自然海印發
光。生絲毫異見。作絲毫聖解。則又打入九十六種數
中。認賊為子矣。三祖云。一種平懷。泯然自盡。德山云。
毫髮許。言之本末。皆為自欺。者箇說話。十箇有五雙。
多成蹉過。四明闡禪人。甞侍吾香几於五髻山中。孜
孜矻矻。不倦於斯。真末法英俊。余懼其為九十六種
所攝持。本地風光。本來面目。不能顯發。因述茲。激其
深造遠詣。印板打來。模子脫出。口傳心授。以當宗乘。
今時普例邊事。非吾望也。請自著精彩。
<other>示浩侍者</other>
臨濟云。夫出家者。須辦得平常真正見解。辯佛辯魔。
辯真辯偽。辯凡辯聖。若如是辯得。名真出家。若魔佛
不辯。正是出一家。入一家。喚作造業眾生。未得名為
真出家人。南陽忠國師。三喚侍者。侍者三應。家肥生
孝子。國覇有謀臣。國師云。將謂吾孤負汝。元來汝孤
負吾。倒轉鎗頭了也。鹽官國師。喚侍者云。將犀牛扇
子來。貧時思舊債。侍者云。扇子破了也。頭落也不知。
國師云。扇子既破。還我犀牛兒來。窮淵須到底。侍者
無對。蒼天蒼天。又一尊宿。不赴堂。侍者覆云。和尚何
不赴堂。宿云。我庄上喫油糍飽。傍觀者哂。侍者云。和
尚不出門。因甚庄上喫油糍。折箸攪滄溟。宿云。你去
問取庄主。推惡利己。侍者出門。值庄主至。云謝和尚
訪及。疑殺四天下人。天台浩侍者。久棲太白擇木寮。
盡得平石老禪要領。魔之與佛。固是洞然明白。只如
國師三喚。侍者三應。那裏是他孤負處。扇子既破。喚
什麼。作犀牛兒。既不曾出門。因甚庄上喫油糍。者裏
倜儻分明。者一隊弄泥團漢。不消一钁。便見冰消瓦
解。其或未然。玄沙道底。
<other>示永禪人</other>
七處九會。同一菩提覺場。三世十方。同一毗盧性海。
由根器之差殊。致宗乘之各異。茲乃教乘中。平常見
解。山陰永禪人。昔嘗掉鞅其間。固是不勞拈出。只如
杜順云。懷州牛喫禾。益州馬腹脹。天下覓醫人。灸猪
左膊上。明法身耶。讚法身耶。纔思量擬議。打入陰界
去也。事上不明。為事所障。理上不明。為理所障。事上
見得。為事所刺。理上見得。為理所刺。刺拔障除。鳳縈
金網。粲祖云。一種平懷。泯然自盡。中峯門下。拄杖且
不打者漢。亮座主。參馬大師。始聞虗空解講之語。拂
袖便行。稍有衲僧氣息。至於回頭轉腦之處。打失鼻
孔。却乃一生受屈。當時若遇箇本色咬猪狗大手脚。
使知有轉身一路。豈止西山坐殺而已哉。永寄錫山
中時。一日來參。余問云。你是教庠人物。我且問你。十
<pb n="602"/>
方國土中。惟有一乘法。天台因甚八教。華嚴因甚五
教。永云。春色無高下。華枝自短長。余云。屙屎見解。永
擬議。余即打出。其時適有官冗。未暇盡情。祛其所縶。
相別歲餘。忽𢹂此紙需語。為江西沿途警策。從而謂
曰。情存聖量。猶落法塵。己見未忘。還同滲漏。自東徂
西二千里。水宿風飱。晨興夜坐時。作麼生道得十成
絕滲漏之句。以雪前恥。
<other>示康藏主</other>
佛法無功用處。一切平當。著衣免寒。喫飯止飢而已。
你擬心思量他。他且不是你思量底。你擬心莊嚴他。
他且不是你莊嚴底。說得如缻瀉水。會得如刀破竹。
千里萬里。愈沒交涉。所以道。諸佛不曾出世。亦無一
法與人。隨病施方。遂有三乘十二分教。如將蜜果換
苦葫蘆。淘汝業根。汰汝情見。只圖你作箇脫白露淨。
無事衲僧。豈有鍼鋒許實法。與你作咀嚼。與你作蹲
坐也。你若不肯自信。挑囊負鉢。傍人門戶。求禪求道。
求玄求妙。求佛求祖。求善知識。以為究竟。以當宗乘。
譬如埋頭向西走。要取東邊物。轉走轉遠。轉急轉遲。
但切疲勞。終何所益。豈不見。溈山問香嚴。我不問你
平生學解。及經卷冊子上。記得底。未出胞胎。未辯東
西時。本分事。道將一句來。嚴懵然無對。屢上堂頭。呈
所解。乞為說破。溈云。我說得。是我見解。終不益汝道
眼。嚴歸寮。徧檢平日所集。諸方言句。並無一語。可酬
此問。自歎曰。畫餅豈可充飢。以火一時焚却云。此生
不學佛法也。且作箇長行粥飯僧。免役心神。泣辭溈
山。而去抵南陽。覩忠國師遺跡。遂憩止焉。因芟除草
木。拋瓦礫。擊竹作聲。忽然契悟。沐浴更衣。望溈山。遙
禮云。和尚大慈。恩逾父母。當時若為我說。安得有今
日事也。由是言之。死却現行。滅却意根。全身放下。方
有商量分。聰明智識。嘍囉巧黠。豈能希冀萬一。
<other>示印空禪人</other>
迦文老子。未出母胎。便用箇無文印子。將十方虗空。
世出世諸法。一印印定。絲毫無有走作。及乎既出頭
來。隻手指天。隻手指地。周行七步。目顧四方。乃云。天
上天下。惟吾獨尊。也只用者印子。起道樹。詣鹿苑。歷
三百六十餘會。開八萬四千法門。也只用者印子。末
後人天百萬眾前。拈金色波羅華。普示大眾。時迦葉
尊者。破顏微笑。便云。吾有正法眼藏。涅槃妙心。用付
於汝。也只用者印子。由斯而降。竺乾四七。唐土二三。
正按旁提。橫拈倒用。無非此印之妙。曹谿大鑒而下。
馬師一喝以來。印文大著。如十日麗天。纖悉莫能隱
遁。光明俊偉。其亦極矣。迨今近年以來。匡徒領眾者。
己眼既已不明。尋師擇友者。信根又復昧劣。各以冬
瓜印子。[逅-口+巿]相傳授。顢顢頇頇。儱儱侗侗。如黑月夜行
于險道。丘陵坑坎。終不分曉。蓋為來處不諦當。遂乃
如斯。長沙潭禪人。心憤憤。口悱悱。要與從上佛祖雪
屈。因以印空自號。期揭此普示天下後世。其高風英
槩。固以超出時流。數百倍矣。更須和者印子。一撲百
襍碎。徑山老漢。然後與汝三十拄杖。
<other>示紹藏主</other>
道人之心。其直如弦。但無人我是非。聖凡優劣。詐妄
諂曲。諸等過患。自然得入無住心體。從本以來。不是
人。不是我。不是凡。不是聖。不是心。不是佛。不是物。不
是禪。不是道。不是玄。不是妙。只為一念妄心。分別取
舍。突然起得如許多頭角。被他萬境回換。十二時中。
不能得箇自由自在。所以道。尋牛須訪跡。學道訪無
心。跡在牛還在。無心道易尋。
<other>海首座省親求示</other>
伏䭾蜜多。問佛陁難提曰。父母非我親。誰是最親者。
諸佛非我道。誰是最道者。佛陀難提云。汝言與心親。
父母非可比。汝行與道合。諸佛心即是。外求有相佛。
與汝不相似。欲識汝本心。非合亦非離。二大士驀劄
相逢。顯揚此箇法門。如大日輪。昇太虗空。照四天下。
<pb n="603"/>
絲毫無有障礙。伶俐漢。向者裏。著一隻眼。曠大劫來。
舍身受身。出胎入胎。所生父母。所纏愛網。一時裂破。
曠大劫來。得念失念。成法破法。所作事業。所墮樊籠。
一時透脫。內四大。外四相。五聚十八界。種種名言句
義。求其蹤跡。了不可得。一切處。一切時。如龍得水。似
虎靠山。於一毫端。現寶王剎。坐微塵裏。轉大法輪。可
不為世出世間。真大丈夫哉。洞山以不歸勸人。欲明
此也。黃蘗身至庭闈。不交一言而去。揭示此也。老盧
鬻薪而給。睦州織蒲以養。顯諸世相。施諸人事。非外
此也。或時與麼。或時不與麼。與麼不與麼。皆吾佛。大
報恩之妙。業火所燒。迷雲所覆。愛河中。頭出頭沒。豈
足語此哉。高安海首座。法中俊人也。一日以父死母
老。言別西邁。因舉。那吒太子。析骨還父。析肉還母。却
現本身。為父母說法。而徵之曰。骨既還父。肉既還母。
喚什麼人。作那吒太子。海低頭問訊云。謝和尚證明。
即書以為贈。其時實泰定二年。七月十有九日也。
<other>為渤海月軒朱處士掩土</other>
盡十方世界。是箇大光明藏。從古至今。無一法可增。
盡十方虗空。是箇大解脫門。從古至今。無一法可減。
故我渤海月軒處士。為一鄉之善士。作三界之韻人。
其在儒也。則儒苑之蓍龜。其在佛也。則佛門之墻壍。
雖示作有為事。而不滅壞。無為之相。雖示學無為法。
而不分別有為之名。雖示有功名富貴。而不為功名
富貴所拘牽。雖示有塵勞業感。而不為塵勞業感所
汩沒。拓本來田地。顯自己家風。以詩書。振祖宗。以禮
義。悅親友。處夫婦。如琴如瑟。生子孫。如鳳如麟。行種
種方便。成種種因緣。昔年全體與麼來。虵現酒中之
影。今朝全體與麼去。鴻遺沙上之痕。酒中虵影。既無
實跡可留。沙上鴻痕。豈有真蹤堪戀。七通八達。了沒
遮攔。萬別千差。都無罣礙。正恁麼時。歸根得旨。末後
光揚一句。如何擎展。一抔黃土蓋平生。千古清風動
巖穴。
<other>為妙淨潔長尼起龕</other>
見身無實是佛身。山河大地。迥絕異緣。了心如幻是
佛幻。草木叢林。更無別法。故我某人。現比丘尼身。成
大丈夫事。拋玉樓金殿。直趣此宗。挺鐵壁銀山。單明
自己。廓性天之雲翳。蕩心地之塵[(尤-尢+民)/日]。透聲透色。八面
玲瓏。亘古亘今。十方通暢。毋固毋必。能柔能剛。道契
南北兩朝。名滿東西二淛。靈機活脫。劉鐵磨未足觀
光。智鑑虗圓。凌行婆亦須退步。全體是箇解脫大海。
全體是箇涅槃妙心。無起滅可求。無生死可出。百骸
潰散。卓爾獨存。四大分離。湛然常寂。正與麼時。身裏
出門即不問。門裏出身作麼生。毗盧頂上從來往。安
樂[邱-丘+(看-目)]中任去留。
<other>答慈雲玨長老嗣法書</other>
警知客來。得所惠書。就審。體候安和。且知。四眾所推。
瑞世大方。一香不忘靈山道聚之舊。與今時趨炎附
勢。待價而沽。不原所自者。大有徑庭矣。既得座披衣。
入者行戶。作者虫豸。不可容易。山不讓塵。故能成其
高。海不讓流。故能成其深。一切處。一切時。但只鋪心
如地。久久自然靈驗。或些少魔孽。亦當自化。先聖有
云。昔在佛樹力降魔。得甘露滅覺道成。斯之謂也。缺
齒老胡。十萬里西來。單傳心印。直接上根。二祖三拜。
得髓後。復說四行。以傳于今。何也。深慮後人。為喜風
所飄。瞋火所燒。隨世遷流。有失正念之故。宜深思焉。
上堂提唱。務在單提箇事。開悟人天。前則馬祖百丈
德山臨濟。後則大慧應菴。縱橫波辯。直達心源。得大
自在。無出曹谿盧祖。皆可為法。輭嫩嫰。曲彎彎。打入
今時口傳耳授隊中。強生節目。疑誤來學。非吾望也。
爭人爭我。以當宗乘。行盜行淫。而為佛事。劫掠常住。
結好貴人。冒稱善知識。出佛身血之徒。豈堪共語。未
間。幸自保愛。

<pb n="604"/>
慧文正辯佛日普照元叟端禪師語錄卷第五

<sarticle>慧文正辯佛日普照元叟端禪師語錄卷第六</sarticle>

<other>偈頌贊</other>
<other>示瑰上人</other>
爾家一字之寶王。星喻劫來無有二。無今無古無死
生。日日放光光動地。釋迦彌勒是他奴。外道天魔總
其侍。隨時任運本騰騰。蹉脚便遭魔境累。惡業猛火
燒須彌。長墮三途受顛躓。大千沙界海中漚。況乃文
章一小技。此心若善自知非。何處別求真實義。
<other>贈上天竺偉首座</other>
台衡以三觀為正傳。嵩少以一心為直指。會則事無
兩般。不會則千里萬里。各開戶牖萃英髦。虎驟龍驤
知幾幾。上人間出多慷慨。誓將生死窮根株。平生足
跡半天下。豈肯汩沒文字海中。甘作鑽故紙之蠧魚。
德山見龍潭。便乃燒却鈔疏。良遂參麻谷。便乃散却
講徒。男兒曠達有如此。光明炟赫何代無。光明炟赫
何代無。
<other>送聞禪客歸淨慈</other>
鎗其脣劒其舌。劈面機電光掣。蕩二三直指之流蓬。
掃四七單傳之落葉。爭如默坐解空人。一字當年不
曾說。諸天讚歎復雨華。千古清風動巖穴。聞禪聞禪
歸去來。草鞋跟斷空塵埃。南屏幸有舊泉石。何妨且
臥雲濤堆。
<other>示潔上人</other>
本源自性佛。妙應無真形。千身總幻相。萬法皆空名。
迷頭認影不知歇。如飢喫鹽添得渴。澄神靜慮而無
為。似水浸石空經時。鉤章棘句說道理。癡狂業識徒
勞耳。老胡昔日南天來。九年面壁嵩山隈。別無毛髮
可傳授。只要當人心眼開。出蓋纏脫覊鎖。要行即行
要坐即坐。南北東西無不可。山僧與麼葛藤。如邀空
華。還結空果。平白重重成話墮。潔禪潔禪。會麼會麼。
<other>山房自述</other>
故園歸路隔天涯。絕頂閒房且寄家。飜罷貝多山月
上。一棚華影漾袈裟。
<other>雪樵</other>
珠霰飄飄柴在肩。且謀燒火過殘年。庭前此際無人
立。爐內憑誰續斷煙。
<other>寄希白藏主</other>
青杉高簇天。仁者此安禪。雙㵎水回合。四山雲接連。
燈分紅𦦨遠。茶點白華圓。別後為誰語。祖門玄又玄。
<other>悼通靈仲</other>
古今人所共。如電閃青天。一相不二相。千年還萬年。
院扄雲塢竹。塔面石峯蓮。因想遊從舊。閒心亦悵然。
<other>送勝上人。歸省方山和尚</other>
徐家園裏莧菜根。殺人活人妙無歒。丈夫不自守箕
裘。躐縣遊州竟何益。秋風滿眼多塵沙。客途雖好爭
如家。結束衣囊快歸去。此身且免空波吒。阿師心事
吾所識。天台寥寥眼雙碧。若問參尋事若何。切忌當
陽亂拋擲。
<other>題水月猨圖</other>
水中明月輪。可翫不可覓。探猨徒自狂。觸破寒潭碧。
<other>深源</other>
大法之本根。如淵杳無極。趙州探茱萸。拄杖空靠壁。
<other>答竺元和尚。二首</other>
此時有院不愛住。聞在江皋自隱居。劫火飛大千
界。普光心印只如如。
出息常不保入息。年來況乃病猶多。故人襟義高千
古。忽枉瑤華到薜蘿。
<other>次韻。答林首座。二首</other>
一房閒寄長松下。殘喘雖留如病何。為報南山舊玄
侶。幻華光景已無多。
<pb n="605"/>
祖師門戶無關鑰。今古誰云到者稀。兜率宮中恣遊
戲。對揚曾不負來機。
<other>寄東嶼和尚</other>
相別于今八載餘。君匡徒眾我閒居。白雲流水乾坤
外。終不相親在寄書。
<other>經故人別墅</other>
門徑無塵有綠苔。東風落日舊曾來。白頭道者今何
在。一樹櫻桃華自開。
<other>送亮上人。歸甬東</other>
有口莫喫趙州茶。有眼莫覰靈雲華。毗盧心印廓寰
宇。今來古來常無差。吳江裂地直。鄮嶺摩天斜。或泉
或石并草木。或雲或月兼煙霞。萬象森羅總惟我。十
方剎土曾非他。業海眾生自迷悶。合塵背覺成誵訛。
輒勿鹵鹵莽莽。直須吒吒髿髿。跨德山臨濟。超彌勒
釋迦。拈一機明中洞邊。示一境顯正摧邪。千人萬人
近傍不得。直下如蝎如虵。是為了事真衲僧。高奮金
䇿遊天涯。
<other>送方上人西蜀省親</other>
道本絕方所。隨緣觸處真。家鄉元不遠。父子即非親。
亻蘚粘輕䇿。江華拂淨巾。東吳與西蜀。曾不間纖塵。
<other>文殊讚</other>
七佛之師。只者便是。形現百千。劒去久矣。
<other>明藏主。手製竹拂。為惠。偈以謝之</other>
翛然香且潔。拈出幾人知。節抱氷霜勁。姿含水石寄。
憐君能製作。媿我嬾提持。懸向繩牀角。因懷馬簸箕。
<other>悼靈座主</other>
道不分年少。朝聞夕可亡。講精文徹梵。吟好句諧唐。
託質思他界。遺骸厭此方。台宗舊遊在。名共白雲香。
<other>送初西堂。遊江西</other>
由吳西入楚。風雨正秋殘。不愛住山樂。豈辭行路難。
江明齋鉢淨。嶽靜夜燈寒。為了玄中旨。胷襟肯自瞞。
<other>次晦機和尚韻。送悟上人。歸徑山</other>
瓦缶固已無黃鍾。雪曲豈混巴歌中。石房巉巖自丘
壑。兀坐贏得閒觀空。上人何從悟玄旨。了知是法非
文字。高高解窮千仞巔。深深能極九淵底。歲晚相看
正搖落。此身勿訝無錐卓。歸去凌霄古寺間。且聽松
風撼喬嶽。
<other>寄晦機和尚</other>
流落似孤蓬。君西我復東。二三千里外。一十五年中。
老去頭毛白。寒來樹葉紅。所期盤石上。松月夜禪同。
<other>送張中丞北歸（并序）</other>
大德八年。十一月。御史中丞張公。以榮祿大夫。行
宣政院使。至之日。凡政之不便於僧。法之有叛於
佛者。一掃而刮絕之。人神悅和。上下胥慶。十年春。
公赴召。中天竺野叟某。說山偈。以贈云。
我佛如來無上尊。其法充滿大千界。從塵沙劫至今
日。無一處所而不周。世有奇特過量人。現宰官身為
弘護。遙奉玉音來自天。為此大法之墻壍。以勇猛力
制羣魔。以慈憫心拯眾苦。瓦礫化為覩史天。寒者得
衣飢得食。譬如清涼之寶月。一切物像悉皆照。又如
摩尼之寶珠。一切塵泥不能染。不出當人一念中。成
就如上勝功德。此勝功德既已成。一念之中亦無異。
人人同以此一念。願公壽考康且強。永佐金輪聖天
子。對揚休命[懨-猒+火]此宗。
<other>寄無維那。七首</other>
從教入禪今古有。從禪入教古今無。一心三觀門雖
別。水滿千江月自孤。
文字波濤如大海。窮源徒只困心靈。德山棒打四天
下。早歲何曾不講經。
化儀無假無不假。化法無空無不空。陝府鐵牛耕大
海。西天夜半日輪紅。
重玄疊妙兩交加。病眼還應見黑華。梁上爐那是
飯。盞中弓影奈非虵。
<pb n="606"/>
頂門有眼要須開。莫待天明失却雞。八萬四千諸法
相。但將黃葉止兒啼。
古德不離方丈內。云胡庄上喫油糍。三賢十聖猶迷
懵。八教闍黎豈得知。
青天時雨講華新。離却言詮有幾人。教網鞔鞔大千
界。只應良遂是金鱗。
<other>次橫山和尚韻</other>
匡徒領眾知多少。盡把龜毛拂一枝。靈鷲山中手頭
短。祇將掃箒畫蛾眉。
<other>栽松</other>
鈍钁橫肩雪未消。不辭老步上岧嶤。等閑種得靈根
活。會看春風長綠條。
<other>示有上人</other>
有身便有世間事。心念如何得會無。將滅止生生止
滅。猶如水上捺葫蘆。
<other>示徒弟天啟</other>
真箇龍生金鳳子。自然衝破碧瑠璃。池中⿰感鳥⿰感鳥只癡
懵。脚下魚遊都不知。
<other>出隊。寄歸示眾</other>
盋盂有口吞千界。寶藏無扄洞十方。七佛以前一段
事。相逢誰肯便承當。
太湖三萬六千頃。垂白西來把釣竿。蝦蟹魚龍都不
見。月明空照夜濤寒。
<other>化浴</other>
欲洗勞生曠劫塵。寒火冷旋添薪。老僧別也無他
意。只要當人悟水因。
<other>黃河舟中。示善藏主。二首</other>
濫觴能起滔天浪。輒莫隨流便入流。合眼跳來開眼
看。要分清濁在源頭。
東湧未停西復起。憑君且勿怪黃河。五千餘卷毗盧
藏。早是無風匝匝波。
<other>草堂陵藏主火浴。牙齒數珠不壞。堅固尤多。
因為說偈。八首</other>
火冷孤煙息。悠然見本真。金精都絕鑛。珠瑩迥無塵。
不住光明藏。非離穢惡身。天魔難測處。幾度劫華春。
幻體雖空了。光明在翠岑。冰霜一具齒。鐵石幾生心。
烈𦦨終難燎。飛埃豈易侵。古藤人去後。寥落到如今。
三十有一歲。精修世少知。五千編貝葉。百八顆輪珠。
念念總無別。心心寧有殊。金剛同不壞。歷歷照昏衢。
此日茶毗畢。因君笑復悲。生來誰是我。死去我名誰。
石女夜懷孕。木人朝養兒。本無形與相。何處有虧危。
東西諸祖塔。曾已徧參尋。般若謾多體。涅槃惟一心。
芙蕖敷覺海。薝蔔綻禪林。劫火洞然後。清芬騰古今。
悟了空王法。乾坤任去留。偶為雙徑住。又作九蓮遊。
月冷金臺夜。風生玉沼秋。鄉關楚江上。誰為話踪由。
出生兼入死。此事本來同。常寂光明裏。真空境界中。
諸塵無隔礙。眾法盡圓融。一箇閒皮袋。何曾是我儂。
破屋孤峯頂。因思在去年。分香朝誦呪。聯榻夜修禪。
解脫華同綻。菩提果共圓。胡為先我去。令我獨悽然。
<other>山居。二首</other>
山木交柯莎滿庭。馬蹄且不污巖扄。篝燈對雪坐吟
偈。擁裓繞泉行課經。睡少每知茶有驗。病多常怪藥
無靈。金園一歲一牢落。誰似孤松長自青。
小榻新營巖瀑西。白雲無路草萋萋。月明扄戶野猿
嘯。日晏擁衾山鳥啼。積世詩書空簡蠧。累朝墳墓只
田犂。邯鄲驛店一炊黍。堪笑古今人自迷。
<other>中山</other>
四方八面絕躋攀。直下孤危透頂寒。多少時人外邊
覓。却從平地起峯巒。
<other>月舟</other>
冰輪夜冷水天空。萬里清光一櫂中。七百高僧撐不
上。黃梅贏得送盧公。
<other>贈日者</other>
<pb n="607"/>
年今八十有三歲。來日難侔去日長。為報諸方無別
說。木裁直裰是行裝。
<other>贈醫牙道士</other>
牙齒分明一具骨。十中今只二三存。先生若不重栽
種。老去如何咬菜根。
<other>示龔鋸匠</other>
萬物與我同本根。隨心所向悉皆見。當機一截心手
忘。一片由來對一片。
<other>示寫神黃德中居士</other>
空華影裏人天相。石火光中驢馬形。歷劫分明至今
日。如何描貌上丹青。
<other>因書前偈畢。德中拱手而問云。正與麼時。徑
山老漢。在裏許。不在裏許。師云。盡大地是端
上座頂相。你向什麼處分辨。德中罔措。再示
一偈</other>
千身彌勒牛擎角。八臂那吒馬踏蹄。一相之中一切
相。僧繇何處辨東西。
<other>示刀鑷金生</other>
五蘊山頭一段事。黑漫漫又白漫漫。圓光要得洞天
地。試聽金刀為舉揚。
<other>送瑩上人廣州省師</other>
禪者流非尋常。當機著著須超方。一語一默兮。解脫
光明之藏。一出一沒兮。神通遊戲之場。三十四老尚
非侶。肯與浮世爭茫茫。徑塢之顛。羅浮之址。彼兮此
兮。無是不是。師也資也殊未忘。裓卷寒雲二千里。虎
驟龍馳相見時。佇看平地清飈起。
<other>朱居士。化姜芋。以實齋庖。因示之</other>
佛功德海不可量。有如虗空含眾像。園林衣食及臥
具。作諸佛事隨所須。姜芋為物雖甚微。能滅世間飢
火苦。納諸香積國土中。香氣周流十方界。乃知一切
諸眾生。具有無邊佛功德。佛之功德非有無。眾生心
量亦如是。而我現前諸衲子。實無能受所受心。檀波
羅蜜眾上人。亦無能施所施者。有無能所二俱遣。空
之一字還非真。是名為佛最微妙。世出世間難思議。
<other>趙李倪三居士。建凌霄會。求贈</other>
雙徑在吳淛。實為山之雄。天目如屏擁其北。錢塘如
練紆其東。重巒疊巘不知幾千萬數。但見五峯秀色
崷崒摩青空。下有䟦難沙竭神龍之窟。上有覩史夜
摩之宮。晴雲暖靄生巖松。朝開暮合無終窮。祖師據
之而鞭麟笞鳳。靈物依之而給雨支風。參玄上士由
之。洞森羅寶印。明萬象真宗。納須彌於芥子。卷法界
於鍼鋒。皆本源自性之常分。且非妙用并神通。諸上
善人。登此山預此會者。境由心攝。事得理融。治生產
業。皆與實相。不相違背。儼然如鹿園鷲嶺。覩紫金光
聚於百萬人天之中。說法至今猶未散。天華如雨飄
空濛。噫四生紛擾兮。白雲蒼狗倏變滅。五欲驅馳兮。
驚濤駭浪常撞舂。苟非冰懷雪慮。而栖禪此地兮。其
將曷從。
<other>因上人。求字於予。字曰蹣之。仍為說偈</other>
在昔蹣菴公。曾居淨因寺。廓徹賢首宗。洞達西來意。
五教一喝分。光明照天地。子今名淨因。欲以何為字。
吾字曰蹣之。慕藺乃其義。倘不昧斯言。古人豈難至。
袒肩擔大法。行看契吾志。
<other>般若妙長老。以丈殊問疾圖。請說偈</other>
四大都是空。五蘊亦非有。病從何處生。問由何處起。
能病及所病。生即無所生。能問及所問。起即無所起。
□義既已然。萬法悉無礙。此大解脫門。何曾有覊[馬-(烈-列)+中]。
三萬獅子座。九百萬菩薩。入淨名丈室。豈分空□□。
上方香積國。在一屈伸肘。妙喜佛世界。如鍼持□□。
究竟其所歸。亦豈離是說。世有過量人。住甚深□□。
演以如上緣。為時作佛事。我今以幻言。讚揚其萬一。
普願諸眾生。同得成解脫。
<other>清首座拭經。火綿得舍利。請說偈</other>
<pb n="608"/>
此摩尼珠。常照世間。謂從經出。特地顢頇。謂因綿有。
瞞人自瞞。非即非離。透膽光寒。如日曈曈。如月團團。
無壞無雜。影現萬端。作是觀者。名為正觀。若他觀者。
名為邪觀。
<other>月印池亭。為廉公允同知賦</other>
明蟾天上飛。與此不相接。清泉地中行。與彼不相洽。
胡為蟾與泉。彼此相含攝。由彼蟾之明。萬像悉昭晣。
由彼泉之清。纖塵難污雜。以茲清且明。光影兩和叶。
照古復照今。瑩徹百千劫。偉哉公允公。亭扁竟高揭。
使人登斯亭。憑欄洞眉睫。心源常若茲。迥脫黑暗業。
<other>已茅屋坐化。偈以悼之</other>
圓明實性絕修持。亘劫何曾有壞時。五十八年一茅
屋。從教業火自闍維。
<other>靜軒</other>
六戶虗凝湛不搖。從教塵世自諠囂。堦前盡日無人
到。只有閒雲伴寂寥。
<other>海翁</other>
窮盡波瀾絕一漚。餘生甘自老扁舟。四溟高臥月如
晝。閒把漁蓑枕白頭。
<other>示心上人</other>
即心便是佛。離心別無佛。外求有相佛。非汝本真佛。
<other>示圓覺居士</other>
覺性本圓。塵塵無礙。諸佛祖師。別無三昧。
<other>擬寒山子詩。四十一首</other>
百千諸佛師。只者心王是。廓然含十虗。靈明妙無比。
棄之而別求。機巧說道理。非徒謗宗乘。亦乃謾自己。
出家學參禪。只要了生死。生死不了時。非干別人事。
疾病被他牽。強健被他使。推尋不見他。無名又無字。
權門有貪狼。掠脂又剜肉。一己我喜歡。千家盡啼哭。
溢窖堆金銀。盈箱疊珠玉。只知丹其轂。不知赤其族。
此箇血肉團。也須識得破。飲食聊資持。衣裳暫包裹。
中有寶覺王。常居法空座。相逢不相識。永劫成蹉過。
何事居此中。此中絕塵跡。盈朝霧濛濛。竟夜泉瀝瀝。
巑岏四面山。磥砢一拳石。高眠百無憂。任你春冬易。
城中一少年。容貌如神僊。身披火浣服。手把珊瑚鞭。
常騎紫騮馬。醉倒春風前。三日不相見。聞說歸黃泉。
吾家有一物。出入身田中。趂渠渠不去。覓渠渠不逢。
賑渠渠不富。劫渠渠不窮。圓光爍萬像。如日遊虗空。
形本無其形。分彼復分此。名本無其名。攻非復攻是。
一朝兩眼閉。送向荒山裏。蓬蒿穿髑髏。誰管他與你。
昨日東家死。西家賻冥財。今朝西家死。東家陳奠杯。
東東復西西。輪環哭哀哀。不知本真性。懵懂登泉臺。
近來林下人。多學塵中客。養婦兼養兒。買田復買宅。
善果無二三。惡因有千百。他日閻王前。恐難逭其責。
古今學僊者。煉藥燒丹沙。七龍兼五鳳。期以昇紫霞。
一朝兩脚儡。骨竟沈泥沙。前路黑如漆。苦哉佛陀耶。
佛以慈悲故。金口宣金文。三百六十會。八萬四千門。
顯此本有性。隨彼眾生根。似劒斫虗空。何處求其痕。
人生在世間。其才各有施。大非小所堪。小非大所宜。
若使堯牽羊。而令舜鞭之。羊肚不得飽。堯舜空自疲。
田園草舍間。男女每團圞。摘果謀供客。繅絲備納官。
婦憂夫貌悴。母憂子身寒。一箇溘然死。號咷哭繞棺。
心為萬法宗。萬法因心有。心空萬法空。生死沒窠臼。
世間多少人。聞法不聽受。騎驢更覓驢。顛倒亂狂走。
有婦眩顏色。折華吳水春。繡裙金蛺蝶。寶帶玉麒麟。
窈窕言無歒。娉婷謂絕倫。誰知楊氏女。骨化馬嵬塵。
木落湫水寒。千峯正岑寂。惟聞虎嘯聲。不見人行跡。
霜露濕巖莎。月輪掛空碧。此時觀此心。獨坐磐陀石。
世有無上寶。其寶非青黃。在人日用間。皎潔明堂堂。
萬像他為主。萬法他為王。與他不相應。盲驢空自行。
名利是何物。人心自不。榮來終有辱。樂去可無哀。
富塚草還出。貧門華亦開。耕桑枉辛苦。鬚白𩯭毛衰。
生知生是幻。則生可以出。死知死是幻。則死可以入。
<pb n="609"/>
智士登涅槃。癡人受覊[馬-(烈-列)+中]。本身盧舍那。只要信得及。
世有一般漢。實少虗頭多。口中一片錦。肚裏森干戈。
真佛自不信。喃喃念彌陀。饒你見彌陀。彌陀爭奈何。
浮世空中華。只今須勦絕。四蛇同篋居。兩鼠共藤齧。
六道常輪迴。三途每盤折。一生百千生。何時得休歇。
今古一場空。憑誰較吉凶。巴歌攙白雪。瓦缶亂黃鐘。
運去虎為鼠。時來魚作龍。賢明貧轗軻。癡騃富雍容。
偃仰千巖內。超然與世違。采芝為口食。紉槲作身衣。
瀑水淋苔磴。湫雲漬草扉。閒吟竺僊偈。幾度歷斜暉。
人生無百年。業累有千般。姦詐盈腸肚。貪婪滿肺肝。
聲為聲誑惑。色被色欺瞞。欲脫輪迴去。如斯也大難。
山中高且寒。人罕來登陟。松搖雪珊珊。蘿罥煙[(ㄇ@(企-止))/幕][(ㄇ@(企-止))/幕]。
巖華春不開。潭冰夏方釋。住此夫何為。心源湛而寂。
我住在峯頂。白雲常不開。窻扉㳂薜茘。門徑疊莓苔。
山果猨偷去。巖華鹿獻來。長年無一事。石上坐堆堆。
紙薄未為薄。人薄方為薄。虎惡未為惡。人惡方為惡。
虎惡尚可防。人惡難捉摸。紙薄尚可操。人薄難憑託。
天堂是自修。地獄非他作。何如早歸依。如來大圓覺。
東海揚蓬塵。青山作平地。王母蟠桃華。迢遙不知處。
人生能幾何。剛抱千年慮。芭蕉欲經冬。秋來早枯悴。
磨甎不成鏡。掘地難覓天。如何苦死坐。要學如來禪。
欲識如來禪。歷劫常現前。卷之在方寸。舒之彌大千。
耆婆不得妙。烈火開金蓮。
報爾參玄人。及早須猛省。心佛皆虗名。浮生只俄頃。
莫待無常來。臨嫁却醫癭。
我笑一種人。平生好輕忽。讀書不曾精。開口輒罵佛。
佛者覺義也。何必苦罵之。古佛去已久。罵之徒爾為。
覺即覺自心。常令無染污。寶月瑠璃中。光明洞今古。
心外無別佛。佛外無別心。此心若不信。六道長漂沈。
西方大聖人。況乃孔丘語。吾儂非謬傳。你儂須聽取。
祖師鐵牛機。虗空沒關鎖。須彌上搖船。大海裏燒火。
放去非屬他。收來豈存我。咄哉啞羊僧。如虎觀水磨。
高高峯頂頭。閴寂無人遊。煙雲日夜起。崖樹風颼颼。
巢[鴳-女+隹]作鄰竝。野鹿為朋儔。渴酌巖下水。寒拖麤布裘。
捫蘿陟危嶠。𨀣石窺遐陬。盤桓倚松坐。俛仰時還休。
逢春恰如臘。在夏常如秋。長年沒覊絆。終身有何愁。
東西市[邱-丘+(厂@墨)]子。苦火燒髑髏。今生不了絕。更結來生讎。
人生在世有何事。日用但教心坦平。珠與金銀衝屋
棟。到頭難免北邙行。
眾生所抱病根別。諸佛因談藥味殊。別亦不真殊亦
妄。妄窮真極本如如。
因果歷然如指掌。顢頇莫謾過青春。皮囊出了又還
入。六趣茫茫愁殺人。
天上日沒月又出。山中葉落華還開。黃泉只見有人
去。不見一人曾得回。
當人早早宜自修。歡樂何曾有終畢。長安陌上貂錦
兒。祇恐無繩繫白日。
業風鼓擊枯髑髏。貪心如海不知足。諸佛悟之登涅
槃。眾生從此入地獄。
事過都是空。事來本非有。請君聽我言。莫飲無明酒。
<other>觀音讚。二首</other>
三十二應身。十四無畏力。如日遊虗空。何處有蹤跡。
籃裏錦鱗。活鱍鱍地。提起便知。早落第二。
<other>題羅漢圖</other>
諸諦空來世所無。神通百變絕名模。不知何處有蹤
跡。却被人傳作畫圖。
<other>題牧牛圖</other>
誰家荒疃連平原。何處孤村帶喬木。官田耕盡牛正
閒。且對東風弄橫玉。
<other>須菩提尊者讚</other>
雨華曾動憍尸迦。讚歎重重世稀有。可惜手中麤刺
棃。當時不與劈脊摟。
<other>賓頭盧尊者讚</other>
<pb n="610"/>
神通妙用總饒伊。我且分明一問之。手䇿眉毛不曾
放。何如煩惱未空時。
<other>寒山拾得讚</other>
作偈吟詩。既村且野。謂是文殊。吾不信也。
燒火掃地。掣風掣顛。安得佛世。有此普賢。
<other>朝陽穿破衲。對月了殘經。讚</other>
線澀眼正昏。俄逢太陽照。冬來天正寒。且補者一竅。
冰輪飛上天。空庭白如晝。此帙偶未終。非貪數黑豆。
<other>達磨大師真讚。二首</other>
長江十月浪滔天。脚踏莖蘆去如箭。闔國人追不再
還。爭如莫上梁王殿。
震旦來求大乘器。分明杓卜聽虗聲。當時幸遇梁天
子。得脫渾身出鳳城。
<other>鼓山晏國師真讚</other>
聖箭射入九重城。曾郎憐兒不覺醜。南國攪得沸如
湯。大地山河顛倒走。
<other>大慧和尚真讚</other>
眼蓋五天。[(曷-曰)/月]吞四海。碧眼胡。以之不直分文。黃面老。
因之倍增光彩。斷妙喜世界。如陶家輪。置須彌盧於
蝸牛角上。無不得大自在。臨濟一宗。由是大興於世。
豈趨冥驀暗。小根魔子。所得干凂。
<other>中峯和尚真讚</other>
巍巍堂堂。煒煒煌煌。言無舌。而充塞乎五湖四海。名
無翼。而軒翥乎九有八荒。其廓徹也。似備頭陀契機
雪峯之毬室。其痛快也。如忠道者悟旨佛眼之磨坊。
由是四十年。不下西天目。即青山白雲。為寶華王獅
子高廣之座。與森羅萬像。同一敷揚。斯所以鍾普明
一門之秀。聯慧朗三世之芳也。
<other>斷崖義首座真讚</other>
天目之白雲不白。天目之青山不青。只者是渠真面
目。莫聽斷崖流水聲。
<other>東嶼和尚真讚</other>
明水大羮。其純淡也。渾金璞玉。其粹溫也。揚蓬塵於
海底。摘楊華於火中。其妙而不痕也。西丘三世之重。
南宕一門之秀。賴以獨存。其袒肩擔荷之功。尚何言
也。
<other>福臻琦長老請讚（以下師自贊。凡六首。琦即楚石也）</other>
心直如絃。性急似箭。觸著則發。無背無面。父藏叟不
設藏叟門庭。祖大慧不識大慧機變。福臻手眼既通
身。切忌隨他脚跟轉。
<other>隆教銘長老請讚</other>
謂是徑山。本無此相。謂非徑山。今有此相。說是論非。
轉增幻妄。古鼎長老。要作他家兒孫。直須燒却此幀。
三世十方空蕩蕩。
<other>五祖意長老請讚</other>
非驢非馬。百無所長。三十年間。四坐大牀。只將真實
兩字。自謂高出諸方。即此為黑暗崖。照夜寶炬。即此
為濁惡海。濟人舟航。譬如煑沙。欲成佳饌。而擬填末
法無底之飢瘡。庭柏從渠既久知渠肺腸。要須別資
一路。却成大樹。與世作陰涼。
<other>鏡中居士請贊</other>
處世甚疎。謀生至拙。其夭矯也。青山有雪之松。其皎
潔也。碧落無雲之月。共佛祖若仇若讎。與衲僧為妖
為孽。三十年四著戲衫。皆諸方之所不悅。鏡中居士
菴提遮。知心豈在多饒舌。
<other>徒弟惠玘都寺請讚</other>
有擒虎兕機謀。無辯龍虵眼目。坐斷天下徑山。須是
者箇瞎禿。
<other>慈侍者請讚</other>
百無所長。眼空當世。厭鈍德山。點污臨濟。言稱大慧
嫡孫。直是令人尀耐。當機些子不容情。偏與衲僧作
冤對。

<pb n="611"/>
慧文正辯佛日普照元叟端禪師語錄卷第六

<sarticle>慧文正辯佛日普照元叟端禪師語錄卷第七</sarticle>

<other>題䟦</other>
<other>題聖凡融會圖</other>
迦文以神道設教。故幽明無間。仲尼以人道設教。故
彼此有殊。由性命言之。幽明不得不通。由形跡論之。
彼此不得不分。伯陽清淨無為。幾乎聲聞四諦之作。
書曰。為道不同。同歸于治。三聖之同。同於善世利人
也。文中子曰。觀皇極讜議。三教可一。其斯之謂乎。因
陀羅以傳記所載。耳目所接。幽明彼此之事。筆成此
圖。豈亦文中子之意耶。雖然。世之覧者。切忌按圖索
駿。
<other>題英宗皇帝手詔。洎蘇子瞻小帖</other>
大覺璉。在宋為禪門碩德。仁宗賜以龍腦鉢盂。璉謂。
非佛儀式。輙對中使焚之。蘇文忠作[石*((白-日+田)/廾)]。紀述其詳。可
得聞也。英宗賜以任性住持之詔。璉謂駭人耳目。內
諸鍼線包間。蘇文忠作書。求示其詳。莫得聞也。璉後
坐蛻四明阿育王山。其後莫得聞者。人皆共覩。什襲
至今。由是如希世之寶焉。眉山程正輔。文忠外兄也。
繡衣持斧。為南海詳刑使者。時文忠謫居羅浮。與正
輔相別已久。其小帖所言。嗒然陶然。豈知當軸。有欲
殺意乎。噫彼儒此佛。雖各不同。其砥節礪行。守志不
回。上悚九重明主。下激萬世頹波。誰謂其果不同耶。
<other>題徽宗皇帝墨寶</other>
宋有天下第八世。大柄日移。庶政日解。時薛昂由尚
書左丞。登門下省。進無謇諤之忠。退無恬靜之節。區
區為二子。祈請職名。可謂社稷臣乎。祐陵親御翰墨。
批其謝辭。龍翔鳳翥。雖聳觀瞻。祿位之冗。莫甚於斯
者。又六年金人長驅汴京矣。宗廟既淪禾黍。生民亦
墜塗炭。此札獨流傳至今。脫或播之太史。實為千古
商監。
<other>題雲居即菴和尚入院佛事遺藁</other>
即菴始登雲居時。先一夕。宿瑤田庄。夢伽藍神安樂
公。謂曰。汝與此山。祇有一粥緣。明日午後至寺。晚參
罷。會同袍二僧鬬狠。聞于寺司。凡新到例遭斥逐。師
深切疑訝。後數年。蜀士有官達于朝者。與師親故。以
雲居虗席。請師補處。師欣然承命。將復徵往夢。竟至
瑤田庄而寂。佛能空一切相。成萬法智。而不能即滅
定業。能知諸有性。窮億劫事。而不能化導無緣。於斯
二者。即菴可無憾矣。癡絕以福不逮慧。為慮。重加粉
飾。何言之小哉。番昜克貫藏主。出其入院佛事真墨。
為示。余謂。此紙有關教門重輕。豁達空撥因果。妄謀
進取者。觀此。得不稍戢芒銳云。
<other>䟦張紫巖及圓悟宏智諸老墨跡</other>
紫巖張魏公。為宋南渡。第一人物。其宣撫四川時。圓
悟大師祖。甞把其手囑曰。杲首座。真得法髓。苟不出。
無支臨濟宗者。叮嚀再三。至於忍泣。故公造朝。首以
徑山奏請。大慧師祖出世。濟北一宗。由是震耀天下。
茲偈之寄。其於大法。豈小補哉。師祖平生。痛事韜晦。
有不作者虫豸重誓。故偈末。因以肯出頭否詰焉。敘
引朽腐。[銜-金+缶]位磨滅。覧者固難曉解。今以公所述塔銘。
與小谿雲門祭文。及圓悟臨終。錄日月證之。洞然無
復餘蘊矣。圓悟為隰州諸父行。大慧與隰州竝化四
明。當時號二甘露門。默照邪禪。尤大慧所深詆。天目
為圓悟五世孫。䟦語盛稱隰州。雲篷月櫂。沙鷗旅鴈。
皆題品詳悉。獨無一語。及力扶聖主。作中興。贏得廣
傳無盡燈之寄。豈當時未有魏公張紫巖此祗夜伽
陀耶。何掎摭星宿遺曦娥也。
<other>題趙伯駒畫隋矦救虵圖</other>
蟲類之毒。莫如虵。人皆知惡焉。昔有虵被傷。隋矦救
而活之。其虵後含一珠致謝。其大徑寸。其光可竝明
<pb n="612"/>
月。世之見利忘義。負大恩不報。有愧是虵者多矣。而
人不知惡。方矜之騁之。以為能事。趙伯駒豈無激於
中。而然耶。
<other>題照律師遺墨</other>
大智老人。為宋僧一狐之腋。四明顏聖徒。評之詳矣。
今觀燕寂遺墨。因寄意云。律中麟角者。一字直千金。
五濁波濤海。何人識此心。
<other>題靈隱寺重刊鐔津文集後</other>
井蛙不可語海。夏蟲不可語冰。莊周之達言。古今之
極論也。宋皇祐間。篤時咎冰。拘墟藐海。日用不知者。
嘗欲致瘡痏於吾佛教法。仲靈嵩公禪師。由永安山
中。抱成書。奏之天子。天子覧其書。賜號明教大師。詔
付傳法院。編聯入藏。使與諸佛修多羅。同為萬世耿
光。當時立朝。如韓稚圭。富彥國。田況。趙抃諸豪。莫不
心悅誠服。其平昔以彌戾車。執迷自昧者。由是悉皆
從風而靡。劫石可磨。明教此之大功。不可磨也。劫波
可盡。明教此之勝德。不可盡也。靈隱所刊文藁。年深
損壞。天台耆宿志真。揮槖金。一新板本。以壽天下後
世。其於教法。豈小補哉。
<other>䟦高前山所藏蘭亭。并無禪諸老墨跡</other>
龍躍天門。虎臥鳳閣。梁武至公之評也。況蘭亭又其
得意者耶。吾宗諸老。在道眼。不在翰墨。無禪則戒月
孤高。見地㬥白。由前山翁。嗣其法知焉。雪巖則禪門
巨擘。有向上爪牙。而波瀾放肆者也。佛慧佛心木翁。
輩行雖不同。則與前山翁。同頡頏西淛雄席間。膠漆
其情。金石其義。死生以之固宜。
<other>題曇藏主拆襪線集</other>
以拆襪線。欲補此向上一竅。其膽氣。可謂過人矣。殊
不知。我王庫內。無如是刀。
<other>題浮山遠禪師小帖</other>
師始參葉縣。縣門庭峻硬。衲子畏。莫敢近。時天方雪
寒。既水灑之。又挺逐之。師志益銳。言曰。某甲數千里。
特為此事而來。豈以水挺去。縣笑曰。子却要參禪。遂
得掛搭。後充典座。眾苦枯淡。縣偶出。師取油麫。作五
味粥。縣歸赴堂。大怒其事。坐僧堂前。估衣鉢。趂出院。
師無難色。因僦屋而居。託人願求隨眾入室。縣亦不
許。後徵索僦屋錢。師持鉢以償。縣出見之。復笑曰。子
真有意參禪。令人喚歸。未幾遂浩然大徹。光明至今
燭天。今之鶵道人。稍不協意。謗𦦨蜂起。恨不誅之。如
仇視師。宜如何哉。余嘗想其人。不可見。今觀此小帖。
亦足聊慰萬一。師自號柴石野人。以其通曉吏事。或
稱錄公云。
<other>題東林十八賢圖</other>
晉室土崩瓦解。[一/(匚*(厂-一)*〡*(巨-匚))]金傍睨。懷竊取神器之心。陶靖節
寄興於酒。謝靈運託志於詩。因與鴈門大士。同結淨
社於九江廬阜之間。共其事者。凡十有八人。斯時也
果何時也。宋李伯時。以筆端如幻三昧。摹寫普示天
下後世。覧者其可無感於中哉。
<other>題華光墨梅</other>
得其精而忘其麤。在其內而忘其外。華光其有之矣。
簡齋云。意足不求顏色似。前身相馬九方皋。旨哉言
乎。
<other>題龍頭</other>
頭角崢嶸。非懷握所玩。風朝雨夕。宜常宣吾佛無上
神呪。以呵護之。霹靂一聲。恐擘天飛去也。
<other>題圓悟帖</other>
高皇幸江都時。圓悟由金山。詣行在所。一日上遣使
者八輩。請悟。就殿說法。敷演簡徑。奏對明白。皇情大
悅。嘗問所居金山何如。悟以大江多風寒。恐老病浸
極為對。因有天下名山。惟師擇居之詔。遂遷甌峯祖
席。時高菴已撾退皷。居寺之東堂。塔[石*((白-日+田)/廾)]載之詳矣。此
帖謂金山和尚以窩蜂懷持江心。因以病辭。當是高
菴既立僧之後。未華頂之前。有旨補處金山。而堅臥
<pb n="613"/>
不起。故形簡牘如此。不然。何言其在東塔。甚安穩也。
禪門寶訓云。同高菴者。異圓悟。是圓悟者。非高菴。此
乃二家宗徒事也。悟退院上堂。與臨歸蜀小參。略曾
及云。今贗浮圖。往往引以為故事。以藉攘奪之口。豈
果知古人也哉。
<other>題紫巖張魏公所書心經後</other>
唐太宗。以般若辭義浩博。卒難究盡。玄奘因縮大為
小。譯成此經。以便觀覧。紫巖張魏公。忠孝兩全。為宋
南渡第一人物。自非明悟此不生不滅。般若清淨心
體。思陵二百年。中興之業。何由克成。今觀經中所書。
勁正之氣。與南嶽爭高。當不在王逸少遺教經下也。
<other>䟦癡絕所書。草堂法師示道璋書。授其徒惠
派</other>
有運斤之手。無受斤之質。則其道不傳。有受斤之質。
無運斤之手。則其道不知。知者其津涉也。傳者其源
流也。源不清則其流必溷。津不正則其涉必迷。斯二
者。所以常相求。而不相離也。西天四七。東土二三。師
勝資強。本深末茂。光明俊偉。磊落掀天地。亘萬世者。
豈外此。別有旨意哉。草堂之於道璋也。諄諄其言。運
斤受斤。可謂明矣。癡絕之於惠派也。咄咄其書。受斤
運斤。可謂至矣。源清而流溷。津正而涉迷。吾不信也。
<other>題龔翠巖羅漢圖</other>
西方大聖人。嘗慮正教湮微。命高第弟子。應身末法
之中。隨其顛倒所欲。而誘掖之。楊文公大年。修傳燈
錄。敘正傳傍出外。別收應化聖賢。其得之矣。宋南渡。
有老融者。由汴京。棄儒歸釋。以筆端如幻三昧。取應
化事跡。畫而成圖。使賢愚。一目皆了。樓大參謂。老融
惜墨如惜金。蓋言其精如此。傳融之學者。四明則有
胡直夫。西蜀則有元上人。今觀龔翠巖所作十二相。
雖出於老融。脫略筆墨畦徑。則又非胡與元。所能跂
及。融也龔也。噫其誘掖正教之功。豈止契合佛意。與
楊大年爭衡而已。昔孔子作春秋。以一字。為褒貶。太
史公。志貨殖。傳滑稽。其褒貶。雖若稍異。鞠其指歸。亦
豈異哉。
<other>書大慧答常禪師書後</other>
中天竺曉常禪師者。始與大慧。同依普融於汴之咸
平。咸平。太宰輔香火寺也。會圓悟升天寧。慧由太宰
園菴。復往依之。既而深得法髓。不疑古今舌頭。悟因
以分座訓徒凂焉。高皇駐蹕吳會。常居中竺。嗣普融。
慧居徑山。嗣圓悟。法門叔姪。由此遂分。及南遷衡陽
也。常遣密首座。田巡檢。殷勤致問。此意豈擠之又下
石者。可同年語哉。慧之報章也。又豈以道大望重。眼
高四海。遽忘叔父之敬乎。其答王大受書云。密首座。
某與渠同在普融會中相聚。則密之將命數千里。訪
問生死。猶非苟然。今庸謬寡識。以麒麟楦自冒。不知
有法門禮義者。視此。為何如哉。常後終閏之金山云。
<other>題毛氏放龜圖</other>
晉咸康中。有得白龜于武昌市者。豫州刺史毛寶。贖
以金。畜之甕間。放諸江。及邾城之敗。為石季龍所逼。
士卒陷沒江水者。不可勝計。寶所踐。獨若巨石。乘以
抵岸。回顧而去。即前所放龜也。噫介蟲之精。且能報
恩如此。彎射羿之弓。懷殺原之刃。滔滔皆是。可以人
而不如龜乎。
<other>書鏡巖頌軸後</other>
軒后所鑄。分妍醜者鏡。魯[邱-丘+(看-目)]所瞻。亘古今者巖。院同
章公鏡巖。推斯二者。位乎僧省之間。其明也若彼。其
高也如此。既復名之。又復實之。歌乎鏡。詠乎巖。豈止
是而已耶。
<other>題梅詩十君子圖</other>
詩之召南。書之說命。孔子昔所刪定也。皆言其實。而
不及其華。由梁何遜。至唐宋十君子者。誦召南。讀說
命。習孔子之業者也。形諸詠歌。述諸章句。皆言其華。
而不及其實。世道不古。人心益薄。且偽。其不敦本也。
<pb n="614"/>
類皆如是。予觀是圖。切有感焉。
<other>題四皓唱歌。四之鼓腹圖</other>
西秦鹿失。四皓唱藍田之歌。東晉土崩。四之鼓華胥
之腹。山林朝市。雖各不同。其求志自適。未始不同也。
雪窻晴玩。令人遠想慨然。
<other>題雪巖語</other>
雪巖老禿。以自己煎過藥滓。欲起世人膏肓必死之
疾。其危甚矣。耀禪人。偶收姚居士所傳舊方。宜急付
烈𦦨聚中。庶免後之來者。有誤服餌。
<other>題癡絕示眾墨跡</other>
龍門佛眼云。是身壽命。如駒過隙。何暇閑情。妄為雜
事。迦文老人。最後決定明訓。莫過此也。玉山癡翁。舉
以示徒。從而忉怛再三。致使隨聲逐色禪流。一時墮
在葛藤窠裏。無出頭處。徒弟希曇。嘗典鍾山藏鑰。但
以龍門最初四句。作日用警䇿。非獨一大藏教。皆成
剩語。且知鷹窠。元有鏡容十二面也。
<other>題過水羅漢圖</other>
住壽命。動天地。飛行虗空。舉念即至。惟佛一人。乃得
呵之。李龍眠。以畫滑稽。作一軸。詭形怪狀。為過水羅
漢圖。俗工効顰。由是徧寰宇。一犬吠虗。千猱啀寔。信
然。
<other>題子昂趙學士所書。中峯和尚鐘銘</other>
昔拘留孫佛。於竺乾。造青石鐘。頂類諸天。腹陷眾寶。
其中可容十斛。有化如來。隨日出沒。明宣秘演。或聞
不聞教典。至今傳焉。古杭為東南第一都會。天目則
高出古杭眾山。獅嵒禪苑。則又高出天目西頂。比丘
志彰。冶青銅萬斤。而成一鐘。簴于寺嵒之後岡。其化
如來。霜朝月夕。常為吳淛夢境眾生。作大佛事。將使
聲塵所至。登正法樓。悟無生忍。臻自覺聖智之妙。殊
勳勝烈。非獨不在拘留孫下。幻住之記。子昂之書。亦
將與此鐘音吼。同不磨也。
<other>書友山頌軸後</other>
孟子曰。友也者。友其德也。屹立天壤間。亘萬世不可
磨。皆莫山若也。山之德也如是。其可不友乎。朱博蕭
育張耳陳餘。反眼若不相識。視此為何如哉。
<other>題錢舜舉垃圾堆圖</other>
舜舉此圖。其以畫滑稽。遊戲者也。當與柳子厚之蝜
⿰虫反。陸魯望之蠧化。蘇子瞻之八物。同一機軸。於世豈
曰無補。蒙莊謂東郭子云。道在螻蟻。道在稊稗。道在
瓦甓。道在屎溺。可以垃圾堆。而眇視之耶。
<other>題大慧示大禪法語</other>
大慧老祖。在宋南渡。光明如十日麗天。音吼若千雷
震地。阿脩羅手。乾闥婆城。雖不無蔽虧。亦豈傷其耀
古騰今。警聰發聵者哉。不因蟠根錯節。不足以別利
器。杞梓連抱。必有數寸之朽。其斯之謂也。當其梅衡
二陽時。為法忘軀之士。負大經論者有之。博極書史
者有之。詩詞高妙者有之。翰墨飄逸者有之。非其平
生道眼明白。高出死生之表。能使之不自疲厭如此。
東吳明大禪。蓋參徒之磊落傑特者。故偈語有識得
玄中玄。作得主中主之句。後乃繼踵五峰。今此紙。為
靈隱慈首座所藏。雷電之夜。宜謹視之。僊官六丁。負
之而趨。五濁世中。不復有此法寶也。
<other>題圓悟帖</other>
如是順物。如是方便。此菩提達磨。十萬里西來。悲誨
邊隅。家法也。當黏罕陷汴。四海九州。侔一鼎之沸。高
皇以兵馬都元帥。即位南京。行幸吳會。圓悟老祖。由
金山。得請雲居。能循弘覺舊例。遣化五十員。豐糧食。
贍齋盂。使八極頂目者。優游禪悅。究明生死大事。法
席之盛。至今傳焉。視碧眼胡如上格言大訓。真不忝
矣。後生晚進。以世俗簡牘。衒鬻者。其可得與此帖。竝
案哉。
<other>䟦覺範寄黃蘗佛智禪師書</other>
大慧老人。黑暗崖。照夜之火炬也。濁惡海。濟人之津
<pb n="615"/>
筏也。嘗自誓云。寧以此身。代大地眾生。受地獄苦。終
不將佛法當人情。燒乃翁碧巖之板。揭洞上密傳之
榜。排鄭尚明默照之非。其以天下至公。為無上大法
施主。有祖以來。一人而已。今觀覺範與黃蘗智此帖
言。某竊見百禪師傳。輙焚去者。一十九人。不知為何
意。蓋虎生三日。其氣固已食牛。覺範雖稱前輩詞彩
照暎禪門。見地差訛。豈能全免。諺有曰。明眼人前三
尺暗。其斯之謂乎。
<other>書義山頌軸後</other>
君臣父子之義。崒乎。五嶽不足為其高。師徒朋友之
義。屹乎。十虗不足為其大。此義也。此山也。仰之彌高。
鑽之彌堅。瞻之在前。忽焉在後。範圍天地之化。而不
過。孱夫謟子。執一而廢百。日用而不知。可得妄生睥
睨者哉。
<other>書梅隱頌軸後</other>
伯夷西山之隱。託薇以自晦。呂望東海之隱。託釣以
自顯。綺皓商山之隱。託芝以自高。元亮栗里之隱。託
菊以自逸。十錦沈君。以梅隱為其別稱。將慕逋仙。而
為藐姑射之遊乎。抑起板築。而為商鼎之調乎。其必
有以自處矣。
<other>重鐫蔡君謨。記徑山遊。題其後云</other>
首楞嚴云。山河大地。皆是妙明真心中所現物。上而
竺墳魯典。下而稗官小說。乃至百家異道之書。未有
舍此所現。而能鏗金鏘玉。震耀古今者。宋景祐間。莆
陽蔡君謨。由觀文大學士。出守杭城。其記茲山。嵒石
之奇峭。水木之幽茂。自謂若覺而言夢。信不誣矣。漣
水尉杜叔元。嘗磨崖大書。昭于當時。苔埋蘚剝。霜凍
雨淋。不二百年。漫滅殆盡。少林嵩禪師。易以木板刊
之。今亦日就圮腐。耆宿惠洲。出己資。伐石。重加雕鐫。
置之流止亭間。與唐崔元翰所銘。大覺之道之德。竝
行於天下後世。可不遠且大哉。後至元丙子歲題。

慧文正辯佛日普照元叟端禪師語錄卷第七

<sarticle>慧文正辯佛日普照元叟端禪師語錄卷第八</sarticle>

題䟦
<other>題張義祖墨跡</other>
鄧國文懿公。當宋有天下。第四世。君明臣良。海宇寧
一。三登中書門下省。於仁宗前。嘗為范仲淹。極口開
解謗讟。其事偉矣。納女宮中。以圖固位。由是時論鄙
之。義祖文懿晚子也。生綺紈中。五十年。以書畫自娛。
而不為聲色所鴆。張方平以宣徽南院使判敶待之
十日。竟不一至。所立卓爾。賢於廼翁。遠甚。其引筆行
墨。有晉諸王凝操氣骨。得而不知寶之。可乎。
<other>題癡絕墨跡</other>
癡絕得法自在。其汪洋衍迤。出同時諸老上。至若鉗
鍵綿密。機語切深。視圓悟大慧應菴。則不無慚色。今
楫藏主所收。揭示開禪法語。黃蘗打臨濟。則固是。臨
濟因甚却掌黃蘗。謂知此毒來處。埋沒臨濟老師。謂
不知此毒來處。辜負癡絕和尚。總不與麼。黃蘗在鼻
孔裏。冷地發笑。
<other>䟦宏智石窻自得張漢卿諸老墨跡</other>
今天下。據曲彔木。以鐵爐步。自冒者。求一剛正。如石
窻。已不可得。況古淡。如自得者乎。求一古淡。如自得。
已不可得。況典贍麗密。光明俊偉。如隰州古佛者乎。
宗門號稱本色。尚皆看不上眼。副墨之子。洛誦之孫。
求一軒豁磊落。深信吾法。如雪窻張左藏。何異鑽冰
索火。壓沙討油哉。焚香三復。令人心意朗然。回視今
諸方。作望塵態。於形勢之途者。何其陋耶。
<other>書顏聖徒手抄四六藁後</other>
用世語言。入佛知見。如來深所訶責。易之一陰一陽。
老之道可道。清涼尤加擯斥。況駢四儷六。抽黃對白
<pb n="616"/>
者乎。四明顏聖徒。宋建紹間。由毗尼而天台。由天台
而禪肆。當時號為儁人。其達磨疏。有曰。日居月諸。曾
根源之罕究。齒搖𩬊脫。猶枝葉之徧尋。能自知入海
算沙之困。庶幾可無媿焉。
<other>䟦則無範禮塔。得舍利。頌軸後</other>
梵語設利羅。此云骨身。孔老之書。無有也。惟砥節礪
行。於如來最上乘。其圓明正性。不與形質俱弊者。乃
得有焉。昔康僧會。於吳大帝朝。膜拜至三七日。獲設
利羅。光彩奪目。佛慧命。由是大昌。今饒城則無範。膜
拜不崇朝。獲設利。多至三十顆。視僧會。尤加奇偉。佛
慧命。其復昌乎。鉤棘其句。藻繪其辭。鏗鏘之。詠歌之。
吾未見其已也。
<other>蔣氏子。書蓮經。請題</other>
由雉身。為晉開士。杭之翼公是也。由蛤身。為宋名緇。
婺之印公是也。山梁吐綬之姿。春池吠月之質。一聞
此經。便乃蟬蛻死生。超然物表。為光明幢。炳燿癡昧。
三周七喻之功。不其大乎。至若稟五行之秀。口誦此
經。歸真後。舌作青蓮華香。與置鐵鏤書鎮于母氏者。
固不在言也。古霅蔣君。手書此經。誠心所發。楷正遒
麗。與此經。相終始。異世他生。可得涯涘哉。覧者其毋
忽。
<other>䟦一村僧帖</other>
村僧之村。阿伽陁藥。所不能療。諸大禿兵。復出村語。
增其沈痼。千佛出世。亦無如之何矣。
<other>題舊作詩後</other>
余今八十有一。閉門靜坐。日俟無常之至。忽集慶齊
萬峰。出五十年前舊詩。為示。如房琯見夏口甕中之
書。張方平見瑯瑘梁上之經。真隔世事也。況晦中明。
東嶼海。古林茂。商隱予。四友皆成古人。無可為太白
殘月之配也。
<other>䟦心遠同知。五峯參政。題高前山詩卷。墨跡</other>
昔無畏琳公。玄理外。吟筆尤高古。一時士大夫。皆與
為方外交。蘇文忠。嘗擘窠大書云。琳老詩禪。或曰禪
詩。叢林至今。以為美譚。今心遠同知。於前山翁。其所
書。既已暗合孫吳。五峰之激賞。雪菴之品評。咸不在
熈豐諸老下。豈今人中。果無古人耶。
<other>䟦大慧墨跡</other>
濟北之道。至大慧。如朗日麗天。何幽不燭。如疾雷破
山。何蟄不醒。呫呫動其喙。騰妬謗之𦦨者。非盲與聾。
則不為也。一時文章鉅公。棄所學。執弟子禮。如李漢
老韓子蒼馮濟川張無垢輩。駢肩累跡。殆不可悉說。
其光明俊偉。絕出古今矣。此偈由無相居士。發以偈
句。事跡推之。則內都知董德之。其人也。以法語道號
校之。則內殿直鄧子左。其人也。師被命育王。十三閱
月。復被命徑山。豈當時參問。有兩子張。法語所示。是
董非鄧。其摳衣既多。其說法亦廣。禪錄難備攷乎。讀
之者。宜詳焉。
<other>䟦癡絕讚迦文項羽。二墨跡</other>
法性寬。波瀾闊。在玉山癡翁。則固有之。黃面老人。三
百六十餘會。說一大藏。之乎者也。至拈華。普示大眾。
迦葉波只一破顏微笑。便云。吾有實相無相。微妙法
門。用付於汝。項王麾百勝之師。所向無不如意。至垓
下之會。乃泣下數行。取彼一騎一都尉。引天之亡我。
非戰之罪。為辭。由是而言。若儒若釋。至切害處。豈言
議。足以盡其所蘊耶。
<other>題方山和真淨二偈</other>
東山因讀真淨禪錄。嘗合掌讚歎云。末世中。有恁地
尊宿。大慧老祖。目其。為弄大旗鼓手段。尤以不一識
為恨。由是言之。真淨說法。非他人可比。今方山翁所
書二偈。特其太山一毫芒耳。既書其語。復次其韻。豈
亦東山大慧遺意耶。不然。何跂慕之篤如此。
<other>䟦鐵牛與淨人。化檀越為僧書</other>
人人皆淨名龐蘊。不薙𩬊可也。人人皆老盧丹霞。不
<pb n="617"/>
市牒可也。大法浸衰。不逞之曹。竄名僧籍。身雖出家。
心不入道。視鐵牛此語。當縮頸入地。
<other>䟦大慧癡絕天目偃谿晦巖斷橋象潭叔凱
諸老墨跡</other>
新州樵者。倩童子書壁。光明至今。如日月麗天。吾宗
諸老。非在筆墨畦徑間。昭昭矣。大慧起濟北於將仆。
香水海為口。蘇迷盧為舌。亦莫稱揚萬一。癡絕見曹
源。天目見松源。其法中伯仲也。偃溪晦巖斷橋。同時
鼎立。今皆有兒孫。據雄席。象潭嘗典惠嚴破院。欲聚
泥團聽法。而泥團亦無。叔凱苦吟。師浪僊而不及者。
九皋集今在焉。
<other>䟦石田寄孟無菴。辭世頌</other>
少保孟無菴。由定海統制。受命滅金。手提步卒七千。
拔淮蔡之根柢。雪汴梁之冤讎。由是遂為南北兩朝
名將。豐功偉績。布在青史。非可誣也。至於屣棄功名。
唾委利祿。徧參江淛老禪。究明父母未生。一段奇特
大事。尤非他人所能及。冷泉石田法兄。隻履臨行時。
獨於少保孟公。懸懸不能自已。此乃靈山付囑遺意。
豈流俗淺見。可得管窺蠡測者哉。
<other>題莊子畫像</other>
漆園之文。視老列。最為奇峭。其所譚道妙。未始離乎
老列也。宣明養素真人。慕其為人。寶其肖像。與胡椒
八百斛。金釵十二行。大有徑庭矣。
<other>題鹽官犀牛扇圖</other>
鹽官國師。道契主上。名落天下。黃蘗分座說法其間。
李唐宣宗丁內難。時嘗掌記室。道大德備。不在言矣。
其索犀牛扇話。尤膾炙人口。今觀此圖。雖是頭角分
明。若乃認以為實。正如失劒刻舟。
<other>䟦名公帖</other>
紫谿真逸。楷法外。兼臻草聖之妙。此書。恐非得意者。
蓬居事母。以孝聞當時。濟顛靈跡甚異。泉大道之流
也。朴翁學詩蓬居。而青於藍。由鄮峰悟旨之後。開口
動舌。無非歌詠本地風光。松源三句註脚。脫出語言
窠臼。滅翁謂其深得彭郎家訓。豈必然耶。
<other>書子昂千瀨唱酬詩後</other>
子昂此二詩。韻高而氣清。才長而工熟。非韋蘇州柳
河東。則不能為也。昔相遇於錢塘廨舍。舉以為示。嘗
詰之云。清淨安得有障。子昂云。厭垢穢。愛清淨。去彼
取此。是非障與。予曰。將謂是箇翰林官人。元來却是
箇冠巾和尚。胡盧一笑而罷。子昂復云。老母出某之
夕。夢一異僧入室。故平生酷嗜佛書。禪門諸祖語。雖
不全解。一見皆略知其意。千瀨慣與子昂言詩。不知
曾言及此否。
<other>題裁縫頌軸後</other>
一鍼鋒上。拓開百千微妙法門。能大能小。能短能長。
能高能下。能玄能黃。龍蟠鳳逸。衲僧讚歎有分。鷹揚
虎視。稱師匠者。拱手歸降。雞足山中。黃梅夜半。又何
足云。
<other>題堯民鼓腹圖</other>
洞庭之蛇既斷。桑林之狶亦禽。由猰㺄至十日。諸害
皆熄。怡怡愉愉。咸躋仁壽。於斯其見之矣。
<other>書海翁書記。諸友贈行。頌軸後</other>
余與海翁別。今三十四年。其的骨孫鑑上人。忽出此
卷。咸淳間。南北宕諸君子。恍然如見顏色。曾不知身
在陵遷谷改。城是人非中也。鑑方潛鞭密練。以佛祖
事業居懷。固將揭斯道。焜耀當世。孰謂海翁其果亡
與。
<other>䟦偃谿墨跡</other>
天台宗徒西堂。以所號。為請佛智師伯。以笑堂命之。
欲其蟬蛻客塵煩惱。怡然自家閫奧。意固偉矣。殊不
知。迦葉波破顏微笑。反居門外。水潦遭蹈。正墮階前。
千古之下。飜成笑具。
<other>松江明上人。舌端血。書九經。請題</other>
<pb n="618"/>
如上九部妙典。諸佛骨髓也。眾生命脉也。禪門關鍵
也。教苑精華也。悟之則高蹈十方。迷之則流浪諸趣。
松江慧明上人。發大勇猛。施大精進。於自己舌端。放
紅蓮華色光明。發揮此無上法寶。普為有情界中。非
器人等。作大饒益。其功行。可思議乎。
<other>題無擇頌軸</other>
伽黎倒搭和身臥。楖栗橫拖信意遊。不辦刀山并劒
樹。豈分酒肆與歌樓。此四十二年前。居蒙堂時。與玉
岡霖公所作。無擇號鄙語也。時虗谷在後板。雲峰為
不動軒主人。後三十年。虗谷由宜陽大仰。而踵雲峰
之席。無擇神秀昌公。嘗以此軸。請虗谷題焉。又六年
予由良陼西菴。復補虗谷之席。昌公亦復以此為請。
回視軸中故人。十無二三。吁後之視今。亦猶今之視
昔。悲夫。
<other>題孔門諸子圖</other>
蜡畢之遊。舞雩之詠。於斯求之。何異按圖索駿者哉。
從孟氏者。常以曾子為稱首。從荀氏者。常以馯子為
稱首。二子皆出夫子。各專師說。互有不同。九原可作。
吾將起此十一子。而問之。其必有以語我矣。
<other>䟦瞎堂和尚墨跡</other>
瞎堂老人。曾參雲巖遜及起鐵拂者。皆蒙印可。其心
終不自肯。至圓悟室中。然後大徹。有奮鐵舌。轉關棙
之贈。故禪林至今。以鐵舌稱焉。大慧師祖。在梅衡。有
傳其提唱。駭云。老師晚年。有此兒耶。遂以圓悟所付
法衣寄之。其所說。超離情見。脫略窠臼。皆非承言滯
句雛道人。可窺測。徹禪此偈。奚足涯涘其平生萬一。
<other>題藏叟所作。偃谿茶湯榜遺藁</other>
四六非古也。魏晉以降。道喪文弊。此作由是興焉。藏
叟老人。妙喜三世的骨孫。臨濟命脉所係。駢四儷六。
豈其責乎。蓋其天姿英發。早歲家塾間。為之。素塾故
習。未能頓忘耳。天和首座。得其偃谿茶湯二榜。十襲
以為至寶。謂其平生。實在於此。誤矣。
<other>題羅漢圖</other>
梵語阿羅漢。此云應真。一應斷煩惱障。二應不受後
有身。三應受人天供養。證此聖果。以曠大劫為壽命。
隨意或延或促。飛行水陸。震動天地。皆遊戲餘事。惟
其沈空滯寂。只知自了。不顧度生。迦文老人。所以深
所訶責。唐宋諸賢。想其儀軌。寄之筆端如幻三昧。使
流俗知所跂慕。今妄一男子。隨例輒恣毀斥。拘墟而
藐海。坐井而小天。可笑不自量也。
<other>題香山九老圖</other>
商山之四皓。竹林之七賢。皆以不能深藏密伏。為時
人。所描畫。今古筠圓上人。示予香山九老圖。予今平
頭八十。胡杲吉旼劉真鄭據盧真。則長予。九歲八歲
七歲五歲三歲。張渾白居易狄兼謨盧貞。則少予三
歲六歲十歲。復乃署名其後。安知異日。不為他人所
描畫。謂予老不知死。尚復把人杓柄。與時俯仰哉。元
統閼逢閹茂。三月吉旦。書于不動軒。
<talk>塔銘</talk>
中順大夫秘書少監致仕黃溍撰
菩提達磨。以摩訶迦葉所得。無上正法。來止中土。直
接上根。其後支分為二。心印獨付於曹谿。派別為五。
而宗風大振於臨濟。至大慧。而東南禪門之盛。遂冠
絕於一時。故其子孫。最為蕃衍。徑山元叟禪師。大慧
四世孫也。師諱行端。元叟蓋其字。族臨海何氏。世為
儒家。母王氏。能通五經。師生而秀拔。幼不茹葷。超然
有厭薄塵紛之意。六歲母教以論語孟子。輒能成誦。
雅不欲汩沒於世儒章句之學。十二從族叔父茂上
人。得度於餘杭之化城院。十八受具戒。一切文字。不
由師授。自然能通。而其器識淵䆳。夙負大志。以斯道
自任。宴坐思惟。至忘寢食。初參藏叟和尚於徑山。叟
問。汝是甚處人。師云台州。叟便喝。師展坐具。叟又喝。
師收坐具。叟云。放汝三十棒。參堂去。師於言下。豁然
<pb n="619"/>
頓悟。一日侍次。叟云。我泉南無僧。師云。和尚聻。叟便
棒。師接住云。莫道無僧好。叟頷之。即延入侍司。是時
眾滿萬指。莫有契其機者。叟既告寂。師至淨慈。依石
林鞏公。即處以記室。相與激揚此事。與虗谷陵。東嶼
海。晦機熈。東州永。竹閣真。為莫逆交。尋以靈隱山水
清勝。往掛錫焉。師嘗自稱寒拾里人。橫川珙公。在育
王。以偈招之曰。寥寥天地間。獨有寒山子。師竟不渡
江。而謁覺菴真公於承天。復參雪巖欽公於仰山。巖
問何處來。師云兩淛。巖云。因甚語音不同。師云。合取
臭口。巖云。獺徑橋高。集雲峰峻。未識書記在。師拍手
云。鴨吞螺螄。眼睛突出。巖笑顧謂。侍者點好茶來。即
送師歸蒙堂。居三歲。而巖逝。乃還淛右。虎巖伏公。時
住徑山。請師居第一座。既而退處楞伽室。擬寒山子
詩百餘篇。皆真乘流注。四方衲子。多傳誦之。大德庚
子。出世湖之資福。伏公加盛禮。覬師唱其道。師微笑
而不答。瓣香酬恩。卒歸之藏叟焉。學徒奔湊。名聞京
國。後三年癸卯。特旨賜慧文正辯禪師。中書平章政
事張閭公。任行宣政使。首舉師。主中天竺。開堂之日。
公率僚屬。親臨座下。寺當久廢之餘。師為樹門榜。而
正鄰剎之侵疆。治殿宇。而還叢林之舊觀。皆出公外
護之力。皇慶壬子。遷靈隱。有旨。設水陸大會于金山。
命師陞座說法。竣事入覲。於便殿。從容奏對。深契上
衷。加賜佛日普照之號。陛辭南歸。即拂衣去。養高于
良陼之西庵。至治壬戌。徑山虗席。三宗四眾。咸謂非
師莫能荷負其任。相率白于宣政行院。請師補其處。
泰定甲子。用使院闔詞奏請。為降璽書。作大護持。師
至是凡三被金襴袈裟之賜。二十年間。足不越閫。而
慕其道者。鱗萃蟻聚。至無所容。歲饑。皆裹糧而來。以
得見為幸。徑山自大慧中興後。代有名德。得師而其
道愈光。師嘗勘一新到僧云。何方聖者。甚處靈祗。僧
云臨朕碪。師云。杜撰禪和。如麻似粟。參堂去。又勘一
僧云。棋槃石。斫破你腦門。盋盂池。浸爛你脚板。僧擬
答。師便喝。又勘一僧云。擘開華嶽連天秀。放出黃河
徹底清。即且置。平實地上。道將一句來。僧擬開口。師
便打。其機鋒峭峻。多此類。師以呵叱怒罵。為門弟子
慈切之誨。以不近人情。行天下大公之道。為藏叟之
的傳。一人而已。師之利他。皆陰為之。沒齒不言。而其
道德聞望。為朝野所推服。薦膺命賜。人以為榮。而師
未始自衒。意漠如也。暇日以餘力。施於篇翰。尤精絕
古雅。石田林先生。隱居吳山。不與世接。獨遺師以詩
曰。能吟天寶句。不廢嶺南禪。其取重於前輩如此。師
生於宋寶祐乙卯。佛涅槃後一日。以至正辛巳。八月
四日。終于徑山之丈室。世壽八十八。僧臘七十六。其
先五日。示微疾。問侍僧云。呼之曾已休。吸之尚未舍。
寄同諸苦源。來者不來者。如何是來者不來者。侍僧
無語。師良久云。後五日看。越四日夜分。沐浴更衣。別
眾趺坐。書偈云。本無生滅。焉有去來。冰河發𦦨。鐵樹
華開。投筆垂一足而化。龕留七日。顏貌如生。以是月
十一日。奉全身。窆于寂照塔院。而分爪髮。建塔于化
城幻有精舍。四會說法語。有錄行于世。所度弟子。若
干人。嗣其法。而同時闡化於吳楚閩[(奧-釆+米)-大+ㄎ]蜀漢間者。若
干人。其上首靈隱法林。本覺梵琦。中天竺祖銘等。狀
師行業。俾溍書之茲[石*((白-日+田)/廾)]。溍忝從章甫逢掖之後。未能
於宗門中。齅薝蔔之香。甞醍醐之味。罔知所以措其
頌美之辭。庸備著狀所述。為之序而銘諸。庶幾不失
其實。來學得以究極夫旨趣云爾。銘曰。
 大雄唱滅  宗途肇分  不有單傳  孰開我人 
 巍巍大慧  垂陰四葉  門庭之盛  規重矩疊 
 法雷普震  裂地轟天  據獅子座  四十二年 
 被遇三朝  便蕃異數  王臣順風  有嚴外護 
 大法棟梁  一夕而摧  本無生滅  焉有去來 
 寂而常照  碧潭秋月  散為千光  非同非別 
 徑山蒼蒼  上與雲齊  真身常住  大慧焉依 
<pb n="620"/>
 讚述虗空  非愚則惑  直書具文  刻此山石 

慧文正辯佛日普照元叟端禪師語錄卷第八（終）

<talk>No. 1419-C
 元叟端禪師語錄後䟦</talk>

諸法無法體。所說惟是心。不見於自心。而起於分別。
今觀徑山元叟禪師四會語。一一從自己胸中流出。
其玅用也。如鼓百萬雄兵於遠塞。蔑有當其鋒者。其
方便也。如聚珍怪百物於通衢。至者隨所探焉。收放
縱橫。得大自在。大慧云。如將福州名品茘枝。剝了皮。
去了核。送在你口裏。自是你嚥不下。以此知。禪師得
大慧五葉之正傳。能大其家世者也。其有未得魚兔
者。當勿忘於筌[(ㄇ@(企-止))/弟]。至正癸未。上元日。妙道敬題于竹
山閒檐。時年八十七矣。

<article id="n1420">楚石梵琦禪師語錄</article>

<talk>No. 1420-A
 佛日普照慧辯楚石禪師六會語錄序</talk>

大慧提唱圜悟之道於徑山。神機妙用。廣大無礙。入
其門者。凡情盡喪。得法弟子。不翅十餘人。各闡化原。
而佛照於其中。稱為善繼。佛照之後。而妙峯紹之。妙
峯之後。而藏叟承之。如持左券相授。器度脗合。無差
爽者。寂照在四傳之餘。復能克肖前人。誠所謂世濟
其美。然而諸佛證入。雖有不同。其上接西來宗旨。使
人離垢氛而發精明者。則一而已矣。寂照之弟子。楚
石禪師。蚤以頴悟之姿。銳意於道。一時名德。若晦機。
若虗谷。若雲外。爭欲令出座下。師皆謝之。惟詣寂照
之室。反覆參叩。一聞鼓鳴。羣疑冰消。世間萬物。總總
林林。皆能助發真常之機。自是六坐道場。說法度人。
嬉笑怒罵。無非佛事。至於現寶樓閣。及種種莊嚴。導
彼末法。因相生悟。其與一實境界。未甞違背。聲聞之
起。水湧山出。迨世緣將盡。顏色不異常時。翛然坐脫。
如返故廬。則其俊偉光明。較於恃口給而昧心學者。
其果何如也哉。嗚呼大慧之道至矣。自他宗言之。執
持正法。作獅子王哮吼者。固往往有人。第近秊以來。
傳者失真。瀾倒波隨。所趨日下。司法柄之士。復輕加
印可。致使魚目混珍。揚眉瞬目之頃。輙曰彼已悟矣。
何其易悟哉。人遂誚之。為瓠子之印。非特此也。五家
宗要。歷抄而熟記之曰。此為臨濟。此為曹洞法眼。此
為溈仰雲門。不問傳之絕續。設為活機。如此問者。即
如此答。多至十餘轉語。以取辦於口。名之曰傳公案。
若是者。皆見棄於師者也。今觀師之六會語。小入無
內。大入無外。機用真切。無愧先德。惟具金剛眼者。有
以知余言之有在也。余耄矣。厄於索文者繁多。力固
拒之。此獨樂序之而弗寘者。憫魔說之害教。表正傳
以勵世也。師諱梵琦。其字楚石。行業之詳。則備見塔
銘中。其來徵序者。得法上首。瑩中瓛公也。無相居士
金華宋濂謹序。

<talk>No. 1420-B
 佛日普照慧辯楚石禪師語錄序</talk>

自鷲嶺拈花。[鴳-女+隹]林示寂以來。二千有餘歲矣。所謂實
相無相。微妙法門。初不增減也。然古人有言。得之於
心。伊蘭作栴檀之樹。失之於旨。甘露乃蒺藜之園。若
作得失論量。未免傍觀者哂。初機後學。憑個什麼。菩
提達磨。觀東震旦國。有大乘氣象。遂逾海越漠。而至
金陵。奏對梁王。梁王不契。折蘆渡江。憩止少林。面壁
九年。終不杜口空回。須印證神光始得。神光五傳而
<pb n="621"/>
得曹溪。析為二宗。其一為南岳。得馬祖。馬祖之下。臨
濟溈仰宗之。其一為青原。得石城。石城之下。雲門曹
洞法眼宗之。是為五家宗派。臨濟得興化。興化得南
院。南院得風穴。風穴得首山。首山得汾陽。汾陽得慈
明。慈明得楊岐。楊岐得白雲。白雲得五祖。五祖得圓
悟。至此又析為二宗。妙喜虎丘。子孫滿地。妙喜得育
王佛照。佛照得靈隱妙峯。妙峯得徑山藏雲。藏雲得
寂照元叟。無非磊磊落落。掀天揭地者。今天寧楚石
禪師。實嗣元叟。五十年間。六坐道場。偈語流布叢林。
其提唱有六會錄。脫略近時窠臼。嚴持古宿風規。電
坼霜開。金聲玉振。是稱玅喜第五世的骨之孫。覽者
自當有所證入。至正丁未秋。曲江居士錢惟善序。

<other>佛日普照慧辯楚石禪師語錄目錄</other>

序一（宋濂）
序二（錢惟善）
目錄
卷第一
住福臻禪寺語錄
卷第二
住海鹽州天寧永祚禪寺語錄上
卷第三
住海鹽州天寧永祚禪寺語錄下
卷第四
住杭州路鳳山大報國禪寺語錄
卷第五
住嘉興路本覺寺語錄
卷第六
住嘉興路光孝禪寺語錄
卷第七
再住海鹽州天寧永祚禪寺語錄
卷第八
代別
卷第九
秉拂小參
卷第十
舉古上
卷第十一
舉古下
卷第十二
頌古
卷第十三
佛祖偈贊上
卷第十四
佛祖偈贊下
卷第十五
法語
偈頌一
卷第十六
偈頌二
卷第十七
偈頌三
卷第十八
偈頌四
卷第十九
偈頌五
卷第二十
襍著
水陸陞座
行狀
塔銘

<pb n="622"/>
佛日普照慧辯楚石禪師語錄目錄（終）

No. 1420
<sarticle>佛日普照慧辯楚石禪師語錄卷第一</sarticle>

<other>住福臻禪寺語錄</other>
小師比丘　祖光等　編
師於泰定元年冬。在徑山興聖萬壽禪寺首座寮。受
請入寺。
山門。盡大地是解脫門。枉做個佛法會却。泥多佛大。
水長船高。
佛殿。城東老母不願見。調達比丘常怒嗔。信手拈一
炷香。也是冬行春令。
祖堂。總是這一隊漢。佛法不到今日。不是這一隊漢。
佛法不到今日。且道是肯他不肯他。
據室。繩牀角頭三尺地。是諸人乞命處。放過一著。轉
見不堪。你也沒量罪過。我也沒量罪過。
行宣政院帖。孤峯頂上。盤結草菴。有口只堪掛壁。十
字街頭。解開布袋。入水方見長人。因什麼到恁麼地。
度帖云。只將補袞調羔手。撥轉如來正法輪。指法座
云。為法來耶。為牀座耶。摩霄俊鶻。便合乘時。止濼困
魚。徒勞激浪。遂陞座。拈香祝聖罷。拈香云。此一瓣香。
奉為見住徑山元叟端和尚。用酬法乳之恩。斂衣就
座。天寧老和尚白槌云。法筵龍象眾。當觀第一義。師
云。早是第二義了也。餉間便是第三義。然當罏不避
火迸。新長老。今日性命。在諸人手裏。一任橫拖倒拽。
重賞之下。必有勇夫。有麼有麼。僧問。天垂寶葢。地湧
金蓮。一句無私。如何祝贊。師云。吾常於此切。進云。常
將日月為天眼。指出須彌作壽山。師云。三千年黃河
一度清。進云。我本無心有所希求。今此法王大寶。自
然而至。且如何是法王大寶。師云。有眼者見。有耳者
聞。進云。莫祇者便是麼。師云。擊碎髑髏。拽脫鼻孔。進
云。如何受用。師云。直待雨淋頭。僧禮拜。師乃云。未離
兜率。已降王宮。未出母胎。度人已畢。三世諸佛。歷代
祖師。天下老和尚。說心說性。舉古舉今。總是無風帀
帀之波。實情好與二十柱杖。新福臻今日。不是盡法
無民。打頭不遇作家。到底翻成骨董。人若相委悉。拈
却炙脂帽子。脫却鶻臭布衫。其或未然。明朝後日。大
有事在。復舉臨濟示眾云。赤肉團上。有一無位真人。
常在汝諸人面門出入。未證據者看看。時有僧出問
云。如何是無位真人。濟下繩牀搊住云道道。僧擬議。
濟托開云。無位真人。是什麼乾屎橛。便歸方丈。師云。
臨濟若無後語。洎被打破蔡州。雖然。家無白𤢟之圖。
必無如是妖怪。
除夜小參。善哉三下板。知識盡來參。既善知時節。吾
今不再三。諸仁者。一舉更不再舉。今已再舉。一聞更
不再聞。今已再聞。頭頭上明。物物上了。如理如事。亘
古亘今。不是涅槃心。亦非正法眼。恁麼恁麼。三世諸
佛。祇言自知。不恁麼不恁麼。六代祖師。無啟口處。設
使言前薦得。猶為滯[殼-一]迷封。假饒句下精通。未免觸
途狂見。今夜向紅爐上。拾一點雪。枯木上糝些子花。
與你諸人。赴個時節。殘燈隨臘盡。[焊-干+恭]竹送春來。復舉
盤山云。向上一路。千聖不傳。慈明云。向上一路。千聖
不然。玅喜云。向上一路。熱盌鳴聲。師云。三大老盡力
道。只發明得向下一路。若是向上一路。驢年夢見麼。
元宵上堂。今朝正月半。燈月光撩亂。目前無一物。打
鼓普請看。復云。刺破眼。
上堂。僧問。不愁念起。惟恐覺遲。如何是覺。師云。牛角
馬角。進云。如何是念。師云。四五二十也不識。僧禮拜。
乃云。心不是佛。智不是道。開口即錯。動念即乖。諸聖
競出頭來。未免指鹿為馬。到者裏。說個什麼即得。指
東指西得麼。點胸點肋得麼。好晴好雨得麼。行棒行
喝得麼。總是弄粥飯氣。佛法未夢見在。平白散去。孤
<pb n="623"/>
負上。來鼓這兩片皮。謾大眾不少。今作麼生。歸堂。
上堂。巖頭道。須是一一從自己[(曷-曰)/月]中流出。與我葢天
葢地去。恁麼道。被他掘窖深埋了也。茫茫宇宙人無
數。那個男兒是丈夫。男兒丈夫。相去多少。待你出窖
來。却向你道。
朝京回上堂。祝聖罷。僧出問云。奉詔迢迢上玉京。京
師早已播師名。天香滿袖歸來也。恰值黃河一度清。
學人上來。請師祝贊。師云。天無私覆。進云。金枝永茂
千千界。玉葉長數萬萬春。師云。且得闍黎證明。進云。
昔日宋太宗皇帝。因僧朝見。垂問云。甚處來。答云。廬
山臥雲菴。帝云。朕聞臥雲深處不朝天。因甚到這裏。
當時無對。還作麼生。師云。這僧豈不作家。進云。後來
雪竇代云。難逃至化。還契得太宗也無。師云。直是千
里萬里。乃云。風不鳴條。雨不破塊。民不失所。路不拾
遺。正恁麼時。好個太平時節。山僧近承使命。遠屆上
京。面對龍顏。親聞詔旨。風雲慶會。千載一時。及此還
山。將何報答。也不出這個時節。諸佛出世。祖師西來。
天下老和尚。直指曲說。總不出這個時節。所以道。欲
識佛性義。當觀時節因緣。時節若至。其理自彰。且作
麼生是自彰底理。皇圖齊北極。聖壽等南山。
浴佛上堂。一手指天。已在言前。一手指地。莫教錯會。
天上天下。可知禮也。惟吾獨尊。口是禍門。正恁麼時。
如何委悉。拈拄杖。千古長如白練飛。一條界破青山
色。
端午上堂。今朝五月五。不打薅芸鼓。荒却自家田。昧
却家中主。報諸人休莾鹵。赤口白舌盡消除。無位真
人汗如雨。
上堂。舉僧問南院。後上諸聖。什麼處去。院云。不上天
堂。便入地獄。僧云。和尚作麼生。院云。還知寶應老落
處麼。僧擬議。院以拂子驀口打。復喚僧近前云。令合
是汝行。又打一拂子。雪竇云。令既自行。且拂子不知
來處。雪竇道個瞎。且要雪上加霜。妙喜云。權衡臨濟
三要三玄。須還他南院始得。雪竇為什麼却道。拂子
不知來處。妙喜道個瞎。且圖兩得相見。師云。雪竇雖
是明眼宗師。要且未知寶應老落處。既未知寶應老
落處。因什麼却道。拂子不知來處。只具一隻眼。妙喜
老漢道個瞎。也是東家人死。西家人助哀。
上堂。幾回生幾回死。生死悠悠無定止。自從頓悟了
無生。於諸榮辱何憂喜。驀拈拄杖云。這個不是無生。
永嘉大師什麼處去也。擊香臺云。在這裏。擲下云。急
急如律令。
上堂。滿耳非聲。滿眼非色。剎剎觀音。塵塵彌勒。當陽
有指示。徧界無踪跡。無踪跡何所得。你還見壁麼。
上堂。什麼物恁麼來。莫認驢鞍橋。作阿爺下頷。便下
座。
上堂。林間鵲噪。水底魚行。胡僧兩耳帶金鐶。踏破草
鞋赤脚走。若作奇特解會。不直半文錢。若作平實商
量。總在我手裏。拈拄杖云。吽吽。
上堂。竺土大仙心。東西密相付。纔聞舉著。打破髑髏。
早是被他丈二針。八尺榍榍了也。更開大口道。我超
佛越祖。坐斷古今。與麼不識好惡。切不可向衲僧門
下過。何故。殺人可恕。無禮難容。
上堂。一是一二是二。三是三四是四。南北東西依位
次。子細看來。三家村裏土地相似。只是個無轉智大
王。忽若東弗于逮掇過西瞿耶尼。南贈部洲翻作北
[鬱-山+止]單越。大洋海底走馬。須彌山上行船。你又向什麼
處摸索。
經會上堂。僧問。一大藏教。是個切脚。未審切個什麼
字。師云。切個不字。進云。只如不字。又切個什麼字。師
云。莫錯舉似人。進云。謝師指示。師云。石羊頭子向東
看。乃云。諸供養中。法供養最。供養即不無。如何是法。
莫道我謾你。南無佛陀。南無達磨。南無僧伽。卓拄杖
云。山河大地。草木叢林。盡向這裏。平等證入。未解脫
<pb n="624"/>
者。令得解脫。未涅槃者。令得涅槃。雖在衲僧分上。如
經蠱毒之家。水也不得沾他一滴。靠拄杖下座。
上堂。長長短短新笋芽。零零落落舊籬笆。疎疎密密
蠶豆莢。紅紅白白鸎粟花。山又青水又綠。羮又香飯
又熟。喫了東西自在行。誰能受你閒拘束。拈拄杖云。
還拘束得麼。擲下云。不可不自在也。
施主莊佛上堂。舉昔有秀才問長沙。某甲曾看千佛
經。百千諸佛。但見其名。未審居何國土。長沙召秀才。
才應諾。沙云。黃[鴳-女+隹]樓崖顥題後。秀才還曾題否。才云
不曾題。沙云。得閒題取一篇好。師頌云。百千諸佛但
聞名。國土從來作麼生。黃[鴳-女+隹]樓中詩一首。任教今古
競頭爭。
上堂。彌勒真彌勒。分身千百億。時時示時人。時人自
不識。拈拄杖云。衝開碧落松千丈。截斷紅塵水一溪。

佛日普照慧辯楚石禪師語錄卷第一

音切
序　脗（武粉切）　瓠（胡故切）　耄（莫告切）　瓛（胡官切）　蒺藜（上慈栗切下呂
題切）　憩（去利切）　汾（扶云叨）　磊（力罪切）　掀（許言切）　揭（居竭切）。
錄　鶻（乎忽切）　濼（盧各切）　髑髏（上從木切下力候切）　橛（渠月切）　薅（呼槀
切）　頷（戶感切）　靠（口告切）　顥（胡暠切）

<sarticle>佛日普照慧辯楚石禪師語錄卷第二</sarticle>

<other>住海鹽州天寧永祚禪寺語錄上</other>
參學比丘　文玹等　編
師於天曆元年。二月初三日入寺。
山門。閙市門頭。來千去萬。入寺看額。能有幾人。復云。
是什麼。便入。
佛殿。是你是我。撒土撒沙。同門出入。生死冤家。
據室。這裏無密室傳授底法。痛棒熱喝。白日青天。儻
或躊躇。君往西秦。我之東魯。
拈宣政院疏。昔日靈山親付囑。今朝付囑與靈山。以
何為驗。度疏云。以此為驗。
法座。靈山堂已為諸人說法了也。還聞麼。若不聞。未
免為蛇[書-曰+(且-二+人)]足。遂陞座。
拈香云。此一瓣香。端為祝延今上皇帝聖躬。萬歲萬
歲萬萬歲。
此一瓣香。奉為宣政院官。嘉興路官。海鹽州官。同增
祿筭。
此一瓣香。奉為見住徑山興聖萬壽禪寺。妙喜第四
世。天下老和尚。元叟端禪師。以酬法乳。仍就座。
師云。把定乾坤。不通水泄。放開線道。許你商量。有麼
有麼。僧問。山青水綠。李白桃紅。南北東西。總是國王
水土。四維上下。無非佛祖門庭。正與麼時。請師祝贊。
師云。五日風十日雨。進云。與麼則築著磕著去也。師
云間。進云。春色無高下。花枝自短長。師云。只恐不是
玉。進云。院堂宰相。公選住持。合郡尊官。同臨法席。未
審發明什麼事。師云。驗在目前。進云。五祖演和尚道。
山前一片閒田地。叉手丁寧問祖翁。幾度賣來還自
買。為憐松竹引清風。且如何是祖翁田地。師云。看脚
下。進云。賣與阿誰。師云。聽事不真。進云。不作貴不作
賤。作麼生買。師云。三生六十劫。進云。爭柰被和尚坐
斷了也。師云。墻壁有耳。進云。只如上手契書。是什麼
人寫。師云。今日東風起。進云。謝師指示。師云。三十棒
且待別時。乃云。山僧昔在此山得度。是個脫白沙彌。
無端被人推出。人天眾前。稱為長老。泥猪疥狗。還避
得麼。今日掇向曲彔木牀。指東畫西。是最初入門。第
一杓惡水。到這裏。事不獲已。只得擘破面皮。將些葛
藤。東葛西葛。是以釋迦老子。於正覺山前。明星出時。
忽然大悟。且道悟個什麼。山僧今日。開堂說法。又說
個什麼。不免將第二杓惡水。澆潑諸人去也。拈拄杖
<pb n="625"/>
卓一下。喝一喝。
復舉六祖至廣州法性寺。寓止廊廡間。暮夜。風颺剎
幡。聞二僧對論。一云幡動。一云風動。往復酬答。曾未
契理。祖云。可容俗流輙與高論否。直以非風幡動。仁
者心動耳。師云。諸禪德。風動幡動心動。為你拈了也。
向什麼處見祖師。
當晚小參。舉同安丕和尚。因僧問。如何是和尚家風。
安云。金雞抱子離霄漢。玉兔懷胎入紫微。僧云。忽遇
客來。將何祗待。安云。金果早朝猿摘去。玉華晚後鳳
[口*缶*亍]來。師云。正偏回互。不犯鋒鋩。問答縱橫。惟明尊貴。
同安老人。慣得其便。或有人。問天寧如何是和尚家
風。向道鉢盂饙子。忽遇客來。將何秪待。飯後一杯茶。
且道與古人。是同是別。
上堂。金刀剪不破。彩筆[書-曰+(且-二+人)]難成。千里莫持來。萬般俱
剗却。釋迦老子道。應如是知如是見。如是信解。不生
法相。正是推波助瀾。未得脫洒在。如何是脫洒一句。
芍藥花開菩薩面。㯶櫚葉散夜叉頭。
上堂。米裏有蟲。麥裏有麵。厨庫僧堂。山門佛殿。盞子
撲落地。楪子成七片。
淨慈雪窓光書記至上堂。上大人。丘乙己。化三千。七
十士。爾小生。八九子。佳作仁。可知禮也。召眾云。是什
麼語話。孔門弟子無人識。碧眼胡僧笑點頭。
上堂。鴉啼古木。犬吠深林。雲橫不斷青山。潮落無邊
滄海。漁歌出浦。行行宿鷺羣飛。日影穿林。處處炊煙
競出。田家麥熟。即便㘽禾。隣婦蠶眠。相將剝繭。沽鹽
買醋。運木搬柴。解[纜-(罩-卓)]張帆。垂鞭嚲袖。燒香掃地。合掌
搖頭。文殊普賢。無端起佛見法見。貶向二鐵圍山了
也。還有人救得麼。若有。不妨起死回生。如無。且聽填
溝塞壑。
施主入山上堂。南泉道。盡大地是王老師檀越。施者
作施想。不作施想。受者作受想。不作受想。若施者作
施想。入地獄如箭射。若受者作受想。亦須[銜-金+缶]鐵負鞍。
莫教蹉過南泉。
上堂。天上無彌勒。地下無彌勒。白月印千江。清風生
八極。豎拂子云。是什麼。復云。麈尾拂子也不識。
上堂。舉僧問夾山。如何是相似句。山云。荷葉團團團
似鏡。菱角尖尖尖似錐。復云會麼。僧云不會。山云。風
吹柳絮毛毬走。雨打棃花蛺蝶飛。師云。夾山老漢。與
麼答話。恰似夾竹桃花。錦上鋪華。只是未曾點著本
分事在。若有人。問天寧如何是相似句。向他道。莫將
支遁[鴳-女+隹]。喚作右軍鵝。
施主請上堂。僧問。混沌未分時。何如露柱懷胎。請師
指示。師云。諸方舊話子。進云。教學人如何趨向。師云。
棒上不成龍。進云。分後如何。如片雲點太清裏。諦當
不諦當。師云。一言既出。駟馬難追。進云。未審太清還
受點也無。當時靈雲不對。意在什麼處。師云。無朕跡。
進云。恁麼則含生不來。也亦不對。且道對即是。不對
即是。師云。半夜放烏雞。進云。直得純清絕點時如何。
猶是真常流注。與者僧問處。是同是別。師云。據款結
案。進云。如何是真常流注。似鏡常明。為什麼呼他作
鏡。師云。可惜許。進云。向上更有事也無。云打破鏡來。
與汝相見。古人意作麼生。師云。也是徐六擔板。進云。
萬古碧潭空界月。再三撈漉始應知。師云。墮坑落塹。
僧禮拜。師乃云。若論生佛未具以前。一段大事。只在
諸人脚跟下。動便踏著。只是不知起處。你道從甚處
起。掀翻四大海。踢倒五須彌。正覔起處不得。豈不見。
東山演祖云。山僧昨日入城。見一棚傀儡。不免近前
看。或見端嚴奇特。或見醜陋。不堪。動轉行坐。青黃赤
白。一一見了。子細看來。元來青布幕裏有人。山僧忍
俊不禁。乃問長史高姓。他道老和尚看便了。問什麼
姓。師云。誰家別館池塘裏。一對鴛鴦[書-曰+(且-二+人)]不成。
上堂。千人排門。不如一人拔關。若一人拔關。千人萬
人。得到無為安樂之地。山僧與你諸人著力看。以手
<pb n="626"/>
招云。歸去來歸去來。
上堂。寒食前清明後。雨打桃花。風吹石臼。近來百物
價平。白米三錢一斗。好大哥。參堂去。
上堂。舉僧問乾峯。十方薄伽梵。一路涅槃門。未審路
頭。在什麼處。峯以拄杖。畫一畫云。在這裏。師云。白雲
萬里。僧舉前話問雲門。門云。扇子𨁝跳。上三十三天。
築著帝釋鼻孔。把東海鯉魚打一棒。雨似盆傾。師云。
白雲萬里。忽有人出來問天寧。與麼批判。還愜得二
大老意麼。向他道白雲萬里。呵呵呵。囉囉哩囉囉哩。
剎剎塵塵知幾幾。十字街頭石敢當。忽然吸竭滄溟
水。你輩茄子瓠子。那裏知得。拍禪牀便起。
聖節上堂。僧問。佛祖因緣即不問。君臣慶會事如何。
師云。瑞草生嘉運。林花結早春。進云。如何是君。師云。
莫觸龍顏。進云。如何是臣。師云。量材補職。進云。如何
是臣向君。師云。赤心片片。進云。如何是君視臣。師云。
如月入水。進云。如何是君臣道合。師云俱。乃舉無著
與外道論義。著云。天下太平。國王長壽。外道杜口不
能破。師頌云。義有河沙數。不出這一句。蚊子上鐵牛。
無你下觜處。
上堂。眉毛雖長不礙眼。鼻孔雖高不礙面。諸佛雖悟
無二心。眾生雖迷無二見。見不見。倒騎牛兮入佛殿。
佛涅槃上堂。披胷示眾云。要見釋迦老子。向這裏識
取。汝等善觀吾紫磨金色之身。今日則有。明日則無。
咄。這野狐精縮頭去。過去諸佛亦如是。現在諸佛亦
如是。未來諸佛亦如是。卓拄杖云。如是如是。又卓一
下云。不是不是。
進退兩序上堂。東邊的東邊去。西邊的西邊去。去去
實不去。生鐵稱錘被蟲蛀。來來實不來。燈籠沿壁上
天台。且道不動尊。居何國土。一鏃破三關。分明箭後
路。
上堂。心本是佛。造作還非。道不用修。染污不得。只此
不染污。是諸佛之所護念。與麼道。早是染污了也。絲
毫繫念。三塗業因。瞥爾情生。萬劫覊鎻。所以經云。若
以色見我。以音聲求我。是人行邪道。不能見如來。你
道那個是如來。銅頭鐵額。鳥嘴魚腮。
上堂。見色便見心。大地山河是心。作麼生見。又云。心
不見心。無相可得。拈拄杖云。觀世音菩薩。變作一條
墨漆拄杖子。繞四天下走一遭。回到山僧手裏。却是
芭蕉和尚。你有拄杖子。我與你拄杖子。你無拄杖子。
我奪却你拄杖子。若作佛法商量。生身陷地獄。靠拄
杖。
結夏小參。僧問。大通智勝佛。十劫坐道場。佛法不現
前。不得成佛道。此意如何。師云。也無此意。也無如何。
進云。未審何時得成佛道。師云。也無佛也無道。進云。
莫落空否。師云。空亦空。進云。即今道空的。是什麼人。
師云。這漆桶。進云。本來無罣礙。隨處任方圓。師云。玄
沙道底。乃云。以大圓覺。為我伽藍。身心安居。平等性
智。召眾云。性智既然平等。說什麼聖。說什麼凡。說什
麼迷。說什麼悟。古也如是。今也如是。僧也如是。俗也
如是。出出入入。何礙安居。往往來來。是真禁足。譬如
蟭螟蟲。在蚊子眼睫上作窠。向十字街頭叫云。土曠
人稀。相逢者少。復有頌云。金毛獅子喋屎狗。雪白象
王推磨驢。直下不生顛倒見。九旬無欠亦無餘。
靈隱古鼎銘書記至上堂。世尊三昧。迦葉不知。迦葉
三昧。阿難不知。阿難三昧。商那和修不知。商那和修
三昧。優波毱多不知。諸祖三昧。各各不知且置。喚什
麼作三昧。良久云。除却黃龍頭角外。其餘盡是赤斑
蛇。
上堂。拈拂子敲禪牀云。觀音妙智力。能救世間苦。還
聞麼。復敲一下云。我為什麼不聞。召眾云。莫道我謾
你。你更謾我太煞也。
上堂。兔角不用無。牛角不用有。兩兩不成雙。三三亦
非九。夜來空手把鉏頭。天曉面南看北斗。
<pb n="627"/>
上堂。或時語須辨取。或時默誰委悉。久參上士。不要
丁寧。晚學初機。卒難話會。只如道近上人問道則失
道。近下人問道則得道。不上不下。不得不失。道在阿
那頭。有時乘好月。特地過滄洲。
上堂。若能轉物。即同如來。你道物作麼生轉。僧堂入
佛殿裏行。佛殿入僧堂裏過。須彌山騎牛說話。木人
打鼓唱歌。露柱每日搊箏。楗椎拍手笑他。且道笑個
什麼。呵呵。便下座。
解夏小參。僧問。如何是學人自己。師云。你問我覔。乃
云。諸仁者。百了千當。名為無事道人。若到諸方。管取
明牕下安排。永祚這裏。放過即不可。何謂如此。百了
千當底。猶在半途。豈不見。圓悟和尚道。以世諦法接
人去。落在世諦法中。以祖佛機接人去。落在祖佛機
中。以向上拈提接人去。落在向上拈提中。以恁麼恁
麼接人去。落在恁麼恁麼中。以不恁麼不恁麼接人
去。落在不恁麼不恁麼中。以總不恁麼總不恁麼接
人去。落在總不恁麼總不恁麼中。直饒萬里無片雲。
青天也須喫棒。當知此事不從他處得來。我王庫內
無此刀。此刀不離王庫內。末後一句。始到牢關。把斷
要津。不通凡聖。九十日。末後句作麼生道。朱夏火雲
燒碧洞。清秋危露滴金盤。復舉僧問雲門。樹凋葉落
時如何。門云。體露金風。師云。這僧若道個謝師答話。
雲門大師。管取有理難伸。山僧即不然。樹凋葉落時
如何。拈起拄杖。纔佇思。打下法堂。免致諸方檢點。
中秋上堂。貴買朱砂畫月。筭來枉用工夫。純將白粉
塗成。要且未是真月。文殊道。但一月真。中間自無是
月非月。豎拂子云。本無偏照處。剛有不明時。
靈隱竹泉和尚至上堂。舉廣慧璉和尚道。我在先師
會中。見舉竹篦。問省驢漢云。喚作竹篦則觸。不喚作
竹篦則背。作麼生。省近前。奪得拋向地上云。是什麼。
先師云瞎。省從此悟入。我道省驢漢悟則太煞悟。要
且未盡先師意旨。師云。大小廣慧恁麼道。先師實有
意旨那。將一把火照看。面皮厚多少。下坡不走。快便
難逢。若是向上提持。還我竹泉師兄始得。
建寶塔上堂。僧問。昔日南泉和尚。因趙州問云。如何
是道。泉云。平常心是道。如何是平常心。師云。敲氷取
火。掘地覔天。進云。大好平常心。師云。我不如你。你自
會得好。乃云。問既不弱。答得又奇。你道契二大老。不
契二大老。還有人道得麼。試出來道看。如無人道得。
自道去也。一分奉釋迦牟尼佛。一分奉多寶佛塔。
上堂。汝等諸人。見我開口。便作說法會。見我無言。便
作默然會。總向兩頭覔我。爭知不在兩頭。你道尋常
在什麼處。莫是高高峯頂立。不露頂麼。深深海底行。
不濕脚麼。若恁麼。早被伊尋著也。還知山僧有隱身
訣麼。終朝不見長相見。盡日相逢却不逢。有念盡為
煩惱鎻。無心端是水晶宮。喝一喝。
上堂。古人真實相為。放下便穩。我却不恁麼。撩起便
行。一等是踏破草鞋。何故隨人脚後跟轉。拈拄杖云。
拄杖子騎佛殿。出山門去也。
上堂。大樹大皮褁。小樹小皮纏。若不同牀睡。焉知被
底穿。
冬夜小參。僧問。萬丈寒潭徹底冰時如何。師云。陽氣
發時無硬地。乃云。欲得恁麼事。須是恁麼人。若是恁
麼人。何愁恁麼事。喚作恁麼事。早是無事生事。何況
聚頭襍話。趂讚過時。今日三明日四。肚裏黑漫漫地。
脚下浮逼逼地。拈槌豎拂。他又不見。彈指謦咳。他又
不聞。開口動舌。他又不會。如無孔鐵槌相似。養得一
萬個。有什麼用處。龍象蹴踏。非驢所堪。鵝王擇乳。素
非鴨類。只貴直下便領。更不回頭轉腦。不立毫末。盡
無邊香水海。剎剎全收。說一句子。滿龍宮溢海藏。無
法不具。行一步。踏折釋迦老子脊梁骨。唾一唾。粉碎
百千萬億須彌盧。猶是奴兒婢子邊事。衲僧門下。還
作麼生。五九盡日又逢春。上元定是正月半。
<pb n="628"/>
復舉僧問投子。大死的人。却活時如何。子云。不許夜
行。投明須到。師云。鐵輪天子寰中勅。帝釋宮中放赦
書。
上堂。一塵纔起。大地全收。羅睺阿修羅王。本身長七
百由旬。化身長十六萬八千由旬。將四種兵。與天帝
釋鬬戰。修羅不勝。走入藕絲竅中。仰面看天。低頭看
地。呵呵大笑云。到處去來。不如這裏。修羅修羅。今後
更敢也無。
上堂。極小同大。忘絕境界。極大同小。不見邊表。昨夜
濃霜似雪。今朝暖日如春。父母未生已前。何似這個
時節。無事晚來江上望。數株寒栢倚斜陽。
上堂。釋迦老子道。若有一人。發真歸源。十方虗空。悉
皆消殞。鄧師翁道。若有一人。發真歸源。十方虗空。築
著磕著。圓悟和尚道。若有一人。發真歸源。十方虗空。
錦上鋪花。天寧道。若有一人。發真歸源。十方虗空。針
劄不入。
進退兩序上堂。千尺絲綸。意在錦鱗紅尾。一聲霹[靂-秝+林]。
要看攫霧拏雲。隨時有卷有舒。覿體無新無舊。光揚
法社。輔弼宗門。高蹈世表。下視塵窟。總是當人受用
處。還委悉麼。龍袖拂開全體現。象王行處絕狐蹤。
上堂。驢事未去。馬事到來。猫兒上露柱。鐵鋸舞三臺。
大唐天子呵呵笑。移取眉毛眼下栽。
上堂。目前無法。毛毿毿地。意在目前。風颯颯地。不是
目前法。平坦坦地。非耳目之所到。黑漆漆地。上是天
下是地。靈利衲僧不瞥地。既是靈利衲僧。因什麼不
瞥地。只為分明極。翻令所得遲。
施主入山上堂。僧問。具足凡夫法。凡夫不知時如何。
師云。純鋼打就。進云。具足聖人法。為什麼聖人不會。
師云。生鐵鑄成。進云。聖人若會。即是凡夫。且道會個
什麼。師云。寸釘入木。進云。凡夫若知。即是聖人。未審
知個什麼。師云。一筆勾下。進云。只如今日施主入山。
請和尚說法。為說凡夫法。為說聖人法。師云。吹毛寶
劍逼人寒。進云。與麼則大眾獲聞於未聞也。師云。有
什麼了期。乃云。十方剎土一毫端。總是諸人眼自瞞。
一一三千大千界。拋來擲去又何難。豎拂子云。三世
諸佛。盡向這拂子頭上。成等正覺。轉大法輪。歷代祖
師。盡向這拂子頭上。興慈運悲。解粘去縳。山僧即今。
與你諸人。向這拂子頭上。一剎那間。入華藏世界海。
入毗盧樓閣。入淨入穢。入凡入聖。入修羅地獄。畜生
餓鬼。現種種形。作種種神通變化。承事諸佛。教化眾
生。還信得及麼。你信也好。不信也好。擲拂子云。拋來
擲去。有什麼過。
度僧上堂。未出家時。父母兄弟。障你光明不得。既出
家了。師僧道伴。障你光明不得。觀山翫水處。拈香撥
火處。著衣喫飯處。屙屎送尿處。總是你光明發現處。
且如父母未生已前。這一段光明。在什麼處。寶月當
空圓聖智。何山松檜不青青。
結夏上堂。今日結也。憍陳如尊者。領眾歸堂。鉢盂口
向天。露柱脚踏地。一要掃刮牀帳。防備蚊蟲。二要晒
㫰蒲團。免教搭濕。三要熱時揮扇。困時打眠。切不得
將禪道佛法。貼在額尖上。靈龜負圖。自取喪身之兆。
九十日內作麼生。薰風自南來。殿閣生微涼。復舉雲
葢安和尚問石霜。萬戶俱閉即不問。萬戶俱開時如
何。霜云。堂中事作麼生。安云。無人接得渠。霜云。道也
太煞道。只道得八成。安云。却請和尚道。霜云。無人識
得渠。師云。或有人問永祚。萬戶俱開時如何。向他道。
且喜到來。你道。與古人。是同是別。
中夏上堂。前四十五日已過去。後四十五日尚未來。
正當四十五日之中。覔現在相不可得。所以道。過去
心不可得。現在心不可得。未來心不可得。此不可得
亦不可得。平生肝膽向人傾。相識猶如不相識。
教授俞觀光入山上堂。舉雲巖示眾。有個人家兒子。
問著無有答不得者。洞山問云。他屋裏。有多少典籍。
<pb n="629"/>
巖云。一字也無。山云。爭得恁麼多知。巖云。日夜不曾
眠。山云。問一段事得否。巖云。道得即不道。師云。道得
即不道。作麼生會。長恨春歸無覔處。不知流入此中
來。
上堂。山是山水是水。僧是僧俗是俗。恁麼會又爭得。
山是山水是水。僧是僧俗是俗。恁麼會較些子。
解夏上堂。今日解也。南天台北五臺。一任七縱八橫。
前程忽有人。問永祚近日如何。作麼生祗對。但道來
時不教某甲傳語。管取坐斷天下人舌頭。雖然。這個
是永祚的。那個是上座的。
上堂。舉祖師道。在胎名身。處世名人。在眼曰見。在耳
曰聞。在鼻嗅香。在舌談論。在手執捉。在足運奔。徧現
俱該法界。收攝在一微塵。識者知是佛性。不識喚作
精魂。師云。書頭教娘勤作息。書尾教娘莫磕睡。還識
娘面觜麼。玉容寂寞淚闌干。棃花一枝春帶雨。喝一
喝。
上堂。若據一大藏教。說少一字。若據祖師門下。說多
一字。不多不少。恰好處。道將一句來。僧擬進語。師便
打出。
上堂眾方集。師喝一喝。便下座。
上堂。是什麼聲。雨滴芭蕉聲。又道是打板聲。觀世音
菩薩。將錢買胡餅。放下手。元來却是生鐵。且道為你
說。不為你說。
謝眾施主上堂。舉黃龍南和尚。因化主歸。示眾。有五
種不易。一施主不易。二化者不易。三變生為熟不易。
四端坐食者不易。且道第五不易。是什麼人。良久云。
聻。便下座。時翠巖真為首座。藏主問真。第五不易是
誰。真云。腦後見腮。莫與往來。師云。山僧即不然。第五
不易是誰。莫怪坐來頻勸酒。自從別後見君稀。
冬至小參。僧問。[晷-人+卜]運推移。日南長至。阿那個是常住
法。師云。冬不寒臘後看。進云。教學人如何履踐。師云。
獨木橋子。乃云。無陰陽地。含受四時。大寂滅場。發生
萬物。旋嵐偃岳而常靜。江河競注而不流。野馬飄鼓
而不動。日月歷天而不周。千言萬言。但識取一言。自
然言言見諦。千句萬句。但識取一句。管取句句朝宗。
直下脫根塵透聲色。泯今古離去來。水潦和尚。被馬
祖一踏踏到。起來呵呵大笑云。百千法門。無量妙義。
只向一毫頭上。識得根源去。豈不是了事衲僧。趙州
道。諸人被十二時辰使。老僧使得十二時辰。你且思
量看。行住坐臥。語默動靜。更有什麼物。為緣為對。盡
乾坤大地。何曾有一法繫綴於人。若有針鋒許與我
拈將來。我與麼道。已是不著便。更說什麼羣陰剝盡。
一陽復生。大似藞苴。與虗空安耳穴。雖然如是。豈敢
違背於他。且道他是阿誰。咄。縮頭去。復舉僧問清平
遵和尚。如何是小乘。平云錢貫。僧云。如何是大乘。平
云井索。僧問。如何是有漏。平云笟篱。僧云。如何是無
漏。平云木杓。僧云。覿面相呈時如何。平云。分付與典
座。師云。永祚不避諸方檢責。也要矢上加尖。打破大
唐國。覔一個會佛法的。不可得。
歲旦上堂。祖師道。果滿菩提園。花開世界起。拈拄杖
云。一花開也。是桃是李。今日新年頭。昨日舊年尾。識
得本來人。無憂亦無喜。卓一下云。處處綠楊堪繫馬。
家家門底透長安。
上堂萬法歸真。真歸何所。白鷺下田千點雪。黃鸝上
樹一枝花。
州中謝雨歸上堂。正說知見時。知見即是心。當心即
知見。知見即如今。娑竭羅龍王出海。繞須彌山三帀。
一頭直至梵天。口吐黑雲。遮却大千世界。然後降雨。
於是梵王問云。雨從何來。龍王答云。從問處來。又問
云。問從何來。龍王懡㦬而退。起一陣猛風。吹散黑雲。
依舊天晴日頭出。顧視大眾云。我適來道個什麼。眾
無語。師乃呵呵大笑。
經會上堂。僧問。一切諸佛。及諸佛阿耨多羅三藐三
<pb n="630"/>
菩提法。皆從此經出。如何是此經。師云。更要注解那。
乃舉洞山問講維摩詰經僧云。不可以智知。不可以
識識。喚作什麼語。僧云。贊法身語。洞山云。喚作法身。
早是贊也。僧無語。師云。這裏下得什麼語。塞却洞山
口。乃云千。

佛日普照慧辯楚石禪師語錄卷第二

音切
饙（甫云切）　剗（楚簡切）　嚲（丁可切）　愜（起頰切）　蟭螟（上子饒切下亡丁切）　睫
（式涉切）　喋（丈甲切）　毬（巨六切）　搊（楚尤切）　趂（丑刃切）　謴（古困切）　咳（苦代
切）　攫（居縛切）　挈（尼牙切）　毿（先含切）　颯（思合切）　屙（烏何切）　㫰（力黨切）
　聻（尼止切）　[晷-人+卜]（居美切）　藞苴（上力瓦切下七閭切）　懡㦬（上亡果切下來可切）

<sarticle>佛日普照慧辯楚石禪師語錄卷第三</sarticle>

<other>住海鹽州天寧永祚禪寺語錄下</other>
參學比丘　文玹等　編
上堂。一道圓光。阿誰無分。猫兒若無分。為什麼捉老
鼠。若有分。為什麼却做猫兒。千年田八百主。
上堂。若是得的人。難覔伊去處。大無方所。細絕毫[釐-未+牙]。
永嘉道。如我身空法亦空。千品萬類悉皆同。雲門道。
你立不見立。行不見行。四大五蘊不可得。何處見有
山河大地來。我且問你。銅砂鑼裏滿盛油。因什麼。不
遺一滴。
浴佛上堂。清淨法身。簸土揚塵。圓滿報身。倚富欺貧。
千百億化身。弄假像真。三身中浴那一身。謝三娘秤
銀。
解夏小參。僧問。西天以蠟人為驗。未審此間以何為
驗。師云。驗什麼椀。進云。和尚豈無方便。師云。[鷂-缶+(工/山)]子過
新羅。乃云。金風扇野。素月流天。遠水平鋪。纖雲盡捲。
是處蟬聲噪晚。連山木葉驚秋。明月無覆藏。歷歷絕
滲漏。高不在絕頂。富不在福嚴。樂不在天堂。苦不在
地獄。諸仁者。只如生死交謝。寒暑迭遷。結解相尋。光
陰似箭。無位真人。畢竟向什麼處安著。披蓑倒笠千
峯外。引水澆蔬五老前。復舉翠巖夏末示眾云。一夏
已來。為兄弟說話。看翠巖眉毛在麼。保福云。作賊人
心虗。長慶云生也。雲門云關。師頌云。傑出叢林是翠
巖。舌元不動為誰談。如今且喜眉毛在。鐵額銅頭總
未諳。
上堂。明還日輪。為什麼不暗。暗還黑月。為什麼不明。
要知明暗何來。待你眼開始得。如何是眼。復云瞎。
上堂。舉法眼問永明云。隔壁聞釵釧聲。即名破戒。現
見金銀合襍。朱紫駢闐。是破戒是不破戒。明云。好箇
入路。師云。真箇入得。錦上鋪花。若入不得。眼中著屑。
上堂。觀色即空。成大智故。不墮生死。觀空即色。成大
悲故。不墮涅槃。西天此土。一隊不唧𠺕漢。寐語住也
未。拈拄杖云。吽吽。
薦亡上堂。舉天衣懷和尚云。百骸俱潰散。一物鎮長
靈。百骸潰散皆歸土。一物長靈甚處安。南堂靜和尚
云。一物長靈甚處安。長空雲散碧天寬。蓮宮佛剎花
無數。眨起眉毛子細觀。師云。觀則不無。喚什麼作一
物。喝一喝。
上堂。舉仰山到東寺。寺問汝是什麼處人。山云。廣南
人。寺云。我聞廣南有鎮海明珠是否。山云是。寺云。此
珠如何。山云。白月即隱。黑月即現。寺云。還將得來麼。
山云將得來。寺云。何不呈似老僧。山叉手近前云。昨
到溈山。被索此珠。直得無言可對。無理可伸。寺云。真
師子兒。善師子吼。師云。仰山雖是箇師子兒。爭奈把
鎮海明珠。作豌豆賣却。千古之下。遭人點檢。山僧今
日。黨理不黨親。便是東寺到來。也須勘過了打。
上堂。頭上是天。脚下是地。青山是青山。白雲是白雲。
你會也。有馬騎馬。無馬步行。你若不會。夜行莫踏白。
<pb n="631"/>
不是水定是石。
上堂。山門頭合掌。佛殿裏燒香。且道有指示無指示。
劍去久矣。爾方刻舟。
除夜小參。僧問。一年將盡夜。萬里未歸人。還許歸去
也無。師云。十里長亭。五里短亭。進云。與麼則不歸也。
師云。直須歸去。進云。作麼生是到家一句。師云。天寒
日短。兩人共一椀。乃云。作一句商量。師子吼野干鳴。
不作一句商量。野干鳴師子吼。一時坐斷。未許作家。
千里持來。堪作何用。盡乾坤大地。無不說老婆禪。爭
知永祚這裏。不打這鼓笛。雲門大師云。諸方老和尚
道。須知聲色外一段事。這箇說話。誑謼人家男女。三
間法堂裏。獨自妄想。未曾夢見我本師意旨在。作麼
生消他信施。臘月三十日。又須償他始得。當時早有
與麼說話。如今是什麼時節。師召大眾。眾纔舉頭。師
便喝。復舉藥山一日謂雲巖云。與我喚沙彌來。巖云。
和尚喚他作什麼。山云。我有箇折脚鐺子。要伊提上
挈下。巖云。與麼則與和尚。出隻手去也。師云。見與師
齊。減師半德。見過於師。方堪傳授。雲巖當時。也欠一
著。待他道我有箇折脚鐺子。要伊提上挈下。抽身便
出。雪後始知松柏操。事難方見丈夫心。
鑄佛上堂。僧問。如何是金佛不度罏。師云。填溝塞壑
進云。如何是木佛不度火。師云。正是時。進云。如何是
泥佛不度水。師云。東西南北。十萬八千。乃云。泥佛浸
了也。木佛燒了也。金佛鎔了也。真佛勘破了也。趙州
老漢趂出院了也。一去更不再來。咄。
上堂。無手人行拳。無舌人解語。忽若無手人。打無舌
人。無舌人連忙道箇不必。復云。只箇不必。天下衲僧
跳不出。
上堂。鼓聲昨夜問鐘聲。今日鐘聲答鼓聲。廊下木魚
開口笑。賤將佛法作人情。
上堂。天高東南。江河淮濟注於海。而海不溢。地傾西
北。日月星辰繫於空。而空不低。人人鼻直眼橫。日日
晝明夜暗。諸佛不出世。祖師不西來。佛法徧天下。談
玄口不開。會麼。釋迦老子在西天。文殊大士居東土。
上堂。未曾親近。早隔大千。駕頭已入含元殿。猶向空
堦擊靜鞭。
上堂。對一說。水流濕火就燥。倒一說。風從龍雲從虎。
何故。人心難滿。谿壑易盈。
結夏小參。僧問。如來聖制。禁足護生。一蟻子性命。與
諸人性命。是同是別。師云。猴愁摟搜頭。進云。諸人性
命。與佛祖性命。是同是別。師云。狗走抖擻口。進云。古
人道。護生須是殺。殺盡始安居。未審殺箇什麼。師云。
更參三十年。進云。離相離名人不稟。吹毛用了急須
磨。師云錯。僧便喝。師拈拄杖。僧禮拜。師乃云。一蟻子
性命。即是諸人性命。諸人性命。即是佛祖性命。丁一
卓二。踢七踏八。長者長法身。短者短法身。只如寒暑
交遷。陰陽互換。日日日東上。日日日西沒。是心是境。
是有是無。是箇什麼道理。今日結却布袋口。有也被
布袋⿱卓却。無也被布袋⿱卓却。總未有出頭分在。若要
布袋口開定。定九十日。一日也減他不得。復舉世尊
陞座。文殊白槌云。諦觀法王法。法王法如是。世尊便
下座。師云。將謂世尊別有長處。也只懡㦬便休。致命
後代兒孫。箇箇龍頭虵尾。
上堂。閉却僧堂門。倩人守院。未稱全提。盡大地荒却。
正好喫棒。人無遠慮。必有近憂。
端午上堂。今朝五月五。艾人騎艾虎。南北東西走。一
遭回來說道。大地眾生皆受苦。所謂生苦。老苦。病苦。
死苦。乃至五陰盛苦。一切諸苦皆可醫。惟有禪和子。
心病㝡難醫。用不得砒霜石蜜。甘草陳皮。作麼生醫
得。我有一隻古方。無有醫不得者。僧問趙州。學人乍
入叢林。乞師方便。州云。喫粥了也未。僧云。喫粥了也。
州云。洗鉢盂去。粥了洗鉢。不用狐疑。鯨吞海水盡。露
出珊瑚枝。撫掌下座。
<pb n="632"/>
上堂。佛佛佛廝淈𣸩。祖祖祖太莽鹵。禪禪禪幾何般。
道道道直下掃。這瑠璃瓶子護惜。是箇什麼。盡是諸
人撲碎了也。更來這裏。覔什麼盌。
解夏上堂。僧問。空劫已前。威音那畔。還有結解也無。
師云。莫妄想。進云。不妄想時如何。師云。磕睡漢。進云。
摩竭他國。親行此令。師云。西天斬頭截臂。進云。當時
得道。如恒河沙。未審今日山中。幾人得道。師云。蠅子
放卵。進云。與麼則靈山一會。儼然未散也。師云。土上
更加泥。乃云。盡十方世界。是箇真實人體。菩提煩惱。
生死涅槃。有為無為。前聖後聖。結制解制。長期短期。
真實體上。了沒交涉。雪峯三到投子。九上洞山。末後
鰲山店上。打失鼻孔。大隋參六十餘員善知識。長慶
坐破七箇蒲團。興化於大覺棒頭。深明黃檗意旨。掀
翻海岳。罷却干戈。如將谷響千斤。換得空花萬片。威
音那畔。空劫已前。但有言說。都無實義。穿却天下人
鼻孔。一句作麼生道。大鵬展翅葢十洲。籬邊燕⿱少隹空
啾啾。復舉雲門秋初夏末。前程忽有人問。未審對他
道什麼。門云。大眾退後。僧云。過在什麼處。門云。還我
九十日飯錢來。師云。放過即不可。未審道什麼。但對
他道。七十二棒。翻成一百二十。過在什麼處。對他道。
你但喫棒。我要這話行。
上堂。箇箇抱荊山之璧。人人懷滄海之珠。斡旋佛祖
樞機。提掇衲僧巴鼻。盡謂頂門眼正。咸言肘後符靈。
殊不知。靈龜負圖。自取喪身之兆。出格一句作麼生。
朝霞不出市。暮霞行千里。
聖旨看藏經上堂。僧問。一封丹詔九天來。大地山河
唱善哉。滿藏不知何所說。青蓮華向口中開。奉詔旨
看藏經。請禪師祝聖壽。師云。一字是一歲。進云。堆山
積岳知多少。共祝龍樓不盡年。師云。爛葛藤。進云。依
經解義。三世佛冤。離經一字。如同魔說。去此二途。請
師甄別。師云。蟻子不食鐵。乃云。百千法門。同歸方寸。
河沙妙德。總在心源。大福德人。修大福德人受。是以
恒沙剎土。莫不稟其威靈。草木昆蟲。亦皆資其化育。
今則法筵洞啟。教藏宏開。重重福德門。種種壽量海。
如天普覆。如地普擎。如日普照。如風普吹。仲尼云。吾
禱久矣。復舉宋太宗皇帝。因入寺問僧云。看什麼經。
僧云。仁王護國經。帝云。既是寡人經。因什麼落在卿
手裏。僧無對。後來雪竇代云。皇天無親。惟德是輔。師
云。若問永祚。但以頂戴經云。萬歲萬歲。
上堂。舉南泉問黃檗。黃金為世界。白銀為壁落。是什
麼人居處。檗云。是聖人居處。泉云。更有一人。居何國
土。檗叉手而立。泉云。道不得。何不問王老師。檗却問。
更有一人。居何國土。泉云。可惜許。師云。二大老。一人
無事生事。一人將錯就錯。直是好笑。當時若作黃檗。
待他道更有一人。居何國土。但道這野狐精。設使南
泉。通身是口。也須飲氣吞聲。
初祖忌拈香。這漢西來。特地癡獃。不立文字。虗張意
氣。直指人心。轉見病深。見性成佛。翻成窠窟。靈山直
是不甘他牛糞燒香。狗尿茶。因甚如此。祇為如此報
德酬恩。只這是。
上堂。師到法堂前。與大眾和南畢。便歸方丈。眾隨後。
師云。更無一箇靈利。眾乃散。
施主捨米入山上堂。舉雪峯示眾云。盡大地撮來。如
粟米粒大。拋向面前。漆桶不會。打鼓普請看。師云。你
諸人看不出時。僧堂裏。長連牀上。疊足坐了。子細咬
嚼去。
佛涅槃日上堂。二月十五中春節。紅花白花相間發。
金棺不獨示雙趺。花裏靈禽更饒舌。說箇什麼。喝一
喝。
上堂。三身四智。非聖人不無。八解六通。非凡夫不有。
木人把板雲中拍。石女含笙水底吹。是何曲調破陣
子。
楊府安人。真如善住二居士。入山齋僧。上堂。沙門釋
<pb n="633"/>
子。頭戴施主屋。脚踏施主地。口喫施主飯。身著施主
衣。將什麼報答施主。入道不通理。復身還信施。長者
八十一。其樹不生耳。若終日喫飯。不曾咬破一粒米。
終日著衣。不曾掛著一縷絲。行不見行。立不見立。十
二時中。不依倚一物。不見施者。不見受者。亦無施物。
恁麼見解。正是增上慢人。別造地獄著你在。總不恁
麼時如何。大眾歸堂喫茶去。
上堂。舉大愚芝和尚。一日問侍者云。你問訊了。一邊
立地。是什麼道理。答云不會。愚云。過這邊立。侍者便
過。愚云。無端無端。師云。成人者少。敗人者多。
結夏小參。僧問。觀山翫水。訪道尋師。離此二途。請師
指示。師云。亂走作麼。進云。和尚恐某甲不實。師云。草
賊大敗。進云。漢地不收秦不管。夜來明月上高峯。師
云。引不著。進云。四月十五日結。為什麼人結。師云。癩
馬繫枯樁。進云。七月十五日解。又作麼生解。師云。達
磨來也。進云。還有不在裏許者麼。師云。漫天網子百
千重。進云。本來無[(ㄇ@(企-止))/圭]礙。隨處任方圓。師云。放過一著。
僧禮拜。師乃云。或有栴檀叢林。栴檀圍繞。或有荊棘
叢林。荊棘圍繞。或有荊棘叢林。栴檀圍繞。或有栴檀
叢林。荊棘圍繞。汝等諸人。橫擔拄杖。緊峭芒鞋。這邊
那邊。東去西去。在那箇叢林中。若在栴檀叢林。則是
金毛獅子。能縱能奪。能殺能活。若在荊棘叢林。則是
狐狼野干。不能縱不能奪。不能殺不能活。隨羣逐隊。
怖死貪生。椎殺千萬箇。有什麼罪過。且如兩種叢林。
交互圍繞時。喚作金毛獅子。又是狐狼野干。喚作狐
狼野干。又是金毛獅子。畢竟喚作什麼。能縱不能縱。
能奪不能奪。能殺不能殺。能活不能活。又如何定當。
若定當得出。許你天下橫行。若定當不出。九旬無解
脫之期。百劫受沈淪之苦。
復舉僧問趙州。如何是咬人獅子。州云。歸依佛。歸依
法。歸依僧。莫咬老僧。師云。這僧也只是箇喋屎狗。為
什麼。趙州一見。便撒屎撒尿。彩奔齪家。
上堂。晝昇兜率。夜降閻浮。為什麼摩尼珠不現。師云。
現也現也。驀拈拄杖。卓一下云。百襍碎了也。諸人總
來這裏。覔箇什麼。擲拄杖下座。
上堂。長廊下與你說。後架頭與你說。法堂上。即不與
你說。何也。不說不說。
施主設齋上堂。供養百千諸佛。不如供養一箇無心
道人。百千諸佛有何過。無心道人有何德。若會箇中
意。牛頭尾上安。
解夏小參。僧問。直下便是時如何。師云劄。進云。高高
處觀之不足。低低處平之有餘。師云。學語之流。進云。
一夏九旬今已滿。請師方便指迷津。師云。口只好喫
飯。進云。前程忽有人問。和尚近日。如何為人。向他道
什麼即得。師云。西天令嚴。進云。和尚三寸太密。師云。
紅霞穿碧落。白日繞須彌。進云。一句已徧行天下了
也。師云。也是無端。僧禮拜。師乃云。平地上喫交。郎當
不少。脚跟下蹉過。笑殺傍觀。即心即佛。非心非佛。此
地無金二兩。俗人沽酒三升。更有不唧𠺕底。風前月
下。幾度沈吟。海角天涯。一生流浪。西天以蠟人為驗。
我這裏。以竹篦為驗。喚作竹篦則觸。不喚作竹篦則
背。速道速道。擬議不來。劈脊便棒。復舉長慶云。淨潔
打疊了也。却近前就我覔我。劈脊與你一棒。有一棒
到你。你須生慚愧。無一棒到你。你又向什麼處會。雪
竇云。雪竇即不然。淨潔打疊了也。直須近前。我劈脊
與你一棒。有一棒到你。你即受屈。無一棒到你。與你
平出。但與麼會。師云。眾中商量道。坐在淨潔地上。必
須打疊。近前覔的。喫棒有分。覔的是病。棒即是藥。所
以雪竇云。有一棒到你。你即受屈。無一棒到你。與你
平出。杜撰禪和。如麻似粟。殊不知。二大老。一箇掘地
為坑。一箇夷井塞竈。皆欲坐致太平。爭奈反招怪笑。
毗婆尸佛早留心。直至如今不得妙。
無夢噩書記至上堂。舉白雲端和尚云。寫盡千張紙。
<pb n="634"/>
徒煩心手勞。人情如太華。爭似道情高。師云。大小白
雲。猶有這箇在。永祚承無夢師兄相訪。麤茶淡話。兀
坐忘懷。若有一箇元字脚。彼此不著便。何也。人平不
語。水平不流。
上堂。黃檗手中棒。剜肉作瘡。大愚肋下拳。喫鹽救渴。
速則易改。久則難追。選佛若無如是眼。假饒千載亦
奚為。喝一喝。
看華嚴經上堂。東西南北。四維上下。塵塵剎剎。總不
離箇華藏世界海。有高有下。有濶有狹。有具有不具。
有等有不等。有清淨。有不清淨有短壽有長年。且道
毗盧遮那如來。即今在阿那箇世界中說法。又說什
麼法。為說三乘法。為說一乘法。為說無上乘法。為無
所說。試道看。若道得。許你淨佛國土。遊戲神通。有情
無情。同證同入。若道不得。生死海內沈浮。
慧鈍巖預修請陞座。僧問。如意珍用無盡。應物遇緣
終不悋。如何是如意珍。師云。多少人用不得。進云。莫
只這便是麼。師云。你試用看。進云。掬水月在手。弄花
香滿衣。師云話墮也。進云。今晨施主鈍巖提點。預修
寄庫請和尚陞座。回向功德一句作麼生舉。師云。彈
指圓成八萬門。一超直入如來地。乃云。有情之本。依
智海以為源。含識之流。總法身而為體。諸仁者。還識
此源麼。若識此源。則千源萬源。只是一源。還見此體
麼。若見此體。則千體萬體。同為一體。上則為聖。下則
為凡。其在聖也。諸佛菩薩。緣覺聲聞。一向淨用。而證
解脫。其在凡也。天人修羅。及三惡道。一向染用。而墮
輪回。欲出輪回。全成解脫。如人因地而倒。因地而起。
離却瓶盤釵釧。真金不自外來。就乎酥酪醍醐。美味
悉從中出。以至乾坤大地。日月星辰。草木昆蟲。森羅
萬象。莫不輝騰今古。迥絕見聞。透一金剛圈。吞一栗
棘蓬。則不可說。金剛圈栗棘蓬。一時吞得透得。豈不
是了事漢。更聽一偈。一微塵裏大寶藏。十方虗空悉
充滿。普放光明照塵剎。蒙光觸者煩惱除。煩惱除故
覺道成。能為羣生作佛事。福德壽量咸增益。此妙解
脫鈍巖證。不動本際常寂然。極未來時闡斯道。
鑄大悲像上堂。有一居士出問云。大悲菩薩。通身是
手眼是否。師云是。進云。弟子還具否。師云具。進云。只
如半夜裏。不見一物時。手眼在什麼處。師云。直是通
身手眼。進云。謝師指示。師云噓噓。乃云。據教中道。眾
生妄見。不離前塵。開眼見明。明不是明。合眼見暗。暗
不是暗。在佛殿前過。不見佛殿後事。在佛殿後過。不
見佛殿前事。皆屬妄見前塵所遮。若離前塵。無物可
見。約永祚見處。大悲菩薩。本自無身。亦無手眼。有的
便道。我會也我會也。打二十九棒趂出。留一棒自喫。
莫有人下得手麼如無。今日失利。舉麻谷問臨濟。大
悲千手眼。阿那箇是正眼。濟云。大悲千手眼。阿那箇
是正眼。速道速道。谷拽濟下禪牀。谷却坐。濟云不審。
谷便喝。濟拽谷下禪牀。濟便坐。谷便出去。濟歸方丈。
師云。二大老。主賓互換。縱奪可觀。如猛焰燒空。忽雷
震地相似。雖然。與他大悲千手眼。有何交涉。只見波
濤湧。不見龍王宮。
上堂。有僧作禮擬伸問次。師便下座。
上堂。道遠乎哉。觸事而真。喚什麼作真。聖遠乎哉。體
之即神。喚什麼作神。驀拈拄杖。劃一劃。喝一喝便起。
冬至小參。僧問。羣陰剝盡。一陽復生。此性還屬消長
也無。師云。定花板上。進云。如何是此性。師云。寒時言
寒。熱時言熱。進云。便與麼去時如何。師云。依稀似佛。
莾鹵如僧。乃云。諸人在這裏。經冬過夏。豈為身衣口
食。看山水過時。單明自己生死大事。永祚亦不將一
法。繫綴諸人。初無一箇佛字。到汝分上。污汝心田。若
有纖毫。直須吐却𠻳口三日。此是生死根本。頭出頭
沒。未有了期。從無始劫。被身口意使。總是汝自家。擔
帶得來。非天降。非地湧。非人與。如今不了。更待何時。
一九二九。三九四九。九九八十一了。前頭尚有寒在。
<pb n="635"/>
復舉文殊菩薩所說般若經云。清淨行者。不入涅槃。
破戒比丘。不入地獄。師頌云。常𢬵白日尋花巷。盡把
黃金作酒錢。翻著襴衫高拍手。大家齊唱太平年。
上堂。拈却鉢盂匙箸。喫飯不得。屏却咽喉唇吻。出氣
不得。色身安。法身不可不安。法身色身。是一是二。花
須連夜發。莫待曉風吹。
覺首座請小參。僧問。世尊拈花。迦葉微笑。此意如何。
師云。一手不獨拍。進云。世尊曰。吾有正法眼藏。涅槃
妙心。付囑摩訶迦葉。畢竟作麼生付囑。師云不知。進
云。今古應無墜。分明在目前。師云瞎。進云。盡大地是
一句子。請和尚直下全提。師云。春日晴黃鸎鳴。進云。
這箇猶是半提。作麼生是全提時節。師云。喫得棒也
未。進云。閒挑野菜和根煑。旋斫生柴帶葉燒。師云。杜
撰禪和。如麻似粟。乃云。我宗無語句。亦無一法與人。
若有一法與人。土也消不得。呵呵呵。笑箇什麼。我笑
江西馬大師道。即心即佛。又說非心非佛。話作兩橛。
臨濟道。我在黃檗先師處。三度問佛法的的大意。三
度被打六十拄杖。如蒿枝拂相似。如今思得一頓喫。
還有人下得手麼。頭長三尺。項短二寸。這兩箇老漢。
一向懸羊頭賣狗肉。誑謼閭閻。自餘固是敗將不斬。
永祚這裏。未免作死馬醫。但是從前事褫記憶。把佛
法禪道。築一肚皮。到處逞驢唇馬觜。謾人自謾底。盡
情與我。颺在垃圾堆頭。更不要拈著。只麼饑餐渴飲。
閒坐困眠。雖是愽地凡夫。便與古佛同參。且道參什
麼人。復舉臨濟會中。兩堂首座齊下喝。僧問還有賓
主也無。濟云。賓主歷然。師喝一喝。
上堂。把禪牀拍一拍云。看看大地平沈也。四大海水。
沒至梵天。其中眾生。受無量苦。叫云。相救相救。梵王
告曰。汝等眾生。不敬三寶。殺盜婬妄。飲酒食肉。造種
種罪。罪來歸身。終不他作自受。若能改惡修善。即生
天上。受種種樂。樂盡還墮地獄中。不如一念無生。便
成正覺。道罷。扣齒云。無端瞎却眾生眼。然雖如是。禍
不入慎家之門。
元宵上堂。始賀大年朝。又當正月半。看看百草長。急
急三春換。世事密如麻。光陰忙似鑽。杖頭窟磊子。舉
動令人羨。村歌社舞鬬施呈。直截示人人不薦。
上堂。有情說法。無情說法。作麼生是有情。山河大地。
竹頭木屑。總是有情。作麼生是無情。諸佛菩薩。畜生
驢馬。總是無情。召眾云。山河大地。竹頭木屑。總是無
情。因什麼。却成有情去。諸佛菩薩。畜生驢馬。總是有
情。因什麼。却成無情去。分明記取。舉似作家。
上堂。芭蕉聞雷而開。葵花見日而轉。木人拍手。石女
唱歌。筆描菩薩火中行。泥揑金剛水底走。發揚妙旨。
指示玄徒。只要諸人識取無面目的。且道無面目的
如何識。未明心地印。難透祖師關。
上堂。舉鏡清問玄沙。學人乍入叢林。乞師指箇入路。
沙云。還聞偃溪流水聲麼。清云聞。沙云。從這裏入。鏡
清於此得箇入處。五祖鄧祖翁云。果然得入。一任四
方八面。若也未然。輙不得離却這裏。大慧云。若要真
箇得入。直須離却這裏。師云。這裏是什麼所在。離與
不離。更問阿誰。憶昔東溪日。花開葉落時。幾擬以黃
金。鑄作鐘子期。
解夏上堂。今朝七月十五。行者先來打鼓。長老口裏
喃喃。恣意拋沙撒土。若是靈利衲僧。直下剗除佛祖。
且喜法歲周圓。莫道勞而無補。
道舊至上堂。舉颯颯涼風景。同人訪寂寥。煑茶山下
水。燒鼎洞中樵。師云。白雲老人。家貧難辦素食。事忙
不及草書。只是不合將常住物。入自己用。

佛日普照慧辯楚石禪師語錄卷第三

音切
闐（徒堅切）　吽（許今切）　潰（胡對切）　眨（仄洽切）　豌（於丸切）　謼（荒烏切）　砒
<pb n="636"/>
（扶迷切）　淈（古沒切）　𣸩（□□□）　齪（叉渥切）　噩（吾各切）　褫（直知切）　垃（力合
切）　圾（渠劫切）　磊（力罪切）

<sarticle>佛日普照慧辯楚石禪師語錄卷第四</sarticle>

<other>住杭州路鳳山大報國禪寺語錄</other>
參學比丘　曇紹等　編
師於至元元年七月二十五日入寺。
山門。東門南門西門北門。門門有路。路頭在什麼處。
五鳳樓前。
佛殿。黃金殿上。釋迦老子。不合向這裏屙。展坐具云。
且禮拜葢覆却。
土地堂。龍王殿。赫赫厥聲。濯濯厥靈。前朝鳳闕。萬古
龍庭。雨過吳山插漢青。
據室。臨濟在黃檗。喫六十拄杖。如蒿枝拂相似。如今
莫有恁麼衲僧麼。設有。更須勘過始得。
拈宣政院疏。白雲出岫。本自無心。赤水求珠。還他罔
象。萬般存此道。一味信前緣。
兩浙諸山疏。真不掩偽。曲不藏直。落霞與孤鶩齊飛。
秋水共長天一色。
方外交疏。一句子無彼此。以我為隱乎。吾無隱乎爾。
法座。這箇寶華王座。常在諸人面前。晝夜放光。因什
麼不見。山僧今日指出。便乃與三世諸佛。六代祖師。
天下老和尚。同一受用也。遂陞座拈香云。此一瓣香。
天上天下。世出世間。竝屬照臨。皆承恩力。爇向鑪中。
端為祝延今上皇帝。聖躬萬歲萬萬歲。陛下恭願。乃
聖乃神。乃武乃文。四海咸歌有道。自西自東。自南自
北。八方盡樂無為。次拈香云。此一瓣香。奉為皇天之
下。一人之上。西天佛子。大元帝師大寶法王。資培福
慧。復拈香云。此一瓣香。奉為行省大丞相。行宣政院
官。文武宷寮。同增祿筭。斂衣就座。師云。寶印當空妙。
重重錦縫開。不費纖毫力。提掇鳳山來。放行則萬象
回春。把住則千峯寒色。且道把住好放行好。試出來
道看。僧問。虗空為鼓。須彌為槌。請和尚一揮。祝皇王
萬壽。師云。天長地久。進云。可謂日月光天德。山河莊
帝居。師云。多少分明。進云。錢塘乃江南第一郡。鳳山
乃錢塘第一峯。和尚以公選住持。如何報答君相。師
云。愈令心似鐵。進云。此山唐時號羅漢院。黃檗下宗
徹禪師。因僧問。如何是祖師西來意。答云骨剉也。此
意如何。師云。我道你髑髏百襍碎。進云。又問他南宗
北宗。他答云心為宗。宗即不問。未審喚什麼作心。師
云。速禮三拜。進云。橫擔楖栗不顧人。直入千峯萬峯
去。師云。且莫詐明頭。僧禮拜。師乃云。三世諸佛。橫說
竪說。不曾道著一字。六代祖師。全提半提。不曾接得
一人。雖然不接一人。各各眼橫鼻直。雖然不道一字。
言言玉轉珠回。雙放雙收。同生同死。全明全暗。有殺
有活。德山入門便棒。臨濟入門便喝。睦州見僧便道。
現成公案。資福道。隔江見剎竿便回去。脚跟下好與
三十棒。八十翁翁入場屋。真誠不是小兒戲。你若對
眾決擇分明。山僧分付鉢袋子。復舉白雲端和尚示
眾云。若端的得一回汗出。便向一莖草上。現出瓊樓
玉殿。若未端的得一回汗出。縱有瓊樓玉殿。被一莖
草葢却。師云。拈却一莖草。瓊樓玉殿。在什麼處。到江
吳地盡。隔岸越山多。
當晚小參。僧問。諸佛不出世。祖師不西來。佛法徧天
下。談玄口不開。既是佛法徧天下。為什麼談玄口不
開。師云。南斗七北斗八。進云。未審此理如何。師云。去
去西天路。迢迢十萬餘。乃云。人天眾前。激揚此事。也
須是本分衲僧始得。若非本分衲僧。未免遭人怪笑。
只如適來禪客。立箇問頭。恁麼答他。却理會不得。再
舉一徧。既是佛法徧天下。為什麼談玄口不開。簷聲
未斷前宵雨。電影還連後夜雷。
省中把茶回上堂。舉風穴在郢州衙內上堂云。祖師
<pb n="637"/>
心印。狀似鐵牛之機。去即印住。住即印破。只如不去
不住。印即是。不印即是。時有盧陂長老出問。某甲有
鐵牛之機。請師不搭印。風穴云。慣釣鯨鯢澄巨浸。却
嗟蛙步輾泥沙。陂佇思。穴喝云。長老何不進語。陂擬
議。穴打一拂子云。還記得話頭麼。試舉看。盧陂擬開
口。穴又打一拂子。牧主云。將知佛法與王法一般。穴
云。見箇什麼道理。牧主云。當斷不斷。反招其亂。穴便
下座。師云。擊石火閃電光。搆得搆不得。未免喪身失
命。風穴壁立千仞。坐斷盧陂舌頭。盧陂若是箇人。未
到牧主檢責。纔見他道祖師心印。狀似鐵牛之機。呵
呵大笑。若擬議。拍一拍便行。無端請師不搭印。倚他
門戶傍他墻。剛被時人喚作郎。如今有人。與風穴作
主。我要問他。心印在什麼處。
中秋上堂。鳳山說何似萬象說。八月十五夜。月㝡親
切。八月十八日。潮更直截。聞不聞瞥不瞥。嘉州大象
喫蒺䔧。陝府鐵牛流出血。
上堂。佛法兩字。不要拈著。拈著則不堪。這裏龍虵混
襍。凡聖同居。若起無事心。棒了趂出院。金不愽金。水
不洗水。一句作麼生道。放憨作麼。
上堂。千聖頂𩕳上。點著便知。萬象森羅前。突出難辨。
亘古亘今無縫罅。葢天葢地絕羅籠。挽之不來。推之
不去。擁之不聚。撥之不散。直得秋光湛湛。體露金風。
夜色澄澄。涼生玉宇。高枝多宿鳥。腐草足流螢。即含
靈顛倒之心。見諸佛圓常之性。恁麼說話。笑殺衲僧。
衲僧畢竟。有甚長處。喝一喝。
冬至小參。僧問。世事悠悠。不如山丘。臥藤蘿下。塊石
枕頭。未審與垂手入[邱-丘+(厂@墨)]的。相去多少。師云。也不較多。
進云。云無緇素。師云。一對無孔鐵槌。就中一箇最重。
進云。與麼則天下老和尚。總在裏許也。師云。因誰置
得。進云。數聲清磬是非外。一箇閒人天地間。師云。方
纔搓彈子。便要捻金剛。進云。明日書雲令節。畢竟書
什麼雲。師云。那邊是什麼雲。進云。但願來年蠶麥熟。
羅睺羅兒與一文。師云。一日便頭白。乃云。垂萬里鈎。
駐千里烏騅。布漫天網。打衝浪錦鱗。如大力魔王道。
我待一切眾生成佛盡。眾生界空。無有眾生名字。我
乃發阿耨多羅。三藐三菩提心。廣額屠兒。放下屠刀
道。我是千佛一數。早是不唧𠺕。更向長連牀上坐。長
連牀上臥。眼盵瞪地。殺不死羊相似。萬年一念。有什
麼益。不如泥猪疥狗。却有出離之期。明明向你道。開
口不在舌頭上。要急相應。來日是書雲。復舉龍濟道。
萬法是心光。諸緣唯性曉。本無迷悟人。只要今日了。
師云。既無迷悟。了箇什麼。從前汗馬無人識。只要重
論葢代功。
上堂。上是天下是地。耳裏聽聲。鼻中出氣。陝府鐵牛。
吞嘉州大像則且置。拽取瞻波國與新羅國鬬額。是
第幾機。
上堂。拈拄杖。卓一下召眾云。我這裏卓拄杖。你那裏
聞聲。為將耳聞。為將心聞。若將耳聞。耳朵兩片皮。作
麼生聞。若將心聞。心如工伎兒。意如和伎者。又作麼
生聞。終不虗空裏聞也。若是虗空裏聞。即是常聞。何
待這裏卓拄杖然後聞。鳳山不卓拄杖。為什麼不聞
去。豈不見。文殊道。聲無既非滅聲。有亦非生。生滅二
圓離。是則常真實。却因後語。為虵畫足。盡情放捨。脫
體無依。轉向那邊更那邊。亦未是到家時節。到家一
句。作麼生道。只知事逐眼前過。不覺老從頭上來。
上堂。若有老僧。即無闍黎。若有闍黎。即無老僧。闍黎
自闍黎。老僧自老僧。喚作闍黎也得。喚作老僧也得。
驀拈拄杖。卓一下喝一喝。
上堂。茅堂月淡。竹戶風凄。冰枯雪稿之時。鼓寂鐘沈
之夜。心心永寂。石女剪於龜毛。念念攀緣。木人裁於
兔角。不是洞山五位。亦非臨濟三玄。齒牙敲磕處。一
字元無。父母未生前。全機獨脫。透頂透底。亘古亘今。
飯是米做。一句作麼生道。久立。
<pb n="638"/>
上堂。徧界是通身是。無一處不是。無一念不是。忽然
拈起拄杖子問他。這是不是。便見一千箇內。九百九
十九箇。口如匾擔相似。直須自己偷心死。方信從前
都不是。都不是只這是。吉了舌頭三千里。喝一喝。
上堂。見拄杖。不喚作拄杖。見屋不喚作屋。正是癡狂
外邊走。見拄杖。但喚作拄杖。見屋但喚作屋。又是依
樣畫猫兒。兩人同到山中。總與一杯茶喫。要辨緇素。
且待別時。
佛成道上堂。三千大千世界。日月星辰。山河淮海。昆
蟲草木。有情無情。拈拄杖。卓一下云。盡向這裏。成等
正覺。然後鳳山。不入這保社。何也石頭道底。
除夜小參。僧問日從東上。月向西沒。作麼生是不遷
義。師云。柳絮隨風。自西自東。進云。年年是好年。日日
是好日。師云。瞎老婆吹火。乃云。未達境惟心。起種種
分別。達境惟心已。分別即不生。不生法中。具足世間
出世間法。一立一切立。一破一切破。一放一切放。一
收一切收。覿體全該。當陽廓示。方便喚作常住法身。
流出無邊諸三昧海。文殊普賢。大人境界。德山臨濟。
向上提持。此方他方。齊成佛道。有說無說。俱轉法輪。
極三際為一時。統十方為一剎。二十四氣。七十二候。
三百六十五日。只在剎那。悟之則當念圓明。迷之則
永沈生死。復舉保寧永和尚示眾云。世尊不說說。迦
葉不聞聞。卓拄杖云。水流黃葉來何處。牛帶寒鴉過
遠村。師云。青州棃鄭州棗。大抵無過出處好。
歲旦上堂。半夜起來赴省堂焚祝。焚祝了。丞相府諸
衙門人事。人事畢。即回殿堂。行香撒沙。呪土遶廊行
道。次第諸山報禮准備接官。若作新年頭佛法會。入
地獄如箭射。
進退兩班上堂。虎豹文章。全歸爪牙之力。鯤鵬變化。
心藉羽翼之功。法社要在人。叢林自然增氣。睦州佐
黃檗。楊岐輔慈明。相與建法幢。展衲僧巴鼻。
元宵上堂。一切月。以一月為真。一切燈。以一燈為體。
一即一切。一切即一。一從什麼處起。洎合錯下註脚。
諸山講主至上堂。先聖道。諸法不自生。亦不從他生。
不共不無因。是故說無生。盡大地是胡餅。任你橫咬
竪咬。西天那爛陀寺裏。一萬來僧。人人得喫。只有摩
訶迦羅大神不得喫。把須彌山一摑百襍碎。帝釋𨁝
跳。上梵天去也。
上堂。即心即佛。禍不入慎家之門。非心非佛。舌是斬
身之斧。古人的今人用。今人的古人為。一犬吠虗。千
猱啀實。鳳山今日。不惜性命。與你諸人。抽釘[托-七+友]楔去
也茶。
佛涅槃上堂。東西南北。空中鳥跡。南北西東。水底魚
蹤。瞿曇用盡平生力。直至而今歸不得。
忽都達兒狀元。入山上堂。舉玉泉浩布褌。因東坡居
士。微服相訪。浩問云。尊官何姓。坡云。姓秤。是秤天下
長老的秤。浩唾地云。這一唾重多少。坡休去。師云。玉
泉是作家宗匠。東坡是當世大儒。驀劄相逢。發揮此
道。盡謂東坡休去。秤尾無星。殊不知。八兩半斤。總在
自家手裏。雖然如是。也須扶起玉泉。只如他道這一
唾重多少。多少人道不得。直饒道得。更與一唾。
上堂。景物舒晴。湖山疊翠。相將寒食。共賞芳菲。畫船
處處笙歌。花市重重錦繡。風流公子。全彰古佛家風。
紅粉佳人。廓示祖師巴鼻。便請抝折拄杖。高挂鉢囊。
不用低頭。思量難得。
上堂。這裏鳴鐘擊鼓。拈槌竪拂。說黃道黑。也只為你
諸人。那下長街短巷。負兒挾女。嗔拳惡罵。也只為你
諸人。地獄未是苦。在此衣線下。不明大事却是苦。此
時若不究根源。直待當來問彌勒。
浴佛上堂。僧問護明大士。未降王宮。釋迦老子。在什
麼處。師云。眨上眉毛。進云。謝師答話。師云。恰值拄杖
不在。師乃以拂子。打一圓相云。三十二相無此相。八
十種好無此好。跛跛挈挈且過時。人來不必重尋討。
<pb n="639"/>
喝一喝。
結夏小參。僧問。盡大地是箇佛身。向什麼處。安居禁
足。師云。錦上鋪花又一重。進云。竹密不妨流水過。山
高豈礙白雲飛。師云。隨語生解。乃云。摩竭陀國。親行
此令。抵死要知換却性命。設使懸崖撒手。自肯承當。
絕後再甦。欺君不得。也是棺木裏瞠眼。鳳山這裏。無
許多事。尋常只是九十日為一夏。黃陳米飯。苦益菜
羮。尊勝寺前。疊疊青山不盡。西興渡口。茫茫白浪無
窮。行也任你行。坐也任你坐。出也任你出。入也任你
入。卷舒自在。彼此何拘。却不許埋在聲色堆頭。亦不
許離他聲色。總不與麼。還作麼生。錦衣公子貴。林下
道人高。復有頌云。拈却東山水上行。薰風殿閣生微
涼。住山不費纖毫力。自有人提折脚鐺。
上堂。一句合頭語。萬劫繫驢橛。靈利漢。聞得便行。早
遲八刻了也。
同參至上堂。舉泉大道訪慈明。明云。片雲橫谷口。遊
人何處來。泉云。夜來何處火。燒出古人墳。明云。未在
更道。泉便作虎聲。明便打一坐具。泉推明向禪牀上。
明却作虎聲。泉云。我見八十餘員善知識。惟師繼得
臨濟宗風。師云。錯下名言。當時慈明。爭容得這風顛
漢恁麼道。更與一坐具。且看他作箇什麼伎倆。纔眼
目定動。便連棒趂出。臨濟法道。未致寂寥。
上堂。紅塵閙市。公子家風。嚝野深山。道人活計。一則
穿花度柳。一則嘯月眠雲。那箇得那箇失。雲在嶺頭
閒不徹。水流㵎底太忙生。
上堂。不落因果。不昧因果。總未脫野狐身。若要脫野
狐身。更過五百生始得。召眾云。還肯鳳山與麼道麼。
盡大地人不肯。總是野狐種族。喝一喝。
中夏上堂。和尚子莫妄想。起心動念是妄想。澄心息
念是妄想。成佛作祖是妄想。往往將妄想滅妄想。無
有了期。直饒古今言教。一時明得。如珠走盤。敢保此
人。未出陰界。礙膺之物。誰與消除。若得消除。名為解
脫。其實未得一切解脫。超毗盧越釋迦。大丈夫兒。合
到如此。點[(曷-曰)/月]點肋。稱楊稱鄭作什麼。我未曾向六月
裏。下一陣大雪。與你諸人在。
上堂。打鐘鐘鳴。打鼓鼓響。三世諸佛。競出頭來。六代
祖師。沒藏身處。鐘中無鼓響。鼓中無鐘聲。鐘鼓不交
參。句句無前後。畢竟喚什麼作句。喝一喝。
施主看楞嚴上堂。體理得妙。了了常知。一種平懷。綿
綿不漏。著衣喫飯。葢是尋常。見色聞聲。猶如聾瞽。但
可入佛。不可入魔。透得十種禪關。出得五陰區宇。處
處無非佛事。頭頭總是道場。酒肆婬坊。了無[(ㄇ@(企-止))/圭]礙。龍
宮虎穴。任便經過。亦可入魔。亦可入佛。然後佛魔俱
遣。凡聖不存。不取涅槃。不居生死。道我大事了畢。拄
杖不在。苕帚柄聊與三十。
上堂。纔有是非。紛然失心。還識祖師面目麼。
入新僧堂上堂。舉王常侍。一日訪臨濟。同至僧堂前。
侍云。這一堂僧。還看經麼。濟云。不看經。侍云。還坐禪
麼。濟云。不坐禪。侍云。既不看經。又不坐禪。畢竟作箇
什麼。濟云。總教伊成佛作祖去。侍云。金屑雖貴。落眼
成翳。濟云。我將謂。你是箇俗漢。師云。臨濟吹毛劍。什
麼處去也。若也拈出。有什麼王常侍在。自出洞來無
敵手。得饒人處且饒人。
因齋羅漢上堂。風生古殿。月轉回廊。香煙合匝。燈燭
熒煌。賓頭盧尊者。應供四天下。無一處不到。還到此
間麼。此間是什麼所在。說到不到。合掌云。三德六味。
施佛及僧。便下座。
上堂。靈鷲山中。量材補職。曹溪路上。少實多虗。不論
薄地凡夫。便請丹霄獨步。快與快與。有麼有麼。比擬
張麟。兔亦不遇。
上堂。好諸禪德。桃紅李白。水綠山青。煙雨樓臺。市[邱-丘+(厂@墨)]
車馬。雲舒雲卷。露出幾箇峯巒。船去船來。驚散一行
鷗鷺。橋邊酒店。柳外人家。子細觀瞻。分明畫出。畫出
<pb n="640"/>
則不無。如何著筆。無風荷葉動。必定有魚行。
上堂。婆餅焦斷消息。花底春禽鳴歷歷。不如歸去不
如歸。自是不歸歸便得。喝一喝。
松林施主。妙蓮居士項氏。捨寶葢入山上堂。生心受
施。淨名早訶。有法可說。如來不許。直得無物可施。無
法可說。牢籠佛祖。含育聖凡。猶是半珠。未為全寶。到
箇裏。明如杲日。寬若太虗。千聖不擕。萬機[寢-(宋-木)+穴]削。塵塵
爾剎剎爾。念念爾法法爾。盡十方微塵國土。一時拈
來。著在針鋒上。却從針鋒上。流出一切智光明雲。於
其雲中。現妙蓮華。量等十方微塵國土。合為一葢。內
出百千佛。異口同音。而說偈言。一念普觀無量劫。無
去無來亦無住。如是了知三世事。超諸方便成十力。
說是偈已。即入針鋒裏去也。
上堂。如來涅槃心。祖師正法眼。衲僧奇特事。知識解
脫門。總是十字街頭破草鞋。拋向錢塘江裏著歸堂。
解夏小參。僧問。如何是先照後用。師云。擘開太華連
天色。放出黃河到海聲。進云。如何是先用後照。師云。
劍為不平離寶匣。藥因救病出金瓶。進云。如何是照
用同時。師云。定光金地遙招手。智者金陵暗點頭。進
云。如何是照用不同時。師云。三月懶遊花下路。一家
愁閉雨中門。僧禮拜。師云。更問一轉豈不好。僧便退。
師乃云。臨濟宗風。直須辨主。若不辨主。有眼如盲。所
以道。不容擬議。斬全身始得。名為主中主。靈鋒寶劍。
常露現前。擬犯鋒鋩。橫屍萬里。一等擔拄杖行脚。還
曾辨得主麼。你若辨得主。見他禪牀上老漢。纔開口
動舌。背却法堂。著草鞋便行。較有些子衲僧氣息。但
與麼軟嫰嫰地。無骨頭相似。見人說有便著有。說無
便著無。十二時中。全沒主宰。將什麼。敵他生死。消他
信施。埋沒自己。屈辱先宗。無過此人。纔方結夏。又見
解夏。日復一日。歲復一歲。待閻老子徵飯錢遲了。何
不及早回頭子細尋思。看是什麼道理。髑髏常千世
界。鼻孔摩觸家風。萬里神光頂後相。直下會得。轉凡
成聖。只在片時。其或未然。換手搥[(曷-曰)/月]去在。復舉外道
問世尊。昨日說何法。尊云說定法。外道云。今日說何
法。尊云說不定法。外道云。因什麼。昨日定今日不定。
尊云。昨日定今日不定。師頌云。行盡江南數十程。曉
風殘月入華清。朝元閣上西風急。都入長楊作雨聲。
徑山送寂照先師。入塔回寺上堂。鳳山夜來。夢見阿
耨達池龍王。請五百羅漢齋。徑山末後方至。於是龍
王問云。賓頭盧尊者。一日應供四天下。徑山因什麼
來遲。徑山云。聽取我四句。本無生滅。寧有去來。河冰
發𦦨。枯木花開。道了便把井底蓬塵一撒。却騎山上
鯉魚。歸天台去也。大眾夜來夢的是。今日舉的是。
同諸山探院官回上堂。舉石門聰和尚。入州看官。路
逢延慶長老問云。中路相逢。一句作麼生道。門云。某
甲禮拜和尚有分。明日到院茶話次。慶云。昨日聞學
士說。新石門和尚。和尚久在石門。為什麼却新去。門
云。腦後合掌。問云。來時無物去時空。二路都迷。且如
何得不迷去。門云。秤頭半斤。秤尾八兩。師云。石門道。
某甲禮拜和尚有分。延慶著賊也不知。要識石門麼。
李靖三兄。久經行陣。雖然如是。未免倚勢欺人。
中秋上堂。一月普現一切水。一切水月一月攝。盡大
地是水。阿那箇是月。盡大地是月。阿那箇是水。你若
不信。錢塘江裏少哩。
上堂。罏鞴之所多鈍鐵。良醫之門足病夫。不因柳毅
傳書信。何緣得到洞庭湖。
歲旦上堂。舉香嚴云。去年貧未是貧。今年貧始是貧。
去年貧有卓錐之地。今年貧錐也無。真淨云。去年富
未是富。今年富始是富。去年富。惟有一領黑黲布衫。
今年添得一條百衲袈裟。歲朝抖擻呈禪眾。實謂風
流出當家。師云。香嚴貧未是貧。奈何猶有箇渾身。真
淨富未是富。家私未免俱呈露。鳳山這裏。不說富不
說貧。隨家豐儉沒疎親。竪拂子。收來兔角長三尺。放
<pb n="641"/>
去龜毛重九斤。
元宵懺會上堂。僧問。二祖謁初祖便云。我心未安。乞
師安心。初祖向他道。將心來與汝安。且道要有心可
安。無心可安。師云劄。進云。二祖云。覔心了不可得。初
祖云。與汝安心竟。還端的也無。師云。曾經霜雪苦。楊
花落也驚。進云。及三祖問二祖云。弟子身纏風恙。請
師懺罪。意作麼生。師云。蹉過了也。進云。二祖云。將罪
來與汝懺。為復是因風吹火。為復是入草求人。師云。
有甚共語處。進云。三祖道。覔罪了不可得。二祖云。與
汝懺罪竟。請和尚分明指示。師云。朝三千暮八百。進
云。只如二祖安心。三祖懺罪。是同是別。師云。雪上加
霜。進云。與麼則前無釋迦。後無彌勒也。師云。過這邊
立。進云。今晨施主。禮懺設齋。特請和尚陞堂。未審獲
什麼福報。師云。速禮三拜。進云。路逢死虵莫打殺。無
底籃子盛將歸。師云。一狀領過。乃云。有一人。具大闡
提。作無間業。捨戒定慧。行貪嗔癡。栽蒺䔧於三有田
中。種荊棘於一真地上。乃至謗佛毀法。破和合僧。能
可永劫沈淪。不求諸聖解脫。直待一切眾生成佛盡。
乃發阿耨多羅三藐三菩提心。未審此人。如何懺悔。
良久。鑊湯鑪炭吹教滅。劍樹刀山喝使摧。
上堂問侍者云。三月屬什麼生。者答云屬龍。師拈拄
杖云。忽然轟一箇霹[靂-秝+林]。山河大地百襍碎。菩提涅槃。
真如解脫。何處有也。
浴佛上堂。今日如來降誕之日。灌沐金軀之時。為復
是有塵灌沐。為復是無塵灌沐。若道有塵灌沐。與如
來敵體相違。若道無塵灌沐。早是塗汙了也。畢竟如
何。可惜一盆湯。
上堂。俱胝竪一箇指頭。雪峯輥三箇木毬。石鞏張弓
架箭。華亭短棹孤舟。鳳山無法可說。不妨坐斷杭州。
就中却有箇好處。好在什麼處。四五百條花柳巷。二
三千所管絃樓。
上堂。梯雖高不能達河漢。鍬雖利不能到風輪。通上
徹下。一句作麼生道。良久云。確。

佛日普照慧辯楚石禪師語錄卷第四

音切
屙（烏何切）　楖（阻瑟切）　憨（火含切）　罅（呼嫁切）　搓（七何切）　捻（乃恊切）　眨
（仄洽切）　瞪（丈證切）　猱（乃刀切）　啀（魚佳切）　褌（古魂切）　瞠（丑庚切）　苕（徒凋
切）　帚（之酉切）　鞴（蒲拜切）　黲（千敢切）　鍬（七消切）

<sarticle>佛日普照慧辯楚石禪師語錄卷第五</sarticle>

<other>住嘉興路本覺寺語錄</other>
侍者　祖灊等　編
師於至正四年。八月初八日入寺。
山門。蟄戶未開。龍無龍句。打破虗空。全體顯露。復云
步。
佛殿。佛者覺義。覺的是誰。西天移來此土。藕絲牽著
須彌。
祖堂。達磨師不是祖。半夜下閻浮。日輪正卓午。
據室。踞虎頭收虎尾。第一句下明宗旨。直饒明得。已
是第二句。若明不得。更參三十年。
拈宣政院疏劄。輥芥投針則易。轉凡成聖非難。不假
他求。盡在箇裏。還見麼。更聽知事宣白。
指法座。陽春白雪。唱高和寡。村歌社舞。到處合得著。
新本覺今日。相席打令去也。陞座拈香祝聖畢。師云。
現成公案。不用安排。無孔鐵槌。有什麼限。稍知觸淨。
便好商量。僧問。先聖道。帝王長壽。天下太平。此意如
何。師云。帝王長壽。天下太平。進云。學人與麼問。和尚
因什麼也與麼答。師云。好本天下同。進云。不是心。不
是佛。不是物是什麼。師云。破草鞋。進云。還許學人露
箇消息也無。師云。苦屈之詞。不妨難吐。進云。衝開碧
<pb n="642"/>
落松千尺。截斷紅塵水一溪。師云。如蟲⿱御木木。乃云。百
尺竿頭進一步。海闊天寬。萬人叢裏奪高標。眼親手
辦。空劫已前自己。即是日用自己。日用自己。即是空
劫已前自己。不可說不可說香水海。浮幢王剎。都盧
在你眉毛眼睫上。普光明殿本是盧舍那。與文殊普
賢。觀音彌勒。目連鶖子。馬鳴龍樹。一一為諸人。演說
心地法門了也。還聞麼。若聞去。不妨隨處度生。若不
聞。壽山入院事繁。未有工夫與你說在。復舉僧問曹
山。諸佛未出世時如何。山云。曹山不如。僧云。出世後
如何。山云不如曹山。師云。大小曹山。口甜心苦。或有
人問壽山。諸佛未出世時如何。向他道好。出世後如
何好。與他三箇好。且聽一生參。
當晚小參。僧問。天不能葢。地不能載時如何。師云。看
你分疎不下。進云。因什麼。向芥子裏出頭。師云。若要
好大做小。進云。莫是他安身立命處也無。師云。渠儂
得自由。乃云。眼裏著沙不得。耳裏著水不得。恁麼來
者。不向一人眼裏。著得須彌山。耳裏著得大海水。恁
麼去者。不背一人。無言處演言。無事處成事。無佛處
作佛。無生處度生。卷舒立方外。乾坤縱橫掛。域中日
月。得失俱喪。是非杳忘。撥轉向上關。⿰翟支瞎頂門眼。拋
却空王殿。卸下本來衣。猶未是衲僧受用處。還委悉
麼。家無小使。不成君子。復舉智者銓和尚示眾云。要
扣玄關。須是有節操極慷慨。斬得釘。截得鐵。硬剝剝
地漢始得。若是畏刀避箭之徒。看即有分。師云。大小
智者。用盡自己心。笑破他人口。壽山別無奇特。朝晨
熱水洗面。黃昏脫襪打睡。大海從魚躍。長空任鳥飛。
上堂。日裏閙浩浩。不妨靜悄悄。夜間靜悄悄。不妨閙
浩浩。靜的閙的。輥作一團。是業識是佛性。喝一喝。
中秋上堂。天上月圓。人間月半。古人道。赫日猶虧半。
烏沉始得圓。且那一半。落在什麼處。更深夜靜。共伊
商量。
上堂。舉傅大士云。法地若動。一切不安。師云。壽山從
朝至暮。不知走了幾遭。若是法地。誰敢動著一莖草。
復云。我不爭恁麼道。傅大士坐了起不得。
上堂。此事如一隻手相似。開也在我。合也在我。伸也
在我。縮也在我。只是不許喚作手。若喚作手。頭上安
頭。不喚作手。斬頭覔活。畢竟喚作什麼。總道不得。壽
山通袖去也。便下座。
上堂。三通鼓罷。一炷香焚。老僧坐定。諸人總立。古人
道。目前無闍棃。座上無老僧。意作麼生。莫是一切皆
空麼。莫是泡幻之質。終歸敗壞麼。莫是有形有相。便
是無形無相麼。莫是正恁麼時。全明向上事麼。莫是
換人情識麼。總不是這箇道理。若與麼見解。實未得
安樂在。行住坐臥。動靜去來。子細躊躇看。
上堂。達磨不來東土。二祖不往西天。臨濟不參黃檗。
趙州不見南泉。是處池中有月。誰家竈裏無煙。有問
分明向伊道。新羅國在海東邊。
上堂。是柱不見柱。非柱不見柱。是非已去了。是非裏
薦取。師云。教裏少哩。修山主有多少奇特。也只是座
主見解。未夢見我祖師意旨在。見露柱。但喚作露柱。
見燈籠。但喚作燈籠。不得動著。動著三十棒。
堂上。祖禰不了。殃及兒孫。壽山無端。走入水牯牛隊
裏。牽犁拽耙。與你諸人抵債。還有人相救麼。若有不
妨出來道看。如無釣竿斫盡重栽竹。不計功程得便
休。
上堂。言發非聲。色前不物。泥像手中拂子。𨁝跳上三
十三天。木魚口裏明珠。吞却山河大地。諸人向什麼
處。安身立命。不得春風花不開。
開爐上堂。寒則普天普地寒。熱則普天普地熱。百億
世界。百億日月。總與這裏不別。你道西天那爛陁寺
裏。今日有幾人開爐。
上堂召大眾云。若道說的是。爭奈諸法寂滅相。不可
以言宣。若道默的是。爭奈佛法無人說。雖慧莫能了。
<pb n="643"/>
莫是說時默。默時說麼。向下文長。付在來日。
冬至小參。拈拄杖卓一下云。三九二十七。菩提涅槃。
真如解脫。什麼處去也。古人事不獲已。向你諸人道。
目前無法。意在目前。不是目前法。非耳目之所到。便
與麼會去。早是第八頭。更若躊躇。又落第九首。德山
到此。入門便棒。臨濟到此。入門便喝。雪峯到此。便道
南山鱉鼻虵。趙州到此。便道庭前栢樹子。雲門到此。
便道手中扇子。𨁝跳上三十三天。築著帝釋鼻孔。把
東海鯉魚打一棒。雨似盆傾。法眼到此便道。參同契
云。竺土大仙心。遂云無過此語也。向下中間。也只是
應時節說話。至㝡後。謹白參玄人。光陰莫虗度。乃云。
住住恩大難酬。師云。設使粉骨碎身。亦報此恩不得。
若報此恩不得。總是虗度光陰。只這竺土大仙心。未
審諸人明也未。於此明得。冬至一陽生於此。不明更
過恒河沙劫。又卓一下。復舉須菩提尊者。因帝釋雨
花。問云。此花從天得耶。帝釋云弗也。尊者云。從人得
耶。帝釋云弗也。尊者云。從何得耶。帝釋舉手。尊者云。
如是如是。師云。澤廣藏山。狸能伏豹。帝釋放過須菩
提尊者。尋常將什麼說法。也好與一拶。
上堂。黃帝求珠。可貴可賤。卞和泣玉。堪笑堪悲。老聃
西出函關。多虗不如少實。孔子南游江漢。遠親不如
近隣。潘閬倒騎驢。梵志翻著襪。這一隊漢。生前莾鹵。
死後顢頇。德山令行。竝須瓦解。
上堂。舉雲門大師。因肇法師云。諸法不異者。不可續
𠒎截[鴳-女+隹]。夷岳盈壑。然後為無異者哉。門云。長者天然
長。短者天然短。又云。是法住法位。世間相常住。乃拈
起拄杖云。不是常住法。師云。一家有事百家忙。喝一
喝。下座。
了菴和尚。赴靈巖進發上堂。僧問西天二十八祖也
與麼。東土六祖也恁麼。恁麼恁麼。如何指示。師云。我
却不恁麼。進云。如是則超佛越祖。⿱卓古籠今也。師云。
也不消得。進云。自有一雙窮相手。不曾低揖等閒人。
師云可惜許。進云。三聖道。我逢人即出。出即不為人。
意旨如何。師云。頭重尾輕。進云。興化道。我逢人即不
出。出即便為人。作麼生會。師云。惱亂春風卒未休。進
云。只如新靈巖和尚。今日進發。且道與兩箇老古錐。
是同是別。師云。還識靈巖麼。進云。玲瓏八面自回合。
峭峻一方誰敢窺。師云。不信道。進云。昔日和尚。來住
此山。新靈巖與和尚交代。今日進發。不可空然。師云。
早已龜毛長數丈。進云。薄批明月高高飣。細切清風
滿滿盤。師云。謝供養。僧便喝。師云。禮拜了退。乃云。三
聖道。我逢人即出。出即不為人。興化道。我逢人即不
出出即便為人。你看他臨濟兒孫。如水銀落地相似。
大底大圓。小底小圓。卒討他頭鼻不著。新靈巖和尚。
權衡佛祖。鎔煅聖凡。為四海禪流。掃諸方露布。洞庭
湖上。竪起金剛幢。智積山中。豁開正法眼。畢竟憑箇
什麼。拈拄杖。卓一下下座。
上堂。臭肉上蒼蠅。坑廁裏蟲子。還有佛法也無。有則
淨穢懸殊。無則聖凡隔絕。諸人作麼生。下得一轉語。
愜得病僧意。
上堂。攪長河為酥酪。變大地作黃金。供養什麼人。盡
十方世界。是沙門一隻眼。水陸空行。蜎飛蠕動。著在
什麼處。諸佛非我道。誰是㝡道者。父母非我親。誰是
最親者。國無定亂之劍。家無白𤢟之圖。晴是晴雨是
雨。作麼生道。桑樹上著箭。穀樹上汁出。
上堂。車不橫推。理無曲斷。北俱盧洲。長粳米飯下座。
病起上堂。壽山不會說禪。病起骨露皮穿。判得閻羅
老子。一朝催討飯錢。劍樹刀山。未免鑊湯爐炭交煎。
更入驢胎馬腹。不知脫離何年。因什麼如此。是他家
常茶飯。
除夜小參。僧問。臨濟大師道。第一句中薦得。與佛祖
為師。第二句中薦得。與人天為師。第三句中薦得。自
救不了。如何是第一句。師云咄。進云。如何是第二句。
<pb n="644"/>
師云墮。進云。如何是第三句。師云去。僧禮拜。乃云。古
風大好。初無佛祖禪道。隨緣放曠。任性逍遙。當恁麼
時。不可道你強我弱也。見直言見。不見直言不見。知
直言知。不知直言不知。東西南北。陰陽寒暑。高低貴
賤。是非人我。那裏得許多消息來。纔分四聖六凡。便
見七差八錯。有佛有祖。有禪有道。掀翻海岳。抖亂乾
坤。縱使德山棒如雨點。打他不住。臨濟喝似雷奔。禁
他不得。壽山這裏。只有一口劍。佛之與魔。總與一刀
兩段。貴圖天下太平。汝等諸人。但管饑來展鉢。困來
合眼。復有何事。臘月三十日。也只是尋常。不起纖毫
修學心。無相光中常自在。喝一喝。復舉僧問九峯虔
和尚。祖祖相傳。傳箇什麼。峯云。釋迦慳迦葉富。僧云。
畢竟傳的事作麼生。峯云。同歲老人分夜燈。師頌云。
同歲老人分夜燈。這頭點著那頭明。從來不借他人
口。切忌如何作麼生。
歲旦上堂。拈拄杖云。山僧一條拄杖。不曾胡亂打人。
今日新正開封去也。釋迦老子。達磨大師。放過不可。
自餘之輩。車載斗量。利劍不斬死漢。忽有人出來道。
長老聻。劈脊便棒。不是與人難共住。大都緇素要分
明。靠拄杖下座。
上堂。水中鹽味。色裏膠清。決定是有。不見其形。傅大
士。也是夢中了了。醉裏惺惺。要識心王。猶欠悟在。
上堂。頭上漫漫。脚下漫漫。爍迦羅眼莫能窺。盧舍那
身全體現。便是須彌撲碎。海水沸騰。大地叢林。一時
火起。也未曾動著一毫毛在。天人參陪無路。魔外入
作無門。任從天下樂訢訢。我獨不肯。不見道。塵中不
染丈夫兒。喝一喝。
上堂。一樹兩樹桃花。三莖四莖修竹。昔年謾說靈雲。
今日休談多福。紅的自紅。綠的自綠。斜的自斜。曲的
自曲。南北東西參學人。畫虵往往重添足。休添足。六
六元來三十六。
佛涅槃上堂。末法比丘。有三種執。一人云。如來決定。
在娑羅雙樹間。入般涅槃。執此為實。累他釋迦老子。
死了活不得。一人云。常在靈鷲山。及餘諸住處。執此
為實。累他釋迦老子。活了死不得。一人云。一切法不
生。一切法不滅。若能如是解。諸佛常現前。活的釋迦
老子。便是死的釋迦老子。死的釋迦老子。便是活的
釋迦老子。執此為實。正是大病。世醫拱手。總不與麼
時。什麼處。與釋迦老子相見。風煖鳥聲碎。日高花影
重。
浴佛上堂。未有世界。早有此性。世界壞時。此性不壞。
出世不出世。成佛不成佛。總是閒言語。淨法界身。本
無出沒。大悲願力。示現受生。恁麼說話。正是俗氣不
除。且道喚作釋迦老子。不喚作釋迦老子。一舉四十
九。
結夏小參。僧問。巍巍堂堂。煒煒煌煌。聲前非聲。色後
非色。未審是箇什麼。師云。無面目漢。進云。即今在什
麼處。師云。眼見如盲。口說如啞。進云。此人還曾禁足
也無。師云。脚不離地走。進云。且道此人肯成佛麼。師
云。莫謗他好。進云。既不成佛。却教誰度眾生。師云有
眾生即須度。無眾生度什麼。進云。如今三界二十五
有浩浩地。喚作無眾生得麼。師云。癡人面前。不得說
夢。乃云。諸禪德。你無外遺世界。內脫身心。心不繫身。
身如虗空。身不繫心。心如法界。如是禁足。無足可禁。
如是安居。無居不安。猶未是衲僧行履處。直得文殊
普賢。掃牀摺被。等妙二覺。隨驢把馬。到與麼田地。日
消萬兩黃金。雖然如是。西天有人。未肯在。復舉教中
道。種種取舍。皆是輪迴。未出輪迴。而辨圓覺。彼圓覺
性。即同流轉。若免輪迴。無有是處。諸禪德。喚什麼作
圓覺。又如何免得輪迴去。東㵎水流西㵎水。南山雲
起北山雲。
上堂。雨後橋平水滿。山前麥熟鳥啼。岸柳毿毿。林花
灼灼。溪光湛湛。草色青青。是心耶境耶。迷耶悟耶。我
<pb n="645"/>
觀三千大千世界。迺至無有如芥子許。非是菩薩捨
身命處。你若會得。釋迦老子且過一邊。
上堂。縱橫不礙。華藏海中一微塵。逆順何拘。剎竿頭
上翻筋斗。無理外之事。無事外之理。無心外之物。無
物外之心。在蚌為珠。在龜為兆。在牛為角。在馬為蹏。
一一交參。重重攝入。釋迦彌勒。雖然卍字當[(曷-曰)/月]。文殊
普賢。也只鼻頭向下。諸人幸自無事。須要護身符子
作麼。喝一喝。
上堂。三乘十二分教。大似屎窖子。你無端刺頭。入裏
許作麼。來來我共你葛藤。拈拄杖云。百千諸佛。天下
老和尚。到這裏。亡鋒結舌。你試吐露看。眾皆罔措。師
云賺殺人。
上堂。大事未明。如喪考妣。大事已明。如喪考妣。你道
有成褫無成褫。長因送客處。憶得別家時。
上堂。聞茶板喫茶去。聞浴板洗浴去。聞壽山道。你諸
人休去歇去。為什麼。不肯與麼去。忽有人出來道。和
尚怪某甲不得。向他道。未到壽山。與你三十棒了也。
解夏小參。僧問。鐵作脊梁骨。金鑄堅實心時如何。師
云。此去錢塘不遠。進云。壽山門下。若有此人。未審如
何相待。師云。殷勤送出荒郊外。進云。謝和尚證明。師
便喝。僧禮拜。師乃云。天地同根。萬物一體。在谷滿谷。
在坑滿坑。量過虗空。虗空猶有其名號。明踰日月。日
月猶竝其光輝。獼猴各佩古菱花。樹木皆為獅子吼。
塵塵剎剎。密密堂堂。所以道。法王法力超羣生。常以
法財施一切。久積淨業稱無量。導眾以寂故。稽首有
如是奇特。有如是靈明。但眾生背覺合塵故。諸聖應
病與藥。或立結制。或立解制。或現全身。或現半身。但
貴正法流通。不許妄生穿鑿。火不待日而熱。水不待
月而涼。鵠白烏玄。松直棘曲。清風月下守株人。涼兔
漸遙春草綠。復舉世尊因自恣日。文殊在三處度夏。
迦葉欲白槌擯出。方拈槌。乃見百千萬億文殊。迦葉
盡其神力。槌不能舉。世尊還問迦葉。汝擬擯那箇文
殊。迦葉無對。師云。迦葉好不丈夫。莫道百千萬億文
殊。便是百千萬億世尊。也下一槌擯出。不見道。棒下
無生忍。臨機不見師。
了菴和尚。退靈巖回敘謝上堂。夫為善知識者。驅耕
奪食。轉凡成聖。其見善知識者。如見青蓮華。眼根清
淨。其聞善知識說法者。如餐香積國飯。毛孔俱香。靈
巖禪師之謂也。再歸[橘-矛+隹]李。深愜鄙懷。龍象參陪。幸希
珍重。
上堂。天上天下。脚頭脚尾。橫三竪四。是我尋常用的。
你諸人只好旁觀。諸方學得來的不要。有時教伊揚
眉瞬目。有時不教伊揚眉瞬目。有時教伊揚眉瞬目
是。有時教伊揚眉瞬目不是。智者聊聞猛提取。莫待
天明失却雞。
看田回上堂。舉溈山問仰山云何處來。仰云田中來。
溈云。田中有多少人。仰鍤鍬叉手而立。溈云。今日南
山。大有人刈茅。仰拽鍬而去。雪竇云。諸方咸謂。插鍬
話奇特。大似隨邪逐惡。據雪竇見處。仰山被溈山一
問。直得草繩自縛。去死十分。妙喜云。仁者見之謂之
仁。智者見之謂之智。百姓日用而不知。故君子之道
鮮矣。師云。幸是無事。被妙喜老漢。念一道真言。直得
天左旋地右轉。
新贖藏經上堂。舉雪峯一日。普請搬柴次。中路逢一
僧。乃擲下一段柴云。大藏教只說這箇。後來真如[(土/口)*(土/口)]
云。一大藏教。不說這箇。師云。只這箇是什麼。說與不
說。且諸人。向什麼處。見二大老。中岳能竪起拂子云。
提起則如是我聞。放下則信受奉行。師云。若作佛法
商量。眉須墮落。
建萬佛閣上堂。僧問逼塞虗空。不是莊嚴樓閣。分明
面目。亦非一萬如來。敢問壽山憑何建立。師云。魯班
繩墨。進云。物見主眼卓竪。師云。鈎在不疑之地。進云。
若不登樓望。焉知滄海深。師云。亂走作麼。乃云。一拽
<pb n="646"/>
石二搬土。發機不用千鈞弩。無邊樓閣滿虗空。曠大
劫來誰是主。誰是主須辨取。最好一梁對一柱。便下
座。
謝首座秉拂。都寺辦齋上堂。禪非意想。以意想求之
則乖。道絕功勛。以功勛擬之則錯。安箇是立箇非。捨
箇迷就箇悟。轉急轉緩。轉親轉踈。不能透過那邊。多
只住在這裏。進則銀山萬疊。退則鐵壁千尋。拶得一
路開。挨得一線入。元來自己。便是銀山鐵壁。到與麼
田地。有什麼奇特。三德六味味逾多。一句了然超百
億。
上堂。一切處。是自己饅頭䭔子。是也不是。語默動靜。
無第二人。東廊下西廊下。口吧吧地。如瓶瀉水相似。
驀劄被人問如何是上座自己。答不得。雖然答不得。
要且不曾失。呵呵下座。
歲旦上堂。拈拄杖云。新年頭有佛法。拄杖子也未敢
相許。新年頭無佛法。拄杖子也未敢相許。離四句絕
百非。總是諸方舊話子。拄杖子也未敢相許。畫一畫。
元正啟祚。萬物咸新。
上堂。過去諸如來。且居門外。現在諸菩薩。更莫躊躇。
未來修學人。快走始得。十方虗空。撲落地上。大洋海
底火發。燒著帝釋眉毛。東海龍王。轟一箇霹[靂-秝+林]。新羅
國裏。拍手大笑。山門頭金剛竪起拳。華光土地道。用
盡自己心。笑破他人口。喝一喝。
結夏小參。僧問。一言道盡時如何。師云。開口了合不
得。進云。不假一言時如何。師云。合口了開不得。進云。
總不與麼時如何。師云。七棒對十三。乃云。眨上眉毛
早蹉過。開得口來已話墮。祖師關棙少人知。徧界茫
茫脚踏火。聲前展演。賺殺闍梨。句後商量。翻成途轍。
一踢踢翻大海水。一拳拳倒須彌山。猶未是性躁漢
在。何況起模畫樣。詐啞佯聾。斷妄攀緣。求真解脫。大
似認髑髏作水。買朱砂畫月。驢年解休歇麼。壽山不
惜口業。為你諸人點破。竪拂子云。還見麼。這箇是文
殊門。若從文殊門入者。山河大地。墻壁瓦礫。教你背
塵合覺。擊拂子云。還聞麼。這箇是觀音門。若從觀音
門入者。松風㵎響。鴉鳴鵲噪。教你返本還源。到箇裏。
證不動尊。成無上覺。更須知有頂門一竅。還委悉麼。
麥秋晨氣潤。槐夏午陰清。復舉龐居士參馬大師。不
與萬法為侶。是什麼人。大師云。待汝一口吸盡西江
水。却向汝道。師頌云。葢天葢地一句子。馬師盡力提
不起。好笑青原接石頭。逢人但問廬陵米。
上堂。古人云。擬為你吞却。只為當門齒礙。如今不礙
也。吞得麼。擬為你吐却。只怕咽喉小。如今不小。也吐
得麼。吞得一任吞。吐得一任吐。設你吞得吐得。我更
問你。是什麼乾屎橛。
上堂。是凡是聖。半合半開。非佛非心。全生全殺。直似
排空徤翮。萬里橫翔。透網金鱗。一絲不挂。豈不俊快
衲僧。有時句到意不到。有時意到句不到。有時意句
俱到。有時意句俱不到。若意句俱到。你作麼生商量。
若意句俱不到。你又向什麼處𪅎⿰口豕。上上人來時如
何。點。
中夏上堂。舉龐居士云。護生須是殺。生薑不改辣。殺
盡始安居。到處得逢渠。欲識箇中意。爛泥裏有刺。鐵
船水上浮。鬍子沒髭須。有底見他道殺。也便道。殺佛
殺祖。揀箇什麼。恁麼見解。鄭州出曹門。不如休去歇
去好。忽然築著鼻孔。鐵船水上浮。是真實語。
上堂。大道只在目前。要且目前難覩。欲識大道真體。
不離聲色言語。諸仁者。佛殿裏香爐。東司頭籌子。為
你說了也。憍陳如尊者。醉後添杯。來我這裏。聽的總
是註脚。當初只謂茅長短。燒却元來地不平。
上堂。彈指一下云。這裏聞去。一根既返源。六處咸休
復。眼處作耳處佛事。耳處作鼻處佛事。鼻處作舌處
佛事。舌處作身處佛事。身處作意處佛事。意處作一
切處佛事。畢竟是一耶。是六耶。纔有一便有六。纔有
<pb n="647"/>
六便有一。此是一六之義。不可道是無。也無眼耳鼻
舌身意。無色聲香味觸法。又不可認有也。這箇是教
意。那箇是祖意。喝一喝。
解夏小參。僧問九夏償勞。如何言薦。師云。重疊關山
路。進云。便與麼去時如何。師云。江南僅有。江北絕無。
乃云。數日已來。可謂極熱。晚間得雨。便覺清凉。熱既
不從外來。凉亦非從內出。不離當處。廓爾現前。則古
釋迦不先。今彌勒不後。何待精修六度。始至法雲。遠
涉僧祇。方階佛果。便可於一毫端。現寶王剎。坐微塵
裏。轉大法輪。有時拈一莖草。作丈六金身用。有時拈
丈六金身。作一莖草用。如斯坐夏。功不浪施。端的蠟
人冰。純成鐵彈子。功圓果滿。一句作麼生道。一片月
生海。幾家人上樓。復舉僧辭歸宗。宗云什麼處去。僧
云。諸方學五味禪去。宗云。我這裏。有一味禪。僧云。如
何是一味禪。宗便打。僧云。我會也我會也。宗云道道。
僧擬開口。宗又打。黃檗曰。馬大師。出八十四人善知
識。問著箇箇屙漉漉地。祗有歸宗較些子。師云。說什
麼較些子。直是未在。我這裏。有一味禪。便與掀倒禪
牀。見之不取。思之千里。
上堂。聞聲悟道。塞却你耳根。見色明心。換却你眼睛。
蒲團上端坐。針眼裏穿線。西風一陣來。落葉兩三片。
上堂。東弗于逮。普請搬柴。西瞿耶尼。和南不審。南贍
部洲作什麼。復云。適來猶記得。
雕千手千眼。大悲像上堂。僧問。大悲菩薩。用許多手
眼作什麼。師云。春風不褁頭。乃舉南泉喚院主。主應
諾。泉云。佛昔九十日。在忉利天。為母說法。時優填王
思佛。請目連運神通三轉。攝匠人往彼雕佛像。只雕
得三十一相。為什麼。梵音相雕不得。院主問云。如何
是梵音相。泉召院主。主應諾。泉云。賺殺人。師召眾云。
若識得梵音相。應以佛身得度者。即現佛身。而為說
法。乃至應以天龍夜叉。乾闥婆。阿修羅。迦樓羅。緊那
羅。摩[目*(危-(夗-夕)+夫)]羅伽。人非人等身得度者。即皆現之。而為說
法。且道說什麼法。便下座。
龍翔曇芳和尚遺書至上堂。心同虗空界。示等虗空
法。證得虗空時。無是無非法。既無是法。又無非法。則
諸佛成等正覺。轉妙法輪。入般涅槃。如夢相似。曇芳
老子佛海禪師。屢董名藍。親承眷遇。方辭徑摀。即據
龍翔。末後光明。全身舍利。八斛四斗。未足為多。試拈
一粒。與諸人看。竪拂子云。海神知貴不知價。留與人
間光照夜。擲拂子。
上堂。函葢乾坤句。隨波逐浪句。截斷眾流句。更有一
句。喚作什麼。癡人面前莫說。打你頭破額裂。
上堂。好雪從什麼處來。山河大地白皚皚。畢竟向什
麼處去。日出後一時吐露。
歲旦上堂。今年年是去年年。年去年來知幾年。昨日
日是今日日。日出日入非一日。只箇無去來無出入。
年年是好年。日日是好日。四溟東海流。般若波羅蜜。
上堂。舉法華云。止止不須說。我法妙難思。諸增上慢
者。聞必不敬信。師云。說了也。止得麼。黃面老人。分疎
不下。卓拄杖。有時拈在千峯頂。劃斷天雲不放高。
上堂。竪拂子云。知有底。喚這箇作拂子。不知有底。亦
喚這箇作拂子。作麼生辨。什麼難辨。就中知有底。把
來便用。不知有底用不得。如今在壽山手裏。知有不
知有。那裏得這消息來。擲拂子下座。
上堂。白牡丹紅芍藥。開是春風開。落是春風落。開落
春風總不知。不知蚤已成圖度。搖手云。莫莫。
蘭華嚴至上堂。善財歷一百一十城。參五十三員善
知識。末後再見文殊。方了大事。古人道。更有一人。為
什麼。善財不參。且道是什麼人。咄。
上堂。鴉鳴鴉鴉。鵲鳴鵲鵲。郭公鳴郭公。姑惡鳴姑惡。
亦何必續𠒎截[鴳-女+隹]。夷岳盈壑。禪子相投。西山月落。
浴佛上堂。未出胞胎以前。有一轉語。山僧四處住山。
不曾說著。今日如來降誕。未免舉似諸人。便下座。
<pb n="648"/>
結夏上堂。汝諸人。見壽山搖唇鼓舌。便擬聚頭鵮⿰口豕。
向意根下摶量。及乎放出金剛圈。颺下栗棘蓬。十箇
五雙。吞跳不得。此無他。從前在髑髏裏。妄想慣了。又
閨閣中。暖軟物未除。卒遇惡辣鉗鎚。便生退屈。明明
向你道。此事不在言語上。千經萬論。可是無言語。還
使得偷心也無。端的要死偷心不用。九十日內參取。
上堂。鴦崛摩羅道。我從無量劫來。未甞殺生。諸人作
麼生會。不可作無生話會也。若與麼會。生身陷地獄。
上堂。十方世界閙聒聒。山河大地只一撮。是非長短
俱不說。何似壽山廣長舌。既是廣長舌。因什麼不說。
珊瑚枝枝撑著月。
上堂。一向面壁。道絕人荒。一向貪程。眼瞤耳熱。未有
長行而不住。未有長住而不行。或時十字街頭。拈起
拄杖和其光同其塵。灼然一切處。光明燦爛去。或時
孤峯頂上。放下鉢囊。杜其谿塞其穴。灼然一切處枯
淡去。即心是佛也不得。非心非佛也不得。不是心。不
是佛。不是物也不得。我見兩箇泥牛鬬入海。直至如
今無消息。喝一喝。
上堂。得之於心。伊蘭作栴檀之樹。失之於旨。甘露乃
蒺䔧之園。生佛本同。因什麼。有得有失。若道聖凡差
別。證修不諦。心旨故殊。與麼喚作三家村裡。瞎老婆
說話。未曾夢見我衲僧脚下。一莖毛在。有般漢便道。
此事得者本不得。不得者亦不失。盡是野狐精。魔魅
人家男女。未有了日。更撞著禪牀上老禿奴。不識好
惡。三百五百。聚頭商量道。我開鑿人天眼目。著甚來
由。滴水寸絲。也須償他始得。
解夏小參。僧問。一人因說得悟。一人因參得悟。一人
無師自悟。三人同到壽山。未審接那一人。師云。獅子
咬人。韓盧逐塊。進云。與麼則普請參堂也。師云。去汝
不會我語。進云。總不與麼來時如何。師云。却較些子。
進云。壽山門下。風吹不入。水洒不著。師云。罕逢穿耳
客。多遇刻舟人。進云。和尚只有受璧之心。且無割城
之意。師云。莫錯怪老僧。僧禮拜。師乃云。黃面老人。於
三七日中。思惟如是事。作麼生是如是事。莫是前後
際斷。是如是事麼。莫是度生既畢。入般涅槃。是如是
事麼。若喚這箇。作如是事。正是水母以蝦為目。無自
由分。謗他黃面老人。喫鐵棒有日。汝等諸人。九十日
內。畢竟思惟箇什麼。我道黃面老人。與你同一眼見。
同一耳聞。同一鼻嗅。同一舌甞。同一身觸。同一意知。
一切智智清淨。無二無二分。無別無斷故。雲門手中
扇子。𨁝跳上三十三天。築著帝釋鼻孔。把東海鯉魚
打一棒。雨似盆傾。又作麼生。昔年枉向途中覔。今日
看來火裏冰。復舉保寧勇和尚示眾。洞山云。五臺山
上雲蒸飯。佛殿階前狗尿天。剎竿頭上煎䭔子。三箇
胡孫夜簸錢。石霜云。風吹石臼爭哮吼。泥揑金剛空
裏走。趯翻海月亂波生。驚起土星犯南斗。道吾云。三
面狸奴脚踏月。兩頭白牯手拏煙。戴冠碧兔立庭栢。
脫[殼-一]烏龜飛上天。此三頌。一與祖佛為師。二驗衲僧
眼目。三與天下人作榜樣。若人定當得出。許具一隻
眼。師云。保寧批判此三頌。易分雪裡粉。難辨墨中煤。
壽山不惜眉毛。從頭注破。一與祖佛為師。分文不直。
二驗衲僧眼目。是甚泥彈丸。三與天下人作牓樣。且
莫錯會。直饒會得。萬里望鄉關。
造萬佛上堂。僧問溈山和尚道。凡聖情盡。體露真常。
事理不二。即如如佛。即今佛在什麼處。師云。南地竹
北地木。進云。此佛還有形相也無。師云。胡人飲乳返。
怪良醫。進云。和尚為什麼。特地起模畫樣。師云。打草
只要虵驚。進云。未審有功德無功德。師云。放待冷來
看。進云。但願東風齊著力。一時吹入我門來。師云。又
恁麼去也。乃云。夜夜抱佛眠。喚什麼作佛。朝朝還共
起。莫錯認定盤星。起坐鎮相隨。畢竟是阿誰。語默同
居止。非一亦非二。纖毫不相離。如身影相似。知這一
段。虗空多少人。摸索不著。任是精金百煉。巧計千般。
<pb n="649"/>
鑄也鑄不成。雕也雕不就。傅大士。纔開槖籥。便見精
神。直得鑑地輝天。騰今耀古。雖然也祇寫得一半。你
諸人。從朝至暮。陞堂入戶。開單展鉢。本來面目。有甚
掩處。還見麼。如今若不究根源。直待當年問彌勒。
八月旦上堂。山河無隔礙。光明處處透。四天下人。即
今在中庭裏。相爭佛法甚閙。忽有箇出來道。諸人幸
自無事。無端被野狐涎唾。觜邊抹了。見人便要爭佛
爭法。爭這箇爭那箇。爭到驢年。也未歇在。彈指云。好
沒興。天帝釋聞得。從三十三天。下來喝云。你這一隊
魔子。在這裡爭什麼。各與二十棒。貶向他方去也。壽
山不覺手之舞之。足之蹈之。火雲初散後。金氣欲涼
時。
上堂。鴈過長空。影沈寒水。蟲吟古砌。響答虗堂。明明
生佛已前。真機獨露。了了見聞不及。覿體無私。坐斷
千差。收歸一致。作麼生道。拄杖擬吞三世佛。燈籠百
斛瀉明珠。
雲溪講主至上堂。凡夫見色是色。見空是空。聖人見
色即空。見空即色。諸人作麼生。若見色是色。見空是
空。又同凡夫見。若見色即空。見空即色。又同聖人。見
纔有凡聖二見。此人即墮見執。與彼先尼外道無別。
驀拈拄杖云。這箇決定。不是色空。作麼生見。令人長
憶李將軍。萬里天邊飛一鶚。
重陽上堂。昨日是中秋。今朝又重九。親我紫萸茶。疎
他黃菊酒。紫萸與黃菊。本自無踈親。相識滿天下。知
心能幾人。
怡雲屋。造石為佛塔成上堂。舉教中道。若人以真金。
日施百千兩。不如暫入寺。誠心一禮塔。理上偏枯。若
人靜坐一須臾。勝造八萬四千塔。寶塔終久化為塵。
一念至心成正覺。事上偏枯。直饒理事雙亡。正偏不
立。要見多寶釋迦。則未可在。還委悉麼。龍袖拂開全
體現。象王行處絕狐蹤。

佛日普照慧辯楚石禪師語錄卷第五

音切
灊（徐林切）　儂（奴冬切）　⿰翟支（丑角切）　鱉（并滅切）　聃（他甘切）　閬（籚宕切）　顢
頇（上莫安切下許安切）　肇（直小切）　鳧（扶音）　揖（伊入切）　飣（丁定切）　轟（呼萌切）
　蜎（於沿切）　蠕（汝朱切）　𤢟（亦鍍二音）　毿（先含切）　蹏（徒奚切）　䭔（丁因切）　翮
（諧革切）　[(夕/臼)*鳥]（竹咸切）　皚（牛哀切）　瞤（如倫切　簸（補我切）　趯（他歷切）　煤（莫桮
切）　鶚（五名切）

<sarticle>佛日普照慧辯楚石禪師語錄卷第六</sarticle>

<other>住嘉興路恩光孝禪寺語錄</other>
參學比丘　景瓛等　編
師於至正十七年。八月初一日入寺。
山門。無門之門。不入而入。雲垂四野。水滿雙湖。若要
天下橫行。親到一回始得。
佛殿。還識佛麼。面如滿月目如蓮。天上人間咸恭敬。
祖堂。一花五葉。起必有因。且道從什麼處起。岸上蹏
踏蹏。水中嘴對嘴。
據室。濶一丈高十尺。是你諸人。為什麼。入作不得。鐵
壁鐵壁。
拈行宣政院疏。爕理陰陽。旁通造化。光輝佛日。普扇
真風。還他大力量人。成此大力量事。召眾云高著眼。
拈諸山疏。江南北浙西東。同中有異。異中有同。野色
更無山隔斷。天光直與水相通。會麼。若也不會。看取
下面註脚。
指法座。諸法以空為座。空尚不有。說什麼諸法。便恁
麼散去。豈不丈夫。更待如何若何。且聽喚五作六。遂
陞座。拈香祝聖畢。師云。言迹之興。異途之所由生。直
截根源的。出眾相見。僧問。天得一以清。地得一以寧。
聖人得一以治天下。如何是天得一以清。師云。有星
<pb n="650"/>
皆拱北。進云。如何是地得一以寧。師云。無水不朝東。
進云。如何是聖人得一。以治天下。師云。一人有慶。兆
民賴之。進云。衲僧得一。又作麼生。師云。斬草虵頭落。
進云。今日和尚。開堂演法。文武臨筵。一切人天。悉皆
圍繞。未審一耶一切耶。師云普。進云。一寸筆頭三尺
劒。盡是安[邱-丘+(看-目)]定國人。師云。更不忉忉。僧禮拜。師乃云。
孤迥迥峭巍巍。聖賢罔措。活滾滾明落落。周帀無餘。
有世界。以光明為佛事。有世界以莊嚴為佛事。有世
界。以香飯為佛事。有世界。以音聲為佛事。有世界。以
寂默為佛事。且道報恩這裏。以何為佛事。以不可思
議為佛事。所謂諸佛出現。不可思議。眾生業果。不可
思議。世界成壞。不可思議。此不可思議。亦不可思議。
是故一為無量。無量為一。大中現小。小中現大。於一
毫端。現寶王剎。坐微塵裏。轉大法輪。畢竟承誰恩力。
喝一喝。復舉南堂靜和尚云。君王了了。將帥惺惺。一
回得勝。六國平寧。師云。雖然如是。堯舜之君。猶有化
在。大勛不豎賞。一句作麼生。秋風吹渭水。落葉滿長
安。
當晚小參。舉臨濟大師道。有時一喝。如金剛王寶劍。
有時一喝。如踞地獅子。有時一喝。如探竿影草。有時
一喝。不作一喝用。師便喝云。且道這一喝。落在什麼
處。為復是金剛王寶劍。為復是踞地師子。為復是探
竿影草。為復是一喝不作一喝用。試辨看。若辨不出。
報恩與你註破。金剛王劍。目前可驗。擬議不來。墮坑
落塹。踞地獅子。直下便是。打破髑髏。拈却牙齒。探竿
影草。好也不好。左手扶起。右手推倒。有時一喝不作
一喝用。大小臨濟。只管說夢。便與麼會。猶欠一喝在。
喝一喝。
中秋上堂。天地未分時。高低覆載何在。日月不到處。
光明照燭無偏。真箇是描不成畫不就。昨夜三更白
如晝。
上堂。拈拄杖。召大眾云。還識拄杖麼。回天轉地。更是
阿誰。打雨敲風。不借他力。若也識得。便能不起滅盡
定。而現諸威儀。不歷僧祇劫。而成一切智。不斷煩惱。
而證涅槃。聲聞人斷煩惱。菩薩了煩惱體空。嗔時無
嗔相。喜時無喜相。嗔喜不相關。本來無體相。擲拄杖
下座。
上堂。通身是眼。為什麼[覤-儿+丘]不見。通身是耳。為什麼聽
不聞。通身是口。為什麼說不到。通身是心。為什麼鑒
不出。報恩有一道聰明神呪。布施諸人去也。便下座。
上堂。舉教中道。耶輸提比丘。觀視於地。而心得解脫。
婆伽梨比丘。觀視於刀。而心得解脫。豎拂子云。報恩
豎起拂子。諸人得解脫麼。若道我得解脫。未舉拂子
時誰縛你。
冬至小參。僧問。去年冬至時。滿目是旌旗。今年冬至
到。由斯免亂離。畢竟這裏無兵甲。師云恰好。進云。千
兵易得。一將難求。如何是難求之將。師云。低聲低聲。
進云。忽遇軍期急速時如何。師云。自有彈壓在。進云。
與麼則從前汗馬無人識。只要重論葢代功也。師云。
落在什麼處。進云。紫羅袋裏盛官誥。金榜題名天下
傳。師云且緩緩。乃云。成就一切不由他。破壞一切無
別法。天上人間得自在。十方世界橫該抹。便與麼會。
喚作依通。己眼未開。無自由分。直須識渠面目。死盡
偷心。絕後再蘇。方堪進步。無量世間法。無量出世間
法。無量神通妙用。無量殊勝莊嚴。一一現前。一一解
脫。一一明妙。一一天真。所以道。真性心地藏。無頭亦
無尾。應緣而化物。方便呼為智。向上還有事也無。有
今日十五。明日十六。復舉鹽官道。虗空為鼓。須彌為
槌。甚麼人打得。南泉道。王老師不打這破鼓。法眼道。
王老師不打。自然是箇破鼓。師云。且道什麼處。是他
破處。驢年夢見麼。
上堂。舉承天嵩和尚示眾。第一單鎗甲馬。第二甲馬
單鎗。第三撒星排陣。第四衣錦還鄉。有僧便問。如何
<pb n="651"/>
是單鎗甲馬。嵩云。不是金牙作。爭能射尉遲。僧云。如
何是甲馬單鎗。嵩云。金鏃馬前落。樓煩喪膽魂。僧云。
如何是撒星排陣。嵩云。陣雲橫海上。未辨聖明君。僧
云。如何是衣錦還鄉。嵩云。四海無消息。回奉聖明君。
師云。承天幸是太平時節。何得干戈相待。報恩今日。
也不用單鎗甲馬。也不用甲馬單鎗。也不用撒星排
陣。也不用衣錦還鄉。寒來向火。熱則乘涼。撒手到家
人不識。了無一物獻尊堂。
佛成道上堂。如來明星現時成道。你道半夜裡磕睡
的。還見明星麼。
上堂。南泉道。我十八上。解作活計。趙州道。我十八上。
解破家散宅。諸人向什麼處。見二大老。若向作活計
處見南泉。又不見趙州。若向破家散宅處見趙州。又
不見南泉。不如和會一家。免致遞相矛盾。却教作活
計的。破家散宅。淨倮倮。赤洒洒。沒可把。好快活。破家
散宅的。作活計。七珍八寶一齊拏。更無欠少。也好快
活。然後報恩坐地看揚州。總為戰爭收拾得。却因歌
舞破除休。
除夜小參。是日已過。命亦隨減。如少水魚。斯有何樂。
陸居者。以陸居為樂。水居者。以水居為樂。[邱-丘+(厂@墨)]居者。以
[邱-丘+(厂@墨)]居為樂。郊居者。以郊居為樂。乃至蜎飛蠕動。一切
含靈。運用去來。莫不有樂。釋尊與麼道。意在於何。可
來白雲裡。教你紫芝歌。復舉興化和尚道。我聞長廊
也喝。後架也喝。諸子莫盲喝亂喝。直饒喝得興化。向
半天裏住。却撲下來。一點氣也無。欵欵地蘇醒起來。
向你道未在。何故。我未曾向紫羅帳裏撒真珠。與你
諸人在。師云。我當時若見。只向他道。何必待這老漢。
東西頋視。却與一喝。驚羣須是英靈漢。勝敵還他師
子兒。
正旦上堂。三百六旬之始。二十四氣之初。斗柄回春。
風光奪目。或晝短而夜長。或夜短而晝長。或暑往而
寒來。或暑來而寒往。花根本豔。虎體元斑。雖然不改
舊時人。未免人人添一歲。召眾云。祇這一歲。添到盡
未來際。那裡洎在。
元宵上堂。烈𦦨爐中撈得月。此月了無圓缺。大洋海
底剔金燈。此燈不屬晦明。正當正月十五日。天上人
間標不出。黑似漆。明如日。自古自今。誰得誰失。皆吾
心之常分。非有假於他術。喝一喝。
上堂。拈拄杖云。報恩未踞曲彔木牀已前。與拄杖子
同參。四十年來。五處住山。與拄杖子同樂。畢竟作麼
生參。又有什麼樂。教拄杖子開口即易。教報恩開口
即難。何也。父母所生口。終不為汝說。且聽拄杖子說
看。卓一下云。此是截鐵之言。
上堂。深深海底。撥得一星火。高高山頂。釣得一雙魚。
然此火煑此魚。喚取木人開鉢盂。石人聞得暗嗟吁。
莫嗟吁。爭之不足。讓之有餘。
華嚴經會陞座。僧問。一塵含法界無邊時如何。師云。
三更不閉戶。進云。善財童子。為什麼往南方。師云。一
步不曾移。進云。五十三人善知識。各談法要。不可是
虗說也。師云。一家有事百家忙。進云。如何是普光明
殿。師云草裏輥。進云。如何是盧舍那身。師云。上是天
下是地。進云。竹影掃堦塵不動。月穿波底水無痕。師
云。蝦跳不出斗。進云。今日元帥。恭請本山一眾。閱華
嚴經。未審八十一卷中。那一句㝡親切。師云。合眼跳
黃河。進云。若將耳聽終難會。眼處聞聲方得知。師云。
一任鑽龜打瓦。乃云。說真說妄。真妄本虗。如理如事。
理事常寂。問也言言絕待。答也句句通宗。經中道。華
藏世界所有塵。一一塵中現法界。寶光化佛如雲集。
此是如來剎自在。剎自在故。即凡身而證佛身。現法
界故。處穢土而同淨土。閙市裏天子。百草頭老僧。前
三三後三三。你又作麼生會。喝一喝。復舉僧問上藍
超和尚。善財既見文殊。為什麼却往南方。此意如何。
藍云。學憑入室。知乃通方。僧云。到蘇摩城後。彌勒為
<pb n="652"/>
什麼。遣見文殊。藍云。道曠無涯。逢人不盡。師云。奇特
中奇特。玄妙中玄妙。達法源的。須是上藍始得。祖師
門下。直是未在。
結夏小參。僧問。如何是山裏禪。師云。胡孫上樹尾連
顛。進云。如何是城裏禪。師云。十字街頭一片甎。進云。
如何是村裏禪。師云。扶桑人種陝西田。進云。謝師答
話。師云。蒼天蒼天。乃云。衣食養壽命。一日不可無。糞
埽敵寒暑。麤糲療形枯。昨日三春。今朝九夏。何不趂
色身強徤時。撥教生死路頭明白。要去便去。要住便
住。誰障得你。誰礙得你。豈不俊哉。豈不快哉。且道。生
死路頭。作麼生撥。空手把鉏頭。步行騎水牛。人從橋
上過。橋流水不流。若不會。與你下箇註脚。空手把鉏
頭。驟馬上高樓。步行騎水牛。閙處冷湫湫。人從橋上
過。飯籮頭受餓。橋流水不流。撥火覔浮漚。時不待人。
參。復舉圓覺經云。居一切時。不起妄念。於諸妄心。亦
不息滅。住妄想境。不加了知。於無了知。不辨真實。師
云。若然者。道有也得。道無也得。向上也得。向下也得。
得也得。不得也得。數片白雲籠古寺。一條綠水繞青
山。
上堂。羣芳已謝。百穀云滋。綠樹鶯啼。雕梁燕語。大野
涼風颯颯。長天細雨濛濛。惟一堅密身。一切塵中現。
還有不現的時節麼。卓拄杖一下。
上堂。鷹化為鳩眼在。魚化為龍鱗在。凡化為聖心在。
阿那箇是你心。喝一喝。
上堂。天不能葢。誰是能葢者。地不能載。誰是能載者。
日月不能照。誰是能照者。父母不能生。誰是能生者。
這一句子。亦能迷却天下人。亦能悟却天下人。豎拂
子云。開眼也著。合眼也著。擲拂子云。是什麼。
上堂。知見立知。即無明本。知見無見。斯即涅槃。無明
涅槃。相去多少。良久。行到水窮處。坐看雲起時。
上堂。宗門中。瓶中鵝喻。井中人喻。窻中山喻。教乘中。
水中月喻。鏡中像喻。庫中刀喻。鼎中金喻。瓶中空喻。
諸有智者。要以譬喻而得開解。三十年後悟去。不得
孤負老僧。
久雨不晴劄上堂。太陽溢目。萬里不挂片雲。古人道。
青天也須喫棒。空將未歸意。說與欲行人。
上堂。舉手云。開即成掌。五指參差。在臨濟則三要三
玄。在洞山則正偏回互。在雲門則三句擡薦。在溈仰
則父子唱酬。在法眼則唯心唯識。禪門五派。有卷有
舒。乃握拳云。如今為拳。必無高下。既無高下。坐斷古
今。拈燈籠向佛殿裏。將三門來燈籠上。
上堂。半夜子。心住無生即生死。拈拄杖云。這箇不是
無生。卓一。下云。生死向什麼處去也。昨夜三更。在方
丈內。偶然踏著一物。不知是瓦。不知是石。天曉看來。
元是一顆爛桃。一疑是瓦也不是。一疑是石也不是。
天曉看來是爛桃。祇這疑心何處起。亦無神亦無鬼。
子細思量祇是你。昔日玄沙。同僧入山見虎。僧云。和
尚虎。沙云。是你虎。乃撫掌三下。下座。
解夏小參。僧問。佛佛授手。祖祖相傳。未審是授衣耶。
傳法耶。學人上來。請師指示。師云。黃河九曲。進云。昔
日大慧和尚居洋嶼菴。一夏打發一十三人。畢竟是
有傳授無傳授。師云。斫額望扶桑。進云。報恩一眾□
有人得道也無。師云。青天白日。進云。學人未得入處。
請師不吝慈悲。師云莫鬼語。進云。携取詩書歸舊隱。
野花啼鳥一般春。師云取性。乃云。報恩一夏說的。諸
人一夏參的。須知說的不道一字。參的不資一法。不
道一字。說而無說。不資一法。參而無參。參而無參真
參。說而無說真說。所以道。十方同聚會。箇箇學無為。
此是選佛場。心空及第歸。大丈夫。不可受人處分也。
心空及第。壓良為賤。成佛作祖。愛聖憎凡。總不與麼。
無繩自縛。直下如獅子兒。哮吼一聲。狐狼野干。一時
屏跡。如塗毒鼓一擊。遠近聞者皆喪。九旬制滿。又作
麼生。尋常恰似秋風至。無意涼人人自涼。復舉。洞山
<pb n="653"/>
與密師伯。參鄂州哲禪師。哲問曰。闍梨近離什麼處。
山云。湖南。哲云。觀察使姓什麼。山云不得他姓。哲云
名什麼。山云。不委他名。哲云。還治事否。山云。自有廊
幕在。哲云。還出入否。山云不出入。哲云。豈不出入。洞
山拂袖便行。明日哲入僧堂云。昨日對二闍梨。一轉
語不稔。今請二闍梨道。若道得。開粥相待過夏。速道
速道。山云。太尊貴生。師云。要會尊貴麼。報恩不開這
兩片皮。諸人向什麼處摸索。
上堂。秋風涼。秋夜長。天河無起浪。月桂不聞香。耳到
聲邊聲到耳。從教露草泣寒螿。
中秋上堂。舉雲巖掃地次。道吾云。何得太區區生。巖
云。須知有不區區者。吾云。與麼則第二月也。巖豎起
帚云。這箇是第幾月。吾拂袖出去。雲門云。奴見婢殷
勤。師云。雲巖豎起帚。道吾便出去。總是第二月。那箇
是不區區者。此夜一輪滿。清光何處無。
探元帥回上堂。兵隨印轉。紀信登九龍之輦。將逐符
行。霍光賣假銀之城。然則有符必有將。有印必有兵。
兵在這裏。印在什麼處。良久云。報恩今日。小出大遇。
上堂。如我按指。海印發光。汝暫舉心。塵勞先起。師云。
我不似黃面老人。打破狼藉。喚什麼作海印。將那箇
為塵勞。覔針鋒許。了不可得。
諸山至上堂。僧問。如何是在窟師子。師云。頭頂天。進
云。如何是出窟師子。師云。脚踏地。進云。如何哮吼師
子。師云。還聞麼。進云。即今聞也。作麼生。師云。伏唯尚
享。乃云。一花開大地春。一葉落天下秋。動絃別曲貴
知音。瞬目揚眉早蹉過。然則不犯之令。把斷要津。無
味之談。塞斷人口。德山棒。臨濟喝。俱胝豎指。魯祖面
壁。歸宗斬蛇。大隋燒畬。石鞏張弓。子湖看狗。或則平
田淺草。或則鐵壁銀山。或則掣電轟雷。或則和泥合
水。全提正印。獨振宏綱。檢點將來。不無滲漏。所以即
心即佛。今時未入玄微。非心非佛。猶是指蹤之極。向
上一路。千聖不傳。學者勞形。如猿捉影。還有趣向分
也無。平蕪盡處是青山。行人更在青山外。復舉僧問
黃龍璣和尚云。禪以何為義。璣云。以謗為義。師云。若
有人問南湖。禪以何為義。向他道。以贊為義。且道謗
的是贊的是。眼見則瞎。耳聽則聾。口說則啞。心思則
窮。天際雪埋千丈石。洞門凍折數株松。
初冬回寺上堂。僧問。昔日有僧問大隋。劫火洞然。大
千俱壞。未審這箇壞不壞。隋云壞。僧云。與麼則隨他
去也。隋云。隨他去也。此意如何。師云。疑則別參。進云。
後來雪竇頌云。劫火光中立問端。衲僧猶滯兩重關。
可憐一句隨他去。萬里區區獨往還。如何是兩重關。
師云。十重也有。進云。這僧因什麼有疑。師云裂破。進
云。未審大隋意作麼生。師云。前不迭村。後不搆店。進
云。白雲乍可離青嶂。明月難教下碧天。師云。你猶醉
在。乃云。一毫吞却山河大地則易。山河大地吞却一
毫則難。也不難也不易。鋪箇破席日裏睡。料想上方
兜率宮。也無如此日炙背。復舉青蘿夤緣。直上寒松
之頂。白雲淡泞。出沒太虗之中。萬法本閒而人自閙。
黃龍云。閙箇什麼。師云。莫道無事好。
佛日普照慧辯楚石禪師語錄卷第六

音切
瓛（胡官切）　蹏（徒奚切）　爕（蘇恊切）　糲（力葛切）　螿（即長切）　畬（與居切）　泞
（直與切）

<sarticle>佛日普照慧辯楚石禪師語錄卷第七</sarticle>

<other>再住海鹽州天寧永祚禪寺語錄</other>
侍者　良彥等　編
示眾。祖師言句。無你𠯗噉處。如今兄弟行脚。傍人門
戶。喫他殘羮餿飯。好不惺惺。只管橫咬豎咬。不肯放。
糞堆頭蠅子一般。纔拂他。反生嗔怪。眾生顛倒。以觸
<pb n="654"/>
為淨。莫教一場熱病到時。求生不得生。求死不得死。
却思量從前做的。全未了在。這箇說話。不是山僧誑
你賺你。你看他從上佛祖。怎生為人。南泉道。不是心
不是佛不是物。又僧問洞山。如何是佛。山云麻三斤。
許你𠯗噉麼。終不教你意根下卜度。盡是從千聖頂
𩕳上。拈出倚天長劍。向你第八識上斷一刀。教你放
身捨命。死中得活。方好開大口。道我是衲僧。自既解
粘去縛。亦能與人。解粘去縛。自既作佛。亦令大地眾
生。作佛解好麼。
示眾。十二時中。不依倚一物。尚未是作家。我宗門中。
不似三經五論座主。向葛藤裏埋却。兄弟開口便道。
我是禪和。及乎問他如何是禪。便東覰西覰。口如匾
擔相似。苦哉屈哉。達磨一宗。看看委地也。喫却佛祖
飯了。不去理會本分事。爭持文言俗句。高聲大語。略
無忌憚。全不識羞。有般底。不去蒲團上坐。究明父母
來生以前。本來面目。冷地裏學客舂。指望求福。懺除
業障。與道太遠在。不見道。只今休去便休去。欲覔了
時無了時。
示眾。一朝村院主。萬劫出頭難。大難大難。若是箇漢。
佛語祖語。不教蘊在胸襟。掉向他方世界。何況世間
淺近之學。便誦得四韋陀典。但增妄想。堪作什麼。食
人涎唾。未有了日。不如無事好。見我道無事。便作無
事會。又爭得。若要真箇無事。須下死工夫。大死一回。
死中得活。便能超毗盧越釋迦。百帀千重。七通八達。
祖師巴鼻。向上宗乘。盡與埽除。不勞拈出。雲門云。我
今日。共你說葛藤。屎尿火。泥猪疥狗。不識好惡。屎
坑裏作活計。汝若跳出屎坑。却來山僧手裏。請棒喫。
示眾。看這般時節。有志學道兄弟。那裏放包。從上來
建立門庭。為什麼事。可但為你幾箇鄉親法眷。圖口
腹恣無明。成羣作隊。造地獄業。佛法禪道。推向一邊。
爭知業報來。卒嚲避不得。刀山劍樹。鑊湯爐炭。無人
替代渠。如今大方叢林。兵變以來。南北東西。萬中無
一。因什麼如此。葢是惡貫滿業果熟。自作自受。更教
誰承當。祖師勸你出家。終不但為衣食名利。拋鄉別
井也。只為生死事大。無常迅速。尋師訪友。切切究明。
噴地一發。成佛作祖去。報父母深恩去。度脫天下人
去。既不如此。因何出家。冷地思量古風大好。饑則乞
食。寒則補衣。日中一餐。樹下一宿。旅泊三界。示一往
還。永斷無明。方成佛道。豈不見。無業國師示眾云。古
人得意之後。茅茨石室。折脚鐺子裏。煑飯喫過。三二
十年。名利不干懷。財寶不為念。大忘人世。隱跡巖叢。
君王命而不來。諸侯請而不赴。豈同吾輩貪名愛利。
汩沒世塗。如短販人。有少希求。而忘大果。與麼指示。
可煞分明。作福不如避罪。多虗不如少實。在此衣線
下。一道圓光。阿誰無分。莫教失却人身。只要你直下
搆取。便與佛祖齊肩。若道山僧妄語。甘入拔舌地獄。
示眾。因舉教中有六念。念佛。念法。念僧。念戒。念天。念
施。衲僧門下。念箇什麼。若道念佛。道著佛字。潄口三
年。不可是念佛也。若道念法。法尚應捨。何況非法。不
可是念法也。清淨行者。不入涅槃。破戒比丘。不入地
獄。不可是念僧也。持犯但束身。非身無所束。不可是
念戒也。三界無安。猶如火宅。不可是念天也。施者。受
者。併所施物。三輪空寂。俱不可得。不可是念施也。莫
是無念麼。纔是無念。便是有念。避溺投火。轉見病深。
直饒獨脫無依。要作衲僧奴子。亦未可在。欲得會麼。
千年無影樹。今時沒底[革*(華-(十*〡*十)+(人*〡*人))]。
示眾。上來下去。總似衲僧。子細檢點將來。只這上來
下去。全無衲僧氣息。莫是不上來不下去。是衲僧麼。
不可燈籠露柱。便是不思議人也。佛法不是這箇道
理。終不禁你上來下去。上來下去。沒嫌底法。但只怕
你肚裏有疑。設使禪牀上坐。閉眉合目。不免心念紛
飛。廊下經行。依舊七顛八倒。祖師見你如此。立箇繫
驢橛。了事衲僧。拽脫便行。上來下去。有什麼事。法眼
<pb n="655"/>
和尚云。昨夜鐘鳴時。諸人盡來此。今夜鐘鳴時。復來
有何事。有何事無一事。無事人。佛也不奈他何。洞山
和尚云。我這裏。尋常方丈內。不似諸方。一箇上來。一
箇下去。啾啾唧唧。私地裏說的。禪道佛法。盡是向你
兄弟面前。滿口說滿口道。滿口拈提。滿口欒揀。無你
左遮右掩處。這箇說話。是事不獲已。一時和底翻出。
喚作死馬醫。約山僧見處。無佛無祖。無生死無涅槃。
只要你直下無事。更問如何。苦哉佛陀耶。
示眾。可中學道。多只認得箇昭昭靈靈。殊不知昭昭
靈靈。正是生死根本。長沙和尚道。學道之人不識真。
只為從前認識神。無量劫來生死本。癡人喚作本來
人。楞嚴會上。釋迦老子。為阿難說。一切眾生。從無始
來。種種顛倒。業種自然。如惡叉聚。諸修行人。不能得
成無上菩提。乃至別成聲聞緣覺。及成外道諸天魔
王。及魔眷屬。皆由不知二種根本。錯亂修習。猶如煑
沙欲成嘉饌。縱經塵劫。終不能得。云何二種。阿難。一
者無始生死根本。則汝今者。與諸眾生。用攀緣心為
自性者。二者無始菩提涅槃。元清淨體。則汝今者。識
精元明。能生諸緣。緣所遺者。由諸眾生遺此本明。雖
終日行。而不自覺。諸仁者。且道生死根本。與菩提涅
槃。是同不同。若道同。生死自生死。涅槃自涅槃。若道
不同。阿難一身。便成兩佛。何不出來通箇消息。莫只
背地裏。逞奴唇婢舌。臘月三十日。閻老子。徵你草鞋
錢。別人替得你麼。
示眾。諸仁者。聖人全體。即是凡夫。而凡夫不知。凡夫
全體。即是聖人。而聖人不識。不識故念念純真。不知
故頭頭屬妄。諸佛出世。祖師西來。全妄即真。全凡即
聖。何人皮下無血。誰家竈裏無煙。有時踢出脚尖頭。
露迥迥地。針劄不入。有時攤開手面上。風颯颯地。水
洒不著。無一塵不攝。無一剎不周。無一體不該。無一
根不備。能巧能拙。能隱能顯。能大能小。能合能開。且
道是什麼物恁麼奇特。喝一喝。
示眾。從上來。無傳授的法。亦無承當的人。覔師弟子。
了不可得。於中借一句子。如節度使信旗相似。要用
便用。不用便休。初無實法。一大藏教。教外別傳。石上
種瓠苗。特地尋枝葉。三世諸佛。夢中說夢。六代祖師。
夢中說夢。天下老和尚。夢中說夢。山僧夢中說夢。諸
人夢中說夢。這一場大夢。直到盡未來際。卒未覺在。
你要出生死。被生死覊絆。你要斷無明。受無明纏縛。
有底便道。無明即大智。要斷做什麼。生死即涅槃。要
出做什麼。癡漢。什麼人在三界內。什麼人在三界外。
直下會去。口是禍門。
示眾。古釋迦不前。今彌勒不後。正當今日。凡聖情盡。
體露真常。事理不二。即如如佛。我此一眾。人人本具。
箇箇圓成。在圓覺大伽藍。了衲僧本分事。可與人天
作眼。人天窺覰無門。可與佛祖為師。佛祖贊歎有分。
饒你八萬四千母陁羅臂。高高托至梵天。欵欵地放
下來。何曾動著脚下一莖毛子。因甚如此。為他不立
一法。不守一玄。通宗通塗。透頂透底。得大解脫。住不
思議。與麼安居。方堪持論。
示眾。據說娑婆世界。坑坎堆阜。瓦礫荊棘。土石諸山。
高下不平。極樂世界。地平如掌。宮殿樓閣。珍寶莊嚴。
水鳥樹林。常宣妙法。雖然。有夭有壽。有苦有樂。若論
箇些子。那邊八兩。這裏半斤。非淨非穢。非生非佛。不
用厭此忻彼。愛聖憎凡。既無忻厭等心。又無聖凡等
見。隨緣放曠。任性縱橫。變大地作黃金。攪長河為酥
酪。改禾莖為粟柄。易短壽作長年。皆吾心之常分。非
有假於他術。拈拄杖云。十方世界。只在目前。
示眾。教乘中也大可畏。爛泥裏有刺。踏著方知。如華
嚴云。有大經卷。在微塵中。量等三千大千世界。書寫
三千大千世界中事無不盡。有一智人。破塵出經。汝
若會得。釋迦何別。有智拈一莖草。作丈六金身用。有
時將丈六金身。作一莖草用。三千大千世界。只在一
<pb n="656"/>
毫端。一毫端處。收攝三千大千世界。用也得。不用也
得。何處更有涅槃生死名字。亦不見有諸佛菩薩。三
乘次第。總是諸人擔帶得來。只恐識不破。若識破後。
有什麼事。饑時喫飯。寒則著衣。
示眾。一人得道。地神報虗空神。虗空神報非想非非
想天。遞相告報云。下界有人得道。有濟人之分。若據
此說。決定不虗。我輩沙門釋子。充徧大地。不可無一
人也。實不敢欺。兄弟總道。我尋師擇友。行脚參禪。遠
是三千。近是五百。尋得多少師。擇得多少友。行得多
少脚。參得多少禪。畢竟得道也未。古人有言。如人飲
水冷暖自知。又道隔山見煙。便知是火。隔墻見角。便
知是牛。只怕你不得。那裏有不知的。且喚什麼作道。
試吐露看。是虗是實。有麼有麼。如無。[銜-金+缶]鐵負鞍有日
在。
示眾。無事珍重。大眾久不散。師乃云。有什麼事。近前
決擇。如今說箇無事。多少人錯會。便道無事好。若比
麤煩惱。雖難斷却輕。耽著無事病。㝡難治却重。不見
道。無為無事人。猶是金鎻難。祇如二乘斷結。證得阿
羅漢。便自謂。百了千當。住大解脫。更不前進。正眼觀
之。如深坑相似。直須回心向大。到十地滿足。見性猶
隔羅縠在。所以彌勒阿閦。及諸妙喜等世界。尚被他
向上人。喚作無慚愧懈怠菩薩。此中學道。大難大難。
不坐空王殿。不挂本來衣。何須在恁麼。切忌未生時。
到這田地。方有些些子衲僧氣息。
示眾。見老和尚陞堂。舉起拂子便道。指示學人。你在
長連牀上。開單展鉢。喫粥喫飯。這裏何不悟去。你妄
想起時便有禪。你不起妄想時便無禪。禪不是你妄
想得的。山僧尋常道。語默動靜。折旋俯仰。一一明妙。
一一天真。德山臨濟。不假棒喝。直下見得。可煞分明。
祇這些子透不過。誰障礙你。何不即今了却。雖然。了
了了時無可了。玄玄玄處直須訶。會麼。
示眾。如今要見自心。作麼生見。且那箇是心。若道只
這推窮尋逐的是心。又遭佛訶斥。推窮尋逐的。決定
不是心。此但妄識。識有生滅。心無生滅。生滅屬識不
屬心。眾生從無始劫來。不得道者。為妄識所惑。流轉
生死。諸佛菩薩。悟真心者。則不被生死之所流轉。真
心處垢不垢。處淨不淨。處生不生。處滅不滅。譬如隨
色摩尼寶珠。若人得之。無不成佛。
示眾。玄沙道。道人行處。如火消冰。箭既離弦。無返回
之勢。所以牢籠不肯住。呼喚不回頭。古聖不安排。至
今無處所。又云。道人不悟。妄自涉塵。處處築著。頭頭
繫絆。更擬凝心斂念。攝事歸空。隨有念起。旋旋破除。
細想纔生。即便遏捺。如此見解。即是落空亡的外道。
魂不返的死人。冥冥漠漠。無覺無知。塞耳偷鈴。徒自
欺誑。近來多有此輩。盛行世間。又有一等驢前馬後
漢。遞相傳授。妄認幻夢伴子。能嗔能喜。能見能聞。為
出世大事。教他認得明白了。便是一生參學事畢。山
僧向他道。不是古聖。喚作識神生死根本。我且問你。
這箇本來人。無常到時。燒作一堆了。且道能嗔能
喜。能見能聞的。什麼處去也。恁麼參的。是藥汞銀禪。
此銀非真。一煅便流。又如驢乳。搆來純成屎尿。要做
酥酪實難。更討什麼醍醐。因問地。你尋常參誰。他道
有人教我。只參萬法歸一一歸何處。又教我如此會。
今日方知不是。就和尚。請箇話頭。我道古人公案。有
什麼不是者。我眼本正。因師故邪。累請不已。向他道。
去。參趙州狗子無佛性話。忽然打破漆桶。却來山僧
手裏。請棒喫。
示眾。百尺竿頭坐的人。雖然得入未為真。百尺竿頭
須進步。十方世界現全身。只如百尺竿頭。如何進步。
你纔擬心。早落地上了也。不動一塵。又是鈍鳥逆風
飛。與他坐的何別。還有人搆得麼。石火電光。那容眨
眼。快與快與。時不待人。有志參禪。終不得少為足。登
山須到頂。入海須到底。登山不到頂。不知宇宙之寬
<pb n="657"/>
廣。入海不到底。不知滄溟之淺深。既到百尺竿頭。直
須進步始得。我這裏。無解路教你入。無言句共你商
量。一味朴實頭。如馬前相撲。更不周由者也。倒地便
休。不似諸方老宿。密室裏說的。禪道佛法。有不啗⿰口豕
處。口遞一口。人傳一人。將為向上提持。宗門命脉。冷
地[覤-儿+丘]見。鑊湯爐炭一般。得便宜是落便宜。若是真正
道流。爭肯喫他這般茶飯。急須吐却。
示眾。一大藏教。只是箇賣田鄉帳。東西四至。一一分
明。畆步短長。亦無增減。買者却須親到地頭。五十年
前。有人將鮑郎浦為田。賣與楊總管宅。及乎驗實。竝
是虗文。西天九十六種。外道所說。以訛傳訛。惟佛一
人。是真實語。達磨不立文字。直指人心。見性成佛。只
與買田的。作箇證見而已。諸人曾到地頭麼。須知盡
十方。乾坤大地。人畜草芥。高低闊狹。無空缺處。總是
自家屋裏的。所以道。山前一片閒田地。叉手丁寧問
祖翁。幾度賣來還自買。為憐松竹引清風。五祖老人
與麼道。大似冐姓佃官田。更不納租稅。別無定奪。依
例施行。拈拄杖云。吽吽。
示眾。行脚高人總道。我穿雲度水。擔囊負鉢。為生死
事大。參善知識來。及乎問他那箇是你參的善知識。
即今在什麼處。便道。諸方踞曲彔木牀。把拂子柄。談
玄說妙的是。我道你錯會了也。這箇是名字善知識。
須知真善知識。不踞曲彔木牀。不把拂子柄。不談玄。
不說妙。你未出家時。怨親眷屬。人我是非。是你真善
知識。既出家了。燈籠露柱。香爐椅子。鉢囊鞋袋。是你
真善知識。以至若聞若見。鐘魚鼓板。水鳥樹林。這邊
那邊。靜的閙的。總是你真善知識。不消起一念動一
塵。直下悟去。許你出意想知解。五蘊身田。一生參學
事畢。何在三條緣下。七尺單前。晝三夜三。觜盧都地。
方為究竟者哉。
示眾。祖師門下客。自有本參事。合去理會。只管看他
經論。大不相當。經有經師。論有論師。既稱禪師。却鑽
頭入故紙堆裏作麼。佛自說三乘十二分教。如空拳
誑小兒。是不知號曰無明。要做沒量漢。須真參實悟
始得。他時後日。不被生死拘絆。去住自由。不然。悞你
去在。豈不見。晏國師道。西天一段事。總被今時人埋
沒却。覔箇出頭處不得。更有老宿道。大唐國內。盡是
滅胡種賊。人家男女。乍入叢林。何曾會得。聞舉經舉
論。便刺頭入裏許。念言念語。賺他多少人。十生累劫
擔枷帶鎻。於自己轉踈轉遠。且宗門中事。合作麼生。
不惜口業。向汝諸人道。不假記一字。亦不用一功。亦
不用眨眼。亦不用呵氣。大坐著紹却去。這裏會得。多
少省力。更賺他太絮道。我拈得不分明。自是你根性
遲鈍。干別人什麼事。珍重。
示眾。昨日有一座主。來問山僧云。禪門何故不許人
看經論。我向他道。你若知得釋迦老子舌頭落處。千
經萬論。一任看取。只如經云。一切諸佛。及諸佛阿耨
多羅三藐三菩提法。皆從此經出。喚什麼作此經。却
又答不得。論云。一切諸法。從本已來。離言說相。離名
字相。離心緣相。畢竟平等。無有變異。不可破壞。唯是
一心。故名真如。當恁麼時。喚什麼作論。又無語。因舉
祖師偈云。正說知見時。知見即是心。當心即知見。知
見即如今。乃拈起拄杖云。會麼。主云不會。云。何不會
取箇不會的。主云。只如不會。作麼生會。我以拄杖。向
空中點三點云。分明記取。舉似作家。召眾云。昨日那
裏落節。今日這裏[托-七+友]本。
示眾。有人問南泉和尚云。黃梅門下。有五百人。為什
麼。盧行者獨得衣鉢。泉云。只為四百九十九人。皆解
佛法。獨有盧行者一人不解。只會其道。所以得他衣
鉢。且如道作麼生會。向這裏。亂統得麼。豎拂子云。這
箇不是色。作麼生見。擊拂子云。這箇不是聲。作麼生
聞。既不可見。又不可聞。畢竟道在什麼處。傅大士云。
東山水上浮。西山行不住。北斗下閻浮。是真解脫處。
<pb n="658"/>
洞山和尚道。向前物物上求通。只為從前不識宗。如
今見了渾無事。方知萬法本來空。這兩箇老漢。於無
言中顯言。無相中示相。無意中立意。無性中說性。此
無性之旨。是得道之宗。所以教中道。念念攀緣一切
境。心心永斷諸分別。了達眾生無有性。而於眾生起
大悲。分明說了。尚自不會。更近前就我覔我。與你一
棒。還知慚愧麼。
示眾。舉真淨和尚。一日在室中。問僧云。了也未。僧云
未了。淨云。你喫粥了也未。僧云了。淨云。又道未了。復
云。門外是什麼聲。僧云雨滴聲。淨云。又道未了。復云。
面前是什麼。僧云屏風。淨云。又道未了。復云。還會麼。
僧云不會。乃云。聽取一頌。隨緣事事了。日用何欠少。
一切但尋常。自然不顛倒。師云。要識真淨麼。家住海
門東。扶桑最先照。一一超佛越祖。頭頭葢色騎聲。也
不屬凡。也不屬聖。快活中快活。自由中自由。漢地不
收秦不管。又騎驢子下楊州。
示眾。釋迦老子道。當處出生。隨處滅盡。還會麼。昨日
雨今日晴。桃花紅李花白。登山者。不知涉海之疲勞。
涉海者。不知登山之辛苦。龍門和尚道。山僧適在[寢-(宋-木)+穴]
堂中。法堂上無山僧。[寢-(宋-木)+穴]堂中有山僧。下至法堂。法堂
上有山僧。[寢-(宋-木)+穴]堂中無山僧。有則心外有法。無則心法
不周。諸上座。在衣鉢下。聞打鼓便上法堂。法堂上添
得上座。衣鉢下減却上座。添則成增。減則成滅。滅故
落斷。增故落常。如何得離有離無。離常離斷。生死疑
情。大難透脫。此是如來清淨心。要直須決擇。不可等
閒。召眾云。古人恁麼說話。且道與德山臨濟。相去多
少。塞北千人帳。江南萬斛船。

佛日普照慧辯楚石禪師語錄卷第七

音切
餿（色求切）　[革*(華-(十*〡*十)+(人*〡*人))]（旰瘸切）　佃（同見切）

<sarticle>佛日普照慧辯楚石禪師語錄卷第八</sarticle>

<other>代別</other>
侍者　應訢等　編
上堂。一不得有。二不得無。有之與無。尖斗量不盡。淨
潔打疊一句作麼生。代云。天晴日出。又云。天晴日出。
自古自今。作麼生是隨流一句。代云㖿。又云。是什麼。
又云。釣絲絞水。或云。孤負諸聖。埋沒己靈。且道此人。
向什麼處行履。代云。賊不打貧兒家。又云。賊不打貧
兒家。尚有人不放伊過。誵訛在什麼處。代云。一人之
力。不如百人。
上堂。晝見日夜見星。將什麼見。代云。問取露柱。又云。
平地喫交。又云。平地喫交。多少人不知。又云。不知且
置。作麼生扶起。代云。合識些子好惡。
上堂。有一人。朝看華嚴。暮看般若。問他教意作麼生。
起來問訊。叉手而立。誰敢道他不會。代云。更要棒那。
又云。利劍不斬死漢。有時云。利劍不斬死漢。這裏莫
有獨脫無依的麼。代云。填溝塞壑。又云。錢塘去國三
千里。
上堂。釋迦已滅。彌勒未生。正當今日。佛法委任何人。
代云。非但今日。又云。非但今日。前無釋迦。後無彌勒。
還有參學分也無。代云。官不容針。又云。官不容針。因
什麼。知而故犯。代云。孟嘗門下。或云久戰沙場。為什
麼。功勛不立。代云。日月易流。又云。日月易流。千年田
八百主。又云參堂去。
上堂。閙市裏天子。百草頭老僧。你為什麼不領。代云。
滿眼滿耳。又云。滿眼滿耳。且莫認奴作郎。代云。松不
直棘不曲。有時云。毛吞巨海。芥納須彌。如何是毛吞
巨海。芥納須彌。代云。舌頭不出口。又云。舌頭不出口。
葢是尋常。為什麼。天高東南。地傾西北。代云。理長則
<pb n="659"/>
就。或云。日輪繞四天下。半夜不照閻浮提。閻浮提人。
將什麼作眼目。代云。東西南北。又云。東西南北。時人
知有。不屬明暗。道將一句來。代云。谷谷孤。
上堂。太平只許將軍建。不許將軍見太平。作麼生明
得失。代云。好事不如無。又云。好事不如無。未在更道。
代云。教休不肯休。直待雨淋頭。有時云。治生產業。皆
與實相。不相違背。如何是實相。代云。上是天。下是地。
又云。上是天下是地。俗氣不除。作麼生除得。代云。要
除什麼。一日云。古聖不安排。至今無處所。為什麼。北
斗在北。南斗在南。代云。一字兩頭垂。
上堂。空劫中。什麼人為主。代云。唵齒臨唵部臨。又云。
毒虵不咬人。代云。毒虵不咬人。看你親遭一口。又云。
禍不入慎家之門。
上堂。泡幻同無礙。如何不了悟。這裏還見祖師麼。代
云。來也來也。又曰。成人者少。敗人者多。又云。成人者
少。敗人者多。你又刺頭入裡許。作什麼。有時云。巢知
風穴知雨。未有風雨時。憑什麼便知。代云。白日無閒
人。又云。白日無閒人。成得箇什麼邊事。代云。夢見。又
云。六六元來三十六。
上堂。三世諸佛不知有。狸奴白牯却知有。那箇合受
人天供養。代云。鉢裏飯桶裏水。又云。鉢裏飯桶裏水。
識得來處即消得。又云。又恁麼去也。一日拈拄杖云。
我不在此住。且道在什麼處住。你若道得。我賞你三
十。代云。惜取眉毛。又云。停囚長智。或云。是法平等。無
有高下。為什麼。須彌山不見其頂。大海水不見其底。
代云俱。又云。空尚不可得。
上堂。觀方知彼去。去者不至方。阿耨達池。分為四河。
因什麼各不至海。代云滔滔地。有時云。打破虗空的
人。向什麼處藏身。代云。善財拄杖子。又云。善財拄杖
子。拈起則是。放下則是。代云。渠儂得自由。又云。渠儂
得自由。我道此人。脚下紅絲索未斷在。又代云。似己
妨人。
上堂。諸方三百五百。說禪浩浩地。我這裏。燒榾柮火。
煑野菜羮。喫却飯了噇眠去。你道當宗乘。不當宗乘。
代云。萬瓦清霜。一牕紅日。或云。如來有密語。迦葉不
覆藏。你為什麼。在露柱裏𨁝跳。代云。謾別人即得。又
代云驢年。
上堂。事存函葢合。理應箭鋒拄。天寧答話也。致將一
問來。代云。一言既出。駟馬難追。又云。見義不為。何勇
之有。有時云。臨濟下也恁麼道。曹洞下也恁麼道。其
餘固是不問可知。你且道。威音王已前。畢竟如何道。
代云。狼籍不少。又代云。初三十一。中九。下七。或云。去
却一拈得七是多少。代云。無這閒工夫。又云。蜜怛哩
孤蜜怛哩智。
上堂。各各不相知。各各不相借。是箇什麼。得與麼難
會。代云。龍虵易辨。衲子難謾。或云。雞不鵮無功之食。
未出常情。不涉兩頭。作麼生道。代云。人貧智短。馬瘦
毛長。有時云。青山白雲裏人。只知青山白雲裏事。紅
塵閙市裏人。只知紅塵閙市裏事。作麼生得一如去。
代云。六耳不同謀。又云。更嫌鉢盂無柄那。有時云。路
逢達道人。不將語默對。將什麼對。代云。鼻曲面藍巉。
又云。君往西秦。我之東魯。
上堂。赤肉團上。壁立千仞。還有商量分也無。代作掀
倒禪牀勢。或云。語不離巢道。焉能出葢纏。古今佛祖
言教。如恒河沙。什麼處是他滲漏處。代云。寰中天子。
塞外將軍。一日云。舉不頋即差互。擬思量何劫悟。莫
有人出得此語麼。代搖手而已。又云。維那不在。又代
云。千日斫柴一日燒。
上堂。擾擾匇匇。晨雞暮鐘。你道那一人。在三界內三
界外。代云。不經一事。不長一智。有時云。說禪說道易。
成佛作祖難。代云。近日世界不好。又云。近日世界不
好。雲門大師拈了也不要。代云。有什麼了期。或云。日
就牕牕就日。人搬柴柴搬人。甕吞虵虵吞甕。與麼說
<pb n="660"/>
話。一去三十年。不要提著。提著打折你腰。代云。悔不
慎當初。又云彼此。
上堂。應緣而化物。方便呼為智。若不方便。喚作什麼。
代云。突出難辨。又云。轉掃轉多。或云。日用事無別。為
什麼。昨日栽茄子。今日種冬瓜。代云。一擔兩桶。又云。
分付與典座。
上堂。了即業障本來空。如今作麼生了。代云。洗脚上
船。有時云。如許多時雨水。無根樹子長多少。代云。芽
磨未全。又代云。或則穿沙。或則逗石。或云。無邊身菩
薩。不見如來頂相。即且置。你道如來還見無邊身菩
薩頂相麼。代云。事不孤起。或云。我不見一法在門外。
猶是門外句。作麼生是門內句。代云。還見儂家麼。又
代云。此去西天。十萬八千。
上堂。在天天中尊。在人人中尊。畢竟是天耶人耶。代
云噫。
上堂。拄杖橫挑日月。鉢盂倒覆乾坤。如何是行脚事。
代云。此去客亭不遠。一日云。大耳三藏。第三度不見
國師。國師在什麼處。代云。曲不藏直。或云。心不是佛。
智不是道。猶是水母借鰕為目。生機一路。熱椀鳴聲。
總不與麼。眉須墮落。諸人作麼生。代云惡。又云。賊是
小人。又云。消得龍王多少風。
上堂。古人道。二龍爭珠。有爪牙者不得。意在於何。莫
是不爭者得麼。龍在這裏。珠在什麼處。代云。什麼處
去來。又云。且莫造次。又云百襍碎。一日云。明眼衲僧。
好與二十拄杖。過在什麼處。代云。伏惟尚享。又云。一
箇閒人天地間。
上堂。說則千句萬句。如錦上鋪花。不說則盡大地人。
竝皆亡鋒結舌。如無孔鐵槌相似。說與不說拈了也。
作麼生。代云。一堵墻百堵調。又云。某甲不會。或云。王
索仙陁婆。一名四義。王不索時。義在阿那頭。代云。風
不來樹不動。又云。一筆勾下。
上堂。三世諸佛骨髓。六代祖師眼睛。應是從前肯重
底。盡情颺却。管取一員無事道人。代云。穿却鼻孔。又
云。棒上不成龍。又云。朝三千暮八百。或云。殺人刀活
人劍。上古之風規。今時之樞要。用則星飛火迸。不用
則浪靜風恬。諸人作麼生話會。代云。口挂壁上。又云。
這野狐精。又云點。
上堂。江東西湖南北。到處行脚也。曾聽尊宿說話來。
且道那一句最親切。代云。一札十行。又云。兩重公案。
又云。掩耳便出。
上堂。城東老母。不願見佛。爭奈冤家難脫離。如今不
要見佛。有什麼難。以手掩面云。見箇什麼。代云。轉近
轉踈。又云。青天白日。又云。且喜沒交涉。或云。但莫憎
愛。洞然明白。衲僧到這裏便道。我只管閒坐困眠。更
有什麼事。忽然拈山門來佛殿裏。將佛殿向燈籠上。
你又作麼生商量。代云。物見主眼卓豎。又云。不得春
風花不開。又云。舌是斬身之斧。
上堂。若一毫頭。凡聖情念未盡。不免入驢胎馬腹裏
去。則固是。設使一毫頭。凡聖情念淨盡。因什麼。亦未
免入驢胎馬腹裏去。代云劄。又云。有利無利。不離行
市。
上堂。萬里神光頂後相。你道雪山南面。即今有什麼
人。代云。鑊湯無冷處。又云。夜暗晝明。又云。洎合錯下
註脚。有時云。拈一放一。這邊那邊。繆盆子相似。直須
揮劍。若不揮劍。漁父棲巢。如今作麼生理會。代云。合
取口。又云。月似彎弓。又云。七穿八穴。
上堂。真如凡聖。菩提涅槃。有時舒有時卷。舒也攢花
簇錦。不露鋒𨦵。卷也削迹收聲。全無向背。高高處。觀
之不足。低低處。平之有餘。前三三後三三。作麼生會。
代云。一口針三尺線。又云。入水見長人。又云。莫塗污
人好。或云。三界無法。何處求心。代云。眼不見鼻孔。又
云。小魚吞大魚。又云。這掠虗漢。
上堂。不用朝參暮請。也只是箇仲冬嚴寒。添一毫不
<pb n="661"/>
得。減一毫不得。代云。用盡自己心。又云。腦後少一椎
在。又云。寐語作麼。或云。離却四大五蘊。阿那箇是你
主人公。代云。全火祇候。又云。入石三分。又云兩箇。有
時云。一毛頭師子。百億毛頭一時現。現即不無。作麼
生收。代云。藏頭露尾。又云。不消一揑。又云。善來文殊。
上堂。毫釐有差。天地懸隔。毫釐不差。天地懸隔。直饒
明得。也是蝦蟇窟裏出頭。代云。腦後見腮。又云一得
一失。又云少賣弄。有時云。保福有願不撤沙。因什麼
却撒。代云。口甜心苦。又云。看看落在眼上。又云。自屎
不覺臭。或云。盡大地。是般若光。光未發時。向什麼處
摸索。代云。天上星地上木。又云。這漆桶。又云。冰消瓦
解。
上堂。即今休去便休去。欲覔了時無了時。你諸人了
得也未。代云。遇飯喫飯。遇茶喫茶。又云。明月照見夜
行人。又云。餬餅裏覔甚汁。或云。動若行雲。止猶谷神。
不動不止。作麼生辯。代云。野狐過水。又云。相隨來也。
又云。一鏃破三關。
上堂。不受是眼。將來的。必應是瞎。你道。老胡十萬里
西來。將得箇什麼來。既是不將來。此土亦無受者。可
謂彼既丈夫我亦爾。與麼說話。已是謗祖師。作麼生
免得此過。代云。謝三娘不識四字。又云。勞而無功。又
云。當爐不避火迸。或云。三界惟心。萬法惟識。你尋常
見露柱。喚作什麼。若喚作露柱。又是心識。若喚作心
識。又是露柱。畢竟喚作什麼。代云。坐斷天下舌頭。又
云。大斧斫不開。又云。築著鼻孔。
上堂。靈山密旨。迦葉親聞。少室單傳。神光默契。諸人
來這裏。還知天寧有諱麼。代云。也不消得。又云。實謂
罕聞。又云。和泥合水。有時云。大陽溢目。萬里不挂片
雲。拈却青天喫棒。合下得箇什麼語。代云。矢上加尖。
又云。一任𨁝跳。又云。囉羅哩羅囉哩。或云。直下是直
下是。直下是什麼。代云。鐵虵橫古路。又云。多少人踏
不著。又云。與你拈將來看。
上堂。揚眉瞬目。敲牀豎拂。向上向下。說心說性。總是
依草附木精靈。格外提持。泥裡洗土塊。還有為人處
也無。代云。却較些子。又云。把纜放船。又云。烏龜入水。
或云。兔馬有角。牛羊無角。你作麼生商量。代云。如理
如事。又云。棒打石人頭。又云。倒退三千里。
上堂。諸方老宿盡道。我接物利生。檢點將來。大似漫
天網子。十有九箇。墮在其中。了事衲僧。終不受他籠
⿱卓。有麼有麼。一僧出禮拜。師云。如今日。是什麼時節
出頭來。僧無語。代云。某甲罪過。或云。日可冷月可熱。
眾魔不能壞真說。且如何是真說。代云。怕爛却那。又
云。痛領一問。又云。山河大地。
上堂。昨日晴乾鵲鳴。今日雨鵓鴣語。趙璧本無瑕。相
如誑秦主。隨時及節一句。作麼生道。代云。日日是好
日。又云。君子可八。又云。東壁挂葫蘆。或云。開眼也著。
合眼也著。佛祖出來作什麼。代云。明破則不堪。又云。
日中逃影。又云。功德天黑暗女。
上堂。直得無一法可當情。猶未是衲僧行履處。作麼
生是衲僧行履處。代云話墮也。又云。驗在目前。又云。
脚下泥深三尺。有時云。悟則剎那間。操履須長久。上
無攀仰。下絕己躬。喚作道人暫時岐路。光前絕後一
句作麼生。代云說夢。又云。皮下還有血麼。又云。胡地
冬抽笋。
上堂。為無為益無益。梯航九有。津濟四生。未必善因
而招惡果。什麼處著得此人。代云。當陽揮寶劍。又云。
一榼在手。又云。石上栽花。或云。不與一法作對。便是
無證三昧。恁麼則門前樹子。消得人天供養也。代云。
且莫錯會。又云。舌頭無骨。又云。剎竿頭上仰蓮心。
師室中示眾云。開口不在舌頭上。作麼生問。六隻骰
子滿盆紅。作麼生賽。頂⿱卓燒鐘一萬斤。作麼生出。知
從心起。為什麼。心不知心。見從眼生。為什麼。眼不見
眼。眾生即是諸佛。迷從什麼處來。諸佛即是眾生。悟
<pb n="662"/>
從什麼處發。一切智通。為什麼。明前不明後。無邊行
滿。為什麼。論果不論因。日月行四天下。為什麼不周。
世界在一塵中。為什麼不大。
師一日出城。逢僧緣化。師拈起鉢問云。如許大鉢盂。
盛得多少飯。僧云。有什麼布施。快下將來。師云。太無
厭生。僧無語。代云。餧驢餵馬。師一日。出門迎接次。
僧問。開門待知識。知識不來過。不來過者。是什麼知
識。師便不審。僧云。和尚見箇什麼。師云。好心不得好
報。僧無語。師云。一狀領過。師一日。因送亡僧。僧問。
亡僧遷化。向什麼處去。師云。識得來處。即知去處。僧
云。畢竟從什麼處來。師云。石牛沿江走。一馬生三寅。
僧云。與麼則無來處也。師云。你適來問什麼。僧擬議。
師便打。師一日。因修佛殿。問掌事僧。這殿是什麼
年中葢造。僧摑露柱云。何不祗對和尚。師云。克由尀
耐。倒來這裡捋虎須。三十棒一棒也不恕。僧云。容某
甲[臾-人+〡]說便禮拜。師云。且放過一著。師一日除草次。
僧問。有根草。任和尚除。無根草。作麼生除。師鉏地一
下。僧便放身倒。師云。諸方火塟。我這裏活埋。僧起走。
師呵呵大笑。師在鳳山。一日入省次。高右丞問。禪
分五派。教列三乘。教則不問。如何是禪。師云。正值歲
朝公讌。高云。達磨西來。不立文字。直指人心。見性成
佛。佛在什麼處。師云。管絃襍遝。朱紫熒煌。高云。莫便
是長老見處麼。師云不敢。高云。容在別日說話。師云。
諾諾便退。師在壽山。一日栽松次。僧問。這一片山。
擬栽多少松。師云。三十萬株。僧云。莫太多麼。師云。一
一教他葢天葢地去。僧云。昔年臨濟。今日壽山。師云。
且得闍棃證明。僧云。只如臨濟。以鉏頭築地三下。黃
檗道。吾宗到汝。大興於世。為復只記臨濟一人。為復
通囑後嗣。師云。一點墨水。兩處成龍。僧云。一與山門
為境致。二與後人作標榜。和尚作麼生。師豎起鉏頭。
僧云。與麼則超出古人也。師拋下鉏頭。便歸方丈。
師一日。忽聞鐘聲。起立合掌云。觀世音菩薩。大慈悲
菩薩。僧云。即今在什麼處。師云。却歸南海去也。師
一日。華嚴座主相訪。師問座主。華嚴有幾種法界。主
云。四種法界。師云。即今在那箇法界中。主罔措。師云。
理事無礙也不會。主云我會也。師云。鄭州出曹門。
師一日。與眾觀雪次。問僧好雪麼。僧云。好在什麼處。
師指雪。良久云會麼。僧云不會。師云。無火凍死的。有
什麼數。師一夕在中庭。與僧望月次。僧指月問師。
那一半。得什麼明。這一半。得什麼暗。師云。明者從他
明。暗者從他暗。僧云。十五夜圓時。暗向什麼處去。師
云。也與三十不較多。僧云。恁麼則全無明暗也。師云。
還見真月麼。僧云。如何是真月。師云不照燭。僧云。不
照燭時如何。師云。多少人撈天摸地。僧云。莫祇這便
是麼。師云。猶是影在。僧擬進語。師便喝。師一日。赴
施主齋。問僧。借座燈王。取飯香積。今日供養何似生。
僧云難消。師云。急須吐却。僧云。將什麼報答施主。師
拈起鉢盂云。你也隨例得飯喫。僧無語。師云。苦哉佛
陁耶。師一日。因座主來參。問云。講什麼經。主云法
華經。師云。經中道。是真精進。是名真法供養如來。是
否。主云是。師云。供養即不無。如何是真法。主云。具在
藥王菩薩品。師云。將謂是金毛師子。元來却是野干
眷屬。主云。如何是真法。望和尚慈悲指示。師云。汝豈
不從天台來。主云是。師云。天台山高。一萬八千丈。頂
上著得幾人。主無語。師云。喫茶去。師一日受齋。諸
山既至。百戲皆集。齋畢有一長老問云。適來閙浩浩。
而今靜悄悄。閙浩浩的。向什麼處去也。師云。大家在
這裏。長老云。本來無一事。變現百千般。師云。彼此出
家兒。放教肚皮大。長老云。只如雪峯三到投子。九上
洞山。還有這箇道理也無。師云。我見燈明佛。本光瑞
如此。長老便喝。師亦喝。復云。因風吹火。用力不多。便
打。長老云。莫盲枷瞎棒。師云。你但喫棒。我要這話行。
師一日示眾云。老僧泰定元年。正月十一日。綵樓
<pb n="663"/>
在崇天門外。其時五更樓上。箭發射透二十四面金
鼓。自此天下太平。僧便問。如何是箭。師云。十字街頭
折筯莖。有演福潤法師者問云。我聞和尚投機頌云。
崇天門外鼓騰騰。驀劄虗空就地崩。拾得紅爐一點
雪。却是黃河六月冰。六月冰在什麼處。師展兩手。法
師無語。師云。向下文長。赴在來日。師一日。因施主
送楊梅。僧就盒拈起問師云。一般楊梅。為什麼有赤
有白。師以盒子合却云。見箇什麼。僧無語。師又揭開
盒云。聻。僧又無語。師云。你只是箇無開合漢。師一
日入經寮。見僧看經問云。看的是什麼經。僧云金剛
經。師云。我不問你金剛經。看的是什麼經。僧無對。師
召寮元。來日不得上案。師一日。與僧觀稻次。僧問。
春種一粒穀。秋收萬顆子。四海無閒田。農夫猶餓死。
為復根苗有異。為復天澤不齊。師云。疎田不貯水。難
怨碧潭龍。僧云。與麼則時人失望也。師云。你尋常喫
箇什麼。僧無語。師云。這孤恩負德漢。便打。師因元
宵。殿堂上燈次。僧問。如何是本來燈。師云。猶是今日
事。僧云。今日事本來燈。有什麼交涉。師指燈云。一二
三四五。僧云。謝和尚指示。師云。劍閣路雖險。夜行人
更多。僧無語。師代云。切忌鑽龜打瓦。師一日。因僧
送拄杖。師云。莫從天台得麼。僧云。不從天台得。師云。
莫從南岳得麼。僧云。不從南岳得。師云。從什麼處得。
僧度拄杖。師豎起云。是體是用。僧云。拈也從體起用。
放也攝用歸體。師云。你與麼來。只得其體。不得其用。
僧云。和尚與麼舉。只得其用。不得其體。師卓一下。靠
拄杖云。體用一時收。師應詔赴都。書金字藏經。一
日入內殿。呈卷次。有學士問云。以字不成。八字不是。
是什麼字。師舉筆云。金滴滴地。士云。信受奉行去也。
師云。學士也不得草草。士乃禮謝。師一日遊山。見
兩頭路。問僧。東去西去。僧云。請和尚鑑。師便行。至中
路問僧。此去峯頂幾里。僧云三里。師云。路逢猛虎時
如何。僧作虎聲。師便打云。今日等閒。打著一虎。僧不
肯。師云。分明記取。舉似作家。師一日。有數僧來參。
師問參頭名什麼。僧云普通。師云。普即不問。如何是
通。僧側身叉手而立。師云。你擬鼻孔裏秪對我。僧無
語。師云。第二第三。不勞再勘。同坑無異土。便打。師
一日入城探宮回。僧問。和尚出入不易。師云。夜來好
風。僧云。夜來好風。師云。明日定有雨。僧無語。師云噓
噓。師一日入園問園頭。瓜熟也未。頭云。熟來久矣。
師云。甜瓜摘一顆來。頭取瓜與師云。大刀三十口。師
云。飽叢林。師一日索麵次。有僧來參。師引麵示之。
僧珍重便出。師召僧。僧回首。師云。有口不得麵喫者
多。師一日。採甖粟次問僧。甖裏有幾粟。僧剖粟便
瀉。師云。不得亂瀉。僧云。不亂瀉時如何。師云。驢年會
麼。師一日。與數僧觀海次。僧問。祇是一片水。因什
麼喚作海。師云。祇是一片海。因什麼喚作水。你且道。
源從何來。僧云。從一滴來。師云。一滴又從何來。僧無
語。師云。這箇無地頭漢。不打更待何時。連打數棒。別
喚一僧近前云。請上座代一轉語。僧擬議。師亦打。又
有一僧出云。某甲却道得。師云。你作麼生道。僧珍重
便行。師亦打。師一日。因僧點茶。問云。今日為什麼
人點茶。僧云。特為和尚。師云。恰值老僧不在。僧便行
茶。師却縮手。僧擬議。師撲破盞子。便歸方丈。師一
日過隣菴問僧。庭下是什麼花。僧云怕癢花。師云。花
為什麼怕癢。僧云。一家有事百家忙。師別云。鼓角動
也。師一夜與僧暗坐。童子點燈來。師問。兩箇相似。
一箇是影。那一箇是什麼。僧無語。師代云。更問阿誰。
無著與文殊茶次。殊拈起玻瓈盞云。南方還有這箇
麼。著云無。殊云。尋常將什麼喫茶。著無語。代云。點即
不到。阿育王問賓頭盧。承聞尊者。親見佛來。是否。
盧以手撥開眉云。親見佛來。王無對。代云。宿生多幸。
漢國有一菴主。遇帝出遊。人報云。大王來請起。主
云。非但王來。佛來亦不起。帝宣問。佛豈不是汝師。主
<pb n="664"/>
云是。帝云。弟子見師。因什麼不起。主無語。代云。欲觀
其師。先觀弟子。迦葉踏泥次。有一尊者問云。何得
自為。葉云。我若不為。誰為我為。者無語。代云。令人疑
著。武帝問達磨。如何是聖諦第一義。磨云。廓然無
聖。帝云。對朕者誰。磨云不識。代云。大師早晚離西天。
太宗皇帝問僧。什麼處來。僧云臥雲。帝云。臥雲深
處不朝天。因甚到此。僧無對。代云。雲開日現。寂大
師進三界圖。帝問朕居何界。寂無語。代云。陛下天垂
海外。王太傅迎木佛。至明招乃問。忽遇丹霞來時
如何。招提起佛云。也要分付著人。代云。今日小出大
遇。陸亘大夫問南泉。肇法師也奇怪。解道天地與
我同根。萬物與我一體。泉指庭前華云。時人見此一
株華。如夢相似。大夫休去。代云。十方世界。只在目前。
韓侍郎。與肇論主茶次。乃問。聞座主講得肇論是
否。主云不敢。韓云。有物不遷義是否。主云是。韓乃撲
破盞云。這箇是什麼義。主無對。代云。又被風吹別調
中。僧問趙州。學人乍入叢林。乞師指示。州云。喫粥
了也未。僧云。喫粥了也。州云。洗鉢盂去。僧有省。代云。
更不忉忉。裴相國參石霜。霜奪笏問云。在一人手
裏為圭。在公手裏為笏。在老僧手裏。喚作甚麼。國無
對。代云。渠無名字。陶相公。見人犯法當死。問僧云。
殺則違佛戒。不殺又犯王法。未審如何則是。代云。喜
時菩薩。嗔時剎利。洪州大寧眾。陳狀請第二座住
持。宋令公云。何不請第一座。代云。令公愛把不定。
有僧化金鍍佛。官人云。本望佛度弟子。因什麼。弟子
度佛。代云。物逐人興。湖南護國僧抄化次。官人問。
既是護國。唐家三百年。社稷何在。代云。只是舊山河。
韶山訪李副使次。李令人傳語云。正與祖師談話
也。代云。祖師說箇什麼。洞山行脚次。見一官人云。
我要註三祖信心銘得否。山云。只如纔有是非。紛然
失心。作麼生註。代云。裝香著。高舍人看鏡燈。乃問
僧云。十方總是佛身。那箇是報身。那箇是法身。代云。
報身法身。陳操尚書齋僧次。乃自行食。僧方展手。
書却縮手。僧無對。書云果然。代云。久知尚書不悋。
又齋僧次。亦自行食。至首座前云。請施食。座云。三德
六味。書云錯。代首座。敲鉢作聲。十一祖。問十二祖
云。汝非諸佛。十二祖云。諸佛亦非。代云。非吾弟子。
龐居士問馬祖。不與萬法為侶者。是什麼人。祖云。待
汝一口吸盡西江水。即向汝道。代云。將謂有多少奇
特。耽源禮拜馬祖。乃就地畫圓相便拜。祖云。汝擬
作佛那。源云。某甲終不揑目。代云。七棒對十三。南
源云。快人一言。快馬一鞭。僧云。如何是一言。源云。待
我有廣長舌相。即向汝道。代云。是展是縮。溈山云。
老僧百年後。向山下檀越家。作一頭水牯牛。脇下書
溈山僧某甲。當恁麼時。喚作溈山僧。又是水牯牛。喚
作水牯牛。又是溈山僧。且如何則是。代云。東西南北。
一任縱橫。溈山令侍者喚院主至。溈云。我喚院主。
汝來作麼。代云。怪某甲不得。溈山又令喚第一座
至。溈云。我喚第一座。汝來作麼。代云。和尚慣得其便。
僧參溈山。山作起勞。僧云。請莫起。山云。我未曾坐。
僧云。某未曾拜。山云。何得無禮。代云。得便宜是落便
宜。仰山問僧。什麼處來。僧云幽州。仰云。我恰要箇
幽州信。米什麼價。僧云。某甲來時。向彼中過。無端踏
折他橋梁。代云。日勢早晚也。仰山問僧。名什麼。僧
云靈通。仰云。便請入露柱。代云。有什麼交涉。仰山
執杖行次。僧問什麼處得來。仰拈向背來。代云。和尚
莫謾某甲。睦州見僧來參。便喝云。上座如何偷常
住菓子。僧云。某甲方到。因什麼道偷菓子。州云。贓物
見在聻。代云。也是倚勢欺人。雪峯問洞山。入門須
得箇語。莫道早箇入來了也。山云。某甲無口。峯云。還
我眼來。代云。何得當面諱却。雪峯問僧。什麼處來。
僧云覆船。峯云。生死海未渡。因什麼覆却船。代云。一
踏兩頭空。雪峯在洞山搬柴次。乃對山拋下云重。
<pb n="665"/>
山云。重多少。峯云。盡大地人提不起。山云。因什麼得
到此。代挑柴便行。雪峯問德山。從上宗乘中事。學
人還有分否。山打云。道什麼。代云。何必。雪峯問僧。
什麼處來。僧云疎山。峯云。我以前到時。是事不足。而
今足也未。僧云足。峯云。粥足飯足。代云。千年常住一
朝僧。雪峯見僧來。峯云作什麼。僧云。禮拜和尚。峯
云。你向什麼處見老僧。僧便珍重去。峯隨後與一踏。
僧倒地。峯云。這野狐精。放你三十棒。僧無語。峯云。苦
哉苦哉。今時例皆如此。代云。賺我來。賺我來。興化
因對御騎馬。乃撲折脚歸院。令院主作兩箇拐子。拄
却乃遶廊行云。說得行不得。要識跛脚師。祇老僧便
是。代云。老和尚。口不救脚。雲居令侍者。送袴與菴
主。主云。我自有娘生袴。者回舉似居。居再令去問。娘
未生時著什麼。主無對。代與侍者一踏云。歸去舉似
和尚。僧問雲居。目瞳無影時如何。代居云。臥龍常
怖碧潭清。僧問古德。乾坤之內。宇宙之間。中有一
寶。祕在形山。寶即不問。如何是形山。德展兩手。僧罔
措。代云。通上孤危。直下峭絕。僧問寶壽。萬境來侵
時如何。壽云。莫管他。僧便拜。壽云。莫動著。動著即打
折汝腰。代云。多少人。坐了起不得。南泉因兩堂首
座。爭猫兒。泉拈起猫兒云。道得即救取。道不得。即斬
為兩段。眾無語。乃斬之。代云。負命者上鈎來。僧參
南泉。乃叉手而立。泉云太俗生。僧合掌。泉云太僧生。
僧無語。代云。老老大大。見人過在。南泉見僧洗鉢
盂。乃奪却。其僧空手而立。泉云。鉢盂在我手裏。汝口
喃喃作什麼。代云。本自不將來。南泉問良欽。空劫
中還有佛否。欽云有。泉云是阿誰。欽云良欽。泉云。居
何國土。欽無語。代就地作一圓相。以足抹却。僧問
龍牙。如何是祖師西來意。牙云。待石龜解語。即向汝
道。僧云。石龜解語也。牙云。向汝道什麼。僧無對。代云。
不說不說。欽山問巖頭。今生受施主供養。來生作
什麼去。頭以手點鼻。山云。何不向頂𩕳上生。頭推出
閉却門。代叩門三下。黃檗問百丈。從上諸聖。以何
法示人。丈踞坐。檗擬進語。丈云。我將謂你是箇漢。便
入去。代云。謝和尚重重相為。趙州見投子教化。乃
問。莫是投子否。投子云。茶鹽錢。布施將來。州休去。代
云。容到方丈。僧問洞山。如何是祖師西來意。山云。
待洞水逆流。即向汝道。代僧云。那箇無舌。趙州順
世。令僧馳。拂子與趙王云。此是老僧一生。用不盡的。
代王拈起拂子云。靈山付囑。何似今日。興化問雲
居。權借一問。為探竿影草如何。居三次疊語不能對。
代居云。上大人丘乙己。翠巖云。一夏以來。為兄弟
東語西話。且看翠巖眉毛在麼。師云。遲八刻。玄沙
問僧。近離甚處。僧云瑞巖。沙云。近日有何言句。僧云。
常喚主人公。云惺惺著。他後莫受人謾。沙云。一等弄
精魂。就中也奇怪。上座何不且住。僧云。已遷化。沙云。
只今喚得應麼。僧無對。代云。終不借他人口。玄沙
問鏡清。不見一法。是大過患。且道不見箇什麼法。清
指露柱云。莫是不見這箇法麼。沙云。浙中清水白米。
且從汝喫。佛法未夢見在。代䇿起眉毛云。聻。玄沙
問僧。近離甚處。僧云德山。沙云。近日有何言句。僧云。
一日上堂。眾纔集。乃擲杖便歸閉却門。沙云。錯舉了
也。僧罔措。代云。比來拋甎引玉。雲門問僧。近離甚
處。僧云江西。門云。江西一隊老宿。寐語住也未。僧罔
措。代云。鸕鷀語[鴳-女+隹]。德山問龍潭。久嚮龍潭。及乎到
來。潭又不見。龍又不現。潭云。子親到龍潭。代掀到禪
牀。德山問維那。今日幾人新到。那云八人。山云。喚
來我與汝一時生按過。那無對。代云。將頭不猛。累及
三軍。明招在法雲。一時插火。從食堂前過。有僧云。
這箇是眾僧的。盜向什麼處去。招乃轉火插云。上座
分上有多少。僧無對。招云。這一隊漢。今夜總須凍死。
代云。這賊。明招問國泰。古人道。俱胝祇念三行呪。
便得名超一切人。作麼生與他。拈却三行呪。便超得
<pb n="666"/>
一切人。泰竪一指招云。不因今日事。爭見得瓜州客。
泰無語。代云。未問以前錯。楊岐在九峯受請。方下
座。峯把住云。今日喜得箇同參。岐云。同參事作麼生。
峯云。九峯牽犂。楊岐拽耙。岐云。正恁麼時。阿誰在前。
峯擬議。岐托開云。將謂同參。元來不是。代擬議處便
喝。於托開處云。心不負人。面無慚色。興化問克賓。
汝不久為唱道之師。賓云。不入這保社。化云。子會了
不入。不會不入。賓云。總不恁麼。化便打。來日化白槌
云。克賓法戰不勝。罰錢作饡飯一堂。仍趂出院。代於
總不恁麼處別云。不敢自謾。代賓受打處云。蒼天蒼
天。石室擣米次。杏山見云不易。室云。有什麼不易。
無心椀子盛將來。沒底盤子托將去。山無對。代云。何
得將常住物。入衣鉢下用。丹霞問僧。什麼處來。僧
云山下。霞云。喫飯也未。僧云喫了。霞云。與汝飯的。還
具眼否。僧無對。代云。某甲行脚不逢人。徑山問僧。
什麼處來。僧云天台來。山云。阿誰問汝天台來。僧無
對。代云。與麼則參堂去也。鼓山點茶。見僧來乃提
起盞云。道得即與汝茶喫。僧無對。代云。阿誰無分。
僧問忠國師。百年後。人問極則事如何。國師喝云。幸
自可憐生。須要箇護身符作麼。代云。賊不打貧兒家。
法眼問修山主。毫釐有差。天地懸隔時如何。修云。
毫釐有差。天地懸隔。眼云。恁麼會又爭得。修云。某甲
祇如是。和尚又如何。眼云。毫釐有差。天地懸隔。代云。
面赤不如語直。南泉問僧。什麼處來。僧云。神山打
羅來。泉云。手打脚打。僧無對。代云。更篩一和。洞山
同密師伯入餅店。密於地上。畫圓相云。將取去。山云。
拈將來。密無對。代云。爭之不足。讓之有餘。僧問疎
山。索然便去時如何。山云。塞却虗空。向什麼處去。僧
無對。代云。什麼處去不得。漳江云。天門一合。十方
無路。有人道得。擺手出漳江。師云。猶隔海在。老宿
送官次。乃云。老僧尋常。不曾行此路。官人云。尋常行
什麼路。宿無對。代云。尊官不問。老僧不答。施主入
山。行隨年錢。僧云。聖僧前下一分。主云。聖僧年多少。
僧無語。代云。鉢盂無底。僧問古德。得船便渡時如
何。德云。棹在何人手裏。僧無語。代云。快便雖逢。陸
亘大夫問南泉。大悲菩薩。何處得許多手眼來。泉云。
如國家用大夫作什麼。別云。隨家豐儉。梁朝藏法
師。令人傳語思大。何不下山教化眾生。一向目視雲
漢作什麼。大云。三世諸佛。被我一口吞盡。何處更有
眾生可度。代復傳語云。勘破了也。雪峯領眾。遊天
台至涌泉。臨行次。泉把住轎云。這箇四人舁。那箇幾
人舁。峯云道什麼。泉又問。峯拍轎云。行行。別於幾人
舁處云。莫鈍置我。於拍轎處別云。客是主人相師。
僧問雪峯。學人未盡其機。乞師盡。峯良久。僧禮拜。峯
云。若到諸方。作麼生舉。僧云。某終不敢錯。峯云。你未
出門。早錯了也。別於僧云某終不敢錯處云。車不橫
推。雪峯問投子。此間還有人參否。投子擲出钁。峯
云。恁麼則當處掘去也。投云。不快漆桶。代拈钁拋向
背後。雪峯問投子。龍眠路甚處去。投以杖拄峯。峯
云。東去西去。投云。不快漆桶。別峯接拄杖便推倒。
投子指石頭云。三世諸佛。總在裏許。雪峯云。須知有
不在裏許者。投云。不快漆桶。別峯云。干石頭什麼事。
南泉歸宗麻谷。禮覲國師。至中路。泉於地畫圓相
云。道得即去。宗於圓相內坐。谷作女人拜。泉云。恁麼
則不去也。宗云。是何心行。別歸宗云。賊無種相鼓籠。
米七師還鄉。有老宿問云。月夜斷井索。時人喚作
虵。未審七師見佛。喚作什麼。米云。若有佛見。即同眾
生。宿云。千年桃核。代老宿云。洎不問過。大隋問僧。
什麼處去。僧云。西山住菴去。隋云。我向東山喚汝。便
來得否。僧云不然。隋云。汝住菴未得在。代云。和尚有
什麼事。晏國師赴鼓山。辭雪峯次。峯云。一隻聖箭
子。射入九重城裏去也。太原孚云。未在。待某勘過始
得。至中路問云。什麼處去。晏云。九重城裏去。孚云。忽
<pb n="667"/>
遇三軍圍閉時如何。晏云。他家自有通霄路。孚云。恁
麼則離宮失殿去也。晏云。何處不稱尊。孚回見峯云。
聖箭子折了也。峯云。恁麼處是箭折處。孚舉前話。峯
云。渠有語在。孚云。這老漢。終是鄉情。代峯云。你要勘
破鼓山。已被鼓山勘破。僧到水潦。乃畫圓相。放潦
肩上。潦撥三下。却畫圓相。指其僧。僧禮拜。潦打云。這
掠虗漢。別後語云。我不與麼。你却與麼。棒了趂出。
明招問僧。側飛[鷂-缶+(工/山)]子。眼落在甚處。僧展手云。還解變
得麼。招云。放子三十棒。僧云。話在和尚。招乃集眾勘
辨。僧無語。招乃打。代便摑傍僧。明招參次。乃指座
上回頭獅子云。這箇尋常。為什麼。要向我恁麼道。僧
云。什麼劫中。向和尚恁麼道。招云。噫汝猶隔海在。代
云。我不哮吼。和尚拾得口喫飯。雲門問洞山。近離
甚處。山云查渡。門云。夏在什麼處。山云。湖南報慈。門
云。幾時離彼。山云。八月二十五。門云。放你三頭棒。山
次日却上問云。昨日蒙和尚賜棒。且過在什麼處。門
云。飯袋子。江西湖南。便恁麼去。別後語云。緊峭草鞋。
雲門問僧甚處來。僧云徑山。門云。你因什麼。五戒
不持。僧云。某甲過在什麼處。門云。這裏不著沙彌。別
云。未到雲門。與你三十棒了也。雲巖順世。道吾問。
離却[殼-一]漏子。向什麼處相見。巖云。不生不滅處相見。
別云。三生六十劫。僧問法燈。百骸俱潰散。一物鎮
長靈。未審百骸一物。相去多少。燈云。百骸一物。一物
百骸。別燈云。直是天地懸隔。明招在昭慶席坊打
席。慶見招失一目。乃問失幾時也。招起身叉手云。某
甲不會。慶云。賴汝不會。招云。和尚作麼生。會箇不會
的。慶休去。別慶云。饒你頂門上。更著一隻。也須⿰翟支瞎。
雪峯云。世界闊一尺。古鏡闊一尺。世界闊一丈。古
鏡闊一丈。玄沙指火爐云。這箇闊多少。峯云。如古鏡
闊。別峯云。流俗阿師。劉鐵磨到溈山。山云。老牸牛
汝來也。磨云。來日臺山有齋。和尚還去否。山放身作
臥勢。代山云。好不丈夫。僧問魯祖。如何是不言言。
祖云。汝還有口麼。僧云無。祖云。尋常將什麼喫飯。僧
無對。代云。不曾咬破一粒米。趙州一日。從殿上過。
乃喚侍者一聲。者應諾。州云。好一殿功德。者無對。代
云。一回拈起一回新。

佛日普照慧辯楚石禪師語錄卷第八

音切
□（徐嗟切）　噇（直雙切）　鵮（知咸切）　巉（士衫切）　賺（佇陷切）　餵（於偽切）　尀
（□□□）　摑（古獲切）　⿰翟支（丑角切）

<sarticle>佛日普照慧辯楚石禪師語錄卷第九</sarticle>

<other>秉拂小參</other>
侍者　等編
徑山首座寮。結夏秉拂。師拈拄杖云。這箇是徑山拄
杖子。為什麼。在琦上座手裏。已知來處。何假繁詞。脫
或未知。不免露箇消息。凌霄峯頂。選佛場開。一句當
陽。十方坐斷。果然坐斷去。久參先德。不妨禁足護生。
後學初機。誰敢違條起例。上無攀仰。下絕己躬。人人
常光現前。箇箇壁立萬仞。三世諸佛。舌頭無骨。六代
祖師。眼上安眉。德山見僧入門便棒。畫餅充饑。臨濟
見僧入門便喝。望梅止渴。老妙喜見僧入門便道。喚
作竹篦則觸。不喚作竹篦則背。不得下語。不得無語。
雕沙無鏤玉之譚。結草乖道人之意。既不得下語。又
不得無語。拈來抝作兩截。看他作得箇什麼伎倆。廣
澤龍王。忍俊不禁。把須彌山。一摑百襍碎。𨁝跳上梵
天去也。召眾云。且道這一期佛事。還有為人處也無。
以拄杖連卓三下。復舉南嶽讓和尚。遣一僧往江西。
探馬大師。候大師上堂。出問云作麼生。大師云。自從
胡亂後。三十年不曾少鹽醬。師云。馬大師道。三十年
<pb n="668"/>
不曾少鹽醬。早是費却多少鹽醬了也。我若作馬大
師。纔見這僧出來。便下禪牀擒住。痛與一頓。教他歸
去。舉似南嶽。且顯師承有據。自家眼目分明。管取坐
斷天下人舌頭。曹溪一脉。未致寂寥在。
梁王懺會。觀藏主請小參。師云。只這箇會得。在凡不
減。在聖不增。超百千萬億日月光明。徧不可思議虗
空分劑。無一理不顯。無一事不周。無一物不玄。無一
土不妙。無明即是佛性。煩惱即是菩提。生死即是涅
槃。塵勞即是解脫。譬如虗空體非羣相。而不拒彼眾
相發揮。然而青不自青。黃不自黃。赤不自赤。白不自
白。但是意識。於中摶量。是青是黃。是赤是白。意識不
起。根境湛然。水之與波。拳之與掌。卷舒開合。豈有兩
般。動靜去來。曾無二致。攪酥酥醍醐為一味。鎔缾盤
釵釧為一金。總陰陽寒暑為一時。混江河淮濟為一
水。一印一切印。一門一切門。一成一切成。一破一切
破。所以道。佛說一切法。為治一切心。我無一切心。何
用一切法。如是則集眾者。無眾可集。說法者。無法可
說。度生者。無生可度。懺罪者。無罪可懺。豈不見。三祖
僧璨大師問二祖云。弟子身纏風恙。請師懺罪。二祖
云。將罪來與汝懺。三祖云。覔罪了不可得。二祖云。與
汝懺罪竟。諸仁者。還委悉麼。若不藍田射石虎。幾乎
誤殺李將軍。
真如華嚴經會。鏐維那請小參。師云。看經須具看經
眼。見地須得見地句。釋迦老子。正覺山前。半夜子時。
明星出現。忽然大悟。是第二句。三乘十二分教。權實
頓漸。半滿偏圓。是第三句。三世諸佛。六代祖師。天下
老和尚。盡力道。也只道得第三句。華嚴會上。文殊普
賢。及四十二位法身大士。五十三位諸善知識。各各
演說無盡法門。何曾道著第一句來。若有一人。道得
第一句。須彌直須粉碎。海水直須枯乾。十方虗空。撲
落地上。何故如此。難信難解之法。今古罕聞。諸仁者
還知麼。如今目前。山河大地。萬象森羅。草木叢林。墻
壁瓦礫。晝夜說熾然。說無間歇。却是他說得最親。說
者既不開口。聽者亦不須耳。明明歷歷地。沒一絲毫
覆藏。真經現前。多少省力。何待拈香展卷。方轉法輪。
便好向華藏海中。左出右入。毗盧頂上。倒臥橫眠。更
說什麼菩提涅槃。真如解脫。一切名字。是什麼熱椀
鳴聲。一切語言。是什麼繫驢橛子。所以臨濟大師道。
但有聲名文句。皆悉是依變。從臍輪氣海中鼓激。牙
齒敲磕。成其句義。明知是幻化。外發聲語業。內表心
所法。以思有念。皆是依通。只麼認他著底。依為實解。
縱經塵劫。只是依通。我喚作真經。亦是假說了也。畢
竟如何。慈舟不汎滄波上。劍閣徒勞放木鵝。
慧明院華嚴經會。椿藏主請小參。師云。處處真處處
真。塵塵盡是本來人。真實說時聲不現。正體堂堂沒
却身。諸仁者。還見堂堂正體麼。乾坤大地。日月星辰。
萬象森羅。山林河海。人天鬼畜。蠢動含靈。莫不皆有
毗盧遮那。宴坐其中。成等正覺。而為眾生。轉大法輪。
然而眾生分上。不取一法。不捨一法。所以道。一切諸
佛身。即是一法身。一心一智慧。力無畏亦然。不妨各
各自住境界。各各自證解脫。各各自作佛事。各各自
現神通。於眼處現神通時。即於耳處作佛事。於耳處
現神通時。即於鼻處作佛事。於鼻處現神通時。即於
舌處作佛事。於舌處現神通時。即於身處作佛事。於
身處現神通時。即於意處作佛事。於意處現神通時。
即於一切處作佛事。意處無盡。則虗空無盡。虗空無
盡。則世界無盡。世界無盡。則眾生無盡。眾生無盡。則
諸佛無盡。諸佛無盡。則行願無盡。行願無盡。則不可
說不可說境界。解脫神通佛事。無盡無盡。雖然。猶在
法界量裏。量外一句。作麼生道。還委悉麼。山花開似
錦。㵎水湛如藍。
圓明院起期。懋藏主請小參。師云。永嘉道。行亦禪坐
亦禪。語默動靜體安然。假使鋒刀常坦坦。直饒毒藥
<pb n="669"/>
也閒閒。禪則不無。作麼生是體。莫是上是。天下是地。
僧是僧俗是俗是體麼。莫是巍巍堂堂。煒煒煌煌。聲
前非聲。色後非色是體麼。莫是休去歇去。一念萬年
去。冷湫湫地去。一條白練去。古廟香鑪去。寒枯木
去是體麼。莫是恁麼中不恁麼。不恁麼中却恁麼是
體麼。若與麼摶量。正是虗空裏打鐵橛。莫將閒學解。
埋沒祖師心。只如坐禪。須是了却自己偷心始得。若
不了却自己偷心。空坐何益。且阿那箇是偷心。但是
一切不了。念起念滅。總是偷心。死得偷心。便與佛祖
不別。佛祖要人速證無上妙道。長期短期。尅期取證。
畢竟所證何事。只教你死盡偷心。頓明自性而已。於
靜坐時。須有方便。六祖大師道。不思善不思惡。正與
麼時。作麼生是本來面目。諸仁者。現今目前。露逈逈
地。是箇什麼。自己本來面目。不可就他覔也。就他覔
得。不是自己。從生至老。著衣喫飯。屙屎送尿底。喚作
臭皮袋。忽然報滿。四大分散時。自己本來面目。却在
什麼處。石頭和尚道。欲識菴中不死人。豈離而今這
皮袋。參。
坐期滿散。盛監院請小參。師云。大道絕言詮。真機無
背面。纖塵不盡。突出須彌山。見地未忘。脚下五色索。
將知此事本自現成。不用低頭。思量難得。所以德山
道。毫釐繫念。三塗業因。瞥爾情生。萬劫覊鎻。豈可坐
在這裏。直須轉向那邊更那邊。不立佛不立祖。自己
如生冤家。方有些子衲僧氣息。若只向千聖背後叉
手。堪作什麼。倚他門戶傍他墻。剛被時人喚作郎。巖
頭道。是我向前行脚時。見一兩處尊宿。只教日夜管
帶。坐得臀上生胝。口裏水漉漉地道。我坐禪守取。與
麼時猶有欲在。無依無欲。便是能仁。諸仁者。如今學
道之人。那箇無依。那箇無欲。有依有欲。生死海裏浮
沈。這老古錐。當會昌沙汰時。去下鄂湖邊。作一渡子。
兩岸各挂一版。有人過渡。敲版一聲。問云阿誰。人云
我要過那邊去。舞棹迎之。一日有婆子。抱一孩兒。問
巖頭道。且道婆子手中兒子。從甚處得來。巖頭便打。
婆云。婆生七子。六箇不遇知音。只這一箇。也不消得。
乃拋向水中。雪後始知松栢操。事難方見丈夫心。雖
然。切不得認驢鞍橋。作阿爺下頷。喝一喝。
薦盛南山。師孫義方外請小參。師云。這一段事。近在
口皮邊。遠在河沙國。不可以有無卜度。不可以難易
論量。滯於文字語言。則為文字語言所縛。泥於蒲團
禪版。則為蒲團禪板所拘。凡坐禪者。多不脫透。若不
著有。即便著無。著有則以無除之。著無恁麼生除得。
欲與空王為弟子。莫教心病最難毉。據實而論。釋迦
出世。達磨西來。歷代傳燃。無風起浪。忽然[覤-儿+丘]破。三界
平沈。却來觀世間。猶如夢中事。到這箇田地。方始好
坐禪。坐是何人。禪是何物。勘破了也。說有也得。說無
也得。說難也得。說易也得。得也得。不得生得。生從何
來。鐵鋸舞三臺。死從何去。牛皮鞔露柱。昔日太原孚
上座問鼓山。父母未生以前鼻孔。在什麼處。山云。即
今生也。在什麼處。孚上座不肯。乃云。你問我我與你
道。山云。父母未生以前鼻孔。在什麼處。孚但搖扇而
已。我當時若作鼓山。與他掀倒禪牀。見之不思。思之
千里。諸仁者。要識南山鼻孔落處麼。良久。犀因翫月
文生角。象被雷驚花入牙。
無學長老。豫修徒弟固維那請小參。師云。佛法本無
玄妙解會。向道直下無事。休去歇去。好箇脫洒衲僧。
若亂踏步向前。則千里萬里。若論此事。從與麼來。未
甞昏味。聲色籠⿱卓不住。生死繫縛不得。自由自在。無
得無失。一切處解脫。一切處圓滿。淨倮倮絕承當。赤
灑灑沒可把。穿却天下人鼻孔。全憑箇一著子。若無
箇一著子。老胡又特地西來。做什麼。且如石頭馬祖。
百丈黃檗。臨濟德山。溈仰曹洞。雲門法眼。此等皆是
從上宗師。亦不得至今日。所謂埀鈎四海。只釣獰龍。
格外玄談。為尋知己。豈不見。仰山一日。問同參云。師
<pb n="670"/>
弟近日見處如何。對云。實無一法可當情。仰云。汝解
猶在境。問云何故。仰云。汝豈無能知一法。可當情者。
圓悟老祖云。他直得無一法可當情。尚遭仰山點檢。
到這裏。無能知所知。無一法。無無一法。也須是箇人
始得。欲窮千里目。更上一層樓。須知得底人。一語不
虗發。如今不用回頭轉腦。只貴直下承當。可以作奇
特因。可以現殊勝相。竭苦海摧障山。斷生死根源。碎
無明窠臼。正與麼時。因齋慶贊一句作麼生道。域中
日月縱橫挂。一亘晴空萬古春。
興化院華嚴經會。圭監院請小參。師云。懷州牛喫禾。
益州馬腹脹。天下覔毉人。灸猪左膞上。毗盧遮那如
來。呵呵大笑云。二十重華藏世界海。中間所有諸佛
菩薩。畜生牛馬。被杜順和尚下這一灸。不妨應時應
節。徹骨徹髓了也。召眾云。且道適來四句。是教耶是
禪耶。若道是教。八十一卷華嚴經。那一卷中。有這般
說話。若道是禪。杜順和尚。自是賢首宗師。為什麼。却
恁地說。還有人定當得出也無。若定當不出。山僧不
惜口業。與諸人註解一徧。肇法師道。古鏡照精。其精
自形。古鏡照心。其心自明。教亦何曾異禪。歸宗和尚
云。吾今欲說禪。諸子總近前。汝聽觀音行。善應諸方
所。禪亦何曾異教。教是佛口。禪是佛心。未了之人聽
一言。只這如今誰動口。便向箇裡會得。坐斷天下人
舌頭。更分什麼禪。揀什麼教。立也在我。掃也在我。我
為法王。於法自在。若立去。有禪有教。若掃去。禪教皆
除。禪教既除。二十重華藏世界海。在什麼處安著。聽
吾偈曰。如行東方諸佛剎。盡取大地及須彌。一一盡
抹為微塵。一一塵點一一剎。四維上下亦如是。乃至
充滿虗空界。即以如上諸塵數。一一化現為衲僧。一
一僧示慶數身。一一僧具塵數口。一一口中塵數舌。
一一舌宣塵數義。盡於未來一一劫。度脫不可說眾
生。一一位登盧舍那。不可說劫常開演。如此功德不
可說。世間無能測量者。譬如幻師聚幻眾。復為幻眾
說幻法。聞幻法已了幻心。既了幻心圓幻行。坐幻道
場成幻佛。度脫無量幻眾生。展轉成佛亦復然。畢竟
不離於幻法。本來實際常寂滅。同彼虗空無增減。若
能悟此真法界。誰是成佛不成佛。毗盧遮那我同證。
普賢文殊妙法身。五十三人善知識。為我印知如是
說。
延福院懺期滿。敬維那請小參。師云。一念普觀無量
劫。無去無來亦無住。如是了知三世事。超諸方便成
十力。拈拂子。作一圓相云。盡十方世界。有情無情。向
這裏。成等正覺。全心即佛。全佛即心。窮心既無。佛亦
不立。所以道。了了見無一物。亦無人亦無佛。大千沙
界海中漚。一切聖賢如電拂。與麼則處處解脫。而不
墮在解脫深坑。處處光明。而不滯於光明勝相。行住
坐臥。不著管帶。而常歷歷惺惺。長短方圓。不假安排。
而能綿綿密密。終日說不動舌頭。終日默不居陰界。
終日喫飯。不曾咬一粒米。終日著衣。不曾挂一縷絲。
直下似長劍倚天。千日竝照。諸天捧花無路。外道窺
[覤-儿+丘]無門。不是強為。法如是故。在菩薩。則謂之六度萬
行。在聲聞緣覺。則謂之四諦十二因緣。在天則天莊
嚴。在人則人富樂。在修羅則修羅滅諍。在餓鬼則餓
鬼除饑。在地獄則地獄清涼。在旁生則旁生黠慧。福
無不集。罪無不消。拔濟四生。梯航九有。收因結果一
句。作麼生道。煩惱海中為雨露。無名山上作雲雷。
志侍者請普說。師云。當人脚根下。一段大事。如千日
竝出。日上無雲。萬鏡臨臺。鏡中無像。初不分真俗好
醜。亦不帶物我是非。從父母未生已前。至地水火風
分散之後。未曾有纖毫相貌。及一絲間隔。葢天葢地。
亘古亘今。乃佛乃祖。同證同入。如石室和尚。纔見人
來。便拈起拄杖云。過去諸佛也恁麼。現在諸佛也恁
麼。未來諸佛也恁麼。如是三十年。驢揀濕處尿。一日
長沙岑大蟲向他道。和尚放下手中拄杖。別通箇消
<pb n="671"/>
息來。石室休去。一不成二不是。又疎山示眾云。老僧
咸通年已前。會得法身邊事。咸通年已後。會得法身
向上事。兩重公案。雲門出問云。如何是法身邊事。山
云枯樁。錯。門云。如何是法身向上事。山云非枯樁。了。
門云。還許學人說道理也無。山云許。勾賊破家。門云。
只如枯樁。豈不是明法身邊事。山云是。明破則不堪。
門云。非枯樁。豈不是明法身向上事。山云是。落七落
八。門云。法身還該一切也無。山云。法身周徧。豈得不
該。口只好吃飯。門指淨瓶云。這箇還有法身也無。山
云。闍黎莫向淨瓶邊會。[鷂-缶+(工/山)]子過新羅。二大老。一問一
答。直是風凜凜地。傍觀只眨得眼。你道枯樁與非枯
樁。法身邊事。與法身向上事。作麼生辨。若辨得。便知
二大老問答分明。若辨不得。對面三千里。又僧問趙
州。未生世界。早有此性。世界壞時。此性不壞。如何是
不壞之性。州云。四大五蘊。甘草甜。僧云。這箇是壞底。
如何是不壞之性。州云。四大五蘊。黃連苦。還知趙州
老漢。舌頭落處麼。盡山河大地。是四大五蘊。盡山河
大地。是不壞之性。若未知趙州老漢。舌頭落處。則四
大五蘊自在一邊。不壞之性自在一邊。驢年得休歇
去。拈拄杖。畫一畫云。畫斷葛藤。蝦蟇𨁝跳上天。蚯蚓
抹過東海。
海印蘭若華嚴經會。華月窓請普說。師云。震法雷擊
法鼓。布慈雲兮灑甘露。只如法雷未震。法鼓未擊。慈
雲未布。甘露未灑。還有為人道理也無。若有為人道
理。何用強生節目。是故說法者。無說無示。聞法者。無
聞無得。無說無示。真說真示。無聞無得。真聞真得。然
則一時佛事。既已周圓。汝等諸人。如何體悉。依希似
曲纔堪聽。又被風吹別調中。復云。此是月窓藏主。建
華嚴經會底意旨。山僧未免陞座舉揚。約山僧見處。
你諸人。即是毗盧遮那。毗盧遮那與你諸人。無二無
別。念念中。有無量諸佛。降生成道。轉法輪入涅槃。念
念中。文殊普賢。觀音彌勒出現。念念中。善財童子。五
十三善知識。同因同果。同學同行。山僧今日。都將不
可說華藏世界海。拈來著你諸人眉毛眼睫上。却把
大本華嚴十三千大千世界微塵數品。一四天下微
塵數偈。總作一句。頓在三寸舌頭。為你諸人。一時吐
露。直下信得及去。此會功不浪施。便乃與摩竭提國。
須彌山頂。夜摩兜率他化自在。所說底法門。十信。十
住。十行。十回向。十地。等妙二覺。不增一字。不減一字。
普請若凡若聖。若幽若顯。立地成佛。還省力麼。若信
不及。又增口業去也。經中道。若人欲了知三世一切
佛。應觀法界性。一切惟心造。喝一喝云。覔心了不可
得。更說什麼惟心。心既不可得。毗盧遮那亦不可得。
無量諸佛。亦不可得。文殊普賢。觀音彌勒。亦不可得。
善財童子。五十三善知識。亦不可得。十信。十住。十行。
十回向。十地。等妙二覺。亦不可得。不可得亦不可得。
却從不可得中。流出一切言教。所以道。教是佛語。禪
是佛意。誦佛語者。須識佛意。識佛意者。必通佛語。千
差萬別。七縱八橫。辯才無礙底。說禪說教。如珠走盤。
你看他華嚴下尊宿。圭峯和尚。他是真箇悟得底。曾
著禪源集。和會禪講兩家云。諸祖相承。根本是佛。況
迦葉乃至毱多弘傳。皆通三藏。提多迦以下。因僧乖
諍。乃律教別行。罽賓國以來。因遭王難。始經論分化。
師子尊者。受二十三祖[鴳-女+隹]勒那懸記。先以衣法。付囑
婆舍斯多。獨留罽賓。酬償宿債。經論家便道。師子遭
難。禪宗絕而不傳。不知婆舍斯多。早傳衣法去了。所
以圭峯說到這裏。又云。中間馬鳴龍樹。悉是祖師。造
論釋經。數十萬偈。觀風化物。無定事儀。未有講者毀
禪。禪者毀講。今時弟子。彼此迷源。修心者。以經論為
別宗。講說者。以禪門為異法。若談因果修證。便推屬
經論之家。而不知修證正是禪門之本事。聞說即心
即佛。便推屬[(曷-曰)/月]襟之禪。而不知心佛乃是經論之本
意。山僧三十年前。出世住院。見天台下講人。心憤憤
<pb n="672"/>
口悱悱。說著禪字。頭紅面赤。何消得如此。近與獨芳
和尚。幾處赴緣。又夜來聞其提唱。多是禪門說話。葢
此老本領端正。取之左右逢其源。且如圭峯所詮。自
是禪門標表。亦是教乘骨髓。恁麼和會。可煞明白。後
來汴梁有箇淨因成長老。一日與法真圓悟慈受。三
大禪老。并十大法師。在陳太尉府受齋次。徽宗皇帝。
微服臨幸。觀其法會。有善華嚴者。對眾問曰。吾佛說
教。自小乘至圓頓。掃除空有。獨證真常。然後萬德莊
嚴。方名為佛。禪師一喝。轉凡成聖。與經論似相違背。
今一喝。若能入五教。是為正說。若不能入。是為邪說。
他置箇問頭。不是逞人我爭是非。要知禪教分曉。若
不通經達論。如何胡亂。答他撞著。淨因是箇有地頭。
無面目漢。回天輪轉地軸不為難。只怕你不問。不怕
我答不得。當時善華嚴恁麼問。正是抓著他痒處。更
不著忙。欵欵地向他道。如法師所問。不足二大禪師
之酬。淨因小長老。足以解法師之惑。乃召善。善應諾。
成曰。法師所謂小乘教者。乃有義也。大乘始教者。乃
空義也。大乘終教者。乃不有不空義也。大乘頓教者。
乃即有即空義也。一乘圓教者。乃不空而不有。不有
而不空義也。如我一喝。非惟能入五教。至於百工伎
藝。諸子百家。悉皆能入。乃喝一喝。問善曰還聞麼。善
曰聞。成曰。汝既聞則此一喝是有。能入小乘教。須臾
又謂善曰還聞麼。善曰不聞。成曰。汝既不聞。則此一
喝是無。能入始教。又顧善曰。我初一喝。汝即道有。喝
久聲消。汝復道無。道無則元初實有。道有則於今實
無。不有不無。能入終教。又曰。我有一喝之時。有非是
有。因無故有。我無一喝之時。無非是無。因有故無。即
有即無。能入頓教。又曰。我此一喝。不作一喝用。有無
不及。情解俱忘。道有之時。纖塵不立。道無之時。橫徧
虗空。即此一喝。入百千萬億喝。百千萬億喝。入此一
喝。是能入圓教。善不覺起立。向前作禮。成又曰。非惟
一喝為然。乃至語默動靜。一切時。一切處。一切物。一
切事。契理契機。周徧無餘。於是四眾歡喜。龍顏大悅。
淨因可謂。識佛意。通佛語。千差萬別。七縱八橫。辯才
無礙。把這一喝。恁麼說出來。理上也著。事上也著。禪
上也著。教上也著。喚作閙市裡颺碌磚。無有不著者。
今日一會。却非偶然。建會華月窻。與學般若菩薩。既
在禪門。又通教相。欲報佛恩德。無過流通正法。而況
獨芳和尚。久專講席。特重禪宗。山僧此來。不勝慶幸。
因華嚴大教。發明臨濟禪。諸供養中。法供養最。喝一
喝云。且道山僧適來一喝。與淨因一喝。相去多少。復
喝一喝。
珠維那請普說。師云。妙喜老人道。命根斷家活大。法
性寬波瀾濶。乃是禪病科立效散。你諸人。要識命根
麼。只是第八識。如今禪和子病痛。昏沈掉舉。總在第
八識中。若要獨脫無依。須是把第八識。一刀兩叚。方
始快活。教中所謂。𢬵命不死難。僧問投子。大死底人。
却活時如何。投子云。不許夜行。投明須到。這僧問得
能切。投子答得又親。伯牙與子期。不是閒相識。第八
識既斷。蛇無頭尾不行。正賊斬了。論什麼賊黨。無始
至今。來為先鋒。去為殿後。風動塵起。縈絆殺人。但得
一念不生。自然前後際斷。便見溈山道。靈光洞耀。逈
脫根塵。體露真常。不拘文字。心性無染。本自圓成。但
離妄緣。即如如佛僧也。如如佛俗也。如如佛來也。如
如佛去也。如如佛。盡十方世界。無一人不是如如佛
者。嫌箇什麼。欠少箇什麼。英靈衲子。便好向這裏。全
身擔荷。不用回頭轉腦。特地起疑。疑佛疑祖。疑死疑
生。如染一綟絲。一染一切染。如斬一綟絲。一斬一切
斬。先聖苦口相勸。葢為袈裟同肩。己事明白。他事亦
明白。己事了辦。他事亦了辦。豈可如獐獨跳。不顧後
羣。既住佛屋。踏佛地。喫佛飯。著佛衣。須行佛行始得。
且如何是佛行。佛讚者是佛行。佛訶者是魔法。說什
麼尼薩耆。波逸提。纔舉心動念。早破了也。大難大難。
<pb n="673"/>
且怖心難發。怖心若發。生死根本必除。須要入門一
著真正。欲行千里。一步為初。昔日南嶽讓祖因馬大
師坐禪。一日問他道。大德坐禪。圖什麼。師云圖作佛。
祖遂將磚。就他菴前石上磨。師見問云作什麼。祖曰
磨作鏡。師云。磨磚豈得成鏡。祖曰。坐禪豈得成佛。師
云。如何即是。祖曰。如牛駕車。車若不行。打車即是。打
牛即是。馬師休去。祖曰。汝學坐禪。為學坐佛。若學坐
禪。禪非坐臥。若學坐佛。佛非定相。於無住相。不應取
捨。汝若坐佛。即是殺佛。若執坐相。非達其理。馬師言
下。大悟作禮問云。如何用心。即合無相三昧。讓祖曰。
汝學心地法門。如下種子。我說法要。譬彼天澤。汝緣
合故。當見其道。師曰。云何能見。祖曰。心地法眼。能見
乎道。無相三昧。亦復然矣。師又問。有成壞否。祖曰。若
以成壞。而見道者非也。後來馬大師出世。有僧問。如
何是修道。答曰。道不屬修。若言修得。修成還壞。即同
聲聞。若言不修。即同凡夫。僧云。作何見解。即得修道。
師曰。是性本來具足。但於善惡中事不滯。喚作修道
人。取善捨惡。觀空入定。即屬造作。更若向外馳求。轉
踈轉遠。但盡三界心量。一念妄心。即是三界生死根
本。又僧問。和尚為什麼。說即心即佛。曰為止小兒啼。
僧曰。啼止後如何。曰非心非佛。僧曰。除此二種人來
時。如何指示。曰向伊道不是物。馬大師。因讓祖一言
之下會去。便力荷百二十觔擔子。一氣走百二十里。
更不回頭。及乎為人。拈出箇即心即佛。非心非佛不
是物。殺人刀活人劍。能斷自己命根。又能斷他命根。
臨濟道。沿流不止問如何。真照無邊說似他。離相離
名人不稟。吹毛用了急須磨。即今吹毛在什麼處。已
颺在垃圾堆頭了也。

佛日普照慧辯楚石禪師語錄卷第九

音切
𨁝跳（上蒲沒切下徒叫切）　缾（蒲丁切）　礫（力的切）　橛（渠月切）　磕（苦闔切）　湫
（即由切）　瞥（匹列切）　漉（祿音）　覊（居宜切）　臀（徒昆切）　胝（竹足切）　鄂（五各切）
　獰（乃庚切）　膊（普各切）　[覤-儿+丘]（七據切）　樁（陟江切）　[鷂-缶+(工/山)]（以照切）　蝦蟇（上下加切
下莫加切）　蚯蚓（上丘音下戈忍切）　罽（居厲切）　憤悱（上扶粉切下孚匪切）　抓（側交
切）　痒（於兩切）　颺（弋尚切）　碌（力木切）　絆（補畔切）　綟（力計切）　獐（章音）

<sarticle>佛日普照慧辯楚石禪師語錄卷第十</sarticle>

<other>舉古上</other>
侍者　明遠等　編
舉雲門一日。拈拄杖云。凡夫實謂之有。二乘析謂之
無。緣覺謂之幻有。菩薩當體即空。衲僧見拄杖。但喚
作拄杖。行但行坐但坐。總不得動著。妙喜云。我不似
雲門老人。將虗空剜窟竉。驀拈拄杖云。拄杖子。不屬
有不屬無。不屬幻不屬空。卓一下云。凡夫二乘。緣覺
菩薩。盡向這裏。各隨根性。悉得受用。惟於衲僧分上。
為害為冤。要行不得行。要坐不得坐。進一步。則被拄
杖子。迷却路頭。退一步則被拄杖子。穿却鼻孔。只今
莫有不甘底麼。試出來。與拄杖子相見。如無來年更
有新條在。惱亂春風卒未休。師云。凡夫不合起有見。
二乘不合起無見。緣覺不合起幻有見。菩薩不合起
當體即空見。不可放過雲門老漢。貪觀白浪。失却手
橈。累他天下衲僧。總落拄杖圈䙡。放過不可。好與一
坑埋却。
舉僧問香嚴。如何是道。嚴云。枯木裏龍唫。僧云如何
是道中人。嚴云。髑髏裏眼睛。僧又問石霜。如何是枯
木裏龍唫。霜云。猶帶喜在。如何是髑髏裏眼睛。霜云。
猶帶識在。又問曹山。如何是枯木裏龍唫。山云。血脉
不斷。如何是髑髏裏眼睛。山云乾不盡。遂有頌云。枯
木龍唫真見道。髑髏無識眼初明。喜識盡時消息盡。
當人那辨濁中清。圓悟老人云。一人透語滲漏。一人
<pb n="674"/>
透情滲漏。一人透見滲漏。妙喜云。諸人還揀得出麼。
若揀不出。不惜眉毛。為諸人說破。香嚴透語滲漏。被
語言縛殺。石霜透情滲漏。被情識使殺。曹山透見滲
漏。被見聞覺知惑殺。分明說了。具眼者辨取。師云。妙
喜老人。全身坐在三種滲漏裏。却不被三種滲漏所
拘。雖然要見古人。直是遠在。為什麼如此。無事教壞
人家男女。
舉提婆達多。在地獄中。世尊令阿難傳問云。汝在地
獄中。可忍受否。云我雖在地獄中。如三禪天樂。世尊
又令阿難傳問。你還求出否。云待世尊入地獄我即
出。阿難云。世尊是三界大師。豈有入地獄分。云世尊
既無入地獄分。我豈有出地獄分。妙喜云。既無出分。
又無入分。喚什麼。作釋迦老子。喚什麼。作提婆達多。
喚什麼作地獄。還委悉麼。自擕瓶去沽村酒。却著衫
來作主人。師云。妙喜與麼批判。刁刀相似。魚魯差殊。
不知釋迦老子自是釋迦老子。提婆達多。自是提婆
達多。地獄自是地獄。料掉沒交涉。一夜落花雨。滿城
流水香。
舉招慶問羅山。有人問巖頭。塵中如何辨主。頭云。銅
沙羅裏滿盛油。意作麼生。山召大師。慶應諾。山云。獼
猴入道場。山却問明招。或有人問。你作麼生。招云。箭
穿紅日影。妙喜云。還會麼。獼猴入道場。箭穿紅日影。
兩箇老古錐。擔雪共填井。喝一喝。師云。我當時。若作
羅山。待招慶問銅沙羅裏滿盛油。意作麼生便喝。山
却問明招。或有人問你。作麼生。也與一喝。召眾云。且
道天寧兩喝。與妙喜一喝。是同是別。
舉招慶普請擔泥次。中路按拄杖問僧云。上窟泥下
窟泥。僧云上窟泥。慶打一棒。又問一僧。上窟泥下窟
泥。僧云。下窟泥。慶亦打一棒。又問明招。招放下泥擔
叉手云。請師鑑。慶便休。妙喜云。招慶雖然休去。爭奈
明招不甘。雲門當時。若見他放下泥擔。云請師鑑。劈
脊也與一棒。看他如何折合。師云。國清才子貴。家富
小兒驕。
舉睦州問僧。近離甚處。僧云河北。州云。河北有箇趙
州和尚。上座曾到彼麼。僧云。某甲近離彼中。州云。趙
州有何言句示徒。僧遂舉喫茶話。州乃云慚愧。却問
僧趙州意作麼生。僧云。只是一期方便。州云。苦哉趙
州。被你將一杓屎潑了也便打。後來雪竇云。這僧克
由尀耐。將一杓屎。潑他二員古佛。妙喜云。雪竇只知
一杓屎。潑他趙睦二州。殊不知。這僧末上。被趙州將
一杓屎潑了。却到睦州。又遭一杓。只是不知氣息。若
知氣息。甚麼處有二員古佛。師云。這僧不會喫茶意
旨。不知潑屎氣息。帶累好人。墮屎坑中。合喫多少拄
杖。雪竇妙喜一時放過。也須替他。入涅槃堂始得。
舉僧問雲門。如何是超佛越祖之談。門云胡餅。妙喜
云。雲門直是好一枚胡餅。要且無超佛越祖底道理。
師云𡎺。
舉洞山云。須知有佛向上事。僧問如何是佛向上事。
山云非佛。雲門云。名不得狀不得。所以非。妙喜云。二
尊宿恁麼提持。佛向上事且緩緩。這裏即不然。如何
是佛向上事。拽拄杖劈脊便打。免教伊在佛向上躲
根。師云。我這裡。無向上向下。佛是西天老比丘。今朝
有酒今朝醉。明日無錢明日求。
舉石門聰和尚云。十五日已前諸佛生。十五日已後
諸佛滅。十五日已前諸佛生。你不得離我這裏。若離
我這裏。我有鈎鈎你。十五日已後諸佛滅。你不得住
我這裏。若住我這裏。我有錐錐你。且道正當十五日。
用鈎即是。用錐即是。遂有頌云。正當十五日。鈎錐一
時息。更擬問如何。回頭日又出。妙喜云。[懨-猒+火]張三玄三
要。扶竪臨濟正宗。須是恁麼人始得。雖然如是。雲門
即不然。十五日已前。諸佛本不曾生。十五日已後。諸
佛本不曾滅。十五日已前。你若離我這裡。我也不用
鈎鈎你。一任橫擔拄杖。緊峭草鞋。十五日已後。你若
<pb n="675"/>
住我這裡。我也不用錐錐你。一任抝折拄杖。高挂鉢
囊。且道正當十五日。合作麼生。乃云。十五日前後。鈎
錐徒爾為。今朝是十五。正好用鈎錐。且作麼生用。路
逢死虵莫打殺。無底籃子盛將歸。師云。用盡自己心。
笑破他人口。
舉白雲祥和尚。問僧不壞假名。而談實相作麼生。僧
云。這箇是椅子。白雲以手撥云。將鞋袋來。僧無對。白
雲云。這虗頭漢。雲門聞云。須是祥兄始得。妙喜云。雲
門扶強不扶弱。爭奈憐兒不覺醜。這僧當時。若是箇
漢。待他道將鞋袋來。便與掀倒禪牀。直饒白雲。牙如
劍樹。口似血盆。也分疎不下。師拈起拄杖云。這箇是
假名。那箇是實相。這箇是實相。那箇是假名。一不是
二不成。路遠夜長休把火。大家吹殺暗中行。擲拄杖
舉石頭問長髭甚處來。髭云嶺南來。頭云。大庾嶺頭。
一鋪功德。成就也未。髭云。成就久矣。只欠點眼在。頭
云。莫要點眼麼。髭云便請。頭埀下一足。髭便禮拜。頭
云。子見箇什麼便禮拜。髭云。如紅罏上一點雪。妙喜
云。眾中商量甚多。或云無眼功德。有甚點處。或云。莫
要點眼麼。待他道便請好劈脊便打。若恁麼。未免穢
污這功德。雲門即不然。待這老漢埀下一足。但道起
動和尚。師云。長髭親從大庾嶺來。平白被石頭熱謾
一上。見箇什麼便問。一鋪功德。成就也未。虗空裏釘
橛。又有長髭。把不定便道。成就久矣。只欠點眼在。一
盲引眾盲。石頭埀下一足。還當得點眼也無。一箇既
不惺惺。兩箇更是懡㦬。如紅爐上一點雪。果然諸人。
切忌接響承虗。脫空妄語。
舉王大王。向雪峯會裏。請晏監寺住鼓山。雪峯與孚
上座送出門。回至法堂上乃曰。一隻聖箭。直射入九
重城裏去也。孚云。和尚是伊未在。峯曰。渠是徹底人。
孚云。若不信。待某甲去勘過。遂往路中把住云。師兄
向甚麼處去。鼓山云。九重城裏去。孚云。忽遇三軍圍
閉時如何。山云。他家自有通霄路。孚云。恁麼則離宮
失殿去也。山云。何處不稱尊。孚便回。謂雪峯云。好一
隻聖箭折却也。遂舉前話。峯云。渠有語在。孚云。這老
凍膿。畢竟有鄉情在。妙喜云。眾中商量道。什麼處。是
聖箭折處。云鼓山不合答他話。是聖箭折處。鼓山不
合說道理。是聖箭折處。恁麼批判。非惟不識鼓山。亦
乃不識孚老。殊不知孚上座。正是一枚賊漢。於鼓山
面前。納一場敗闕。懡㦬而歸。却來雪峯處拔本。大似
屋裏販楊州。若非雪峯有大人相。這賊向甚處容身。
當時可惜。放過却成箇不了底公案。只今莫有為古
人出氣底麼。試出來。我要問你。甚麼處是聖箭折處。
師云。鼓山聖箭子。射入九重城。甚生氣槩。孚上座。等
閒拶著。略露鋒鋩。回至法堂却云箭折。誣人之罪。以
罪加之。妙喜老人謂。孚上座是一枚賊漢。向鼓山面
前。納敗闕而歸。騎賊馬殺賊。大凡事不孤起。當時雪
峯。只因賣弄這一隻聖箭子。勾賊破家。若也咬定牙
關。誰敢無風起浪。便是盡大地。稻麻竹葦。化作衲僧。
要勘鼓山。也無啟口處。天寧不是貶剝古人聖箭子。
是什麼廁草莖。拋向垃圾堆頭著。更問他折處。且莫
𡱰沸好。
舉明招向火次。僧忽問。目前無法。意在目前。不是目
前法。非耳目之所到。未審此四句。那句是賓。那句是
主。明招撥開火云。你向這裏。與我拈出一莖眉毛看。
僧云。非但某甲。盡大地人。喪身失命。招云。何故自把
髻投衙。妙喜云。這僧有頭無尾。明招有尾無頭。若人
道得頭尾圓全句。雲門與你拄杖子。師云。不解拈出
火裏眉毛。未知四句中。那一句是賓。那一句是主。妙
喜道。這僧有頭無尾。明招有尾無頭。直饒妙喜。道得
頭尾圓全句。天寧拄杖子。未放伊在。
舉南泉坐次。一僧問訊。叉手而立。泉云太俗生。僧合
掌。泉云太僧生。僧無語。妙喜云。合掌太僧生。叉手又
俗氣。總不恁麼時。尊體無頓處有巴鼻。唵蘇嚕蘇嚕。
<pb n="676"/>
悉唎悉唎。喝一喝云是甚麼。近來王令稍嚴。不許攙
行奪市。師云。叉手太俗。合掌太僧。不僧不俗。誰敢安
名。檢點將來。也是垛生招箭。且道落在這僧分上。落
在南泉出上。
舉麻谷持錫到章敬。遶禪牀三匝。振錫一下。卓然而
立。妙喜云。純鋼打就。生鐵鑄成。敬云是是。妙喜云。錦
上鋪花三五重。谷又持錫到南泉。遶禪牀三帀。振錫
一下。卓然而立。妙喜云。已納敗闕了也。泉云。不是不
是。妙喜云。枷上更著杻。谷云。章敬道是。和尚為什麼
道不是。妙喜云。愁人莫向愁人說。泉云。章敬則是。是
汝不是。此是風力所轉。終成敗壞。妙喜云。試把火照
看。南泉面皮厚多少。復召大眾云。雲門恁麼批判。且
道肯他不肯他。師云。麻谷遶牀振錫。參禮常儀。為什
麼。章敬道是。南泉道不是。苦瓠連根苦。甜瓜徹蔕甜。
舉讓和尚遣僧問馬祖云作麼生。祖云。自從胡亂後。
三十年不曾少鹽醬。妙喜云。雲門即不然。夜夢不祥。
書門大吉。師云。且道妙喜與馬祖。是同是別。如何黑
漆屏風上。更寫盧仝月蝕詩。
舉僧問雲峯。如何是心地法門。峯云。不從人得。僧云。
不從人得時如何。峯云。此去衡陽不遠。妙喜云。雲門
即不然。如何是心地法門。不從人得。不從人得時。如
何看脚下。師云。或問天寧如何是心地法門。不從人
得。不從人得時如何。早晨有粥。齋時有飯。
舉僧問巖頭。三界競起時如何。頭云坐却著。僧云。未
審師意如何。頭云。移取廬山來。即向汝道。妙喜云。巖
頭古佛。向萬仞崖頭埀手。鑊湯罏炭裏橫身。葢為慈
悲之故。有落草之談。今日若有人問雲門。三界競起
時如何。只向他道。快便難逢。未審師意如何。移取雲
門山來。即向汝道。師云。三界競起。巖頭道坐却著。見
怪不怪。其怪自壞。妙喜道。快便難逢。順水流舟。更加
櫓棹。天寧道。在什麼處。長安甚閙。我國晏然。未審師
意如何。待我上山斫棒來。却向汝道。三段不同。收歸
上科。
舉僧問五祖。如何是佛。祖云露胷跣足。如何是法。云
大赦不放。如何是僧。云釣魚舡上謝三郎。妙喜云。此
三轉語。一轉具三玄三要。四料揀。四賓主。洞山五位。
雲門三句。百千法門。無量妙義。若人揀得。許你具一
隻眼。師云。三玄三要。四料揀。四賓主。洞山五位。雲門
三句。百千法門。無量妙義。大似頭上安頭。天寧今日。
為你諸人。抽却釘[托-七+友]却楔。做箇洒洒落落地。丈夫兒。
豈不好。何故喫他殘羮餿飯。隨他脚後跟轉。被他喚
作無地頭漢。慚惶殺人。
舉僧問雲門。如何是道。門云透出一字。妙喜云。透出
一字。却不相似。急轉頭來。張三李四。師云。天寧作麼
生拈拄杖。擊禪牀云。洎合停囚長智。
舉教中道。生滅滅已。寂滅現前。妙喜云。真生無可生。
真滅無可滅。寂滅忽見前。蝦蟇吞却月。師云。寂滅不
現前。心心生與滅。龜毛扇子扇。泥牛一點血。
舉僧問趙州。百骸俱潰散。一物鎮長靈時如何。州云。
今朝又風起。妙喜云。今朝又風起。閙處莫插嘴。觸著
閻羅王。帶累陰司鬼。師云。天寧下箇注脚。也要醉後
添杯。今朝又風起。不必更疑猜。就地撮將黃葉去。入
山推出白雲來。
舉法眼問覺鐵觜。近離甚處。覺云趙州。眼云。承聞趙
州有栢樹子話是否。覺云無。眼云。往來皆謂。僧問。如
何是祖師西來意。州云。庭前栢樹子。上座何得道無。
覺云。先師實無此語。和尚莫謗先師好。妙喜云。若道
有此語。蹉過覺鐵觜。若道無此語。又蹉過法眼。若道
兩邊都不涉。又蹉過趙州。直饒總不恁麼。別有透脫
一路。入地獄如箭射。畢竟如何。舉起拂子云。還見古
人麼。喝一喝。師云。祖師西來意。庭前栢樹子。此話已
徧行天下了也。因甚麼。覺鐵觜却道。先師無此語。眾
中往往商量。趙州只是一期方便。不可作實解。所以
<pb n="677"/>
道無。與麼亂統。謗他古佛不少。妙喜云。若道有此語。
蹉過覺鐵觜。若道無此語。又蹉過法眼。若道兩邊俱
不涉。又蹉過趙州。今日煙波無可釣。不須新月更為
鈎。
舉青原思和尚問六祖。當何所務。即不落階級。祖云。
汝曾作什麼來。思云。聖諦亦不為。祖云落何階級。思
云。聖諦尚不為。何階級之有。祖深器之。妙喜云。莫將
閑話為閑話。往往事從閑話生。師云。弄泥團漢。有什
麼限。
舉龐居士問靈照女。明明百草頭。明明祖師意。作麼
生會。照云。這老漢頭白齒黃。作這箇見解。居士云。你
作麼生。照云。明明百草頭。明明祖師意。妙喜云。龐居
士先行不到。靈照女末後太過。直饒齊行齊到。若到
雲門。一坑埋却。且道過在什麼處。明明百草頭。明明
祖師意。師云。明明百草頭。明明祖師意。龐公只解拋
磚。靈照何曾瞥地。從教千古萬古黑漫漫。填溝塞壑
沒人會。
舉雲門云。百草頭上。道將一句來。眾無語。自代云俱。
圓悟老人云劄。妙喜云普。復云。俱劄普日輪午。李將
軍射石虎。雖然透過那邊。枉發千鈞之弩。師云。雲門
俱。少實多虗。圓悟劄。了無交涉。妙喜普。直須薦取。這
三箇漢。各立生涯。搖頭擺尾到處逢他。深山藏獨虎。
淺草露羣虵。
舉僧問趙州。四山相逼時如何。州云。無路是趙州。妙
喜云。無路是趙州。老將足機籌。關南并塞北。當下一
時收。師云。四山相逼時。無路趙州老。黃葉落紛紛。一
任秋風掃。
舉裴相國入寺。見壁間畫像。問院主云。壁間是甚麼。
主云高僧。裴云。形儀可觀。高僧在甚麼處。主無語。裴
云。這裡莫有禪僧麼。時黃檗在眾。主云。有一希運上
座。頗似禪僧。裴遂召黃檗。舉前語似之。檗云。但請問
來。裴云。儀形可觀。高僧在甚麼處。檗召相公。公應諾。
檗云。在甚麼處。裴於言下領旨。妙喜云。裴公將錯就
錯。脫盡根塵。黃檗信口垂慈。不費心力。似地檠山。不
知山之孤峻。如石含玉。不知玉之無瑕。雖然如是。黃
檗只有殺人刀。且無活人劍。今日大資相公。或問雲
門。形儀可觀。高僧在甚麼處。雲門亦召云相公。相公
若應諾。雲門即向道。今日堂中。特謝供養。師云。裴相
國道。高僧在甚麼處。分明換却眼睛。黃檗更召相公。
剛把鉢盂安柄。老妙喜與人。錯下注脚便道。似地檠
山。不知山之孤峻。如石含玉。不知玉之無瑕。蹉過了
也。天寧即不然。亦召相公。相公應諾。劈脊便棒。免教
這漢。向死水裏淹殺。
舉僧問趙州。如何是祖師西來意。州云。庭前栢樹子。
僧云。和尚莫將境示人。州云。我不將境示人。僧云。如
何是祖師西來意。州云。庭前栢樹子。妙喜云。庭前栢
樹子。今日重新舉。打破趙州關。特地尋言語。既是打
破關。為什麼。却尋言語。當初將謂茅長短。燒了元來
地不平。師云。庭前栢樹子。天下杜禪和。只管尋枝葉。
還曾夢見麼。四海幸然清似鏡。莫來平地起風波。
舉裴相國捧一尊像。胡跪於黃檗前云。請師安名。檗
云裴休。裴應諾。檗云。與汝安名竟。裴作禮云。謝師安
名。妙喜云。裴公黃檗。可謂如木入水。似金愽金。雖然
如是。檢點將來。不無滲漏。今日蔡中郎。或捧一尊像。
請雲門安名。即向道。清淨法身。毗盧遮那佛。若云謝
師安名。即向道。下坡不走。快便難逢。師云。裴公捧像。
黃檗安名。冷地看來。如大家教新婦相似。直是好笑。
笑須三十年。妙喜既不能坐斷。未免隨例顛倒。喚作
清淨法身。毗盧遮那佛。周人以栢。殷人以栗。
舉外道問佛。不問有言。不問無言。世尊良久。外道讚
嘆云。世尊大慈大悲。開我迷雲。令我得入。外道去後。
阿難問佛。外道有何所證。而言得入。世尊云。如世良
馬見鞭影而行。雪竇云。邪正不分。過由鞭影。妙喜云。
<pb n="678"/>
邪正兩分。正由鞭影。師云。欲識邪正不分麼。誰是外
道。誰是世尊。欲識邪正兩分麼。世尊自世尊。外道自
外道。此是天寧見處。一任諸方貶剝。
舉僧問趙州。如何是趙州。州云。東門。南門。西門。北門。
僧云。不問這箇。州云。你問趙州聻。妙喜云。這僧問趙
州。趙州答趙州。得人一馬。還人一牛。人平不語。水平
不流。會麼。受恩深處宜先退。得意濃時便好休。師云。
儘這僧神通。跳趙州關不過。大丈夫漢。當眾決擇。未
到弓折箭盡。即便拱手歸降。何不著一轉語。教他納
欵去。且道著得箇什麼語。
舉僧問長沙。南泉遷化。向甚麼處去。沙云。東家作驢。
西家作馬。僧云。未審意旨如何。沙云。要騎便騎。要下
便下。妙喜云。今日或有人問雲門。圓悟老人遷化。向
甚麼處去。即向他道。入阿鼻大地獄去也。未審意旨
如何。飲洋銅汁。吞熱鐵圓。或問還救得也無。云救不
得。為什麼救不得。是這老漢。家常茶飯。師云若欲報
德酬恩。須是長沙妙喜。忤逆兒孫始得。雖然珊胡枕
上兩行淚。半是思君半恨君。
舉百丈凡參次。有一老人。常隨眾聽法。眾人退老人
亦退。忽一日不退。丈遂問。面前立者。復是何人。老人
云。某甲非人也。於過去迦葉佛時。曾住此山。因學人
問。大修行底人。還落因果也無。對云。不落因果。五百
生墮野狐身。今請和尚。代一轉語。貴脫野狐身。老人
遂問。大修行底人。還落因果也無。丈云。不昧因果。老
人於言下大悟。便脫野狐身。妙喜云。不落與不昧。半
明兼半晦。不昧與不落。兩頭空索索。五百生前箇野
狐。而今冷地謾追呼。喝一喝云。座中既有江南客。休
向樽前唱鷓鴣。師云。這箇公案。批判者。多盡向不落
不昧上。妄生卜度。未有一箇格外提持。帶累百丈老
人。也在野狐隊裏。天寧不是釘樁搖櫓。膠柱調絃。海
枯終見底。人死脚皮穿。
舉道吾與漸源。至一家吊慰。源拊棺云。生耶死耶。吾
云。生也不道。死也不道。源云。為什麼不道。吾云。不道
不道。回至中路。源云。和尚快與某甲道。若不道。打和
尚去。吾云。打即任打。道即不道。妙喜云。生也不道。死
也不道。公案兩重。一狀領到。露刃吹毛。截斷綱要。脫
却鶻臭衫。拈却炙脂帽。大坐當軒氣皓皓。喝一喝。師
云。生耶死耶。動念即乖。不道不道。何處尋討。拽脫鼻
孔。打破髑髏。腰纏十萬貫。騎[鴳-女+隹]上揚州。有意氣時添
意氣。不風流處也風流。
舉僧問睦州。一言道盡時如何。州云。老僧在你鉢囊
裏。又問雲門。一言道盡時如何。門云裂破。妙喜云。或
有人問山僧。一言道盡時如何。這漆桶。師云。有人來
問天寧。一言道盡時如何。隔。
舉僧問雲門。達磨九年面壁。意旨如何。門云念七。妙
喜云。念七念七。全無消息。背看分明。正觀難識。既是
正觀。為什麼難識。可知禮也。師云。達磨面壁。雲門念
七。更問如何。𠲽㖃啒𠷈。
舉龐居士問馬大師。不昧本來身。請師高著眼。大師
直下[覤-儿+丘]。士云。一種沒弦琹。惟師彈得妙。大師直下[覤-儿+丘]。
居士禮拜。大師歸方丈。居士隨後。至方丈云。適來弄
巧成拙。妙喜云。且道是馬大師。弄巧成拙。龐居士弄
巧成拙。還有緇素得出者麼。若緇素不出。癩馬繫枯
樁。直饒緇素得出。也是蝦蟇口裏一粒椒。師云。馬大
師。彈得沒弦琹。調高千古。龐居士。和得無譜曲。響徹
九霄。溪邊石女暗嗟吁。海底泥牛亂奔走。雖然如是。
也未契本來身在。不見道。蝦蟇口裡一粒椒。
舉龐居士云。心如境亦如。無實亦無虗。有亦不管。無
亦不拘。不是聖賢。了事凡夫。妙喜云。白的的清寥寥。
水不能濡。火不能燒。是箇什麼。切不得問著。問著則
瞎却你眼。以拄杖。擊香臺一下。師云。要作了事凡夫。
更須進前三步。
舉古德云。佛法也大有。只是舌頭短。妙喜云。向道莫
<pb n="679"/>
行山下路。果聞𤠔叫斷腸聲。師云。古德元不知有佛
法。一箇箇。舌頭徧覆十方世界。特地說無說有。說短
說長。好劈口便掌。且道天寧意。在什麼處。河裏失錢
河裏摝。
舉洛浦示眾云。孫臏收鋪去也。有卜者出來。時有僧
出曰。請和尚一卜。浦云。汝家爺死。僧無語。法眼代。拊
掌三下。妙喜云。這僧汲興。死却爺。又被他人拊掌。信
知禍不單行。福無雙至。然洛浦善卜。法眼善斷。若子
細思量。爻象吉凶。二老一時漏逗。既占得火風鼎卦。
何故斷作地火明夷。雲門即不然。驀拈拄杖云。孫臏
門下。死却即罷。連卓三下云。會麼。內屬艮宮。再求外
象。又卓三下云。千靈萬聖。萬聖千靈。莫順人情。復卓
一下云。吉凶上卦。師云。洛浦道。汝家爺死。拄却舌頭。
妙喜牙上生牙。角上生角。妄談休咎。強說是非。一時
抖亂六十四卦了也。
舉巖頭參德山。纔跨門便問。是凡是聖。山便喝。頭便
禮拜。後有僧舉似洞山。山云。若不是奯公。也大難承
當。巖頭聞云。洞山老漢。不識好惡。錯下名言。我當時
一手擡一手搦。妙喜云。猛虎不識穽。穽中身死。蛟龍
不怖劍。劍下身亡。巖頭雖於虎穽中。有透脫一路。向
劍刃上。有出身之機。若子細檢點將來。猶欠悟在。只
今還有為巖頭作主底麼。出來與杲上座相見。良久
喝一喝。拍一拍云。洎合停囚長智。師云。德山咬猪狗
手脚。巖頭鍛了底精金。驀劄相逢。更無回互。將他八
兩。換得半斤。洞山雖是作家。也只傍觀有分。妙喜費
許多氣力作什麼。拈拄杖。畫一畫云。一。
舉本仁示眾云。尋常不欲向聲前句後。鼓弄人家男
女。何故。且聲不是聲。色不是色。時有僧問。如何是聲
不是聲。仁云。喚作色得麼。僧云。如何是色不是色。仁
云。喚作聲得麼。僧禮拜。仁云。且道為你說答你話。若
人辨得。許你有箇入處。妙喜云。本仁將一穿雲居子。
換却天下人眼睛。却被這僧將一條斷貫索。不動干
戈。穿却鼻孔。後來舜老夫拈云。本仁既已入草。這僧
又落深村。然則陽春雪曲。時人難和。邨歌社舞。到處
與人合得著。妙喜云。舜老夫是則也是。未免隨摟搜。
杲上座。不惜眉毛。為諸人說破。聲不是聲。色不是色。
馬後驢前。神出鬼沒。雪曲陽春和不齊。邨歌社舞且
淈𣸩。以拂子擊禪牀云。這箇決定不是聲。復舉起云。
這箇決定不是色。且畢竟是箇甚麼。喝一喝云。此時
若不究根源。直待當來問彌勒。師云。本仁也只道得
箇聲不是聲。色不是色。別有甚麼奇特。白雪陽春雖
唱得。爭奈時人和不得。誵訛在甚麼處。聲不是聲。色
不是色。
舉雪峯問僧。近離甚處。僧云覆船。峯云。生死海未渡。
為什麼覆却船。僧無語。歸舉似覆船。船云。何不道渠
無生死。僧再至雪峯。峯再舉前話問僧。僧云。渠無生
死。峯云。此不是汝語。僧云。是覆船恁麼道。峯云。我有
二十棒。寄與覆船。二十棒老僧自喫。要且不干闍梨
事。妙喜云。作家宗師。天然猶在。雖然如是。也是作賊
人心虗。是則不干這僧事。二十棒何須自喫。但更添
二十棒。只打覆船便了。且道渠過在甚麼處。老老大
大。不合與人代語。師云。覆船道。渠無生死。還喫得雪
峯意麼。若契得雪峯意。為什麼道。我有二十棒。寄打
覆船。二十棒老僧自喫。會麼。這裏若會。便見妙喜道。
作賊人心虗。勘破雪峯了也。是則不干這僧事。二十
棒何須自喫。但更添二十棒。只打覆船便了。你道妙
喜還有過也無。頭上著枷。脚下著杻。
舉僧問鏡清。新年頭。還有佛法也無。清云有。僧云如
何是新年頭佛法。清云。元正啟祚。萬物咸新。僧云。謝
師答話。清云。山僧今日失利。又僧問明教。新年頭還
有佛法也無。教云無。僧云。年年是好年。日日是好日。
為什麼却無。教云。張公喫酒李公醉。僧云。老老大大。
龍頭虵尾。教云。山僧今日失利。妙喜云。二尊宿。一人
<pb n="680"/>
向高高峯頂立不露頂。一人向深深海底行不濕脚。
是則也是。未免有些誵訛。今夜或有人。問杲上座。新
年頭。還有佛法也無。只向他道。今日一隊奴僕。在茶
堂裏。邨歌社舞。弄些神鬼。直得點[(曷-曰)/月]尊者惡發。把鉢
盂峯。一擲擲過恒河沙世界之外。驚得憍陳如。怕怖
慞惶。倒騎露柱。跳入擔板禪和鼻孔裏。撞倒舒州天
柱峯。安樂山神。忍俊不禁。出來攔胷搊住云。尊者你
既稱阿羅漢。出三界二十五有塵勞。超分段生死。因
甚麼。有許多無明。被這一問。不勝懡㦬。却回佛殿裏。
第三位打坐。依舊點胷點肋道。天上天下。惟我獨尊。
自云住住。杲上座。他問新年頭佛法。為什麼。一向虗
空裏打筋斗。說脫空謾人。良久云。杲上座。今日失利。
師云。有佛法無佛法。盡被鏡清明教二大老。當頭坐
斷。不許後人摶量。妙喜以虗空口。掉廣長舌。將三千
大千世界。過現未來。佛及眾生。真如凡聖。陰陽寒暑。
乘除加減。束作一句。卷舒無礙。收放自由。管什麼新
年頭舊年尾佛法。道有也得。道無也得。誰敢正眼[覤-儿+丘]
著。若到天寧門下。更須勘過。少年曾決龍虵陣。潦倒
還聽稚子歌。
舉僧問睦州。經頭以字不成八不是。未審是什麼字。
州彈指一下云。會麼。僧云不會。州云。上來講讚。無限
勝因。蝦蟇𨁝跳上天。蚯蚓驀過東海。妙喜云。這僧只
問經頭一字。睦州盡將善知眾藝。差別字輪。以龍龕
手鑑。唐韻玉萹。從頭注解。撒在這僧懷裏。這僧也不
妨奇特。直下便肯承當。且道。什麼處是他承當處。聽
取箇註脚。以字不成。八字不是。彈指未終。普天匝地。
擊開四十二般若波羅蜜門。參透華嚴會中善知眾
藝。教內教外一時收。世出世間皆周備。無邊罪咎。如
火消冰。無量勝義。如恒沙聚。更有箇末後句。堅牢庫
藏永收藏。總屬山前熊伯莊。師云。經頭一字。是什麼
字。睦州彈指一下。將黃面老人。四十九年說不盡底。
一時吐露了也。妙喜矢上加尖道。更有末後一句。諸
人還委悉麼。良久。山斷疑休去。峯高又起來。
舉龍牙頌云。一切名山到因脚。辛苦年深與襪著。而
今年老不能行。手裏把箇破木杓。白雲端和尚云。龍
牙老人。可謂熟處難忘。妙喜云。端和尚恁麼道。大似
以己方人。杲上座即不然。家貧難辦素食。事忙不及
草書。師云。這一箇那一箇。和本三人。一時放過。是非
終日有。不聽自然無。
舉三聖道。我逢人即出。出則不為人。興化道。我逢人
即不出。出則便為人。真淨和尚云。這兩箇老古錐。竊
得臨濟些子活計。各自分疆列界。氣衝宇宙。使明眼
人。只得好咲。妙喜云。真淨老人。大似欺誣亡沒。杲上
座即不然。豁開三要三玄路。坐斷須彌第一峯。且道
在三聖分上耶。在興化分上耶。具眼者辨取。師云。三
聖興化。明眼宗師。因什麼。活計本同。生涯逈異。但有
路可上。更高人也行。

佛日普照慧辯楚石禪師語錄卷第十

音切
剜（於丸切）　窟竉（上口骨切下力董切）　橈（女交切）　䙡（丘畏切）　髭（子移切）　葦
（屬鬼切）　𡱰（丁木切）　攙（仕銜切）　蔕（都計切）　蝕（林直切）　餿（色求切）　貶（悲檢
切）　𠲽（佛音）　㖃（呼垢切）　啒（古兀切）　𠷈（力述切）　奯（許活切）　龕（苦含切）

<sarticle>佛日普照慧辯楚石禪師語錄卷第十一</sarticle>

<other>舉古下</other>
侍者　明遠等　編
舉百丈再參馬祖。侍立次。祖竪起拂子。丈云。即此用
離此用。祖挂拂子於舊處。良久云。你他後開兩片皮。
將何為人。丈取拂子竪起。祖云。即此用離此用。丈亦
挂拂子於舊處。祖便喝。後黃檗到百丈。一日辭欲禮
<pb n="681"/>
拜馬祖去。丈云。馬祖已遷化也。檗云。未審馬祖。有何
言句。丈遂舉再參因緣云。我當時被馬祖一喝。直得
三日耳聾。黃檗聞舉。不覺吐舌。百丈云。子已後莫承
嗣馬祖否。檗云不然。今日因師舉。得見馬祖大機之
用。且不識馬祖。若嗣馬祖。已後喪我兒孫。妙喜云。百
丈被喝。直得三日耳聾。黃檗聞舉。不覺吐舌。百丈疑
其承嗣馬祖。後因臨濟三度。問佛法大意。三度打六
十棒。便與三日耳聾出氣。臨濟始覺如蒿枝拂相似。
敢問大眾。既是師承有據。因什麼。用處不同。會麼。曹
溪波浪如相似。無限平人被陸沈。師云。百丈竪拂。馬
祖一喝。黃檗聞舉。不覺吐舌。臨濟宗興。正法眼滅。父
子不傳。神仙秘訣。奈何後代兒孫。盡喚烏龜作鼈。乃
喝一喝。
舉昔有一婆子。施財請趙州和尚。轉大藏經。趙州下
禪牀遶一帀云。轉藏已畢。人回舉似婆子。婆云。比來
請轉一藏。如何和尚只轉半藏。妙喜云。眾中商量道。
如何是那半藏。或云再遶一匝。或彈指一下。或咳嗽
一聲。或喝一喝。或拍一拍。恁麼見解。只是不識羞。若
是那半藏。莫道趙州更遶一匝。直饒百千萬億帀。於
婆子分上。只得半藏。設使更遶須彌山。百千萬億帀。
於婆子分上。亦只得半藏。假饒天下老和尚。亦如是
遶。百千萬億帀。於婆子分上。也只得半藏。設使山河
大地。森羅萬象。若草若木。各具廣長舌相。異口同音。
從今日。轉到盡未來際。於婆子分上。亦只得半藏。諸
人要識婆子麼。良久云。鴛鴦繡出從君看。不把金鍼
度與人。師云。這婆子。謂趙州只轉半藏。弄假像真。當
時只消道。何不向未遶禪牀時會取。
舉世尊將諸聖眾。往第六天。說大集經。勑他方此土。
人間天上。一切獰惡鬼神。悉皆集會。受佛付囑。擁護
正法。脫有不赴者。四天門王。飛熱鐵輪。追之令集。既
集會已。無有不順佛勅者。各發弘誓。擁護正法。唯有
一魔王。謂世尊云。瞿曇我待一切眾生成佛盡。眾生
界空。無有眾生名字。我乃發菩提心。薦福懷云。臨危
不變。真大丈夫。諸仁者。作麼生著得一轉語。與黃面
老子出氣。尋常神通妙用。智慧辯才。到此總用不著。
盡閻浮大地人。無不愛佛。到者裏。何者是佛。何者是
魔。還有辨得出麼。良久云。欲得識魔麼。開眼見明。欲
得識佛麼。合眼見暗。魔之與佛。以拄杖。一時穿却鼻
孔。妙喜云。天衣老漢。恁麼批判。直是奇特。雖然如是。
未免話作兩橛。若向何者是佛。何者是魔處。便休去。
不妨令人疑著。却云欲識魔麼。開眼見明。欲識佛麼。
合眼見暗。郎當不少。又云。魔之與佛。以拄杖。一時穿
却鼻孔。雪上加霜。妙喜却與釋迦老子。代一轉語。待
這魔王道眾生界空。無有眾生名字。我乃發菩提心。
只向伊道。幾乎錯喚你作魔王。此語有兩負門。若人
檢點得出。許伊具衲僧眼。師云。澤廣藏山。貍能伏豹。
二大老。何用多言。只消對魔王道。魔王魔王。你認那
箇。作菩提心。還識得也未。設使一切眾生成佛盡。眾
生界空。無有眾生名字。你要登心。也未許你在。管取
拱手歸降。
舉障蔽魔王。領諸眷屬一千年。隨金剛齊菩薩。覔起
處不得。忽因一日得見。乃問云。汝當依何住。我一千
年。覔汝起處不得。菩薩云。我不依有住而住。我依無
住而住。如是而住。妙喜云。既覔起處不得。一千年隨
從底是什麼。金剛齊云。我不依有住而住。不依無住
而住。如是而住。互相熱謾。法眼道。障蔽魔王。不見金
剛齊則且置。只如金剛齊。還見障蔽魔王麼。恁麼批
判。也是看孔著楔。即今莫有知妙喜起處底麼。喝云
𥧌語作麼。師云。金剛齊道。我不依有住而住。不依無
住而住。如是而住。一時被障蔽魔王捉敗了也。雖然。
也須扶金剛齊始得。
舉二十四祖。師子尊者。因罽賓國王。秉劍於前云。師
得蘊空否。祖云。已得蘊空。王云。既得蘊空。離生死否。
<pb n="682"/>
祖云。已離生死。王云。既離生死。就師乞頭得否。祖云。
身非我有。豈況於頭。王便斬之。白乳涌高數尺。王臂
自墮。妙喜云。孟八郎漢。又與麼去。師云。似則也似。是
則未是。
舉二十五祖。波舍斯多。因與外道論義。外道云。請師
默論。不假言說。祖云。不假言說。孰知勝負。外道云。但
取其義。祖云。汝以何為義。外道云。無心為義。祖云。汝
既無心。安得義乎。外道云。我說無心。當名非義。祖云。
汝說無心。當名非義。我說非心。當義非名。外道云。當
義非名。誰能辨義。祖云。汝名非義。此名何名。外道云。
為辨非義。是名無名。祖云。名既非名。義亦非義。辨者
是誰。當辨何物。如是往反。五十九番。外道杜口信伏。
妙喜云。婆舍斯多。何用忉怛。當時若見他道請師默
論。不假言說。便云義墮了也。即今莫有與妙喜默論
者麼。或有箇衲僧出來道。義墮了也。我也知你向鬼
窟裡作活計。師云。我若作二十五祖。纔見外道入門。
便連棒打出。豈不丈夫。更待他道請師默論。至於往
反五十九番。遠之遠矣。
舉六祖能大師。因僧問。黃梅意旨。什麼人得。祖云。會
佛法人得。僧云。和尚還得否。祖云我不得。僧云。和尚
為什麼不得。祖云。我不會佛法。妙喜云。還見祖師麼。
若也不見。徑山與你指出。芭蕉芭蕉。有葉無了。忽然
一陣狂風起。恰似東京大相國寺裏。三十六院。東廊
下壁角頭。王和尚破袈裟。畢竟如何。歸堂喫茶。師云。
棒打石人頭。嚗嚗論實事。
舉牛頭下。安國玄挺禪師。因僧問。五祖云。真性緣起。
其義云何。祖默然。時師侍次乃謂。大德正興一念問
時。是真性中緣起。其僧言下大悟。妙喜云。未興一念
問時。不可無緣起也。時有僧云。未興一念問時。喚什
麼作緣起。妙喜云。我也只要你恁麼道。師云。崑崙奴
著鐵袴。打一棒行一步。
舉杭州徑山國一欽禪師。因馬祖遣人送書到。書中
作一圓相。師發緘見。遂於圓相中。著一點却封回。後
忠國師聞乃云。欽師猶被馬師惑。雪竇云。徑山被惑
且置。若將呈似國師。別作箇什麼伎倆。免被惑去。有
老宿云。當時坐却便休。亦有道。但與畫破。若與麼。只
是不識羞。敢謂天下老師。各具金剛眼睛。廣作神通
變化。還免得麼。雪竇見處。也要諸人共知。只這馬師。
當時畫出。早自惑了也。妙喜云。馬師仲冬嚴寒。國一
孟夏漸熱。雖然寒熱不同。彼此不失時節。忠國師因
甚却道。欽師猶被馬師惑。還委悉麼。無風荷葉動。決
定有魚行。師云。圓相中著點墨。日月無光。天地黯黑。
初未惑欽師。馬師先自惑。累及老南陽。也一場狼籍。
良久。平生肝膽向人傾。相識如同不相識。
舉鳥窠禪師。因侍者會通一日作辭。師乃問。汝今何
往。通云。某甲為法出家。和尚不垂慈誨。今往諸方。學
佛法去。師云。若是佛法。吾此間亦有少許。通云。如何
是和尚此問佛法。師於身上。拈起布毛吹之。侍者因
而有省。大溈秀云。可惜這僧。認他口頭聲色。以當平
生。殊不知自己光明。葢天葢地。妙喜云。溈山與麼批
判。也未夢見鳥窠在。師云。會通於拈起布毛處便喝。
免致諸方檢點。我恁麼道。也是為他閒事長無明。
舉無著和尚。送供往臺山。文殊相迎次。問大德從何
方而來。著云南方。文殊云。南方佛法。如何住持。著云。
末法比丘。少奉戒律。文殊云。多少眾。著云。或三百或
五百。著却問文殊。此間如何住持。文殊云。凡聖同居。
龍虵混襍。著云多少眾。文殊云。前三三後三三。妙喜
云。當時若見。只向他道。和尚如是住持。直是不易。師
云。畢竟前三三後三三是多少。有底道。前三三後三
三。我不如你。你自會得好。
舉南泉示眾云。江西馬祖。說即心即佛。王老師不恁
麼。不是心。不是佛。不是物。恁麼還有過麼。時趙州出
禮拜了去。有僧問趙州云。上座禮拜了去。意作麼生。
<pb n="683"/>
州云。汝却問取和尚。僧遂問泉。適來諗上座意作麼
生。泉云。他却領得老僧意旨。妙喜云。兩箇老漢。雖然
[革*(華-(十*〡*十)+(人*〡*人))]裏動指。殊不知傍觀者哂。師云。南泉趙州。總被這
僧一狀領過。
舉南泉一日問座主。講得什麼經。主云。彌勒下生經。
泉云。彌勒什麼時下生。主云。現在天宮未來。泉云。天
上無彌勒。地下無彌勒。洞山价舉問雲居。居云。天上
無彌勒。地下無彌勒。未審誰與安名。洞山被問。直得
禪牀震動。乃云。吾在雲岩。曾問老人。直得火爐震動。
今日被子問。直得通身汗流。大陽玄云。如今老僧舉
起也。有解問者。致將一問來。乃云地動也。妙喜云。禪
牀動。火爐動。地動。即不無這三箇老漢。要見南泉。直
待彌勒下生始得。忽有箇漢出來道。天上無彌勒。地
下無彌勒。却教什麼人下生。又作麼生對。但向他道。
老僧罪過。師云。啼得血流無用處。不如緘口過殘春。
舉南泉因陸亘大夫云。肇法師也甚奇怪。解道天地
同根。萬物一體。泉指庭前牡丹云。大夫。時人見此一
株花。如夢相似。妙喜云。若向理上看。非但南泉謾他
陸亘大夫一點不得。亦未摸著他脚跟下一莖毛在。
若向事上看。非但陸亘大夫謾他南泉一點不得。亦
未夢見他汗臭氣在。或有出來道。大小徑山。說理說
事。只向他道。但向理事上會取。師云。大眾還會麼。你
若向天地同根。萬物一體上會。落在肇法師圈䙡裏。
若向理事上會。又落在妙喜葛藤中。總無自由分。只
如南泉指牡丹。向陸亘道。大夫。時人見此一株花。如
夢相似。你畢竟如何會。天寧不惜眉毛。為你諸人。下
箇註脚。平蕪盡處是青山。行人更在青山外。
舉鵝湖問諸碩德。行住坐臥。畢竟以何為道。對云知
者是。湖云。不可以智知。不可以識識。何謂知者是。有
對云。無分別是。湖云。善能分別諸法相。於第一義而
不動。安得無分別。有對云。四禪八定是。湖云。佛身無
為。不墮諸數。安得四禪八定是耶。舉眾杜口。妙喜云。
相罵饒你接觜。相唾饒你潑水。師云。僧投寺裡宿。賊
打不防家。
舉百靈一日。路次見龐居士乃問。昔日南嶽得力句。
曾舉向人麼。士云。曾舉來。靈云。舉向甚人。士以手自
指云龐公。靈云。真是妙德空生。也贊之不及。士却問
靈。得力句是誰得知。靈便戴笠子而去。士云。善為道
路。靈一去更不回首。妙喜云。這箇話端。若不是龐公。
幾乎錯舉似人。雖然如是。百靈輸他龐老一著。何故。
當時不得箇破笠頭。遮却髑髏。有甚面目。見他龐公。
師云。百靈戴笠便去。得力句分明舉似來。因甚麼。妙
喜老人道。百靈有甚面目。見他龐公。也是扶強不扶
弱。有人與妙喜作主。要問作麼生是得力句。速道速
道。擬議不來。劈脊便棒。
舉龐居士問馬祖。不昧本來人。請師高著眼。祖直下
覰。士云。一種沒弦琴。唯師彈得妙。祖直上覰。士乃作
禮。祖歸方丈。士隨後入云。弄巧成拙。妙喜云。馬大師。
覰上覰下不無。爭奈昧却本來人。居士雖禮拜。也是
渾崙吞箇棗。馬師歸方丈。士隨後乃云。弄巧成拙。救
得一半。師云。說甚麼救得一半。三十年後。換手椎[(曷-曰)/月]
去在。
舉趙州因僧問。學人乍入叢林。乞師指示。州云。喫粥
了也未。僧云。喫粥了也。州云。洗鉢盂去。其僧因此契
悟。雲門云。且道有指示無指示。若言有。趙州向伊。道
箇什麼。若言無。這僧為甚悟去。妙喜云。雲門大似阿
修羅王。攪動三有大城。諸煩惱海。復喝云。寐語作麼。
師云。諸仁者。要見雲門則易。要見妙喜則難。誵訛在
什麼處。劍去久矣。你方刻舟。
舉趙州因僧辭。州問什麼處去。僧云。諸方學佛法去。
州竪起拂子云。有佛處不得住。無佛處急走過。三千
里外。逢人不得錯舉。僧云。與麼則不去也。州云。摘楊
花摘楊花。妙喜云。有佛處不得住。生鐵秤錘被蟲蛀。
<pb n="684"/>
無佛處急走過。撞著嵩山破竈墮。三千里外。逢人不
得錯舉。兩箇石人鬬耳語。恁麼則不去也。此話已徧
行天下。摘楊花摘楊花。唵摩尼達里吽㗶吒。靈隱岳
舉妙喜語了云。妙喜老人盡力道。只道得到這裏。還
知香山落處麼。鐵山崩倒壓銀山。盤走珠兮珠走盤。
密密鴛鴦閒繡出。金針終不與人看。師云。妙喜老祖。
唱之於前。天寧遠孫。和之於後。門前種萵苣。萵苣生
火筯。火筯開蓮華。蓮華結木瓜。木瓜忽然攧落地。撒
出無數無數脂麻。何也。且要入拍。
舉趙州與文遠論義。鬬劣不鬬勝。勝者輸胡餅。遠云。
請和尚立義。州云。我是一頭驢。遠云。某甲是驢胃。州
云。我是驢糞。遠云。我是糞中蟲。州云。汝在彼中作什
麼。遠云。我在彼中過夏。州云。把將胡餅來。妙喜云。文
遠在驢糞中過夏。面赤不如語直。趙州貪他少利。嬴
得箇胡餅。檢點將來。也是普州人送賊。畢竟如何。鵝
王擇乳。素非鴨類。師云。當時文遠待趙州老漢道。我
是一頭驢。便道輸却胡餅了也。老漢取胡餅。就手奪
却便行。
舉長沙一夕翫月次。仰山云。人人盡有這箇事。祇是
用不得。沙云。恰是倩汝用去。山云。你作麼生用。沙乃
與一踏踏倒。山起來云。爾直下似箇大蟲。妙喜云。皎
潔一輪。寒光萬里。靈利者。葉落知秋。闒茸者。忠言逆
耳。休不休已不已。小釋迦有陷虎之機。老大蟲却無
牙齒。當時一踏豈造次。驀然倒地非偶爾。眾中還有
緇素得二老出者麼。良久云。設有。也是掉棒打月。師
云。小釋迦云。你作麼生用。岑大蟲便與一踏。盡謂高
超物外。獨步寰中。天寧忍俊不禁。也擬冷處著把火。
二大老如斯吐露。於建化門頭。足可觀光。若是這箇
事。料掉無交涉。
舉甘贄行者。入南泉設齋。黃檗為首座。行者請施財。
檗云。財法二施。等無差別。行者羿錢出去。須臾復云
請施財。檗云。財法二施。等無差別。行者乃行䞋。妙喜
云。一等是隨邪逐惡。雲居羅漢。却較些子。師云。恁麼
恁麼。扶起甘贄。推倒黃檗。不恁麼不恁麼。扶起黃檗。
推倒甘贄。只如恁麼中不恁麼。不恁麼中却恁麼。又
作麼生。師子咬人。韓獹逐塊。
舉溈山。同百丈入山作務。丈云。將得火來麼。溈云有。
丈云在甚處。溈把一枝柴。吹兩吹度與。丈云。如蟲御
木。妙喜云。百丈若無後語。洎被典座謾。師云。百丈却
因後語。被人覰破。帶累典座。隨邪逐惡。天寧幸是無
事。汝等諸人。來這裏覔箇什麼。一盲引眾盲。相牽入
火坑。以拄杖一時趕散。
舉黃檗示眾云。汝等諸人。盡是噇酒糟漢。與麼行脚。
何處有今日。還知大唐國裏無禪師麼。時有僧云。只
如諸方匡徒領眾。又作麼生。檗云。不道無禪。只是無
師。妙喜云。且道是醍醐句毒藥句。師云。殺人刀活人
劍。具眼者辨取。
舉黃檗一日。因南泉問。定慧等學。明會佛性。此理如
何。檗云。十二時中。不依倚一物始得。泉云。莫便是長
老見處麼。檗云不敢。泉云。漿錢且置。草鞋錢教誰還。
檗休去。妙喜云。路逢劍客須呈劍。不是詩人不獻詩。
師云。又是逢便宜。又是落便宜。
舉仰山因僧問。法身還解說法也無。山云。我說不得。
別有一人說得。僧云。說得底人。在甚麼處。山乃推出
枕子。溈山聞乃云。寂子用劍刃上事。妙喜云。溈山正
是憐兒不覺醜。仰山推出枕子。已是漏逗。更著名字。
喚作劍刃上事。悞他學語之流。便恁麼承虗接響。流
通將去。妙喜雖則借水獻花。要且理無曲斷。即今莫
有傍不肯底。出來。我要問你。推出枕子。還當法身說
法也無。師云。這僧問法身說法。蹉過也不知。仰山推
出枕子。又何曾見。大小溈山。將錯就錯。配作劍刃上
事。縛作一束。秤上秤來。八兩半斤。如無輕重。若也當
時。纔見這僧道法身還解說法也無。便驟步歸方丈。
<pb n="685"/>
豈不是出格宗師。免得天下衲僧貶剝。
舉仰山因問香嚴。師弟近日。有悟道頌。試舉看。遂舉
擊竹頌。山云。此是閒時搆置。又舉一偈云。去年貧未
是貧。今年貧始是貧。去年貧尚有卓錐之地。今年貧
錐也無。山云。你只得如來禪。不得祖師禪。又呈一偈
云。吾有一機。瞬目視伊。若人不會。別喚沙彌。山云。且
喜師弟會祖師禪。妙喜云。溈山晚年好則劇。教得一
棚肉傀儡。直是可愛。且作麼生是可愛處。面面相看
手脚動。爭知語話是他人。師云。師兄師弟。去年今年。
論什麼道。說什麼禪。總是掉棒打月。何異掘地討天。
禪禪。也無妙也無玄。莫把封皮作信傳。
舉香嚴示眾云。如人在千丈懸崖。口[銜-金+缶]樹枝。手無所
攀。脚無所踏。忽有人問西來意。不對則違他所問。若
對則喪身失命。當恁麼時。作麼生即是。時有虎頭上
座云。上樹即不問。未上樹請和尚道。嚴呵呵大咲。妙
喜云。吞得栗棘蓬。透得金剛圈。看這般說話。也是泗
洲人見大聖。師云。香嚴老人。曲說方便。虎頭上座。未
辨端倪。若論激揚此事。三生六十劫。
舉靈雲見桃花悟道。有頌。三十年來尋劍客。幾回落
葉又抽枝。自從一見桃花後。直至於今更不疑。舉似
溈山。山云。從緣得入。永不退失。汝善護持。次舉似玄
沙。沙云。諦當甚諦當。敢保老兄未徹在。妙喜云。一家
有事百家忙。師云。人無遠慮。必有近憂。直饒百鍊精
金。不免入爐再煅。
舉睦州見僧來云。見成公案。放你三十棒。僧云。某甲
如是。州云。門前金剛。為什麼竪拳。僧云。金剛尚乃如
是。州便打。妙喜云。雖然無孔笛撞著氈拍板。直是五
音調暢。六律和諧。子細檢點將來。未免傍觀者哂。且
道誰是傍觀者。良久云。不得動著。動著打折驢腰。師
云。睦州與這僧。二俱作家。二俱不作家。還有人辨得
出麼。
舉臨濟侍德山次。山云今日困。濟云。這老漢寐語作
麼。山便打。濟掀倒禪牀。雲峯悅云。奇怪諸禪德。此二
員作家。一拶一捺。略露風規。大似把手上高山。雖然
如是。未免傍觀者哂。且道誰是傍觀者。喝一喝下座。
妙喜云。雲峯與麼批判。大似普州人。徑山若見。縛作
一束。送在河裏。不見道。蚌鷸相持。俱落漁人之手。師
云。眾中道。德山臨濟。好手手中呈好手。紅心心裏中
紅心。殊不知。用盡自己心。笑破他人口。
舉臨濟垂問。有一人。論劫在途中。不離家舍。有一人。
離家舍不在途中。阿那箇合受人天供養。妙喜云。賊
身已露。師云。天共白雲曉。水和明月流。
舉保壽問胡釘鉸云。莫是胡釘鉸麼。胡云不敢。壽云。
還釘得虗空否。胡云。請和尚釘破來。壽便打。胡云。莫
錯打某甲。壽云。汝向後遇多口阿師。與汝點破在。胡
後到趙州。舉前話問。不知某甲過在甚處。州云。只這
一縫。尚不奈何。釘鉸於此有省。妙喜云。直饒釘得這
一縫。檢點將來。亦非好手。可憐兩箇老禪翁。却對俗
人說家醜。師云。胡釘鉸。元不知這一縫。當時趙州。若
不與賊過梯。便是踏破百二十緉草鞋。也未瞥地在。
雖然釘鉸明得。也較保壽三千里。
舉三聖問雪峯。透網金鱗。以何為食。峯云。待汝出網
來。却向汝道。聖云。一千五百人善知識。話頭也不識。
峯云。老僧住持事繁。妙喜云。一人麤似丘山。一人細
如米末。雖然麤細不同。秤來輕重恰好。徑山今日。真
實告報諸人。切忌鑽龜打瓦。師云。透網金鱗。以何為
食。待汝出網來。却向汝道。衝開碧落松千尺。截斷紅
塵水一溪。
舉南院因僧問。赤肉團上。壁立千仞。豈不是和尚恁
麼道。院云是。僧便掀倒禪牀。院云。你看這瞎漢亂做。
僧擬議。院打出。妙喜云。吾今為汝。保任此事。終不虗
也。師云。這僧敢在毒虵頭上揩痒。蒼龍頷下批鱗。誰
不賞他大膽。只是末上少了一著。自出洞來無敵手。
<pb n="686"/>
得饒人處且饒人。
舉興化一日云。克賓維那。爾不久為唱導之師。賓云。
我不入這保社。化云。會了不入。不會不入。賓云。總不
與麼。化便打。乃云。克賓維那。法戰不勝。罰錢五貫。設
饡飯一堂。至明日興化自白槌云。克賓維那。法戰不
勝。不得喫飯。即便趂出。雲居舜云。大冶精金。應無變
色。其奈興化令行太嚴。不是克賓維那。也大難承當。
若是如今汎汎之徒。翻轉面皮。多少時也。妙喜云。雲
居抝曲作直。妙喜道。要作臨濟烜赫兒孫。直須翻轉
面皮始得。師云。克賓法戰不勝。興化據令而行。稱提
臨濟宗風。揭示正法眼藏。棒頭出孝子。佛法無人情。
當時將謂茅長短。燒却元來地不平。
舉石頭因藥山問。三乘十二分教。某甲麤知。嘗聞南
方直指人心。見性成佛。實未明了。伏望和尚慈悲指
示。頭云。與麼也不得。不與麼也不得。與麼不與麼總
不得。汝作麼生。山佇思。頭云。汝因緣不在此。江西有
馬大師。子往彼去。應為汝說。山至彼准前請問。馬師
云。我有時教伊揚眉瞬目。有時不教伊揚眉瞬目。有
時教伊揚眉瞬目是。有時教伊揚眉瞬目不是。山於
是有省。便作禮。馬師云。子見箇什麼道理。山云。某甲
在石頭時。如蚊子上鐵牛。馬師云。汝既如是。宜善護
持。妙喜云。好箇話端。阿誰會舉。舉得十分。未敢相許。
師云。藥山只知蚊子上鐵牛。不知鐵牛叮蚊子。露柱
親遭一口。燈籠無地藏身。嚇得馬大師。變作老妙喜。
我且問你。話端從甚麼處說起。相罵饒你插觜。相唾
饒你潑水。
舉洞山示眾云。秋初夏末。東去西去。直須向萬里無
寸草處去始得。只如萬里無寸草處。作麼生去。後有
舉似石霜。霜云。出門便是草。山聞乃云。大唐國內。能
有幾人。妙喜云。師子一滴乳。迸散十斛驢乳。師云。賊
是小人。智過君子。
舉夾山示眾云。百草頭薦取老僧。閙市裏識取天子。
雲門云。蝦蟇鑽你鼻孔。毒虵穿你眼睛。且向葛藤裡
會取。妙喜云。夾山垛生招箭。雲門認賊為子。雖然如
是。知恩者少。負恩者多。師云。百草頭薦阿誰。閙市裏
識什麼。
舉九峯在石霜為侍者。因普會遷化。眾舉首座住持。
峯云。須明得先師意始可住。遂問。先師道。如古廟裏
香爐去。冷湫湫地去。如一條白練去。口邊生醭去。首
座作麼生會。座云。明一色邊事。峯云。未會先師意在。
不得住。座云。裝香來。我若不會先師意。香煙起時。脫
去不得。及至香煙纔起。首座脫去。峯乃於背上撫云。
坐脫立亡。即不無首座。先師意未夢見在。妙喜云。兩
箇無孔鐵鎚。就中一箇㝡重。師云。首座坐脫立亡。侍
者說黃道黑。先師意在鈎頭。須信曲中有直。若在臨
濟門下。三十棒教誰喫。纔說是非者。便是是非人。
舉曹山示眾云。諸方盡把格則。何不與他一轉語。教
他不疑去。雲門便問。密密處。為甚不知有。山云。只為
密密。所以不知有。門云。此人如何親近。山云。莫向密
密處親近。門云。不向密密處親近時如何。山云。始解
親近。門應諾諾。妙喜云。濁油更點濕燈心。師云。雪山
南面三千里。
舉乾峯示眾云。舉一不得舉二。放過一著。落在第二。
雲門出眾云。昨日有人。從天台來。却往徑山去。峯云。
明日不得普請。便下座。妙喜云。乾峯洗面摸著鼻。雲
門喫飯咬著沙。二人驀地相逢著。元來却是舊冤家。
雖然如是。只許老胡知。不許老胡會。又云。彼此揚家
醜。賴遇無傍觀者。師云。兩箇駝子相逢著。世上如今
無直人。
舉雪峯因僧問。古㵎寒泉時如何。峯云。瞪目不見底。
僧云。飲者如何。峯云。不從口入。趙州聞僧舉乃云。終
不從鼻孔裏入。僧却問。古㵎寒泉時如何。州云苦。僧
云飲者如何。州云死。峯聞得乃云。趙州古佛。遂遙望
<pb n="687"/>
作禮。從此不答話。妙喜云。雪峯不答話。疑殺天下人。
趙州道苦。面赤不如語直。若是妙喜則不然。古㵎寒
泉時如何。到江扶櫓棹。出岳濟民田。飲者如何。清涼
肺腑。此語有兩負門。若人辨得。許你有參學眼。師云。
妙喜老人。可謂人平不語。水平不流。
舉高亭初往參德山。隔江見德山在江岸坐。乃隔江
問訊。山以手招之。亭忽開悟。便迴。更不渡江。遂返高
亭住持。妙喜云。高亭橫趍而去。許伊是箇靈利師僧。
若要法嗣德山則未可。何故。猶與德山隔岸在。師云。
如今眾中商量道。高亭見德山。不與他說話便去。所
以妙喜道。猶與德山隔岸在。還曾夢見高亭麼。拈起
拄杖云。便好喚回與一頓。且道。是賞伊是罰伊。
舉玄沙示眾云。諸方盡道。接物利生。忽遇三種病人
來。且作麼生接。患盲者。拈搥竪拂。他又不見。患聾者。
語言三昧。他又不聞。患瘂者。教伊說又說不得。且作
麼生接。若接不得。佛法無靈驗。當時地藏出云。某甲
有眼耳。和尚作麼生接。沙云慚愧。便歸方丈。雲門因
僧請益。云汝禮拜著。僧拜起。門以拄杖挃之。僧乃退
後。門云。汝不是患盲。復喚近前來。僧纔近前。門云。汝
不是患聾。門云。還會麼。僧云不會。門云。汝不是患啞。
其僧於是有省。妙喜云。這僧雖然悟去。只悟得雲門
禪。若是玄沙禪。更著草鞋行脚。師云。玄沙雲門。氣急
殺人。彼自無瘡。勿傷之也。
舉玄沙與天龍。入山見虎。龍云。前面是虎。沙云是汝
阿虎。龍歸院乃問。適來山中。未審和尚尊意如何。沙
云。娑婆世界。有四種重障。若人透得。許出陰界。妙喜
云。也知和尚為人切。師云。畢竟見箇什麼。隨例道虎。
蝦跳不出斗。
舉雲門問直歲。什麼處去來。歲云刈茅來。門云。刈得
幾箇祖師。歲云三百箇。門云。朝打三千。暮打八百。東
家杓柄長。西家杓柄短。又作麼生。歲無語。門便打。妙
喜云。直歲無語。自有三百箇祖師證明。雲門令雖行。
要且棒頭無眼。師云。大小雲門。却被直歲勘破。
舉雲門示眾云。聞聲悟道。見色明心。作麼生是聞聲
悟道。見色明心。乃云。觀世音菩薩。將錢來買胡餅。放
下手。元來却是饅頭。妙喜拈拄杖云。者箇是色。卓拄
杖云。這箇是聲。諸人總見總聞。那箇是明底心。那箇
是悟底道。喝一喝云。貪他一粒粟。失却半年糧。復卓
一下。師云。汝等諸人。不是不聞聲。因什麼不悟道。不
是不見色。因什麼不明心。雲門漝麼提撕。妙喜漝麼
判斷。一曲兩曲無人會。雨過夜塘秋水深。
舉保福因僧問。家貧遭劫時如何。福云。不能盡底去。
僧云。為什麼不盡底去。福云。賊是家親。僧云。既是家
親。為什麼翻成家賊。福云。內既無應。外不能為。僧云。
忽然捉敗。功歸何處。福云。賞亦不曾聞。僧云。恁麼則
勞而無功。福云。功即不無。成而不取。僧云。既是成功。
為什麼不取。福云。不見太平本是將軍致。不許將軍
見太平。妙喜云。絲來線去弄精魂。師云。家無白澤之
圖。必無如是妖怪。
舉法眼問修山主。毫釐有差。天地懸隔。兄作麼生會。
主云。毫釐有差。天地懸隔。眼云。與麼又爭得。主云。某
甲只與麼。未審和尚作麼生。眼云。毫釐有差。天地懸
隔。主便拜。妙喜云。法眼與修山主。絲來線去。綿綿密
密。扶起地藏門風。可謂滿目光生。若是徑山門下。更
買草鞋行脚始得。何故。毫釐有差。天地懸隔。甚麼處
得這消息來。師云。二老漢。不會轉身句。如今忽問天
寧。毫釐有差。天地懸隔時如何。向他道。昨日有人問。
三十棒趂出院去也。
舉法眼。有時指凳子云。識得凳子。周匝有餘。後來雲
門道。識得凳子。天地懸隔。妙喜云。識得凳子。好剃頭
洗脚。雖然如是。錯會者多。師云。莫將閒話當聞話。往
往事從閒話生。
舉修山主示眾云。具足凡夫法。凡夫不知。具足聖人
<pb n="688"/>
法。聖人不會。聖人若會。即是凡夫。凡夫若會。即是聖
人。此語具一理二義。若人辨得。不妨於佛法中。有箇
入處。若辨不得。莫道不疑。妙喜云。點鐵化為金玉易。
勸人除却是非難。師云。修山主熟處難忘。也是胡地
冬抽笋。
舉法雲因百法座主云。禪家流多愛脫空。雲造前問。
承聞座主。講得百法論。是否。主云不敢。雲云。昨日晴
今日雨。是甚麼法中收。主無對。雲云。莫道禪家流多
愛脫空好。主抗聲云。和尚且道。昨日晴今日雨。是什
麼法中收。雲云。四十二時分不相應法中收。主乃屈
服。作禮而謝。妙喜云。昨日雨。今日晴。時分不相應。三
日後看取。師云。雲自帝鄉去。水歸江漢流。

佛日普照慧辯楚石禪師語錄卷第十一

音切
蒿（呼豪切）　鍼（之林切）　緘（古咸切）　溈（為音）　攧（都年切）　傀儡（上古回切下力
回切）　拶（千葛切）　捺（乃曷切）　蚌（步項切）　鷸（余律切）　鉸（古効切）　揩（可皆切）
　醭（匹卜切）　摸（莫奴切）　蝦（下加切）　漝（時及切）

<sarticle>佛日普照慧辯楚石禪師語錄卷第十二</sarticle>

<other>頌古</other>
侍者　胤丘等　編
舉德山小參示眾云。老僧今夜不答話。問話者三十
棒。時有僧出禮拜。德山便打。僧云。某甲話也未問。為
什麼打某甲。山云。你是甚處人。僧云。新羅人。山云。未
跨船舷。好與三十棒。法眼云。大小德山。話作兩橛。圓
明云。大小德山。龍頭虵尾。雪竇云。德山握閫外之威
權。有當斷不斷。不招其亂底劍。要識新羅僧。只是撞
著露柱底瞎漢。
塗毒鼓未擊。早是鴨聞雷。漫天網未收。躍鱗衝浪
來。德山老德山老。正令當行非草草。法眼重加矢
上尖。圓明更向聲前掃。千古流芳雪竇師。長劍在
手親提持。
舉德山挾複子到溈山。上法堂從東過西。從西過東。
溈山默坐不顧。德山云無無。便下去。復云。也不得草
草。遂具威儀見溈山。提起坐具云和尚。溈山擬取拂
子。德山便喝。當時背法堂。著草鞋便去。溈山至晚問
首座。適來新到。在什麼處。首座云。當時背法堂。著草
鞋便去。溈山云。還識此子麼。已後向孤峯頂上。蟠結
草庵。呵佛罵祖去在。
作家相見。無背無面。眼似流星。機如閃電。提起坐
具。略露鋒鋩。擬取拂子。聊乘快便。已後孤峯結草
菴。牛頭向北馬頭南。
舉南泉。參百丈涅槃和尚。丈問。從上諸聖。還有不為
人說底法麼。泉云有。丈云。作麼生是不為人說底法。
泉云。不是心。不是佛。不是物。丈云說了也。泉云。普願
只恁麼。未審和尚如何。丈云。我又不是善知識。爭知
有說不說。泉云。普願不會。丈云。我太煞為你說了也。
為人不為人。水上捉麒麟。說法不說法。證龜却成
鱉。百丈南泉。陣勢既圓。只拋瓦子相擊。錯教千古
流傳。
舉百丈再參馬祖。祖舉拂子。丈云。即此用離此用。祖
掛拂子於舊處。侍立少頃。祖云。你已後鼓兩片皮。如
何為人。丈取拂子舉起。祖云。即此用離此用。丈掛拂
子。祖便喝。丈大悟。後謂黃檗云。我當時。被馬師一喝。
直得三日耳聾。
大丈夫須勦絕。纔涉商量。便成塗轍。畫餅不可充
饑。喫鹽那能止渴。馬駒踏殺天下人。未是當時這
一喝。
舉道吾至一家吊慰。漸源撫棺問。生耶死耶。吾云。生
也不道。死也不道。源云。為什麼不道。吾云。不道不道。
<pb n="689"/>
後於石霜再舉。始知落處。一日將鍬子。於法堂上。從
東過西。從西過東。霜云作什麼。源云。覔先師靈骨。霜
云。洪波浩渺。白浪滔天。覔什麼靈骨。源云。正好著力。
太原孚云。先師靈骨猶在。
生也不道。死也不道。滿口含霜。全身入草。先師靈
骨。廓爾現前。不用鐵鍬斸地。從教白浪滔天。大可
憐不是顛。海枯終見底。人死脚皮穿。
舉靈山會上。有一女子。於佛前入定。佛勅文殊出之。
文殊遶女子三遭。鳴指一下。女子入定儼然。文殊遂
運神力。托至梵天撲下。女子亦復儼然。佛云。非但汝
一人。出此女子定不得。設使千百萬億文殊。亦出不
得。下界有罔明菩薩。能出此定。佛語未竟。罔明從地
湧出。佛勅令出定。罔明遶女子三帀。鳴指一下。女子
遂出定。老宿徵云。文殊是七佛之師。為什麼。出女子
定不得。罔明為什麼。却出得。
一切處是定。出入有何拘。瞿曇推倒女子。罔明扶
起文殊。咄咄咄噓噓噓。覿面相逢不識渠。
舉青原謂石頭云。人人盡道。曹溪有消息。頭云。有人
不道曹溪有消息。原云。大藏小藏從何得。頭云。盡從
這裏去。諸事總不闕。
有消息無消息。誰辨的。無消息有消息。也奇特。大
藏小藏從何得。生鐵蒺藜當面擲。
舉僧問雲門。佛法如水中月是否。門云。清波無透路。
僧云。和尚從何得。門云。再問復何來。僧云。便與麼去
時如何。門云。重疊關山路。
水中本無月。捏目自生花。到處覔相似。苦哉佛陁
耶。問前三十棒。問後趂出院。大小大雲門。與人通
一線。
舉僧問龍牙。二鼠侵藤時如何。牙云。須知有隱身處
始得。僧云。如何是隱身處。牙云。還見儂家麼。
藤枝迥秀。二鼠難侵。不如不異。非古非今。儂家面
目只這是。曠劫何人住生死。
舉圓覺經云。以大圓覺。為我伽藍。身心安居。平等性
智。
虗空包不盡。大地載不起。任是老瞿曇。於斯難下
觜。黃金粧白牯。五彩畫狸奴。脚不離門限。長年走
長途。
舉僧問雪峯。古㵎寒泉時如何。峯云。瞪目不見底。僧
云。飲者如何。峯云。不從口入。後有僧舉似趙州。州云。
不可從鼻孔裏入去也。僧却問。古㵎寒泉時如何。州
云苦。僧云飲者如何。州云死。雪峯聞之云。趙州古佛。
從此不答話。
來問不離窠。應機非逸格。雪峯與趙州。一窖俱埋
却。要知古㵎寒泉。初非湛湛涓涓。無限盲驢拽磨。
大鵬背負青天。
舉外道問佛。不問有言。不問無言時如何。世尊良久。
外道云。世尊大慈大悲。開我迷雲。令我得入。外道既
去。阿難問云。外道有何所證。世尊云。如世良馬見鞭
影而行。
有言無言俱不問。追風駿馬猶為鈍。忽然自肯點
頭時。豈待重將鞭影施。誰又何疑。巍巍堂堂。三界
大師。
舉僧問六祖。黃梅意旨。是甚麼人得。祖云。會佛法人
得。僧云。和尚還得也無。祖云我不得。僧云。為甚麼不
得。祖云。我不會佛法。
黃梅有甚意旨。六祖元是樵夫。道我不會佛法。茫
茫接響承虗。若非一筆勾下。轉見滋蔓難圖。六六
元來三十六。長江風緊浪花麤。
舉太原孚上座問鼓山。父母未生時。鼻孔在什麼處。
山云。即今生也。鼻孔在什麼處。孚不肯。乃云。你問我
與你答。山云。父母未生前鼻孔。在什麼處。孚乃搖扇
而已。
父母未生。鼻孔崢嶸。及乎生也。大頭向下。鼓山放
<pb n="690"/>
過太原。太原勘破鼓山。拈起手中扇子。是非都不
相關。
舉乾峯示眾云。舉一不得舉二。放過一著。落在第二。
雲門出云。昨日有一僧。從天台來。却往徑山去。峯云。
典座今日。不得普請。
赤烏飛白兔走。山茶華水酒柳。兩兩不成雙。三三
亦非九。夜來海底剔金燈。天曉面南看北斗。
舉雲巖問道吾。大悲菩薩。用許多手眼作麼。吾云。如
人夜間。背手摸枕子相似。巖云我會也。吾云。你作麼
生會。巖云。徧身是手眼。吾云。太煞道。只道得八成。巖
云。你又作麼生。吾云。通身是手眼。
通身徧身。是手是眼。一物元無。十虗充滿。雲巖盡
力道。只道得八成。不是僧繇手。徒說會丹青。
舉洞山夏末示眾云。秋初夏末。東去西去。直須向萬
里無寸艸處去。眾無語。僧舉似石霜。霜云。何不道出
門便是草。
靜悄悄閙浩浩。閙浩浩靜悄悄。新豐萬里無寸草。
瀏陽出門便是草。如今要見二大老。鶻眼龍睛何
處討。
舉定山夾山同行。定山云。生死中無佛。則無生死。夾
山云。生死中有佛。則不迷生死。二人各謂。己語親切。
往大梅舉而質之。梅云。一親一疏。二人下去。次日夾
山往問。阿那箇親。梅云。親者不問。問者不親。夾山住
院後。舉此謂眾云。我當時失却一隻眼。雪竇云。夾山
畢竟不知。當時換得一隻眼。
論佛論生死。有無俱未是。大梅老凍膿。失却拄杖
子。當時各與三十。徧界無錐可立。特地分別親疏。
受他當面塗糊。⿰翟支瞎摩醯頂門眼。開發人天有何
限。
舉趙州云。老僧答話去。也有解問底。致將一問來。時
有僧出禮拜。州云。比來拋甎引玉。却引得箇墼子下
座。後法眼舉問覺鐵觜。此意如何。覺云。與和尚舉箇
喻。如國家拜將相似。問云誰人去得。有一人云某去
得。答云汝去不得。法眼云。我會也。
照雪橫戈。撒星排陣。索戰無功。一場氣悶。老僧答
話也。豈是教你問。拋甎引玉大垂慈。脫顛囊錐徒
逞俊。覺鐵觜覺鐵觜。看看平地波濤起。
舉馬祖百丈。西堂南泉翫月次。祖指月問西堂。正當
恁麼時如何。西堂對云。正好供養。問百丈。丈對云。正
好修行。問南泉。泉拂袖便去。祖云。經入藏禪歸海。惟
有普願。獨超物外。
描也描不成。畫也畫不就。大地與山河。光明處處
透。百丈西堂。供養修行。金舂玉應。虎步龍驤。獨有
南泉較些子。星流不問三千里。
舉金牛行食次。問龐居士云。生心受食。淨名已訶。去
此二途。居士還甘否。士云。當時善現。豈不作家。牛云。
豈干他事。士云。食到口邊。被人奪却。牛便行食。士云。
不消一句子。
金牛勾賊破家。龐公據欵結案。往來古路翛然。翻
憶淨名善現。一句子沒疏親。錦上鋪花色轉新。
舉師祖問南泉。摩尼珠人不識。如來藏裏親收得。如
何是藏。泉云。王老師。與你往來者是藏。雪竇云。草裏
漢。祖云。直得不往來時如何。泉云亦是藏。雪竇云。雪
上更加霜。祖云。如何是珠。泉云師祖。祖云諾。雪竇云。
百丈竿頭作伎倆未是險。若向箇裏。着得一隻眼。賓
主瓦換。便能深入虎穴。或不恁麼。直饒師祖悟去。也
是龍頭虵尾漢。
聲前拋不出。句後覔無踪。今古強描邈。墮他光影
中。摩尼珠作麼會。提起金鎚百襍碎。
舉僧問藥山。如何是道中至寶。山云莫諂曲。僧云。不
諂曲時如何。山云。傾國不換。
道中至寶。傾國不換。捨己從人。藥山老漢。分明莫
諂曲。萬古歸一貫。白璧與黃金。從教泥土賤。
<pb n="691"/>
舉僧問雲門。學人不起一念。還有過也無。門云須彌
山。
須彌山見何難。日晝月夜。地濶天寬。君不見。神光
斷臂立深雪。覔不得心心自安。
舉僧問投子。一大藏教。還有奇特事也無。子云。演出
一大藏。
投子一言。旋乾轉坤。指不自觸。舌何可捫。量外提
持兮盡同魔說。目前包裹兮三世佛冤。也無妙也
無玄。可憐尋劍客。空認刻舟痕。
舉智門問五祖戒和尚。暑往寒來則不問。林下相逢
事若何。戒云。五鳳樓前聽玉漏。門云。爭奈主山高案
山低。戒云。須彌頂上擊金鐘。
耳卓朔頭鬔鬆。斬釘截鐵。逸格超宗。五鳳樓前聽
玉漏。須彌頂上擊金鐘。
舉本仁示眾云。尋常不欲向聲前句後。鼓弄人家男
女。何故且聲不是聲。色不是色。僧問如何是聲不是
聲。仁云。喚作色得麼。僧云。如何是色不是色。仁云。喚
作聲得麼。僧無語。仁云。且道為汝說答汝話。若人辨
得。許你有箇入處。
沙裡尋油。爐邊聽水。非色非聲。滿眼滿耳。不施本
分鉗鎚。空費自家唇齒。問到甚時休。答從何處止。
比他臨濟德山。直是白雲萬里。
舉雲門問僧云。古佛與露柱相交。是第幾機。僧無語。
門云。你問我與你道。僧遂問。門云。一條絛三十文。僧
云。如何是一條絛三十文。門云打與。代前語云。南山
起雲。北山下雨。
雲門跛脚師。只有一張口。嚼碎太虗空。須彌顛倒
走。南山起雲。北山下雨。知音何在頻頻舉。
舉教中道。未離兜率。已降王宮。未出母胎。度人已畢。
一二三四五六七。七六五四三二一。一言勘破維
摩詰。鼻孔眼睛俱打失。黑如漆明如日。四溟東海
流。般若波羅蜜。
舉僧問雲門。生死到來。如何回避。門云。在什麼處。
華落華開。月圓月缺。寒則普天普地寒。熱則普天
普地熱。踏著秤錘硬似鐵。甕裏何曾失却鼈。
舉丹霞初見馬祖。以兩手托幞頭。祖云。吾非汝師。南
嶽石頭處去。霞遂至石頭。如前托幞頭。頭云。著糟廠
去。霞依童行次。一日石頭為眾云。今日齋後。普請剗
佛殿前艸。眾競具鋤鍬。霞獨洗頭。捧剃刀於石頭前
胡跪。頭云作什麼。霞云。請師剗艸。石頭笑為剃髮。呼
為授戒。霞掩耳而去。却回江西馬祖院。騎聖僧項。眾
驚報馬祖。祖親來見乃云。我子天然。霞遂作禮云。謝
師安名。祖問甚處來。霞云。石頭來。祖云。石頭路滑。子
莫曾躂倒麼。霞云。若躂倒則不來也。
剔起便行。太遲鈍生。石頭剗草。馬祖安名。黃河水
清丹山鳳鳴。見斯人兮駕馭崢嶸。
舉雲門示眾云。乾坤之內。宇宙之間。中有一寶。祕在
形山。著燈籠向佛殿裏。拈三門安燈籠上。
有句無句。是住非住。形山在這裏。寶在甚麼處。陵
宇宙鑠乾坤。燈籠佛殿及三門。從來沒一絲頭許。
北地黃河徹底渾。
舉雪峯示眾云。盡大地。撮來如粟米粒大。拋向面前。
漆桶不會。打鼓普請看。
熬山店上成道。象骨峯前入草。三箇木毬輥來。一
粒粟米全該。直饒打鼓普請看。只在目前人不見。
舉僧問馬祖。如何是佛。祖云。即心即佛。
即心即佛。亘古亘今。虗空撲落。大地平沈。昨夜三
更曰卓午。大蟲咬殺南山虎。
舉僧問馬祖。如何是佛。祖云。非心非佛。
非心非佛。將錯就錯。不入丹青。如何描邈。桃花雪
白李花紅。日出西方夜落東。
舉馬祖與百丈同遊山。見野鴨子飛過。祖云是什麼。
丈云野鴨子。祖云。向什麼處去也。丈云飛過去也。祖
<pb n="692"/>
將百丈鼻孔扭。丈作忍痛聲。祖云。何曾飛去。丈於此
有省。
野鴨子飛過去。有來由無覔處。杻鼻從教痛徹天。
師資切忌尋言路。言路絕。千里萬里一條鐵。
舉僧問鏡清。新年頭。還有佛法也無。清云有。僧云。如
何是新年頭佛法。清云。元正啟祚。萬物咸新。僧云。謝
師答話。清云。鏡清今日失利。又僧問明教。新年頭還
有佛法也無。教云無。僧云年年是好年。日日是好日。
為什麼却無。教云。張公喫酒李公醉。僧云。老老大大。
龍頭虵尾。教云。明教今日失利。
新年頭佛法。一有還一無。明教與鏡清。同歸固殊
途。張公喫酒李公醉。贏得清風動天地。
舉僧問琅玡。清淨本然。云何忽生。山河大地。玡云。清
淨本然。云何忽生。山河大地。其僧有省。
同不同別非別。機奪機楔出楔。山河大地紅爐雪。
莫問如今誰動舌。
舉僧問長沙。本來身還成佛否。沙云。你道大唐天子。
還刈茆割稻否。僧云。成佛又是何人。沙云。是你成佛
知不知。
成佛不成佛。有言殊未親。大唐天子貴。不是刈茅
人。無端拈出本來身。已是重添鏡上塵。
舉僧問百丈。如何是奇特事。丈云。獨坐大雄峯。僧禮
拜。丈便打。
仰面不見天。低頭不見地。獨坐大雄峯。全明奇特
事。龍唫霧起。虎嘯風生。大家携手向崢嶸。
舉僧問香林。如何是室內一盞燈。林云。三人證龜成
鱉。
撥動竿頭線。來三室內燈。本無恁麼事。今古競頭
爭。自從香林撲滅。誰敢證龜成鱉。君不見。德山棒
臨濟喝。但有纖毫帶影來。金剛寶劍當頭截。
舉麻谷持錫見章敬。遶禪牀三帀。振錫一下。卓然而
立。敬云。如是如是。後到南泉。亦遶禪牀三帀。振錫一
下。卓然而立。泉云不是不是。谷云。章敬道是。和尚為
什麼。却道不是。泉云。章敬則是。是汝不是。此是風力
所轉。終歸敗壞。
如是如是。猛虎插翼。不是不是。青天霹[靂-秝+林]。遶牀振
錫歸風力。一句了然超百億。
舉僧問藥山。平田淺草。塵鹿成羣。如何射得塵中塵。
山云看箭。僧便放身倒。山云。侍者拖出這死漢。僧便
起走。山云。弄泥團漢。有什麼數。
塵中塵誰解舉。射不著有甚數。千千萬萬弄泥團。
到此方知發箭難。試與諸人發箭看。乃云中也。又
云過也。
舉雲門示眾云。藥病相治。盡大地是藥。那箇是自己。
拈却藥病。不立自己。一切時中。迥無依倚。了事衲
僧。坐在這裡。國有憲章。三千條罪。
舉乾峯示眾云。法身有三種病二種光。須是一一透
得。始解穩坐。雖然如是。更須知有照用同時。向上一
竅始得。雲門出眾問云。只如庵內人。為什麼。不見庵
外事。峯呵呵大笑。門云。猶是學人疑處在。峯云。子是
什麼心行。門云。也要和尚相委悉。峯云。直須恁麼始
解穩坐。
十字街頭問路。三千里外知音。乾峯呵呵大笑。雲
門不是好心。子期端可鑄黃金。山未高兮水未深。
舉靈雲見桃花悟道。有頌。三十年來尋劍客。幾回落
葉又抽枝。自從一見桃花後。直至如今更不疑。玄沙
云。諦當甚諦當。敢保老兄未徹在。
車不橫推。理無曲斷。兩箇五伯。元是一貫。春至桃
花滿樹紅。為誰開口咲東風。玄沙有語無人識。只
要重論汗馬功。
舉雲門問洞山。近離甚處。山云查渡。門云。夏在甚處。
山云。湖南報慈。門云。幾時離彼中。山云今年八月。門
云。放你三頓棒。次日洞山往問。昨蒙和尚放某三頓
<pb n="693"/>
棒。未審過在什麼處。門云。飯袋子。江西湖南。便恁麼
去。洞山大悟。
近離查渡。夏在報慈。一一通來歷。一一絕思惟。放
汝三頓棒。天下人標榜。照雪吹毛光晃晃。
舉三聖問雪峯。透網金鱗。以何為食。峯云。待你出網
來向你道。聖云。一千五百人善知識。話頭也不識。峯
云。老僧住持事煩。
透網金鱗。以何為食。待汝出網來。話頭也不識。放
行把住。把住放行。不知白雪陽春曲。更有何人和
得成。
舉僧問趙州。見說和尚。親見南泉是否。州云。鎮州出
大蘿蔔。
趙州親見南泉。鼻孔元無半邊。鎮州出大蘿蔔。天
下衲僧取則。打破漆桶。坐斷舌頭。蘆花明月夜。隨
意泊漁舟。
舉陸亘大夫謂南泉云。肇法師也甚奇怪。解道天地
與我同根。萬物與我一體。泉云大夫。陸應諾。泉指花
云。時人見此一株花。如夢相似。
天地同根。萬物一體。金不愽金。水不洗水。此一株
花。如夢相似。陸亘大夫。南泉老子。
舉雲門示眾云。十五日已前則不問汝。十五日已後。
道將一句來。眾無對。自代云。日日是好日。
暑往寒來。東湧西沒。韶陽老人。舌頭無骨。一句絕
商量。日日是好日。咄。肯與時人作窠窟。
舉僧問洞山。如何是佛。山云。麻三斤。
物見主眼卓豎。水中月作麼取。提起麻三斤。休教
地主嗔。輸納官租了。天地一閑人。
舉雪峯示眾云。三世諸佛。在火𦦨裏。轉大法輪。玄沙
云。火𦦨為三世諸佛說法。三世諸佛立地聽。
三世諸佛。一堆紅𦦨。若說若聽。無剩無欠。雪峯與
玄沙。父子真冤家。麻上生繩猶自可。那堪繩上更
生虵。
舉東寺問仰山甚處人。山云廣州。寺云。我聞廣州。有
鎮海明珠是否。山云是。寺云作何顏色。山云。黑月則
現。白月則隱。寺云。子還帶得來麼。山云。帶得來。寺云。
何不呈示老僧。山云諾。慧寂昨到溈山。亦被索此珠。
直得無言可對。無理可伸。寺云。真師子兒。大師子吼。
舉世無倫匹。當機有舒卷。須彌山不高。滄浪水猶
淺。覿面相呈鎮海珠。黑月白月空名模。真師子兒。
大師子吼。頭上著枷。脚下著杻。仰山幸自可憐生。
奈何東寺揚家醜。
舉趙州示眾云。至道無難。唯嫌揀擇。但莫憎愛。洞然
明白。纔有言語。是揀擇是明白。老僧不在明白裏。汝
等還護惜也無。僧問。既不在明白裏。未審護惜箇什
麼。州云。我亦不知。僧云。和尚既不知。為什麼。不在明
白裏。州云。問事則得。禮拜了退。
本無虧曾不隔。誰揀擇是明白。心憤憤口喃喃。幾
度浮雲生碧落。依然明月照寒潭。
舉石頭示眾云。言語動用沒交涉。藥山云。非言語動
用。亦沒交涉。頭云。我這裏針劄不入。山云。我這裏。如
石上栽花。
輥芥投針。買鐵得金。把氈拍板。彈沒絃琴。承虗接
響人無數。到底難傳太古音。
舉雪峯示眾云。望州亭。與諸人相見了也。烏石嶺。與
諸人相見了也。僧堂前。與諸人相見了也。後保福舉
問鵝湖。僧堂前則且置。什麼處。是望州亭烏石嶺相
見。鵝湖驟步歸方丈。保福便入僧堂。
現前碧綠間青黃。萬象森羅不覆藏。揭示雪峯相
見眼。望州烏石與僧堂。古人恁麼道。只道得一半。
那一半君自看。
舉代宗皇帝。問忠國師。和尚百年後。所須何物。國師
云。要箇無縫塔子。帝云。請師塔樣。國師云會麼。帝云
不會。國師云。吾有付法弟子躭源。却諳此事。請詔問
<pb n="694"/>
之。國師遷化後。帝召躭源。問此意如何。躭源呈頌云。
湘之南潭之北。中有黃金充一國。無影樹下合同舡。
瑠璃殿上無知識。
只這箇無縫塔。上下四維。十方周帀。長天月落兮
影絕光沈。大海波生兮聲傳響答。峭巍巍風颯颯。
與他知識何交涉。
舉石頭見藥山坐次問。你在此作什麼。山云。一物不
為。頭云。恁麼則閑坐也。山云。閑坐則為也。頭云。汝道
不為。不為箇什麼。山云。千聖亦不識。石頭以頌讚之。
從來共住不知名。任運相將只麼行。自古上賢猶不
識。造次凡流豈可明。
一物不為。合水和泥。千聖不識。隨聲逐色。無繩自
縛數如蔴。客至燒香飯後茶。
舉雲門示眾云。人人盡有光明在。看時不見暗昏昏。
作麼生是光明。眾無對。自代云。僧堂。佛殿。廚庫。山門。
青山青白雲白。玉轉珠回。龍騰鳳躍。佛殿與山門。
到此俱拈却。眼裏瞳人吹尺八。
舉世尊生下。周行七步。目顧四方。一手指天。一手指
地自云。天上天下。惟我獨尊。
九龍吐水自空來。襯足金蓮徧地開。天上人間藏
不得。這回未免出胞胎。獨稱尊向誰說。錯承當第
二月。且如何是第一月。咄。
舉雪峯住菴。有二僧到。峯見以手托菴門。放身出云
是什麼。僧亦云是什麼。峯低首歸菴。其僧後至巖頭。
頭問云。雪老有何言句。僧舉前話。頭云。雪峯道什麼。
僧云雪峯無語。頭云。噫我悔不當初向伊道。有箇末
後句。我若向伊道。已後天下人。不奈雪老何。僧至夏
末。舉此話請益。頭云。汝何不早問。僧云。不敢造次。頭
云。我雖與雪峯同條生。不與雪峯同條死。要識末後
句。只這是。
巖頭末後句。對面三千里。雖與雪峯同條生。不與
雪峯同條死。只這是是何物。為君打破精靈窟。
舉天平從[漪-大+(立-一)]和尚。行脚在西院。常云。今時莫道會佛
法。只覓箇舉話底人也難得。一日從西院法堂下過。
西院高聲喚。從[漪-大+(立-一)]頻舉首。院云錯。行三兩步。院又云
錯。院云。適來兩錯。是老僧錯。是上座錯。平云。是從[漪-大+(立-一)]
錯。院云錯錯。少頃院云。上堂且在此度夏。待與你商
量這兩錯定。當時便去。後住天平示眾云。老僧當年
行脚。被業風吹。到汝州西院。有箇思明長老。勘我兩
錯。便待留我過夏。待共我商量。我不道恁麼時錯。我
未行脚發足。南方行脚時。早知道錯了也。
應病與藥。且下兩錯。從公處斷。直須出院。天平老
天平老。休懊惱。客行何似歸家好。却把住道道道。
舉踈山在香嚴。嚴一日上堂。有僧問。不慕諸聖。不重
己靈時如何。嚴云。萬機休罷。千聖不𢹂。疎山作嘔吐
勢。嚴云。師叔不肯那。山云。不得無過。嚴云。過在甚處。
山云。萬機休罷。猶有物在。千聖不𢹂。亦從人得。嚴云。
師叔莫道得麼。山云。還我法座與你道。於是嚴令陞
座。如前問之。山云。何不道肯諾不得全。嚴云。肯又肯
箇什麼。諾又諾箇什麼。山云。肯則肯他諸聖。諾則諾
於己靈。嚴云。師叔恁麼道。也須倒屙三十年始得。後
住疎山。常病返胃。一日舉此問鏡清。病僧肯諾不得
全。道者作麼生會。清云。全歸肯諾。山云。不得全又作
麼生。清云。箇中無肯路。山云。始愜病僧意。
良工列規矩。古鑑辨妍𡟎。掉臂過關者。難藏毫髮
私。石火鈍電光遲。不留肯諾。切忌針錐。閑把一枝
無孔笛。逆風吹了順風吹。
舉趙州問南泉。如何是道。泉云。平常心是道。州云。還
許趣向也無。泉云。擬向即乖。州云。不擬爭知是道。泉
云。道不屬知。不屬不知。知是妄覺。不知是無記。若真
達不疑之道。廓同大虗。豈可強是非耶。州於言下大
悟。
南人不相耳。北人不相鼻。眉毛在眼上。鼻孔裏出
<pb n="695"/>
氣。巍巍堂堂。煒煒煌煌。劍號巨闕。珠稱夜光。莫動
著。動著三十棒。
舉百丈每至陞座。常有一老人聽法。一日眾去。老人
獨留。丈云。汝是何人。老人云。某非人。然某緣五百生
前。迦葉佛時。曾住此山。錯答學人一轉語。所以五百
世墮野狐身。今欲舉此話。請和尚為答。丈云。汝試舉
看。老人云。大修行底人。還落因果也無。某對云。不落
因果。丈云。汝問我與汝道。老人遂問。大修行底人。還
落因果也無。丈云。不昧因果。老人遂悟得。脫野狐身
化去。
百丈野狐。蘇盧蘇盧。不落不昧。悉哩悉悉哩。三三
兩兩過遼西。一雙紅杏換消棃。
舉風穴在郢州衙內陞座。示眾云。祖師心印。狀似鐵
牛之機。去即印住。住即印破。只如不去不住。且道印
即是。不印即是。時有盧陂長老出問。某甲有鐵牛之
機。請師不搭印。穴云。慣釣鯨鯢澄巨浸。却嗟蛙步輾
泥沙。陂佇思。穴便喝云。長老何不進語。陂擬議。穴便
打一拂子云。長老還記得話頭麼。試舉看。陂擬開口。
穴又打一拂子。牧主云。將知佛法與王法一般。穴云。
見箇什麼道理。主云。當斷不斷。返招其亂。穴便下座。
鐵牛機不搭印。堪笑盧陂衝雪刃。興化端然坐受
降。纖塵不犯碧油幢。李將軍有嘉聲在。赫赫神威
臨四海。
舉僧問洞山。寒暑到來。如何回避。山云。何不向無寒
暑處回避。僧云。如何是無寒暑處。山云。寒時寒殺闍
棃。熱時熱殺闍棃。
閉門造車。出門合轍。換斗移星。拈日作月。寒時寒
熱時熱。木馬走如煙。泥牛流出血。
舉金牛每至食時。自𢹂飯至僧堂前。撫掌呵呵大笑
云。菩薩子喫飯來。菩薩子喫飯來。後僧問長慶。菩薩
子喫飯來。意旨如何。慶云。大似因齋慶贊。又僧問大
光。長慶道。因齋慶贊。意旨如何。光作舞。僧便禮拜。光
云。作麼生會。僧亦作舞。光云。這野狐精。
金牛一盤飯。特地糝椒薑。不中飽人喫。徒勞舞袖
長。這僧若是英靈漢。毛孔猶須七日香。
舉疎山示眾云。病僧咸通年已前。會法身邊事。咸通
年已後。會法身向上事。雲門出問云。如何是法身邊
事。山云枯樁。門云。如何是法身向上事。山云非枯樁。
門云。還許學人說道理也無。山云許。門云。只如枯樁。
豈不是明法身邊事。山云是。門云。非枯樁。豈不是明
法身向上事。山云是。門云。未審法身還該一切也無。
山云。法身周徧。爭得不該。門指淨瓶云。還有法身也
無。山云。莫向淨瓶邊覔。門云。諾諾。
猛虎口中奪鹿。饑鷹爪下分兔。疎山撞著雲門。可
見寰區獨步。咸通已後咸通前。法身向上法身邊。
一條紅線兩人牽。只是當時話未圓。
舉臺山路上。有一娑子。僧問臺山路。向甚處去。婆云
驀直去。僧纔行。婆云。好箇阿師便恁麼去。前後僧問
皆如此。後有僧舉似趙州。州云。待我為你勘破這老
婆。遂往問。臺山路向甚處去。婆云驀直去。州纔行。婆
云。好箇阿師。又恁麼去。州歸舉似大眾云。我為你勘
破這婆了了也。老宿拈云。什麼處。是勘破處。
先行不到。末後太過。趙州屋裏坐。勘破臺山婆。師
子咬人。韓獹逐塊。七百甲子老兒。今日和贓捉敗。
舉雲門示眾云。聞聲悟道。見色明心。作麼生是聞聲
悟道。見色明心。舉手云。觀世音菩薩。將錢買胡餅。放
下手。元來却是饅頭。
韶陽老人。口頭聲色。稻麻竹葦。衲僧幾箇。解知端
的。元來胡餅是饅頭。大丈夫兒合自由。
舉鏡清問僧。門外什麼聲。僧云雨滴聲。清云。眾生顛
倒。迷己逐物。僧云。和尚作麼生。清云。洎不迷己。僧云。
意旨如何。清云。出身猶可易。脫體道應難。
雨滴聲若為聽。不迷己誰側耳。為復聲來耳畔。為
<pb n="696"/>
復耳往聲邊。兩岸俱玄一不全。
舉南泉示眾云。昨夜文殊普賢。起佛見法見。每人與
二十棒。貶向二鐵圍山了也。趙州出眾云。和尚棒教
誰喫。泉云。王老師有什麼過。州禮拜。泉下座。歸方丈。
二鐵圍山。佛見法見。南泉趙州。慣得其便。窮則變
變則通。風從虎兮雲從龍。
舉雪峯問僧。近離甚處。僧云覆船。峯云。生死海未度。
為什麼覆却船。僧無語。覆船代云。渠無生死。雪竇代
云。久響雪峯。
生死海無邊。不知誰解度。覆船一句子。截斷兩條
路。雪竇老徒嘮嘮。我王庫內。無如是刀。
舉僧問雲門。如何是一代時教。門云。對一說。
訝郎當對一說。膠柱調絃。掉棒打月。出頭天外是
何人。鼻孔依前搭上唇。
舉僧問雲門。不是目前機。亦非目前事時如何。門云。
倒一說。
誰當機倒一說。七縱八橫。千差萬別。石田喚起土
牛耕。無種靈苗徧界生。
舉溈山問仰山云。天寒人寒。仰云。大家在這裏。溈云。
何不直說。仰云。適來也不曲。和尚如何。溈云。且須隨
流。
溈山仰山。天寒人寒。隨流一句。萬種千般。盤走珠
珠走盤。憑君子細好生觀。不增不減金剛體。無聖
無凡赤肉團。
舉世尊於一處。九旬安居。至自恣日。文殊倐來。迦葉
問。今夏在何處安居。文殊云。在三處安居。迦葉於是
白眾。欲擯文殊出。纔舉犍槌。乃見無量佛剎一一佛。
所有一一文殊。一一迦葉。舉槌欲擯之。世尊於是。告
迦葉云。汝今欲擯出那箇文殊。
唯一文殊。無二文殊。百千萬億。徧滿塵區。可惜飲
光尊者。當時蹉過了也。既然舉起槌來。何不便揮
一下。見之不取。千載難忘。總是喪車後藥囊。
舉巖頭示眾云。涅槃經道。吾教意如塗毒鼓。擊著遠
近聞者皆喪。僧問。如何是塗毒鼓。頭亞身云。韓信臨
朝底。
塗毒鼓聞者喪。多少死人平地上。死中得活。是非
常堪與叢林作榜樣。韓信臨朝知不知。突出當陽
舉話時。
舉文殊問菴提遮女。生以何為義。女云。生以不生生
為生義。殊云。如何是。生以不生生為生義。女云。若能
明知地水火風四緣。未曾自得有所和合。而能隨其
所宜。以為生義。殊云。死以何為義。女云。死以不死死
為死義。殊云。如何是死以不死死為死義。女云。若能
明知地水火風四緣。未曾自得有所離散。而能隨其
所宜。以為死義。
生以不生生為生。冬瓜掛在胡蘆棚。死以不死死
為死。蟭螟眼中放夜市。和合離散。各隨所宜。畢竟
他是阿誰。
舉歸宗示眾云。吾今欲說禪。諸子總近前。大眾進前。
宗云。汝聽觀音行。善應諸方所。僧問。如何是觀音行。
宗彈指云。諸人聞麼。僧云聞。宗云。一隊漢。向這裏覔
箇什麼。以拄杖打趂。呵呵大笑歸方丈。
歸宗一彈指。剎剎塵塵從定起。眼裏著得百千萬
億須彌山。耳裏著得不可思議大海水。觀音行何
可擬少林謾說分皮髓。

佛日普照慧辯楚石禪師語錄卷第十二

音切
胤（羊晉切）　舷（胡田切）　閫（苦本切）　撞（徒江切）　挾（胡頰切）　複（方復切）　鋒
（孚逢切）　鋩（無方切）　勦（子小切）　斸（竹足切）　咄（丁骨切）　噓（虗音）　覿（達寂切）
　牯（姑戶切）　蔓（亡怨切）　崢嶸（上士爭切下戶萌切）　悄（七小切）　瀏（力周切）　醯
（呼啼切）　甎（職緣切）　墼（居的切）　逞（丑井切）　驤（思良切）　翛（蕭音）　絛（叨音）　錘
<pb n="697"/>
（直危切）　鋤（仕葅切）　馭（魚據切）　扭（紐音）　刈（魚既切）　麈（之庾切）　[漪-大+(立-一)]（於宜切）
　懊（於報切）　妍𡟎（上吾堅切下尺之切）　陂（彼皮切）　鯨（巨京切）　鯢（五兮切）　蛙
（烏瓜切）　佇（除呂切）　飰（符萬切）　糝（息感切）　倐（式竹切）

<sarticle>佛日普照慧辯楚石禪師語錄卷第十三</sarticle>

<other>佛祖偈贊上</other>
侍者　文晟正隆等　編
<other>栴檀瑞像贊</other>
至治三年。歲在癸亥。六月被　詔至京師。八月詣
白塔寺。觀優填王所刻栴檀瑞像。百拜稽首。而為
之贊。
不取一法如微塵。不捨一法如秋毫。我常如是見於
佛。而亦無見不見者。善哉優填亦如是。不取不捨於
釋迦。目連神足亦復然。三十二匠無不爾。所以成此
栴檀像。八十種好皆具足。惟於世間無取捨。乃能取
捨於世間。眾生心欲種種殊。佛之所化亦差別。眾生
不孝化以孝。是故為母昇忉利。眾生不慈化以慈。是
故復從忉利下。世間尊邪而背正。是故去覇而就王。
欲令閉惡開大道。示現如斯來去相。咨爾十方瞻禮
眾。作是觀者名正觀我今稽首釋迦文。剎剎塵塵為
垂證。
<other>王振鵬。手畫栴檀瑞像贊</other>
佛在天宮度母親。優填刻像㝡稱真。永傳瑞相三千
界。精選良工四八人。只有梵音雕不得。若非宿福覩
何因。區區色見聲求者。蹉過如來妙相身。
<other>阿育王。所造佛真身舍利塔贊</other>
無憂王鑄小浮圖。八萬四千同一鑪。每塔中藏真舍
利。眾生共禮佛形軀。梵天影現紫金剎。絕頂光標明
月珠。我等有緣能供養。盡塵沙界證毗盧。
<other>多寶佛塔贊</other>
無量劫來多寶尊。全身在塔至今存。五千欄楯繞龕
室。萬億金鈴垂寶旛。此日聽經從地湧。滿空奏樂雨
花繁。須知兩佛跏趺坐。度盡眾生始掩門。
<other>釋迦文佛贊</other>
三世如來共一心。一心不隔去來今。然燈授記緣無
得。般若譚空嘆甚深。窮子攝歸安養士。道場唱出涅
槃音。雲門最是知恩者。解向禪流痛處針。
<other>無量壽佛贊</other>
濁惡眾生信可悲。不投慈父更投誰。一家教攝三乘
眾。九品蓮開七寶池。得佛來從無量劫。臨終念在剎
那時。願門六八容人入。入者皆成出世師。
<other>彌勒尊佛贊</other>
彌勒何時不降生。人間天上但稱名。伽藍始向晨朝
入。正覺俄聞暮景成。三會度人雖有限。一心作佛本
無程。從初念念修慈忍。大地山河似掌平。
<other>第一祖摩訶迦葉贊</other>
昔者如來滅度時。丁寧衣法好傳持。頭陀行滿無雙
士。優鉢花開第二枝。雞足山中待彌勒。龍華會上付
伽梨。古今一念超三際。佛祖相傳信在斯。
<other>第二祖阿難尊者贊</other>
輪王伯仲法王資。第一多聞只我師。畢鉢巖前諸漏
盡。修多藏裏幾生持。來從曠劫無傳授。唱出三乘任
設施。堪咲誦苕忘帚者。也言芥子納須彌。
<other>第三祖商那和脩贊</other>
九枝秀草自然衣。未出胎來早已披。昔日世尊曾記
我。百年羅漢更由誰。火龍始信慈悲大。神力還因懈
慢施。畢竟無心又無法。何妨弟子去求師。
<other>第四祖優波毱多贊</other>
性十七耶年十七。時人到此盡沉吟。眼前固是難開
口。髮白由來不屬心。文室盈籌多士至。三屍脫頂眾
魔欽。吾徒往往如亡劍。但向船舷刻處尋。
<other>第五祖提多迦贊</other>
<pb n="698"/>
不為身心自出家。紹隆佛種竟誰耶。分明指示聲前
路。切忌添栽眼裡花。夢見日輪高出屋。行隨仙眾盡
除邪。最初一念須真正。只忍中間報分差。
<other>第六祖彌遮迦贊</other>
無心無法又無師。悟了還同未悟時。不見此門成解
脫。都忘前劫遇阿私。在今幸得空諸漏。臨滅何妨露
一奇。截斷死生身便是。八千仙侶莫狐疑。
<other>第七祖婆須蜜贊</other>
金色祥雲雉堞間。道逢六祖便承顏。手持酒器長吟
嘯。身在城隍任往還。却話檀因無量劫。須知佛果不
相關。臨終示現慈三昧。化火焚軀只等閑。
<other>第八祖佛陀難提贊</other>
迦摩提國小瞿曇。肉髻如珠出翠嵐。義論𠇾誇風凜
凜。心明不在口喃喃。無言喫棒知多少。有語投機落
二三。後代兒孫徒費力。森羅萬象却能譚。
<other>第九祖伏䭾密多贊</other>
毗舍羅家起白光。便知此有聖人藏。年過五秩瘖無
語。意恐雙親愛未忘。諸佛尚言非我道。後昆何處見
空王。隨機化物來中印。所至青山是道場。
<other>第十祖脇尊者贊</other>
六十年中處母胎。待他白象送珠來。中天竺有難生
號。優鉢花從此地開。不夜祥光流日月。無眠寶席委
塵埃。重茵更著高高枕。後世禪流可嘆哉。
<other>第十一祖富那夜奢贊</other>
地性無常可變金。眾生但向外頭尋。去來不定心非
佛。問答縱橫佛是心。語妙須教真性顯。情消豈受妄
緣侵。前賢後聖清規在。華葉重重覆祖林。
<other>第十二祖馬鳴大士贊</other>
不識方為識佛身。前身了了是蠶身。大心自足收龍
藏。深願何妨度馬人。毗舍離王名不杇。波羅奈國化
方新。有無作者功殊勝。到處隨機轉法輪。
<other>第十三祖迦毗摩羅贊</other>
初現神通亦異哉。轉魔成佛始心開。三千眷屬歸依
後。五百神僧羯磨來。巨海包含真性海。仙才變化豈
庸才。眾生不必論凡聖。只一毫端攝九垓。
<other>第十四祖龍樹尊者贊</other>
深山孤寂斷人蹤。大樹潛藏五百龍。常願求師殊未
遇。有緣聞法幸相逢。人間但愛生天福。座上俄瞻滿
月容。到此不明無相理。迷雲猶鎻一重重。
<other>第十五祖迦那提婆贊</other>
佛性猶如滿月輪。堂堂無相實為真。從師聽法開心
地。徹水投針顯智人。福業翻成調御業。邪因轉作涅
槃因。巴連弗邑長幡下。葢色騎聲一句親。
<other>第十六祖羅睺羅多贊</other>
無情說法有來由。木菌前身是比丘。父子同餐今未
已。因緣報復後當𠇾。釋尊已記千年事。教主宜為眾
聖儔。指點梵宮金鉢飰。師資贏得飽齁齁。
<other>第十七祖僧伽難提贊</other>
過去娑羅樹王佛。還生塵世尊羣迷。俄因半夜天光
照。直至高巖石窟栖。金在井中元不動。飯來天上為
誰擕。我無我故成於汝。此事分明覿面提。
<other>第十八祖伽耶舍多贊</other>
紫雲如葢出峯頭。童子方持寶鑑遊。正是善機年百
歲。兼將道德繼前修。風鈴但為心鳴起。花果還因地
種求。內外無瑕何所表。莫教錯認水中漚。
<other>第十九祖鳩摩羅多贊</other>
纔聞扣戶忽生疑。此舍無人答者誰。萬里雲端吐明
月。千尋水底見摩尼。馳求佛祖緣何事。放捨身心正
此時。一念不生三際斷。元來鼻孔大頭垂。
<other>第二十祖闍夜多贊</other>
此心清淨無生滅。寂寂靈靈現在前。入得此門皆是
佛。向來諸祖本無傳。重牙石虎山中吼。闊角泥牛水
底眠。若更厭人談罪福。不惟堪咲亦堪憐。
<pb n="699"/>
<other>第二十一祖婆修槃頭贊</other>
此日頭陀徧行名。前身長樂國中生。杖榰畫佛親曾
懺。祖繼空宗道已成。光度入門回禮竟。芻尼同產寶
珠明。了知宿業由心現。篇聚須當識重輕。
<other>第二十二祖摩拏羅贊</other>
捨父從師恰壯年。亭亭一朵火中蓮。王宮但作浮雲
想。祖位親承列聖傳。宴坐何甞嫌聚落。遊行只是化
人天。因思後世多庸妄。誰汎如來大法船。
<other>第二十三祖[鴳-女+隹]勒那贊</other>
第四劫中為比丘。龍宮赴會引緇流。今來眾鶴飛相
伴。總為當時德不脩。七佛金幢曾有禱。二人緋素本
同儔。闍維復向空中現。舍利還將一塔收。
<other>第二十四祖師子尊者贊</other>
道人何必用心求。畢竟無心是道流。弟慧方嗟龍子
夭。魔強未免[鴳-女+隹]師憂。白虹直貫緣吾黨。黑氣橫分信
有由。且把伽梨傳嫡嗣。蘊空不復較恩讐。
<other>第二十五祖婆舍斯多贊</other>
婆舍斯多是兩生。彼身纔壞此身成。方當左手開拳
日。始得神珠照座明。五十九番邪論伏。一千餘載祖
風清。先師表信衣難[(燬-臼+白)-土+工]。足使天魔外道驚。
<other>第二十六祖不如蜜多贊</other>
昔年為法受拘籠。今日還歸太子宮。本願出家為佛
事。須來嗣祖振玄風。年深愈䔍沙彌敬。地動皆知羯
磨功。將度眾生有何法。且教梵志伏神通。
<other>第二十七祖般若多羅贊</other>
無父無名世混融。若非智眼莫能窮。當知佛國大勢
至。即是王都纓絡童。印度不居玄化外。真丹皆在妙
心中。他年二子弘吾道。一箇西行一箇東。
<other>第二十八祖菩提達磨贊</other>
一言盡破六宗迷。在國還除異見非。漢土初來空聖
諦。梁王不免挫天威。度僧造寺難論德。斷臂安心未
入微。留得少林花木在。翩翩隻履自西歸。
<other>第二十九祖慧可大師贊</other>
愽覽羣書有正知。少林大士是吾師。願教句下聞心
要。來向庭前立雪時。徧界皆空無一物。眾生不了謾
多知。屠門酒肆元平等。肯捨冤親別起慈。
<other>第三十祖僧璨大師贊</other>
當念推尋罪性空。不居內外不居中。吾人欲懺如何
懺。底處藏風更有風。十載往來無定所。多方檀信此
心同。平生最愛羅浮好。末後依前葬皖公。
<other>第三十一祖道信大師贊</other>
無人縛汝謾嗟吁。何更來求解脫乎。到此身心俱放
捨。從前苦樂免囚拘。破頭山上雲如葢。武德年中事
已符。天子詔來堪一笑。浮生萬事總區區。
<other>第三十二祖弘忍大師贊</other>
拾得黃梅路上兒。能言佛性早非癡。前生過去身何
限。此日還歸母未知。但缺如來七種相。傍分信祖一
橫枝。中宵有客傳衣去。不復陞堂眾始疑。
<other>第三十三祖慧能大師贊</other>
本是新州負擔郎。偶聞市客誦金剛。便投五祖參禪
去。却笑三更寫偈忙。議論風幡從此定。流傳衣鉢至
今藏。謾人自謂來無口。不道壇經話更長。
<other>文殊大士贊</other>
閻浮東北最清涼。此有文殊妙吉祥。紫府山川行道
處。黃金宮殿攝身光。十千菩薩為徒眾。五百那伽護
道場。雖是當來普見佛。看他伎倆亦尋常。
<other>普賢大士贊</other>
如來長子普賢尊。行願宏深口莫論。一色爛銀鋪世
界。六牙香象振乾坤。無邊剎海微塵數。不可思議大
法門。始末何曾離當念。凡夫只是弄精魂。
<other>觀音大士贊</other>
海上名山多聖賢。慈悲願力最居先。面如寶月當三
五。化等油雲覆大千。纓絡聚中常說妙。栴檀林裏每
<pb n="700"/>
譚玄。何時此界無生佛。直待虗空落地年（正坐）。
過去如來正法明。須知佛道已圓成。再為菩薩酬深
願。常向娑婆度有情。巡禮寶陁巖上去。引歸極樂國
中生。六根互用君知否。滿耳青黃滿眼聲（補陁示現）。
東大洋西西海南。海雲深處善財參。山頭有月光流
永。水面無風影在潭。自遠尋聲先救苦。因聞入理併
除貪。閻浮界上根尤勝。日夜香燈共一龕（水月善財）。
前觀音即後觀音。不離眾生信解心。三十二身隨所
應。百千萬劫在如今。根塵盡向聲塵脫。業海咸歸願
海深。早晚蓮舟蒙救度。盲龜值木芥投鍼（蓮舟）。
本自端居不動身。隨機說法化天人。波間頓現孤輪
月。雪裏潛行萬國春。迷去有情償業果。悟來無耳著
聲塵。堂堂密密圓通境。大地山河為指陳（天人水月）。
文殊子細揀圓通。一一根門一一功。諸聖盡推聞理
妙。六塵皆到用時空。隔垣響徹無遐邇。入道言詮有
始終。收得光明如意寶。利人利己樂何窮（珠瓶寶座）。
聖師莫把古今論。真教難將體用分。無相未甞離有
相。我聞終不異他聞。全憑一念慈悲力。亦藉多生定
慧熏。末法比丘皆可證。如來實語不欺君（有僧作禮）。
遙瞻補怛洛伽山。小白花開正可攀。拍岸潮聲時浩
浩。穿林鳥語日關關。普門一品長宣誦。薄福眾生當
等閒。只箇聞思修不昧。經行坐臥見慈顏（海岸花巖）。
東林僧景潛一夕夢。觀音大士謂曰。我以三珠施
女。起起檀越來矣。明日某氏至。願莊嚴寶像。因發
像腹。得方寸之鏡一。銀泥細書經一。瑠璃瓶一。瓶
之大如指。三舍利於中躍躍。有光出。試以鐵錐。錐
陷而舍利無損。余適見之。百拜稽首。而為贊曰。
世間之聲。皆以耳聽。而此大士。獨以眼觀。眼既觀聲。
耳亦聽色。色不自色。聲不自聲。一心不生。六用俱寂。
以俱寂故。能興大悲。以大悲故。度諸眾生。或為畫師。
自畫其像。或為雕者。自雕其形。或現鷹巢。或現蛤㲉。
及種種相。而此大悲。無興大悲。受大悲者。我作是說。
如眼於色。如耳於聲。雖不可取。要不可滅。皆如幻故。
皆如夢故。稽首如幻如夢之像。稽首如幻如夢之經。
稽首如幻如夢之珠。稽首如幻如夢之鏡。願令如幻
如夢之眾。皆悟如幻如夢之心。皆成如幻如夢之佛。
稽首此方真教體。廣大無礙徧沙界。隨諸眾生顛倒
想。一切所求無不獲。雖應其身三十二。所說法句惟
一音。此音不從舌根生。亦復不從耳根入。如是六處
本寂滅。故稱名者得解脫。我亦證此解脫門。與觀世
音等無異。異無異者亦寂滅。亦無寂滅寂滅者。故我
同是觀世音。一切眾生亦同證。
凡心淨如水。聖化圓如月。一影落千波。高低共澄徹。
本來非垢淨。豈復論圓缺。同一不思議。如何妄分別。
我觀觀音氏。體用俱超絕。於此蚌蛤中。攝受微塵剎。
彈指阿僧祇。大千一毛髮。衣冠儼可數。纓絡知誰設。
欲將心喻珠。乃以身為舌。大啟圓通門。令除煩惱結。
隨機三十二。一一熾然說。說者言語斷。聽者心行滅。
大士長現前。清涼洗炎熱（蚌蛤像）。
湛然不動。體若虗空。高下隨入。根塵互融。在耳何觀。
幽谷傳聲而答響。在眼何聽。春華發色而耀叢。大地
山河。咸宣妙智。金石絲竹。盡演圓通。頂奉如來之像。
眉橫帝釋之弓。爍迦羅首。清淨寶目。母陁羅臂。皆具
八萬四千。無求而不得者。眾生行住坐臥。長在其中。
只者蒲萄新卷葉。都因幻妄顯全功。
我觀三界塵勞。羣生擾攘。自性不明。貪欲所障。溺於
苦海。隨於識浪。從劫至劫。捨妄取妄。故聞思大士。以
慈悲方便。為蓮葉之舟。出而置之於彼岸之上。頓明
自性。不向外尋。觀音即汝。汝即觀音。
稱名者。同六十二億恒沙菩薩之福。逗機則。異三十
二應國土說法之身。法身無為。不墮諸數。無方不現。
無感不赴。我觀此像。如月在天。其輪雖一。而光徧百
川者焉。
<pb n="701"/>
空覺覺空。覺空空覺。重重幻滅。念念道圓。統八萬四
千波羅蜜門。為一普門。無門可闢。即不可思議妙觀
察智。為一聖智。無智可詮。烈燄堆中撈得月。須彌頂
上浪翻天。
一稱名拔無量苦。一覩相與無量樂。不動神情。而頓
現十方。普運悲智。而長居五濁。聞無所聞。覺無所覺。
長天月皎兮片石雲收。大野風生兮四溟潮落。
宴坐盤石。心無所緣。冥應萬機。道何可議。能使苦者
樂。晦者明。夭者壽。死者生。聽十方之色像。觀徧界之
音聲。巍巍乎蕩蕩乎。葢不可得而名也。
念念興慈運悲。人人離苦得樂。一瞻一禮。同證常住
法身。若聖若凡。咸令成等正覺。久從無量劫中來。月
在滄波撈不著。
眼裏耳裏鼻裏。小千中千大千。隨一有情受苦。便蒙
大士哀憐。水在地月在天。真體堂堂在目前。
天上月水中月。同古今共圓缺。只這圓通門。何曾費
言說。大海茫茫一葉蓮。虗空有盡香無絕。
聖師無所說。童子無所聞。青山自青山。白雲自白雲。
揀盡圓通二十五。文殊之辯謾紛紛。
一卷普門品。縱橫在筆頭。通身無影像。滿紙黑蚍蜉。
虗空撲落須彌碎。度盡眾生願未休。
大士眾生父。眾生大士兒。父憐兒最苦。寧不起慈悲。
芳草座綠楊枝。正是全超八難時。
隨類應身。即身為舌。其圓通門。熾然常說。能以眼聽。
音無間歇。巍巍堂堂。常住不滅。
籃不見魚。通身是眼。眼若有見。如魚墮籃。見不見離。
聞非聞滅。善哉大士。常現娑婆。
覺天空濶。心月孤圓。宴坐不動。光明無邊。狹則一毫。
寬則大千。捲却㡧子。真身現前。
現天女相。攝眾生心。如青蓮花。出大火聚。清涼熱惱。
是二俱空。稽首慈悲。不離當處。
從聞而入。即思以修。眾生解脫。非向外求。大地一塵。
大海一漚。正體不動。分身徧周。
圓通面目。描寫難成。直下便是。多少分明。風動綠楊
千萬葉。曉來黃鳥兩三聲。
妙智之力。眼聲耳色。逼塞虗空。了無痕迹。遮身向上
數重雲。應念現前元不隔。
慈悲誓願如山重。業識塵勞似海深。十字街頭賣魚
去。護生心是殺生心。
金剛石畔善財參。未免慈悲為指南。但道現前無可
說。一輪明月在寒潭。
圓通不許離塵寰。道在尋常日用間。數抹淡煙籠碧
樹。一條飛瀑下青山。
水中月影如何取。脚下蓮舟不用撑。提起數珠一百
八。何曾佛外覔眾生。
聞思修悲智願。此身本空。無剎不現。碧落光明白月
輪。玉毫突出黃金面。
娑婆人有大因緣。但一稱名現在前。只這如今誰動
口。却須問取白衣仙。
分明覺觀離根塵。普度羣迷出苦輪。須信熾然聲色
裏。如如不動現全身。
出海鯨魚擺浪開。[銜-金+缶]花鸚鵡自空來。淨瓶口裏喃喃
地。盡說圓通向善財。
見色心先現。聞聲道已彰。慈容一輪月。瞻禮獲清涼。
石露珊瑚樹。山含瑪瑙雲。虗空無說說。大地不聞聞。
雨過碧天空。雲橫紫霧重。忽然瞻妙相。滿海是芙容。
浪打蒼崖石。風吹紫竹林。飛來兩鸚鵡。相對說惟心。
遇苦救苦。隨流入流。無邊剎海。一葉蓮舟。
[邱-丘+(厂@墨)]市賣魚。腥風滿途。眾生易度。邪法難扶。
<other>如意寶輪王菩薩贊</other>
稽首大士。如意輪王。本無一法。彌滿十方。是故誦真
言者。聲未發而身心安樂。瞻聖像者。目未舉而動靜
吉祥。成就萬德。滅除千殃。我今以四大海水為乳。以
<pb n="702"/>
五須彌山為香。以山川草木。為供養之具。以日月星
辰。為燈燭之光。世界不可說。虗空莫能量。與一切眾
生。同修如法供養。極未來際劫。嚴淨菩薩道場者也。
<other>地藏王菩薩贊</other>
從久遠劫。現慈悲身。處地獄如遊園觀。使眾生永脫
苦輪。一顆寶珠提掇處。照開黑暗。六環金錫動搖時。
增長威神。持其名者。免生死罪。覩其像者。了涅槃因。
不可思議大願力。無邊剎海未來人。
<other>文殊問維摩疾圖贊</other>
不二法門離分別。三十二人探水月。文殊童子本無
言。却是維摩大饒舌。此圖之作非偶然。意在語默。思
惟先天。花落地拂在手。萬象聽他師子吼。
<other>文殊大士贊</other>
山玉有輝。盤珠無滯。毗贊空王。激揚勝義。即眾生根
本無明。是諸佛簡擇妙智。或持千鉢。或現五髻。或教
導十六王子為妙光法師。或提獎六千比丘於覺城
東際。象王回旋。師子遊戲。一切處金色世界。一切處
文殊室利。直說與人人不會。虗空更展黃金臂。
<other>維摩居士贊</other>
三萬二千猊座。不離方丈室中。只因當時一默。喚作
多口老翁。
<other>彌勒菩薩贊</other>
五十六億萬歲。方始下生人間。知足天中不住。身心
到處安閒。
<other>辟支佛牙贊</other>
日本成藏主入吳。逢一童子。施辟支佛牙。得而寶
之請贊。贊曰。
有一眾生。出無佛世。曾從往劫。受獨覺記。花開葉落。
心融神會。觀此因緣。豁然超詣。於三界中。如鳥出籠。
雖不說法。但現神通。手磨日月。身臥虗空。十有八變。
開豁羣蒙。至涅槃時。吐三昧火。自化形骸。惟留骨鎻。
妙設利羅。雨若干顆。累累如珠。頭頭而墮。維道人成。
得其大牙。堅若金剛。淨如蓮花。砧杵不碎。玉雪無瑕。
再拜稽首。寧小幸耶。我作贊辭。仰其高躅。冥熏法界。
淨洗心目。神物訶護。無忘付囑。人能敬信。莫不生福。

佛日普照慧辯楚石禪師語錄卷第十三

音切
填（徒堅切）　雕（丁幺切）　楯（食允切）　堞（徒葉切）　秩（除室切）　瘖（於深切）　脇
（虗業切）　垓（古苔切）　菌（奇隕切）　贏（余成切）　[(鼻-丌+(十-〡+儿))*勾]（火候切）　搘（耆支二音）　汎（孚梵
切）　[(燬-臼+白)-土+工]（麾詭切）　挫（祖過切）　皖（戶板切）　蛤（古合切）　撈（路高切）　蚍（毗音）　蜉
（扶牛切）

<sarticle>佛日普照慧辯楚石禪師語錄卷第十四</sarticle>

<other>佛祖偈贊下</other>
侍者　文晟正隆等　編
<other>十六大阿羅漢贊</other>
<other>第一位西瞿耶尼洲賓度羅䟦羅墮闍尊
者</other>
三明六通八解脫。乃是人天良福田。設供能招來果
勝。敷牀且驗坐花鮮。龍王殿裏饒珍饌。牛貨洲中有
大緣。海水攪成甘露味。檀波羅蜜此心圓。
<other>第二位迦濕彌羅國迦諾迦伐蹉迦尊者</other>
迦濕彌羅大士居。巖間樹下更清虗。時來利物先忘
我食取資身不願餘。聽法青龍安鉢內。[銜-金+缶]花白鹿走
階除。長宵皓月光如洗。坐聽沙彌讀梵書。
<other>第三位東勝身洲迦諾迦䟦釐墮闍尊者</other>
聖者常居東勝身。坐來但見海揚塵。渡河且自分三
獸。標瑞終能效一麟。天上時長何倐忽。世間劫短太
逡巡。性空念念離貪欲。珍重全拋火宅人。
<other>第四位北俱盧洲蘇頻陁尊者</other>
<pb n="703"/>
大千沙界北俱盧。此地常言佛法無。劫樹衣裳心不
貴。長粳米飯飽何須。但令受化人心伏。豈患迷方剎
土拘。此道周流四天下。眾生業果易凋枯。
<other>第五位南贍部洲諾詎羅阿氏多尊者</other>
在世分明出世間。或遊[邱-丘+(厂@墨)]市或居山。自來鴈蕩栖心
久。長向龍宮說法還。巨石迸開雲片片。高崖飛下瀑
潺潺。經行坐臥無非定。誰道清宵白晝閒。
<other>第六位耽沒羅州䟦陁羅尊者</other>
耽沒羅洲八百里。漫空海浪隔雲巒。眾生有念頭頭
錯。大士無心處處安。近㵎水縈紅瑪瑙。踈林雪洒碧
琅玕。諸天所散花成積。早晚風來掃石壇。
<other>第七位僧迦茶洲迦理迦尊者</other>
如來付囑固難忘。利物何曾密處藏。久住世間終不
厭。暫遊天上亦無妨。麤衣綴鉢資生具。曠野深山聖
道場。自在還同師子子。從他節序變炎涼。
<other>第八位鉢囉羅洲伐闍羅吠多羅尊者</other>
仙洲住在鉢囉羅。有識俱令出愛河。美甚雪山生樂
味。奇哉火聖粲芬陁。龍宮水湧階前地。鷲嶺雲連戶
外坡。況乃禪居人不到。[銜-金+缶]花時見鹿麋過。
<other>第九位香醉山中戌愽迦尊者</other>
香醉山中水石奇。折旋俯仰四威儀。身心脫去閑糠
粃。語默由來妙總持。秀草自然香[旖-大+(立-一)]旎。遙山無限碧
參差。天人向午供甘露。正是城隍乞食時。
<other>第十位三十三天中半托迦尊者</other>
三十三天帝釋宮。圓顱方服住其中。黃金鉢有酥陁
飯。白日心如般若空。永脫苦輪須利物。行登寶所不
施功。前時預受菩提記。尚待莊嚴勢力充。
<other>第十一位畢利颺（平音）瞿洲羅怙羅尊者</other>
畢利颺瞿海上洲。神通不礙往來遊。真心本自離生
滅。大道何曾假證修。西竺幻人擎麈尾。上方仙子爇
牛頭。六時唱禮黃金像。無相須從有相求。
<other>第十二位半度波山中迦那犀那尊者</other>
半度波山插太空。白雲掩映碧玲瓏。名標五伯聲聞
上。道被三千世界中。定起影斜金殿月。齋餘香裊玉
爐風。有時走入軍持浴。須信沙彌亦具通。
<other>第十三位廣脇山中因竭陁尊者</other>
廣脇名山處處聞。其中別是一乾坤。雨龍聽講天花
濕。野鹿依禪砌草溫。萬化皆從無相出。十虗但有假
名存。了然此理超生死。何用他求解脫門。
<other>第十四位可住山中伐那波斯尊者</other>
萬古山垂可住名。隨時坐臥與經行。身雖屬幻須脩
幻。果證無生在度生。犀柄頻搖花片落。寶書試展月
輪明。自從五結消亡後。煩惱菩提悉等平。
<other>第十五位鷲峯山中阿氏多尊者</other>
如來已滅鷲峯虗。千五百人龍象居。定慧圓明猶日
月。身心清淨似芙蕖。奇禽異獸來圍繞。瑞靄祥雲復
卷舒。此地時時鐘梵作。儼然佛轉法輪初。
<other>第十六位持軸山中注茶半托迦尊者</other>
持軸山中大士家。明珠絕纇玉無瑕。晝披般若千行
偈。天雨曼陀四色花。楗椎遠傳僧布薩。香煙濃染佛
袈裟。白牛自可兼羊鹿。先引兒童駕小車。
<other>第九祖伏䭾蜜多贊</other>
從曠大劫來。未嘗譚一字。誰道五千年。方纔啟唇齒
有說與無說。且莫謗祖師。折筯攪大海。燈心拄須彌。
口不搖舌。足不逾戶。五十年宴坐一牀。三千界禪門
九祖。諸佛非道。父母非親。若心若行。何偽何真。山頭
翻白浪。井底起紅塵。
<other>布袋贊</other>
花衢柳巷任經過。虎穴魔宮不奈何。背上忽然揩隻
眼。幾乎驚殺蔣摩訶。
烏藤只麼往來挑。布袋雖輕未肯拋。無盡重重華藏
海。都將一箇肚皮包。
十字街頭等箇人。不知滿面是埃塵。重重破紙包乾
<pb n="704"/>
糞。一度拈來一度新。
靠著布袋打瞌睡。百千萬年只一忽。娑婆界上無此
僧。龍華會中無此佛。
<other>寒拾贊</other>
閭丘未到國清前。誰識文殊與普賢。三寸舌頭輕漏
泄。有何伎倆掣風顛。
大圓覺海是伽藍。到了何曾有聖凡。兩箇頭陀高拍
手。從教人道太襤襂。
國清寺裡豈無人。只話寒山拾得貧。苕帚糞箕常在
手。可憐淨地却生塵。
遙望東南紫氣堆。崩雲洩雨轉崔嵬。聖賢面目分明
在。莫道斯人去不回。
<other>智者大師贊</other>
眉分八彩。目曜重瞳。法本無得。辯何有窮。太虗絕兆。
赫日方中。銀地佛窟。玉泉神工。總持稟戒。灌頂承風。
禪河香象。教海大龍。瞻之仰之。極天高而地厚。名也
實也。非鼠唧而鳥空。夫是之謂祖龍樹。宗北齊。師南
岳靈慧禪師之幻容。
<other>清涼國師贊</other>
無明本空。法界如幻。誰為普賢。圓滿行願。十地鳥跡。
二覺波文。凡聖平等。迷悟同羣。稽首清涼。洞明智理。
疏毗盧藏。稱真佛子。千龍發浪。四海流慈。十大願王。
七帝門師。遺像現前。麈尾在手。常住世間。太虗不朽。
<other>達磨大師贊</other>
初辯寶珠。半文不直。次破六宗。全無旨的。離南印來。
入震旦國。再對梁王。還云不識。一住少林。九年面壁。
堪笑神光。分明是賊。及乎安心。覔心不得。看他什麼
奇特。未免許多狼藉。葱嶺那邊逢宋雲。破履至今遺
一隻。
長江一葦。大地一華。廓然無聖。到處逢他。且道他是
阿誰。香至親子。神光老爺。
誰云打落當門齒。椎殺深深掘窖埋。自是梁王不唧
𠺕。放他走入魏朝來。
當時我若作神光。三拜無疑是詐降。側立看他開口
縫。進前推倒葛藤樁。
少林冷坐幾經春。鼻孔依然搭上唇。只為鄉談改不
得。被人喚作婆羅門。
西天二十八頭驢。踏碎支那獨有渠。後代兒孫多執
拗。箇強一箇觜盧都。
三年泛海神通力。一葦浮江鬼怪多。將謂末梢遮得
盡。依前不奈宋雲何。
<other>因陀羅所畫十六祖。聞上人請贊</other>
<other>初祖</other>
易掩當門齒。難藏葢膽毛。神光三拜後。熊耳一峯高。
<other>六祖</other>
惹起風幡話。流傳卒未休。有人來問我。六耳不同謀。
<other>牛頭</other>
盤陀石上坐。幾度見春來。百鳥無消息。山花落又開。
<other>鳥窠</other>
太守名居易。禪師號鳥窠。相逢休話險。一片好山河。
<other>南岳</other>
試問曹溪印。令人下口難。只因無染污。突出萬重關。
<other>馬祖</other>
磨甎不成鏡。坐禪不成佛。泥牛鬬折角。虗空揣出骨。
<other>百丈</other>
從他鼻頭痛。不是祖師機。日日江湖上。紛紛野鴨飛。
<other>趙州</other>
南泉王老師。有此寧馨兒。勘破臺山話。回來人不知。
<other>雪峯</other>
對眾輥木毬。當陽拈鼈鼻。明明出胷襟。一一葢天地。
<other>玄沙</other>
拋却釣魚船。走上飛鳶嶺。觸著脚指頭。當下便心肯。
<other>雲門</other>
<pb n="705"/>
打佛乞狗喫。知恩方報恩。後來真淨老。又要罨雲門。
<other>慈明</other>
骨董箱兒裏。拈來幾百般。白金歸壽母。[覤-儿+丘]著骨毛寒。
<other>楊岐</other>
踢出一頭驢。只有三隻脚。寸步不曾移。踏徧長安陌。
<other>白雲</other>
雲門上大人。白雲丘一己。從此化三千。清風來未已。
<other>圓悟</other>
奇哉認得聲。有意却無情。一片碧巖集。閒將肝膽傾。
<other>大慧</other>
華擘首山禪。深為衲子冤。竹篦生鉄鑄。石火迸青天。
<other>因陀羅所畫諸聖。聞上人請贊</other>
<other>空生</other>
寂寂巖間坐。喃喃口更多。只言無法說。爭奈雨花何。
<other>豐干</other>
寺裏隨僧住。山前跨虎過。閭丘太守到。道你是彌陀。
<other>寒山</other>
不居妙喜界。不戀清涼山。箇箇求成佛。輸他道者閒。
<other>拾得</other>
當初因拾得。便以此為名。欲識這箇意。無生無不生。
<other>寶公</other>
刀尺杖頭懸。時時走市[邱-丘+(厂@墨)]。蕭家菩薩子。只解說因緣。
<other>布袋</other>
浪走草鞋穿。長挨布袋眠。天宮衣鉢在。歸去是何年。
<other>懶瓚</other>
爐中煨芋火。香不到青霄。世主緣何事。頻令敕使招。
<other>船子</other>
曉出天連水。昏歸月滿舟。錦鱗如不遇。垂釣幾時休。
<other>趙州和尚贊</other>
參見南泉早。會得平常道。行脚債已酬。住山年益老。
隨機說法。不用思量。信口答禪。何勞尋討。古佛重來。
羣魔盡掃。庭前栢樹子。敲風打雨。滿目森森。狗子佛
性無。照雪吹毛。殺人草草。至今道播乾坤。非獨話行
燕趙。
<other>雲門大師贊</other>
候睦州三日開門。空桚折脚。被雪峯一問杜口。便低
却頭。靈樹會中。人天眼目。大唐國裏。衲子冤讐。用𨍏
轢鑽。穿虗空作窟籠。因乾屎橛。向平地起戈矛。得路
塞路。看樓打樓。若是真淨老師。見你必然罨殺。且問
丹青妙手。畫他著甚來由。
<other>臨濟大師贊</other>
龍驤虎驟。馬頷驢腮。黃檗室中。三度親遭打出。大愚
肋下。三拳便被托開。老婆心當時太切。風顛漢特地
回來。未續佛祖慧命。先結宗門禍胎。痛棒白日雨。熱
喝青天雷。正法眼藏既滅盡。大千沙界無纖埃。
<other>楊岐祖師贊</other>
從來不會說禪。隨例紙褁麻纏。坐斷楊岐雲葢。賣弄
栗棘金圈。一轉公案。欺謾大眾。三脚驢子。𨁝跳上天。
荷慈明重擔。喜白雲卸肩。神仙無秘訣。父子不相傳。
<other>五祖和尚贊</other>
鄧師翁。多法喜。愛念聰明呪。慣唱囉羅哩。咬破鐵酸
豏。却是雞冠花一首詩。拈起好怕人。誰信白額蟲九
條尾。攤世界作棋盤。把虗空書祖意。紅粉佳人。風流
公子。見神見鬼。說道說理。真非真是不是。天上人間
知幾幾。
<other>圓悟祖師贊</other>
雞鳴飛上闌干。驀地打失布袋。開口動舌。披露此聲。
截鐵斬釘。發揮下截。篆不雕之心印。迥絕言詮。提本
分之宗乘。初無向背。納須彌於芥中。擲大千於方外。
七處妙敷揚。九重親奏對。若論正眼流通。直至盡未
來際。咄。
<other>大慧祖師贊</other>
湛堂室中𨁝跳。滿口談禪。佛果句下掀翻。從頭改轍。
<pb n="706"/>
悟既無悟。說即不說。精金爐鞴。火迸星流。黑漆竹篦。
雷訇電掣。師子踞地哮吼。野干從腦迸裂。十八年衡
梅游戲。趙璧本無瑕。數千里川陸歸來。生薑不改辣。
再上凌霄峯。重行臨濟喝。小釋迦云。一人指南。吳越
令行。也是證龜成鼈。
<other>日本淵默菴。畫二十二祖。請贊</other>
<other>初祖</other>
三周寒暑汎重溟。撞著蕭家有髮僧。對朕者誰云不
識。為誰辛苦到金陵。
<other>二祖</other>
幸是巍巍好丈夫。却來少室受塗糊。雖然拜了知慚
愧。索得娘生一臂無。
<other>三祖</other>
握節當[(曷-曰)/月]懺罪人。罪從何起要知因。遠來更不論僧
俗。一句無私達本真。
<other>四祖</other>
脇不沾牀三十秋。初無心法副人求。黃梅道上逢童
子。昔日冤家又聚頭。
<other>五祖</other>
母子師資也是閒。分明此道播人間。後來話柄憑誰
舉。多種青松滿四山。
<other>六祖</other>
多少黃梅會裡僧。一時放過嶺南能。至今大庾山頭
石。歲歲春風長葛藤。
<other>南岳</other>
何物堂堂與麼來。人皆不識起疑猜。電光石火分緇
素。無限勞生眼豁開。
<other>馬祖</other>
即心即佛口喃喃。非佛非心轉不堪。八十四人門戶
別。何曾一箇是同參。
<other>百丈</other>
埜鴨高飛落遠汀。嫌人扭得鼻頭疼。思量箇樣無滋
味。笑不成兮哭不成。
<other>黃檗</other>
大機大用顯家風。坐斷乾坤獨此翁。後代兒孫皆有
耳。如何十箇五雙聾。
<other>臨濟</other>
無位真人在面門。阿師太似弄精魂。臨行滅却正法
眼。何止三千海岳昏。
<other>興化</other>
紫羅帳裏撒真珠。今日分明[騇-古+(一/心)]過渠。說得自知行不
得。更言還識老僧無。
<other>南院</other>
啐⿰口豕同時立話端。當人總是自欺謾。棒頭突出摩醯
眼。付與諸方子細看。
<other>風穴</other>
祖師心印鐵牛機。早是重安眼上眉。對陣不能擒縱
得。令人千古笑盧陂。
<other>首山</other>
有口何妨誦法華。無端繼祖事如麻。楚王城畔東流
水。曾與時人掛齒牙。
<other>汾陽</other>
十智同真一句收。魚龍鎻戶向汾州。夜來逾覺風霜
緊。佛祖聞名也縮頭。
<other>慈明</other>
一劍橫安水一盆。草鞋委地杖臨門。西河師子生獰
甚。來者須教喪膽魂。
<other>楊岐</other>
不因堂上鼓聲嚴。爭得慈明出晚參。住後栽田愽飰
喫。方思說夢老瞿曇。
<other>白雲</other>
要識茶陵落髮師。須還除夕夜胡兒。一莖草上春風
轉。玉殿瓊樓幾箇知。
<pb n="707"/>
<other>五祖</other>
鐵酸豏子向人誇。拈出雞冠一朵花。常為先師言語
拙。盡拋弓冶立生涯。
<other>圓悟</other>
金鴨香銷錦繡幃。風流全在一聲雞。如今處處逢昭
覺。野鳥山花不更迷。
<other>妙喜</other>
背觸俱非驗學人。竹篦三尺沒疎親。年來此話憑誰
舉。日炙風吹又過春。
<other>徑山寂照先師元叟和尚贊</other>
這慈尊真滅門。是非盡剗。佛祖平吞。藏雲克家之子。
妙喜四世之孫。用首山竹篦。全提正令。瞎摩醯頂目。
巨闢重昏。二十年天下徑山。綿裏泥團。錦包特石。千
七百堂中衲子。棒如雨點。喝似雷奔。掀翻海岳。震動
乾坤。把斷牢關一句子。金香爐下鐵崑崙。
<other>道場晉翁和尚贊</other>
胡達磨不是祖。老枯禪何必數。若非滅族子孫。誰紹
潑天門戶。石從空裏立。徧界絕遮攔。火向水中焚。大
地無寸土。言其體也。誰論生滅去來。當其用也。不離
聲色言語。即性即相。全規全矩。直下分明。現前薦取。
<other>受業先師天寧訥翁和尚贊</other>
大道體寬。虗堂響答。面目現在。人天交接。破草鞋。走
五十四座軍州。麤坐具。禮不可思議祖塔。南海瘴重
重。北山雲疊疊。既了行脚大事。盡見諸方老衲。開荊
棘之地。而作寶坊。化屠沽之人。而修淨業。單傳直指
之妙。非文字所可形容。潛利陰益之心。如虗空自然
周帀。夏復夏臘復臘。要識天香子孫。且看少林花葉。
<other>自題</other>
臨濟本參黃檗。向大愚肋下築拳。雪峯承嗣德山。在
鼇山店上成道。可使千古流芳。未免一回落草。觀此
形骸。具何眼腦。入門那箇得升堂。三尺竹篦如電掃。
問此陋質。從何而生。一漚巨海。片雲太清。本來無體。
描邈難成。舉筆即錯。覿面相呈。燒却⿰巾⿱登子。我要話行。
五十年住院。三千里行脚。撞著破竈墮。勘破一宿覺。
白首看雲山。是身隨飯⿰口豕。夜來風雨過。壁上胡蘆落。
透頂透底。徹骨徹髓。體不離用。用不離體。勉強形容。
初無倫比。打成一片五十年。擬議相隔三千里。
虗空為口。萬象為舌。一句全提。六時常說。約住德山
棒。拈却臨濟喝。別別。烈𦦨爐中撈得月。
有口無舌。三緘不發。露柱燈籠。替他演說。和南不審。
君子可八。斫額看魚。焚香祭獺。
日面月面。蘇州常州。全無本據。却有來由。剎竿頭上
翻筋斗。三十三天築氣毬。
正法眼藏瞎驢滅。般若妙心全體空。佛祖相傳只遮
是。亘塵沙界振宗風。
萬寶坊中睡起。崇天門外鼓鳴。拾得紅爐片雪。日午
恰打三更。
<other>古鼎和尚遺像。祥符林長老請贊</other>
四坐道場。一生孤硬。具眼宗師。超方哲匠。三玄三要。
擘破完全。一抑一揚。背馳歸向。傳列祖之燈。息六宗
之諍。身非身相非相。天教擎在千峯上。
<other>紹興崇報行中和尚壽像。上乘明長老請贊</other>
以一毫端智。徧量法界空。佩文章正印於肘間。魔外
窺[覤-儿+丘]無路。握黑漆竹篦於掌上。佛祖甘立下風。淮山
以西。淛河以東。踞三禪剎。伏諸鉅公。譬如秋月在川。
下非升而上非降。春風扇木。葉自紅而花自紅。賢哉
上乘。似而有之。述而明之。庶不愧於奚家之祖翁。
<other>西白禪師壽像。祇園文長老請贊</other>
道邁古今。學兼內外。白牙香象。蹴踏而截流。金毛師
子。哮吼而踞地。機用可謂逸羣。文章乃其遊戲。青天
白日。放古佛之瑞光。閙市紅塵。闡南湖之祖意。直得
大海波翻。須彌粉碎。少林不識。曹溪不會。却淨慈道
逾高。笑諸方進為退。乃古鼎之的傳。妙喜之六世者
<pb n="708"/>
也。
佛日普照慧辯楚石禪師語錄卷第十四
音切
迸（彼諍切）　瀑（蒲報切）　潺（仕山切）　粃（補履切）　[旖-大+(立-一)]（於蟻切）　旎（於綺切）　顱
（刀胡切）　怙（胡古切）　瞌（苦合切）　伎倆（上巨寄切下良獎切）　襤（力切三）　襂（所今
切）　窖（古孝切）　揣（初委切）　罨（於檢切）　𨍏轢（上徒洛切下力的切）　卸（先夜切）
　辣（力達切）　啐（倉憒切）　⿰口豕（丁角切）　豏（胡斬切）　鼇（遨音）　肘（張切柳）　蹴（七六
切）　踏（駞盍切）

<sarticle>佛日普照慧辯楚石禪師語錄卷第十五</sarticle>

<other>法語</other>
侍者　善成等　編
<other>示覺首座</other>
不與萬法為侶者。是什麼人。這裏悟去。一生參學事
畢。只麼饑餐渴飲。閑坐困眠。雖涉百萬阿僧祇劫。如
彈指頃。更論什麼諸佛菩薩。畜生驢馬。瓶盤釵釧。都
來鎔作一金。酥酪醍醐。盡與攪成一味。不遷不變。無
始無終。喚作常住法身受用。惟心淨土。以至紅塵閙
市。枯木寒。逆順縱橫。卷舒出沒。又何拘礙者哉。永
嘉所謂。非但我今獨達了。恒沙諸佛體皆同。
<other>示觀提點</other>
昔日楊岐老人。放下金剛圈。拋出栗棘蓬。吞跳得者
固多。吞跳不得者亦不少。如今去聖逾遠。舉此話者
漸稀。要在大力量人。能成大力量事。廓然自省。非在
別求。方知自己便是金剛圈。更教誰跳。自己便是栗
棘蓬。更教誰吞。管取楊岐老人。不勘自敗。
<other>示辯長老</other>
既稱長老。出世為人。喻如金錍刮眼膜。非是小事。若
傷鋒犯手。未免破睛。危乎險哉。間不容髮。豈可恣曚
袋。掉三寸舌。說脫空謾人。你看他夾山。初住京口寺。
己有發明。到垂手處。不無滲漏。後往華亭見船子。及
船子向他。道離鈎三寸。子何不道。道不得劈口一橈。
竿頭絲線從君弄。不犯清波意自殊。始大徹。所以道。
參禪須是悟始得。悟了須是見人始得。若不見人。只
成杜撰禪和。說拍盲禪。到處教壞人家兒女去也。第
一本領要端正。履踐須明白。院子大小。正當置之度
外。臨濟下風穴首山。何甞聚三百五百眾來。至今道
行天下。所謂山不在高。有仙則名也。
<other>此宗示弘首座</other>
釋迦不出世。達磨不西來。眾生鼻直眼橫。世界晝明
夜暗。蜜甜蘗苦。鵠白烏玄。風不待月而涼。火不待日
而熱。一一見成公案。頭頭本分生涯。喚什麼作此宗。
此宗作何面目。石頭南岳。啟口不得。臨濟德山。袖手
旁觀。聚百千萬雷為一喝。是甚熱椀鳴聲。束無邊虗
空作一棒。當甚蓬蒿箭子。淨倮倮絕承當。赤洒洒沒
可把。奴呼菩薩。婢視聲聞。高揖釋迦。不拜彌勒。直饒
與麼。未稱此宗。若解舉一明三。目機銖兩。未言先領。
未舉先知。如斯品格不凡。略有少分相應。此宗門下
難得其人。只許俊流。不論懵袋。選佛若無如是眼。假
饒千載亦奚為。首座勉之。
<other>示觀藏主</other>
黃面老子。深入雪山。冷坐六年。只餐一麻一麥。不以
為苦。忽於臘月八日。夜半子時。仰覩明星。忽然大悟。
歎云。奇哉一切眾生。具有如來智慧德相。但以妄想
執著。而不證得。我當教以聖道。令離諸著。是以有偏
圓半滿之說。充塞塵區。然猶未愜本懷。乃至靈山會
上。拈花示眾。方了末後大事。是皆從曠劫。積習而來。
誠不容易。所以教中云。我法海中。無有一文。無有一
句。非是捨施轉輪王位。而求得者。非是捨施一切所
有。而求得者。謂之無上法寶。兩手分付與人。自宜頂
戴奉持。不可返生輕慢。天寧曾有一問。且道雪山得
底。與靈山傳底。是同是別。若道同。一是教一是禪。若
<pb n="709"/>
道別。亦無初亦無末。試著一轉語看。
<other>偈頌一</other>
侍者　文斌等　編
<other>送智維那往江西</other>
智不到處道一句。生鐵稱錘被蟲蛀。南北東西參學
人。莫教踏著無生路。無生路上荊棘多。將心覔佛還
成魔。閑伸兩脚睡一覺。任他日月如飛梭。誰管你天。
誰管你地。說妙談玄。弄粥飯氣。馬祖出八十四人。問
著無有不會。直饒歸宗較些子。也是瞎驢趂大隊。如
今好箇太平時。佛法兩字誰論之。堂前青草深一丈。
往往口角生膠黐。拈却德山棒。不用臨濟喝。寒則普
天普地寒。熱則普天普地熱。要行便行歇便歇。切忌
逡巡守途轍。
<other>送默菴淵首座</other>
默默默。無上菩提何所得。得無所得便歸來。錯認藩
籬為閫域。陞堂入室見其人。若語若默皆非真。至於
此語亦不受。但有纖毫即是塵。德山棒臨濟喝。從上
門庭巧施設。子承父業幾時休。太似烏龜喚作鱉。不
如付與山河說。晝夜熾然無間歇。就中一句尤直截。
盡大地人須結舌。默菴聞得笑呵呵。⿰口御花百鳥如余
何。
<other>示善禪人</other>
不思善不思惡。十二時中空自縛。善亦思惡亦思。老
僧使得十二時。問渠善惡何頭面。逆順縱橫千百變。
只因不識主人公。所以臨機少方便。善師善師聽我
言。從古至今無聖賢。著衣喫飯只者是。不然去學諸
方五味禪。
<other>送中竺月首座遊江西</other>
珊瑚枝枝撑著月。南北東西興難遏。五千餘里到不
到。八十四人徹不徹。夜來桂子飄天香。此意分明難
覆藏。天宮畢竟說何法。至今雙㵎流湯湯。去亦可住
亦可。麒麟不帶黃金鎻。草鞋索斷雲路深。拾取龜毛
穿耳朵。
<other>送福州諾禪人。再參天童</other>
主人翁惺惺著。潦倒瑞巖。自呼自諾。虵吞鱉鼻口生
煙。虎咬大蟲頭戴角。會不會知不知。大唐國裏無禪
師。玲瓏巖主七十四。優鉢羅花第一枝。送君此去君
知麼。莫把草鞋輕踏破。前頭更有最高峯。不獨飛𤠔
嶺難過。
<other>送朗藏主禮栴檀像文殊聖師</other>
如來身相非聲色。目連謾自勞神力。幾回往返忉利
天。剛把栴檀細雕刻。當時匠人三十二。盡道梵音雕
不得。既是梵音雕不得。十分相似終何益。邇來流落
在人間。南北東西隨意看。不識如來真實相。人間無
處無栴檀。如來身誰不有。挑囊負笈空奔走。未了之
人聽一言。只這如今誰動口。心亦不是佛。佛亦不是
心。清涼山裏萬菩薩。流水落花何處尋。
<other>送圭侍者歸天台</other>
靈隱山中圭侍者。骨目風神甚瀟洒。入門要我送行
篇。句短句長隨意寫。一句短。蟭螟眼裏著不滿。一句
長。徧虗空界莫能量。國師三喚露肝膽。侍者三應舍
氷霜。趙州古佛更饒舌。暗中書字文彩彰。以此送行
須記取。若到諸方休錯舉。家在赤城千嶂深。夜來木
葉吟風雨。
<other>送贊禪人遊台雁</other>
菩薩子。百歲光陰一彈指。尚無剪爪閒工夫。而況尋
山并翫水。雖然山水有何過。剎剎塵塵皆可喜。擡頭
撞著自家底。方知因我得禮你。我聞天台之眾峯。五
百聖者栖其中。又聞詎那在鴈宕。坐看瀑雪飛晴空。
青蘿直上寒松樹。花落鳥啼猿掛處。山前一片古寺
基。直至如今沒人住。沒人住處不可行。從教千古萬
古青苔生。與其孤峯頂上訶佛祖。曷若十字街頭踏
塵土。
<pb n="710"/>
<other>送顯侍者遊四明</other>
學佛被佛魔。參禪被禪礙。不學又不參。孤負這皮袋。
祖師門下客。志氣何慷慨。撥動濟人舟。了償行脚債。
去去只麼去。路在紅塵外。來來只麼來。眼上雙眉葢。
任你萬重關。鐵鞭都擊碎。一切但平常。莫作平常會。
<other>送昇禪人遊金陵</other>
達磨未來東土前。白雲片片在青天。達磨既來東土
後。黃鳥雙雙啼翠柳。蕭公作帝知幾秋。度僧造寺何
悠悠。金鱗透網不透網。可惜三度空垂鈎。官路崎嶇
行不得。後代兒孫轉荊棘。尺鷃徒能掠地飛。大鵬謾
有垂天翼。長江南北浙西東。一花五葉當秋風。深山
無人大澤靜。但見狐兔栖蒿蓬。昔年遺下一隻履。不
獨無頭亦無尾。如今颺在垃圾堆。贏得清風來未已。
昇禪昇禪胡為哉。遠自鳳山登鳳臺。糲竭節有頂門
眼。解笑吾師特地來。
<other>送能仁顯首座遊金陵</other>
君不見。天禧之塔高復高。下視剎海如塵毛。人家處
處見塔影。塔影家家行一遭。一一家中有一塔。以手
遮影終難逃。人家不遷塔不動。去地非遠天非遙。東
江首座江東去。鐵錫橫飛留不住。石頭城中亦不多。
一人越州舘內亦不空。一處去不去兮來不來。衲僧
行止無纖埃。一番雨過寒侵骨。江上諸峯翠作堆。
<other>用南楚和尚韻送玫書記往天童禮寶陀</other>
如來禪祖師禪。文字禪是何禪。一筆勾下。白日青天。
笑殺湖南長老。大書楷字深。鐫不見毗耶居士。嘮嘮
擊小彈偏。及乎被人問著。直得杜口無言。禪禪靈石
書記。作麼流傳。竹月生寒籟。松風入夜絃。既善騎聲
葢色。何妨說妙談玄。潮音洞裡敲金𩍐。太白峯頭駕
鐵船。
<other>送印禪人</other>
印泥印水印空。當頭錦縫重重。靈利衲僧。搆得何拘。
南北西東。有把柄無背面。聽之不聞。[覤-儿+丘]之不見。通方
作者知機變。一任蒼苔生古殿。透青眼不瞬。照物手
寧虗。百鍊精金出大冶。南詢步步超毗盧。
<other>送大梅元維那</other>
即心即佛。非心非佛。目機銖兩。講若畫一。大梅山中
忽相逢。耳朵卓朔頭髼鬆。克賓維那法戰勝。饡飯之
香熏太空。無不無有不有。黑黑明明三八九。幸是金
毛師子兒。參方志氣衝牛斗。
<other>送祥禪人</other>
諸方舊話無人舉。舉者直須眉卓豎。木馬雙雙帶月
行。泥牛對對臨風舞。從閩入浙參訪誰。直下便是休
狐疑。喫粥了也洗鉢去。趙州古佛曾提撕。
<other>送延聖世首座還日本</other>
兩堂首座齊下喝。當時臨濟正饒舌。傳來此話知幾
年。舶底依前用邠鐵。昔者乘桴遊大唐。如今挾複歸
扶桑。到家拈出賓主句。針眼魚吞金翅王。
<other>送淨慈妙藏主</other>
龍河老師巧方便。再索侍者犀牛扇。永明門前水一
湖。忽然迸出摩尼珠。扇兮珠兮俱颺却。瘥病不假驢
䭾藥。好箇翔空五色麟。如何絆得黃金索。活滾滾明
落落。無限清風滿寥廓。
<other>送天寧敬藏主</other>
看底是甚麼經。經中說甚麼義。遠辭萬里扶桑。近別
四明雙檜。低頭問訊。叉手殷勤。一一明妙。一一天真。
不妨提起坐具。且與茶濕口唇。走徧大唐無佛法。金
香爐下鐵崑崙。
<other>送觀藏主還里</other>
對一說倒一說。佛祖從來無祕訣。更問靈山付囑誰。
葛藤未免生芽蘗。道人放下馳求心。當念廓然超古
今。直上扶搖九萬里。大鵬不比尋常禽。
<other>送報本禧都寺</other>
鼓山一隻聖箭子。射入九重城裏去。却被老孚輕把
<pb n="711"/>
住。雪峯未免從頭註。因思古德老婆心。瓦礫拈來要
作金。後人但隨聲色轉。千里萬里徒參尋。自家識取
天真佛。碧眼黃頭恣輕忽。
<other>送中竺偉藏主</other>
大藏五千餘卷。卷卷皆說自心。不是語言文字。徒勞
紙上搜尋。中天竺有善知識。兩眼明如秋水碧。閑時
只見看雲山。纔見僧來便面壁。如來禪祖師意。藏主
聰明會不會。百萬人天擁從時。香花飄滿階前地。
<other>送一禪人</other>
江東西湖南北。一條古路如絃直。出門綠水繞青山。
脚下麻鞋生兩翼。無位真人沒處尋。秋高落葉飄山
林。參方帶眼不帶眼。是處法堂青草深。老宿見來多
指註。與他掀倒禪牀去。
<other>送了禪人</other>
甚麼物恁麼來。蝦蟇吞却月。鐵鋸舞三臺。拄杖頭邊
草鞋底。一聲雷震清猋起。相逢不用口忉忉。踏著無
非自家底。譬如鴈過長空。影沈寒水。機先透徹祖師
關。坐見千花生碓觜。
<other>送雲禪人回仰山</other>
小釋迦大禪佛。四藤條下甘埋沒。撑天拄地好男兒。
肯學狐狸戀窠窟。誰不頂門眼正。人皆肘後符靈。因
甚淈淈𣸩𣸩。更待丁丁寧寧。直下是直下是。早涉流
沙十萬里。撞著知音舉似伊。何須待問廬陵米。
<other>送喜禪人</other>
藕絲竅中世界濶。大鵬挨落天邊月。山僧半夜驚覺
來。此意茫茫向誰說。十箇五雙行脚伴。參方不帶參
方眼。德山挾複見溈山。多少葛藤多截斷。兩口無一
舌。千車同箇轍。道士倒騎牛。烏龜嚼生鐵。移取瓢苗
石上栽。泥牛滴盡通身血。
<other>送宜禪人</other>
舉一不得舉二。抹過京三汴四。回天轉地何難。點石
化金亦易。無索摸絕忌諱。張公喫酒李公醉。孤峯頂
上任縱橫。閙市門頭恣游戲。當陽點破堅實心。水面
捺得葫蘆沉。拄杖橫擔千萬里。青天白日雨淋淋。
<other>送日本東藏主遊台鴈</other>
台山之東鴈山西。有一句子無人提。忽然蹉口道得
著。五百尊者俱掀眉。磵下水流。峯頭雲起。青松瑟瑟。
白石齒齒。賓頭盧或往或來。諾詎那乍彼乍此。直饒
回向如來乘。也是陳年爛葛藤。教外別傳重舉似。千
尋海底剔金燈。
<other>送徑山空維那</other>
井底蓬塵山上鯉。大家坐聽爐邊水。三登九到不惺
惺。少室誰云有皮髓。此事將心謾度量。山河為汝長
敷揚。虗空開口笑不已。露柱燈籠爭放光。興化打克
賓。叢林如鼎沸。須是金毛師子兒。一聲哮吼吒沙地。
<other>送訢侍者參松月翁</other>
二祖安心。三祖懺罪。依俙無孔鐵鎚。彷彿冬瓜印子。
只因祖父相謾。殃及兒孫未已。拈來糞埽堆頭。拋向
洞庭湖裏。扶桑有箇衲僧。愛弄些兒唇觜。暗中一踏
踏著。明處一提提起。山僧撫掌呵呵。畢竟是何道理。
論賞也。擊碎驪龍明月珠。論罰也。敲出鳳皇五色髓。
賞即是罰即是。去見松月老人。必有方便為你。
<other>送月侍者江西禮祖</other>
但有一月真。無非復無是。靈山話不出。曹溪亦空指。
往見馬大師。簸箕月相似。團團無縫罅。落落全終始。
八十四人中。歸宗較些子。其餘善知識。總在光影裏。
自己不是渠。渠正是自己。逗到光影消。吸盡西江水。
<other>送義禪人遊台鴈</other>
昔年有箇閭丘老。不識豐干空懊惱。寒山拾得恣顛
狂。走入深林無處討。永嘉得得訪曹溪。遶牀振錫呈
威儀。松風江月只如舊。悟者自悟迷者迷。也無迷也
無悟。俊鷹不打籬邊兔。萬里無雲海月高。脚頭脚尾
通天路。
<pb n="712"/>
<other>送徹侍者禮補陀兼省師覲親</other>
寶陀大士逢不逢。千里萬里圓光中。本生父母見不
見。動靜去來常會面。離師太早古所嗤。無師自悟今
其誰。看他臨濟省黃檗。是真弟子超於師。徹禪好箇
赤梢鯉。辰錦砂兮未為比。一聲霹[靂-秝+林]飛上天。蝦蟆蚯
蚓空攀緣。
<other>送哲禪人。仗錫省師。并柬仲默和尚</other>
仗錫老師七十八。眼如點漆眉如雪。分明畫出須菩
提。坐聽孤猿吟落月。深山古寺天正寒。葉深一尺堆
牀前。地爐燒火簾不捲。袈裟黑似爐中煙。客來只恐
放煙出。爭奈山林藏未密。喧喧道價滿江湖。負笈挑
囊固非一。千里東歸頻寄聲。乃翁終是有鄉情。目連
鶖子神通妙。何必區區圓相呈。
<other>送淨慈明侍者回東山</other>
南屏山中五百眾。大有神通并妙用。可憐辛苦賓頭
盧。無時不赴檀門供。就令侍者托鉢歸。眼上不惜長
長眉。問渠扇子在何處。臨風更索犀牛兒。犀牛兒怎
描貌。王維筆下丹青薄。西湖煙雨漫遮藏。日出東山
露頭角。
<other>送哲藏主省師</other>
正月六日初得春。千花百草皆精神。壽山拄杖活鱍
鱍。敲風打雨尤驚人。哲禪得之不妄用。臨機殺活能
擒縱。洞山五位敢施呈。臨濟三玄休賣弄。尋常放在
臥牀頭。直與佛祖為冤讐。頂門眼照大千界。是何起
滅同浮漚。一卓卓碎鴛湖雪。一點點開鄞嶠月。與師
平出固難為。見過於師豈虗說。却因拄杖思壽山。翻
然又逐春風還。
<other>送均禪人禮祖</other>
佛法不怕爛却。一任填溝填壑。普天匝地漫漫。直是
無人說著。而今舉起又何妨。也勝供養燒楓香。一大
藏教閑故紙。信手拈來聊拭瘡。震旦雖濶無別路。四
七二三面相[覤-儿+丘]。馬駒踏殺天下人。般若多羅休寐語。
<other>贈智浴主誦經化柴</other>
好箇金剛正體。廓然無表無裏。從來不受一塵。畢竟
如何澡洗。既不洗體。亦不洗塵。沒蹤跡處。切忌藏身。
却來聲色堆頭坐。枯木花開別是春。藥王昔日然兩
臂。一念道心終不退。正體堂堂忽現前。後人不省焚
身意。七軸蓮經豈在多。只將者箇化檀那。時時打鼓
邀僧浴。免使無柴閣冷鍋。
<other>送石霜在首座歸國</other>
家住海門東。扶桑最先照。迷即天陰性地昏。悟來日
出心光曜。玉在山而木潤。珠沈淵而媚川。肘後符靈。
兮掃除佛祖。頂門眼正。兮開鑿人天。風颯颯時。寶華
座無說而說。冷湫湫地。枯木堂不禪而禪。袖中取出
唐朝物。兔角龜毛一串穿。
<other>送彭禪人歸里</other>
一二三四五。甘草甜黃連苦。新羅國裏曾上堂。大唐
國裏未打鼓。五四三二一。黑似漆明如日。牧羊海畔
女貞花。拒馬河邊望夫石。妙中更妙。玄中更玄。現成
公案。白日青天。天上天下。三指七馬。釋迦彌勒是空
名。不知誰是安名者。大海一滴水。須彌一寸山。若將
心放捨。處處是鄉關。
<other>送的藏主歸里</other>
日本師僧皆可喜。不憚鯨波千萬里。捐軀為法到南
方。如此出家今有幾。的禪的是禪家流。密證潛符更
奇偉。從來佛祖是生冤。肯認山河為自己。五千餘卷
紙上語。却笑癡蠅鑽未已。自家寶藏無一物。盡大地
人提不起。提得起歸去來。東風入律梅花開。
<other>送天寧謚藏主回淨光</other>
永嘉老子錯行脚。被人呼為一宿覺。曹溪只是箇樵
夫。佛法何曾解參學。三千威儀八萬行。一拶清風頓
銷鑠。偶然撰得文字成。被人喚作真丹經。泥裏洗土
不唧𠺕。畫虵添足空丁寧。看渠兩著渾未是。學者焉
<pb n="713"/>
能出生死。如來藏裏本無珠。萬古虗名掛唇齒。謚禪
之口吞諸方。為我殷勤問淨光。有珠無珠要渠答。永
嘉老人應著忙。說與如今甚時節。莫戀松風與江月。
<other>送因維那省親</other>
人人有箇生緣。快馬只消一鞭。達磨不來東土。二祖
不往西天。道人生緣在何處。萬水千山任來去。去來
曾不隔纖塵。日用堂堂全體露。葢天葢地。亘古亘今。
不是正法眼藏。亦非涅槃妙心。諸佛非我道。虎頭戴
角出荒草。父母非我親。掣斷金鎻天麒麟。出門隨步
清風發。千里萬里阿剌剌。
<other>送澤禪人</other>
神鋒戍削荊山之璞。雖是後生。甚堪雕琢。鳳凰臺上
鳳凰兒。羽翼解笑雲鵬遲。諸方往往⿱卓不住。要識弟
子觀其師。南岳磨甎不成鏡。打牛是中當時病。馬駒
踏殺天下人。具眼方能辨邪正。古今得道如雲煙。上
人齒少宜勉旃。但盡凡情無聖解。饑餐渴飲且隨緣。
<other>送興藏主游金陵</other>
春山青春水綠。一枝兩枝梅花開。十里五里村路曲。
石城雲影聚復散。草店雞聲斷復續。描也描不就。畫
也畫不成。檢盡五千四十八。更無一字能品評。道人
笑我虗開口。矢上加尖成漏透。背却法堂穿草鞋。井
深綆短終難搆。
<other>送心禪人</other>
心不是佛。知不是道。南北東西。何處尋討。稀復稀少
復少。二千年事只虗傳。三寸舌頭胡亂掃。麥浪堆中
釣得蝦。紅爐𦦨上拈來草。
<other>送蔣山皎藏主</other>
鐘山龍蟠。石城虎踞。覿面相呈。更無回互。笑他多口
老瞿曇。乘之二兮乘之三。眾生根器既不等。往往玉
軸堆琅函。道人見處天然別。四句皆離百非絕。鐵網
忽捲滄溟乾。珊瑚枝枝撑著月。
<other>送源維那</other>
羣靈一源。假名為佛。春雨濛濛。春風拂拂。梨花淡白
柳深青。滿目江山如畫出。髑髏常干世界。鼻孔摩觸
家風。會得虵吞鼈鼻。不會虎咬大虫。會與不會。著甚
死急。道人行處火燒氷。萬仞峯頭獨足立。
<other>送森藏主</other>
鐘樓上念讚。牀脚下種菜。猛虎當路坐。雞嶼洋無葢。
森禪日東來。意氣何慷慨。開口吞佛祖。不嫌牙齒礙。
諸方奇特語。無一念心愛。只是舊時人。方能明下載。
山僧却喜渠。早晚付鉢袋。
<other>送基禪人</other>
現成基業。不用安排。直下搆取。好箇生涯。寒即著衣
饑喫飯。梵行已立所作辦。若將知解汙[(曷-曰)/月]襟。如象溺
泥深更深。却須參扣善知識。百城煙水逢知音。山僧
略為施方便。楚越甌吳曾歷徧。笠下清風只自知。杖
頭明月無人見。
<other>送道場傅維那</other>
佛祖不傳之祕訣。百草頭邊俱漏泄。海神怒把珊瑚
鞭。須彌燈王痛不徹。等閒驚起蒼弁峯。走入傅禪懷
袖中。金鎚一擊百襍碎。散為七十二朵青芙容。拋向
面前人不薦。更饒抖擻裙衫看。猛虎依巖百步威。目
光燦爛如飛電。却憶大雄山下客。狹路相逢曾築著。
庙勝將軍坐碧油。聽他猛士施籌䇿。
<other>送寧禪人禮祖</other>
青山白骨非祖師。脚下過去都不知。覔得伽陀要何
用。穿雲度水空奔馳。阿魏無真。水銀無假。本自現成。
徒勞知解。長慶走出僧堂門。捲起簾來見天下。
<other>送性禪人</other>
色不到耳。聲何觸眼。靈利衲僧。切忌擔板。便與麼去。
猶欠一槌。光前絕後。流俗阿師。眨上眉毛早蹉過。撩
起便行成滯貨。孟甞門下客三千。檢點將來無半箇。
<other>送清禪人之九江</other>
<pb n="714"/>
近離浙右。遠屆江西。我有一機。覿面親提。舡過鄱陽
湖裏浪。却來五老峯頭望。靜耶動耶試甄別。心也境
也俱凋喪。和羅飯骨董羮。隨家豐儉。暢子平生。如何
南北馳求者。本有光明却面墻。
<other>送吉禪人</other>
道道道。紅爐𦦨上一莖草。禪禪禪。河裏盡是木頭船。
出世遇人不著。苦口勸渠行脚。衣內自有明珠。晝夜
光輝炟赫。會即便會。慎勿沉吟。墻壁瓦礫。總是知音。
不見廣額屠兒。業識全無本據。放下手中屠刀。我是
千佛一數。
<other>送直藏主</other>
宗門下事如鐵壁。使盡神通入不得。拈起吹毛一口
劍。西天此土血滴滴。天寧豈是超諸方。凡聖同居常
寂光。各有生涯無欠少。大千捏聚一毫芒。如來藏裏
珠。呈似山僧看。拂袖出門去。迅雷同閃電。泥塑金毛
師子兒。野干之輩何能為。
<other>送珠藏主回廣</other>
廣南鎮海明珠。當甚泥搓彈子。拋向垃圾堆頭。直得
價增十倍。與麼醻君顛倒欲。樂不樂兮足不足。自家
屋裏奇特事。回天輪兮轉地軸。囉羅哩羅囉哩。教外
別傳有什麼。一狐疑了一狐疑。
<other>送方禪人回仰山</other>
譬如室有六窻。內外獮猴相喚。忽然一箇睡著。兩箇
同得相見。仰山親到中邑來。淨潔地上飛塵埃。大丈
夫兒殺活手。逢人拶著青天雷。多處添些子。少處減
些子。不論是不是。對面三千里。
<other>送福禪人回閩</other>
玄沙不出飛狷嶺。大地拈來作胡餅。兩箇泥人努眼
睛。從他一肯一不肯。秋到菊花黃。蝦蟇著錦襠。叢林
閙浩浩。徧界絕遮藏。甘草甜黃連苦。五五從前二十
五。鼻孔人人搭上唇。猫兒箇箇捉老鼠。
<other>送覩禪人禮五臺</other>
五臺山裏文殊。坐斷清涼世界。幾回劫火洞然。畢竟
燒他不壞。舉頭便見攝身光。南北東西古道場。利劍
分明截人我。普天帀地何茫茫。牽牛老子如相遇。叉
手進前輕把住。前三三與後三三。歸到南方無問處。
<other>送道禪人</other>
四七二三無授受。一一面南看北斗。剎竿頭上仰蓮
心。風攪叢林師子吼。真不掩偽。曲不藏直。拄杖昂頭。
草鞋生翼。百煉精金無變色。善財行處無荊棘。東平
撲碎溈山鏡。臨濟未是白拈賊。
<other>送慶禪人</other>
要識無位真人。尋常少喜多嗔。遇夜熟眠一覺。起來
沒處藏身。喫粥了洗鉢去太分明。休莾鹵。大地撮來
無寸土。南泉不打鹽官鼓。
<other>送幸禪人</other>
從上祖師。鬼門貼卦。後代兒孫。千變萬化。訶釋迦慢
彌勒。金剛取泥處。屋裏人知得。好不資一毫。醜不資
一毫。虗空釘鐵橛。平地輥波濤。心吃吃口嘮嘮。殊不
知。我王庫內無如是刀。
<other>送密禪人</other>
通身是眼。不見自己。罵之則嗔。贊之則喜。阿呵呵好
大哥。知恩者少。負恩者多。江上青山不改。天邊白日
如梭。閙浩浩靜悄悄。直須當處解脫。不被塵勞纏繞。
管甚諸方五味禪。糞箕苕帚從頭掃。

佛日普照慧辯楚石禪師語錄卷第十五

音切
錍（匹迷切）　刮（古猾切）　橈（如昭切）　黐（丑知切）　鷃（烏間切）　垃（力合切）　糲
（力葛切）　𩍐（多鄧切）　饡（子旦切）　舶（捕格切）　檜（古會切）　蘖（魚列切）　猋（標音）
　罅（呼嫁切）　嗤（尺之切）　鄞（五斤切）　弁（皮彥切）　炟（丁達切）

<pb n="715"/>
<sarticle>佛日普照慧辯楚石禪師語錄卷第十六</sarticle>

<other>偈頌二</other>
侍者　文斌等　編
<other>送全首座回仰山</other>
須彌槌打虗空鼓。萬象森羅齊起舞。驚倒南泉王老
師。踈山失却曹家女。寬時徧法界。窄處不容針。短綆
四五尺。古井千萬尋。莫謂仰山年代遠。天宮正說摩
訶衍。不知誰是白槌人。夢裏覺來空眨眼。大道體寬。
無好無惡。離心意識參。出聖凡路學。鐵牛背上括龜
毛。石女腰邊裁兔角。
<other>送宗禪人回雪峯</other>
天地與我同根。萬物與我一體。好箇脫洒衲僧。切忌
坐在這裏。不慕諸聖。不重己靈。解粘去縛。拔楔抽釘。
翻身烏石嶺。觸目望州亭。到家記取。叮嚀問訊。曾郎
萬福。輥動三箇木毬。嚇殺參方瞎禿。
<other>送普禪人還閩</other>
青山青白雲白。欲識一貫。兩箇五百。福州名品茘枝。
多是鶻崙吞却。玄沙築破脚指頭。直得通身白汗流。
如今所謂善知識。接物利生沙壓油。脚未跨門先勘
破。何須待踞燈王座。五湖四海覔知音。一曲陽春少
人和。
<other>送一禪人禮補陀</other>
稽首補陀大士。只這語音便是。與麼接嚮承虗。如何
出離生死。鈍鳥逆風飛。一日三千里。鐵樹夜開花。朝
來還結子。西瞿耶居睡覺。東弗于逮經行。南贍部州
打鼓。北[鬱-山+止]單越搊箏。且道是何曲調。聽時却又無聲。
<other>送俊禪人</other>
初祖見僧便面壁。被人打破成狼藉。壽山門戶向南
開。件件現成殊省力。要坐便坐。要行便行。譬如平地
掘甚溝坑。眾生即是諸佛。諸佛即是眾生。不出一念
心。徹頭又徹尾。茫茫帀地普天。往往離波求水。
<other>送可禪人</other>
即心是佛無心道。不覺全身入荒草。語拙今人笑古
人。古人却笑今人巧。後生晚長忌聰明。且要低頭學
老成。却憶南泉好言語。要渠癡鈍過平生。初三十一。
中九下七。四溟東海流。般若波羅蜜。
<other>送理禪人</other>
如來無禪。祖師無意。枯木石頭。泥團土塊。老臊胡既
道不識。賣柴漢又云不會。鳥窠初不離鳥窠。打地一
生長打地。跳出漫天網子。名為了事衲僧。百尺竿頭
進一步。壽山手裏有烏藤。
<other>送巳禪人</other>
過去諸佛已滅。未來諸佛未生。現在中間無佛。且放
天寧話行。天寧有甚麼長處。業識茫茫無本據。昆明
池裏失却劍。却向西江撈得踞。拈來又是鐵蒺藜。自
南自北隨風吹。扶桑天子呵呵笑。尺二眉毛頷下垂。
<other>送性禪人之江湘</other>
秋雨垂垂。秋風颯颯。或彼或此。乍離乍合。湘江那畔
鴈初來。漁唱穿雲笛韻哀。更有蘆花飛似雪。遠山重
疊錦屏開。咄哉漆桶不快。喚作真如境界。闍棃幸自
可憐生。莫向宗門立知解。
<other>送匡禪人</other>
三世諸佛不知有。大地山河顛倒走。狸奴白牯却知
有。火中迸出紅蓮藕。朝看東南暮西北。落落盤珠無
影跡。長連牀上飽喫飯。坐臥經行不費力。說妙談玄
也是癡。本來無事出家兒。江西湖南與麼去。不須更
問毗盧師。
<other>送證禪人省親</other>
父母未生以前。追風木馬如煙。無量劫來未悟。任他
寒暑推遷。萬年一念。一念萬年。神通妙用。大道虗玄。
頂上摩醯亞目。途中道伴交肩。總是發明這箇事。金
烏長出海東邊。
<pb n="716"/>
<other>送淨禪人</other>
繩牀走入枇杷樹。須彌𨁝跳上天去。不參死句參活
句。活句蹉過河沙數。無所說師子吼。有所說野干鳴。
坐斷兩頭。築著鼻孔。打開八字。刺破眼睛。水牯牛兒
甘水草。從他岐路亂縱橫。
<other>送化禪人</other>
本色道人行履處。千人萬人把不住。湘南潭此恣游
行。拄杖一尋生鐵鑄。所至解針枯骨吟。秋風蕭索秋
雲陰。諸方殺有善知識。要辨龍虵須訪尋。君不見。潦
倒趙州年八十。行行尚為參方急。又不見。馬祖一喝
大雄峯。百丈聞之三日聾。
<other>送中竺恭藏主回東浙</other>
近從中竺來。却往四明去。玲瓏巖接玉几峯。總是尋
常行履處。大梅即心即佛。寶陀聞熏聞修。岳林一箇
布袋。天台五百比丘。寒山子往來華頂。諾詎那坐斷
龍湫。一大藏教陳葛藤。自餘是甚椀脫丘。火本無火。
承言者紛紛。自我鼇山店上喚師兄。黃蘗樹頭生蜜
果。
<other>送天童證侍者再參</other>
鳥窠吹布毛。侍者便悟去。天童親切句。不要重指注。
十月天漸寒。早過西興渡。相望一千里。往復行大路。
入室再參時。嗔拳須照顧。
<other>送應侍者禮補陀</other>
眼聽聲耳觀色。清冷雲中飛霹[靂-秝+林]。此是圓通自在門。
衲僧幾箇知端的。昔年未出扶桑時。親見寶陀之聖
師。再到海山深處覔。須彌頂上戴須彌。
<other>送瑛維那禮補陀</other>
興化打克賓。罰錢趂出院。諸方舊話子。反覆參詳看。
有耳誰不聞。有眼誰不見。露柱掛燈籠。山門朝佛殿。
橫拖拄杖去。却繞鄞江轉。築著脚指頭。通身流白汗。
寶陀巖上人。日夜長對面。咄。
<other>送高麗蘭禪人禮補陀</other>
道人且以何為道。切忌區區外邊討。外邊討得枉勞
神。只箇心珠常皎皎。吳水碧越山青。白雲三片四片。
黃鳥一聲兩聲。三世如來提不起。歷代祖師難下觜。
要見家家觀世音。分明因我得禮你。
<other>送俊禪人浙東參禮</other>
學人自己。遊山翫水。雲門大師。事不孤起。此去浙東
尋訪誰。肩橫七尺烏藤枝。初登玉几謁舍利。更向寶
陀參聖師。一二三四五六七。七六五四三二一。傑出
叢林俊衲僧。何須特地從人覔。
<other>送徑山英首座歸鄞</other>
凌霄峯頭第二座。摩訶衍法曾明破。百非四句俱已
離。白雪陽春有誰和。直得含睴亭𨁝跳上梵天。東坡
池吞却四明山。驀然倒騎佛殿出門去。碁盤石任苔
痕斑。君不見。寒山子歸太早。十年忘却來時道。又不
見明覺老無處討。十洲春盡花凋殘。珊瑚樹林日杲
杲。
<other>送炬首座遊台溫</other>
飲光論劫坐禪。未免把[纜-(罩-卓)]放舡。文殊三處度夏。大似
遼天索價。英俊道流。去住自由。朝遊檀特。暮往羅浮。
天宮說法了也。知是般事便休。人人釋迦彌勒。箇箇
寒山拾得。走徧天台雁蕩。抹過山城海國。從來鼻孔
大頭埀。莫道相逢不相識。
<other>送孚侍者之浙東</other>
新昌彌勒佛。脚不離地走。夜半過扶桑。面南看北斗。
却入天台雁蕩。又到清涼補陀。撞著寒山拍手。聽他
拾得高歌。阿呵呵阿呵呵。依舊堂中疊足坐。不勞萬
里涉鯨波。
<other>送信首座參禮育王寶陀</other>
離四句絕百非。摩訶衍法誰當機。能令寂子縮頭去。
可使吾道生光輝。東浙西州恣探討。箇中誰了誰不
了。果然識得本來人。萬別千差俱一掃。法身元無設
<pb n="717"/>
利羅。方便示現降羣魔。聞思大士應塵剎。至竟不曾
拘寶陀。謾道石橫方廣寺。未容薄地凡夫至。瓊樓玉
殿綵雲間。正眼觀來何足貴。手點曇華亭上茶。最先
勘破盞中花。幾人麻上生繩想。又復將繩認作虵。背
却天台遊雁蕩。詎那尊者空遺像。大龍湫與小龍湫。
瀑雪翻雲千萬丈。盡塵沙界一般天。歷歷分明在目
前。未動步時都歷徧。誰能空費草鞋錢。
<other>送寶陀鼎維那</other>
浙東山浙西水。五湖四海皆自己。明月高挑拄杖頭。
寒雲亂踏芒鞋底。從門入者非家珍。勘破寶陀巖上
人。葢色騎聲也奇特。一枝古洞桃花春。此行迤𨓦回
天育。去去優曇遠山綠。為我寄聲二尊宿。出門未免
重叮囑。
<other>送順禪人并柬乃師</other>
蘇州有常州有。兩兩不成雙。三三亦非九。有一句子
到你。禿却我舌。無一句子到你。啞却我口。靈利衲僧
知不知。汝師自是真宗師。如何棄却甜桃樹。只管沿
山摘酸梨。
<other>送萬年楚藏主回日本</other>
萬年一念。一念萬年。不在天台南岳。亦非東土西乾。
會得則風行草偃。不會則紙裹麻纏。本來無一物。教
外有何傳。昔入大唐來。眼不見鼻孔。今歸日本去。脚
不跨船舷。入海泥牛奔似電。沿江木馬走如煙。
<other>送汀州文禪人</other>
達磨西來。不立文字。見性明心。落在第二。還他出格
道流。坐斷報化佛頭。眼裏著沙不得。水中捉月何由。
諸方老宿河沙數。學者擔簦如蟻慕。拈却那吒第一
機。其餘總是閑家具。四海參尋善知識。談玄說妙空
勞力。當陽勘破老毗耶。一句了然超百億。汀泉福建。
明越溫台。門門巨闢。法法全該。老鼠滿地走。抱取猫
兒來。
<other>送昱禪人回三平</other>
父母未生已前。好箇本來面目。日用何曾欠少。誰云
是事不足。山又青水又綠。早便起晚便宿。烏不日黔。
鵠不日浴。拄杖但喚作拄杖。屋但喚作屋。莫問如來
禪祖師禪。下里曲陽春曲。昔日三平見大顛。斷絃須
待鸞膠續。
<other>送弘藏主還徑山兼柬西白首座</other>
上上上上。到最高高處。望望見青山起白雲。雲山出
沒如波浪。大華藏海知幾重。重重圍繞凌霄峯。須彌
絕頂只這是。耳聞迦葉敲金鐘。百千萬億四天下。信
手拈來無一把。束作龜毛一管筆。經頭一字如何寫。
寫得分明說得親。還他眼目人天人。
<other>送高麗順禪人歸國</other>
普賢身中行一步。超過恒河沙佛土。昨日方離海岸
來。今朝便往高麗去。我此浙江。何異汝鄉。冬寒向火。
夏熱乘凉。達本心者。頭頭是道。昧真性者。處處迷方。
父母未生。有甚麼與他辛苦。擔皮囊効。善財參知識。
禮文殊。謁彌勒不知。放下馳求心。內外中間絕消息。
或遊山或面壁。或垂手入𢌅。或韜光晦跡。煅凡成聖。
只須臾拄地撑天也奇特。順禪人須委悉。紅日照中
春。清風生八極。
<other>送欽首座南還</other>
六祖到廣州。寓正法性寺。因舉風幡話。略與二僧議。
從此引葛藤。蔓延南海地。後人不解剗。一歲多一歲。
珍重欽禪老。頗有英靈氣。參方本無得。問法總不會。
我保任此人。高踞佛祖位。
<other>送參侍者</other>
參須實參。悟須實悟。好箇師僧。便恁麼去。靈山會裏
人。總是天麒麟。百千年滯貨。拈弄越精神。蹉過趙州
禪。遭他文遠笑。鬬劣不鬬勝。驢糞中著到。因思老古
錐。節外更生枝。一筆都勾下。方為跨竈兒。吾家白雪
曲。且要高人和。佛祖出頭來。與渠都按過。
<pb n="718"/>
<other>送寧侍者參方禮祖</other>
佛祖叢中無位次。參方行脚誰家事。隨興一念便乖
張。莫向禪門求意旨。須知真正道人家。到處忘懷愍
自他。爛炒浮漚盛滿鉢。却來石上種蓮花。國師三呼
侍者三應。呼兮應兮。頭正尾正。尋師必是。達其源。密
意明明在汝邊。他日歸來無折合。必須痛喫老爺拳。
<other>送雪竇榮藏主歸國</other>
心地法門。匪從人得。便與麼去。天地懸隔。師子教兒
能返擲。羚羊掛角無蹤跡。以字不是。八字非覺天。日
月增光輝。百尺竿頭五兩垂。大唐又向扶桑歸。火熱
風動搖。水濕地堅固。打破鐵圍山。古今無異路。臨行
何待重分付。
<other>送參侍者參方</other>
佛法徧在一切處。莾莾鹵鹵河沙數。驀劄相逢喚得
回。穿雲度水從君去。頭上笠腰下包。清風明月杖頭
挑。不曾咬破一粒米。萬兩黃金也合消。開却門須識
主。彼此相知何必舉。背靠法堂著草鞋。初非密室中
私語。山未高兮海未深。趙州文遠沒絃琴。當時公驗
分明過。四海誰人識此心。
<other>送越藏主</other>
一大藏教。只說這箇。東土西天。分明勘破。我今以百
千萬億閻浮洲。拈來掛在牀角頭。揀甚麼新羅日本。
佛誓流求。閙浩浩冷湫湫。有時放有時收。收放縱橫
了無礙。卷舒出沒常自由。誰道客來無供養。不妨滿
鉢炒浮漚。
<other>送志禪人</other>
道人三次到來。今始索吾長偈。此事直下分明。問渠
何須特地。十方只在目前。大道初非物外。若也會即
便會。干木逢場作戲。不會亦無欠少。總自自家活計。
踏著諸佛頂門。拽脫祖師巴鼻。四大海水壁立。五須
彌山粉碎。好箇大丈夫兒。可與禪林增氣。
<other>送吳中滋禪人</other>
蘇州有常州有。歷歷面南看北斗。主伴參隨與麼來。
象王回旋師子吼。喫鹽聞鹹。喫醋聞酸。一有多種二。
無兩般。口中說食終不飽。身上著衣方免寒。不見道
家山好家山好。家山內有無根草。時當臘月正春風。
五葉一花香未了。
<other>送中竺海維那</other>
當念不生。空諸有海。坐斷釋迦文。全超觀自在。中峯
頂上鳴楗椎。盡大地人俱絕疑。陳如尊者有長處。一
句分明舉似誰。坐臥經行。卷舒出沒。齧鏃之機。如同
電拂。三十三天築氣毬。兩手扶犂水過膝。
<other>送廣南慧藏主</other>
鎮海明珠只一顆。如來藏裏深扃鎻。忽然突出拄杖
頭。照見山河千萬朵。若問此珠作何色。圓陀陀兮明
歷歷。南山之南北山北。直截示人人不識。歸去來歸
去來。依然高掛越王臺。
<other>送進禪人之浙東</other>
百尺竿頭進一步。家家門口長安路。浙西之水浙東
山。鶻眼龍睛多罔措。是佛不識佛。騎驢更覔驢。我今
獨自往。到處得逢渠。畫虵不必重添足。六六元來三
十六。
<other>送東侍者之天平</other>
天平卓筆峯最奇。入門便看浮山[石*((白-日+田)/廾)]。其中九帶不到
十。讀者未免心狐疑。上人來自扶桑國。慣見瑠璃浸
天碧。夜半金雞啼一聲。鼻孔眼睛俱打失。走徧東西
與南北。依然無處尋行跡。
<other>送常上人</other>
秋風涼。秋夜長。井梧飄敗葉。巖桂噴清香。莫作世諦
流布。切忌佛法商量。便與麼。玉殿瓊樓。初無葢覆。不
與麼。銀山鐵壁。特地遮藏。兩頭截斷。十字縱橫。却笑
長眉老尊者。跏趺曾不下禪牀。
<other>送萬壽通侍者</other>
<pb n="719"/>
通身是。徧身是。拈却無位真人。坐斷空劫自己。向上
一路。不許商量。討甚空花陽𦦨。更尋虵足鹽香。仲冬
嚴寒。孟夏漸熱。自古自今。誰巧誰拙。鳥窠吹起布毛。
直下斬釘截鐵。道人若也有疑。歸家問取禪月。
<other>送淨慈道藏主還景德</other>
黃面瞿曇不動舌。縱橫四十九年說。葛藤往往疊成
誰。畢竟天無第二月。一菴近日離南屏。驀劄問渠看
甚經。只麼默然叉手處。青天白日轟雷霆。龍灣老龍
灣老。叔姪相忘情更好。鎮海明珠待索時。與他傾出
一栲栳。
<other>送愚叟如西堂</other>
本色住山人。且無刀斧痕。如斯三十載。道譽塞乾坤。
列下從前諸佛祖。須彌槌打虗空鼓。却完全揭示。當
陽主中主。主亦不必論。賓亦不必誇。妙喜竹篦分背
觸。誰能撒土更拋沙。遇飯喫飯。遇茶喫茶。弟兄相見。
豐儉隨家。露地白牛甘水草。不妨到處納些些。
<other>送宗藏主</other>
大士揮尺一下。趙州繞牀一轉。古今多少葛藤。二老
當頭截斷。寶華藏主飽叢林。訪友尋師年歲深。臘月
花開無影樹。陽春曲奏沒絃琴。東風急東風急。上下
四維挨不入。水底青天盡踏翻。何曾亂打鞋頭濕。
<other>送聖壽政維那</other>
不用低頭。思量難得。真不掩偽。曲不藏直。流出音聲
佛事。豁開賢聖閫域。洞山麻三斤。雲門乾屎橛。曾勘
諸方來。必竟如何說。拄杖如龍活鱍鱍。橫拈倒用乾
坤濶。
<other>送淨慈壽首座還日本</other>
富士山頭月。祖龍溪上水。月既不來此。水亦不往彼。
正當水月交輝時。萬里何曾隔一絲。石女裁成火浣
布。泥牛踏斷珊瑚枝。有佛無佛俱是誑。即心非心盡
同謗。教網高張未入微。宗門直指還流浪。所以道。正
法眼破沙盆。古今此道喧乾坤。黃金滿國難酬價。付
與休居的骨孫。椿庭提起百襍碎。不要被渠相負累。
擲過那邊更那邊。尋常只守閑閑地。便與麼。實奇哉。
諸方大可笑。嚼飯喂嬰孩。但恐空中釋梵來。曇華又
為無心開。
<other>送延壽梓知客</other>
臨濟大師賓主句。趙州見僧喫茶去。旋風頂上屹然
棲。走徧天涯不移步。九九從來八十一。尋常顯元尤
綿密。撑天拄地丈夫兒。手眼通身赫如日。
<other>送蔣山澄知客</other>
獨龍岡頭。跳珠峯下。客來須看。賊來須打。還上古之
風規。贊升平之法社。師子之爪既呈。羚羊之角斯掛。
善能和其光同其塵。自可忘其情絕其解。蟭螟吞却
妙高山。草庵卸下瑠璃瓦。
<other>送日本易上人</other>
己躬下事元明白。動念却成雲水隔。老胡謾自度流
沙。不會當頭箇一著。日日日東上。日日日西沉。何用
有口說。無絃方是琴。道人拄杖握在手。是聖是凡劈
脊摟。掇轉扶桑作大唐。驚起法身藏北斗。
<other>送靈隱福藏主</other>
三業清淨佛出世。步步踏著黃金地。三業不淨佛滅
度。黃金地上難移步。與麼與麼。當陽明皎皎。不與麼
不與麼。徧界黑漫漫。兩處牢關打脫。千里藏海枯乾。
阿那箇是菩提煩惱。喚甚麼作生死涅槃。盡大地人
齊斫額。飛來峯月照人寒。
<other>送亮侍者參方</other>
國師三喚侍者。侍者三應國師。蚯蚓抹過東海。藕絲
穿却須彌。從來此道無今古。不動纖塵超佛祖。迷也
悟也何必云。語兮默兮自看取。春風日夜吹天地。是
處園林變紅翠。一一交羅帝網珠。頭頭揭示靈山會。
咄。
<other>送觀首座</other>
<pb n="720"/>
雲門未到靈樹。已見知聖大師。首座悟道了也。一對
無孔鐵鎚。前無釋迦。後無彌勒。聖固難知。凡安可測。
且道悟箇什麼。面赤不如語直。七月八月秋風涼。千
山萬山客路長。太平庵中疊足坐。任運施為無不可。
<other>送雙林湛侍者</other>
來也與麼來。去也與麼去。佛祖不為人。古今無異路。
尋常喫飯喫粥。何待說性說心。端坐受他供養。日消
萬兩黃金。打破大唐國。覔一箇會佛法底。了不可得。
我見兩箇泥牛鬬入海。直至如今沒消息。
<other>送靈隱聚藏主</other>
冷泉湯湯廣長舌。無晝無夜無間歇。必竟不知何所
說。卷盡五千四十八。塞却耳根作麼聽。聽得分明心
路絕。心路絕處正眼開。燈籠㳂壁上天台。
<other>送默維那</other>
雲峯見翠巖。投誠而入室。豈無娘生口。不肯為渠說。
一朝桶篐[焊-干+恭]。通身白汗出。披衣上方丈。且喜大事畢。
汝自象山來。問吾求旨訣。置之襍務中。擾擾經歲月。
拋却土木場。使就維那職。職滿要參方。須依善知識。
西川復東浙。畢竟承誰力。
<other>送隆侍者</other>
此事分明非授受。靈光一點從來久。釋迦迦葉同虗
空。少室神光亦何有。吾負汝兮汝負吾。侍者三應國
師呼。我在大唐汝日本。半夜飛出金老烏。
<other>送四明瑞巖潤藏主</other>
從來無一法。海口莫能宣。霜風卷黃葉。喚作止啼錢。
若遇明眼人。且拈放一邊。撲碎摩尼珠。大海浮鐵船。
能可空兩手。不為物所纏。經行及坐臥。在處莫非禪。
<other>送久藏主游天台雁蕩</other>
佛佛授手。面南看北斗。祖祖相傳。鑿石種紅蓮。一氣
轉一大藏教。水流濕兮火就燥。萬里風摶海上鵬。幾
年霧隱山中豹。益無所益。為無所為。拔苦與樂。興慈
運悲。黃檗樹頭得蜜果。沒底籃子盛將歸。直下是。休
揀擇。新羅在海東。日本多商舶。發弓飲羽兮兩岸俱
玄。鞭石吼升兮纖毫不隔。台岳雲浮點點青。蜃江月
汎茫茫白。
<other>送玹侍者還里</other>
鳥窠吹布毛。便有人悟去。而今作麼生。莾鹵河沙數。
玹禪既磊落。須會超方句。見色與聞聲。不可第二度。
秋風吹木犀。髼鬆開滿樹。夢裡忽聞香。覺來無覔處。
翻身摸著枕。元是木頭做。便與麼承當。重疊關山路。
<other>答道場清遠禪師</other>
吾姪僧中龍。為人施法雨。根雖有利鈍。心本無差互。
壁立萬仞表。青山常獨露。誰言師弟子。此事須密付。
達磨不會禪。妙喜亦非祖。處處是道場。何勞辨能所。
勉之從今日。高步追前古。
<other>寄尼孫靜山主</other>
我有一機。向上全提。超佛越祖。海裡須彌。天上天下。
知之者寡。擬議不來。劈脊便打。五祖鄧師翁。掃除臨
濟宗。圓悟與大慧。一一龍生龍。有箇尼無著。至今流
正脉。古今常現前。看是何標格。
<other>送道場濬藏主</other>
心不是佛。智不是道。天上人間。何處尋討。西齋今年
六十八。分明一老一不老。慚愧青山人。相看寂寞濵。
問余有甚奇特處。追風鐵馬戴麒麟。昨夜月輪如火
熱。晒得烏兒白似雪。天真靈妙不思議。一語標宗言
下徹。
<other>送智門斯道</other>
眼有三角。頭峭五岳。枯木糝花。炎天飛雹。既善解粘
去縳。不須續鳧截[鴳-女+隹]。斯人斯道兮千載一時。日面月
面兮古之今之。句後聲前竟莫測。棒頭喝下終無私。
不見老智門彈一曲。斷絃更待何人續。蓮華荷葉
分明。也是詶君顛倒欲。
<other>示徒弟心安參方</other>
<pb n="721"/>
一人所在亦須到。半人所在亦須到。入門休問主是
誰。看渠開口提綱要。一言相契便參堂。不憚辛苦充
街坊。縫箇布袋䭾齋糧。朝參暮請聽舉揚。出家只要
了心地。終不圖他名與利。古德皆從恁麼來。後生晚
長須睎驥。泰山之石溜滴穿。蟠桃著花三千年。忽然
水底火燒天。那時歸來喫痛拳。
<other>送日本春侍者</other>
七佛已來。皆有侍者。輔弼宗師。作成法社。香林在韶
陽。聞指示暗抄。臨濟驗洛浦。拽拄杖便打。𢬵性命斷
知解。豈肯認奴作郎。隨他指鹿為馬。近來車載斗量。
漫說雲興缾瀉。春禪幸自英靈。見地須交脫洒。忽然
光明盛大。可見風流儒雅。何也。阿魏無真。水銀無假。
<other>送進侍者</other>
踈山賣却布單。三千里外行脚。忽然打破漆桶。恰似
虎頭生角。進禪得得來中州。三萬里截滄溟流。解笑
瞎驢趂大隊。倒拈拄杖風颼颼。扶桑那畔一輪日。直
至黃昏後方出。⿰翟支瞎摩醯頂門眼。東土西天無祖佛。
<other>送用首座</other>
道人日本來。將甚麼過海。有語涉商量。無言成窒礙。
譬如金翅鳥王。須彌頂上翱翔。不學栖蘆鈍鳥。卑飛
只戀池塘。摩訶衍法如何說。四句皆離百非絕。楊柳
絲絲舞碧煙。梅花片片飄香雪。
<other>送權維那</other>
三世諸佛不知有。一一面南看北斗。狸奴白牯却知
有。拈得鼻孔失却口。袖裏金鎚未舉時。分明超過毗
盧師。忽然一下百襍碎。石虎吐出木羊兒。渠渠渠我
我我。折旋俯仰無不可。識得西來祖意傳。白雲影裏
青山朵。
<other>送志侍者</other>
短歌數十丈。長句三兩言。不長又不短。石火迸青天。
圓悟作侍者。何曾參得禪。當時鄧師翁。未免所見偏。
法久乃成弊。須忘魚與筌。後生逐隊走。紙褁仍麻纏。
決擇要明白。卷舒機用全。道人日本來。可拍佛祖肩。
駿馬不受覊。長途自騰騫。日馳三萬里。頃刻撫八埏。
妙喜臭皮襪。楊岐金剛圈。臨濟正法眼。滅向瞎驢邊。
鼻孔略彷彿。諸方誰敢穿。
<other>贈前西隱玉磵血書華嚴經</other>
毗盧性海無邊表。非古非今非大小。有時揑聚一毫
頭。血滴滴地從揮掃。有時伸作廣長舌。一卷百番宣
未了。玉㵎老金溪寶。如來樣向心中造。善財童子未
知歸。度水穿雲謾尋討。當砌華映簾草。雪白甆甌香
裊裊。自然覺者處其中。終不隨他打之繞。
<other>次韻贈西隱白石</other>
釋迦掩室。金粟無言。同條共貫。拔本塞源。聞無聞。見
無見。如投師子一滴血。六斛驢乳皆星散。藏中自有
摩尼珠。須知不在龍宮殿。襟懷蕩蕩。眉宇津津。滄溟
半勺。大地纖塵。直得飛來峯𨁝跳。壑雷亭下雨翻盆。

佛日普照慧辯楚石禪師語錄卷第十六

音切
綆（古杏切）　搊（楚尤切）　鄞（五斤切）　麗（郎計切）　迤（徒何切）　𨓦（力綏切）　黔
（巨炎切）　羚（魯丁切）　屹（魚乞切）　舶（捕格切）　睎（許機切）　驥（居致切）　埏（以栴
切）

<sarticle>佛日普照慧辯楚石禪師語錄卷第十七</sarticle>

<other>偈頌三</other>
侍者　文斌等　編
<other>贈五臺體法師</other>
惟一文殊。無二文殊。百千萬億。徧滿塵區。或作老人。
或為童子。或在山林。或居廛市。或乘獅子跨空行。或
現光明從地起。法師久矣駐五臺。一雙淨眼長舒開。
<pb n="722"/>
黃金雖貴著不得。六凡四聖皆塵埃。如今更莫思量
著。六用門頭空索索。不坐禪不看經。白雲自白青山
青。飯罷繞廊行一轉。剎那圓滿菩提願。
<other>送徒弟巘書記參方</other>
當年洛浦辭臨濟。不比尋常赤稍鯉。未落夾山虀甕
中。好將一喝重扶起。巘禪卓錫秦水濵。再涉寒暑忘
艱辛。何獨叢林重名節。灼然父母非我親。黃龍只是
南書記。道德文章可名世。還他直截老楊岐。流出[(曷-曰)/月]
襟葢天地。
<other>送有侍者游天台</other>
天台一萬八千丈。正眼觀來平似掌。不待崎嶇走路
岐。塵塵剎剎皆方廣。頭上笠腰下包。青山綠水長逍
遙。衲僧本自無覊絆。萬兩黃金也合消。
<other>送虎丘應藏主</other>
真參第一著。妙悟第一藥。若是過量人。其心自昭廓。
虎丘掃蕩邪見師。電光石火舒先機。伶俐衲僧俱直
截。不須更問今何時。大藏小藏從此去。豈有意根樁
立處。十字街頭沒底鞋。千年石上無根樹。
<other>送淨慈海藏主</other>
永明門前一湖水。更有荷花香十里。三世如來說不
到。一大藏教提不起。禪和未許亂承當。却是虗空解
舉揚。塞却耳根何處聽。舌頭不動語琅琅。諦觀堂上
老師偈。勿以區區情識會。昨日下雨今日晴。張公喫
酒李公醉。
<other>送印侍者遊南岳</other>
君不見。馬祖坐禪圖作佛。奈何無事尋窠窟。讓師渾
不費鈎錐。平白家財遭籍沒。又不見。五百比丘常在
定。獼猴各佩菱華鏡。問君底處是誵訛。切忌逢人說
邪正。盤陀石上青松根。日輪卓午天無雲。曜古騰今
只這是。跏趺印出莓苔痕。放即收收即放。天下衲僧
為榜樣。新羅依舊海東邊。門口不在舌頭上。七十二
峯皆可游。異花靈草無春秋。石橋踏斷成兩截。方見
橋流水不流。
<other>送心姪參方</other>
慈明竄身火隊中。只要勘辨汾陽翁。半夜亡親索祭
祀。明朝大嚼盃盤空。其時在座多象龍。未免散去隨
西東。滾滾百川流入海。皮膚脫落真實在。將軍疋馬
過袁州。臨行記莂增光彩。如今滿地皆兒孫。未有一
人能滅門。壽山但道看脚下。佛祖不勞開口吞。
<other>送雲居玉維那禮補陀</other>
玉禪南方轉一遭。會佛法底如牛毛。拄杖頭邊撥得
著。為渠畫斷天雲高。撲滅祖燈。掃除胡種。諸聖不慕。
己靈不重。連城白璧本無瑕。滿掬摩尼為誰捧。甞愛
疎山老。解云肯諾不得全。又聞雲居翁。閨閤中物須
棄捐。破家散宅作活計。透出威音王以前。天台南石
橋北。觀音院裏有彌勒。發揮二十五圓通。屋角桃花
露春色。
<other>送義藏主</other>
你問訊了。一邊立地。不是如來禪。亦非祖師意。用時
便用沒商量。說甚了義不了義。眾生本來是佛。更要
靈山授記。七縱八橫。遠問近對。如此師僧。果然伶利。
等閑撒出摩尼珠。直得神光照天外。
<other>送玄禪人之江西</other>
馬祖自從胡亂後。分明對眾揚家醜。來來去去是龐
公。吸盡西江不開口。方外八十有四人。搖頭擺尾皆
金鱗。却從平地起波浪。大坐當軒據要津。殘羮餿飯
不知數。縱展炊巾無著處。好提古劍髑髏前。日炙風
吹全體露。
<other>送成侍者參方</other>
侍者參得禪。我未敢相許。職滿說游方。臨行求贈語。
後生真可畏。老僧全望汝。諸方善知識。說法如雲雨。
行脚要帶眼。入門須辨主。壽山一句子。請分明記取。
<other>送大藏主歸里奔喪</other>
<pb n="723"/>
父母俱亡。覔偈奔喪。誰是報恩者。何處是故鄉。行徧
天涯海角。沒參學處參學。十方不離目前。只麼寂寥
寬廓。君不見荷澤師。走向僧堂裏白槌。摩訶般若未
開口。露柱燈籠已哮吼。
<other>送晟侍者</other>
秋風處處飄黃葉。正坐蒲團縫壞衲。道人別我去游
方。三度問渠渠不答。試看如今是甚時。千鈞祖道懸
於絲。師求弟子固未暇。可有弟子求其師。君不見。投
針徹底驚龍猛。叉手向前參瑞像。拈得山僧兔角杖。
他年卓在孤峯上。
<other>送𢑱藏主</other>
一大藏教是切脚。平上去入切不著。釋迦老子口門
窄。煩惱菩提盡拈却。所在叢林黃葉落。生天癩狗翔
雲[鴳-女+隹]。從他夷岳而盈壑。且把烏藤束高閣。
<other>送淨慈顏藏主游廬山</other>
拈起一片木葉。移來一座廬山。古人真實相為。且免
區區往還。著草鞋拖拄杖。游州獵縣。極意妄想。若是
出格道流。必然別有伎倆。恁麼中不恁麼。擊木無聲。
不恁麼中却恁麼。敲空作響。欲知廬山高。更聽廬山
謠。百億贍部洲。都盧入秋毫。東西二林在山北。自古
遠公標勝跡。結社同修十八人。臨終盡向蓮華國。南
則歸宗開先萬杉栖賢羅漢慧日。六剎相連。五老峯
明月泉。香爐師子金輪玉淵。遙瞻瀑布不可近。迸雪
崩雷崖石穿。千樹萬樹青松交加屈曲。一箇兩箇白
[鴳-女+隹]鼓舞蹁蹮。滿地嘉華美草。隨時瑞靄祥煙。何消尊
宿開口。但管森羅說禪。不是長行短偈。亦非直指單
傳。革五宗之舊轍。掃諸祖之頹傳。針眼魚吞大千界。
扶桑人種陝西田。
<other>送聰禪人</other>
出門步步清猋起。一棹鐵船三萬里。大魚剛被小魚
吞。縮却龍頭展虵尾。未到中原俱歷徧。浙山如黛江
如練。臨風側耳聽鄉談。故國依然海西岸。佛不論先
後。道不揀精麤。禪不屬迷悟。智不得有無。釋迦彌勒
是他奴。那箇男兒不丈夫。
<other>送大慈讓維那</other>
折旋俯仰須[更-一]頃。抹過普超三昧頂。靈利衲僧終不
凡。徧參豈為觀風景。一毫端上慈雲峯。草鞋踏破山
重重。當年法戰既得勝。後來自可興吾宗。陷虎之機
險崖句。何待西齋再分付。
<other>送中天竺吾藏主還日本</other>
初來大唐國。此道已圓成。而況歲月多。煅煉金愈精。
添不得減不得。應用恒沙有何極。莫問凡流與上賢。
誰論大智并情識。西湖之水西湖山。動靜不離方寸
間。月在中峯夜將半。天香桂子誰能攀。亦不喚作心。
亦不喚作佛。亦不喚作半滿偏圓。亦不喚作照月權
實。掇轉船頭是故鄉。龍吞不盡瑠璃碧。
<other>送儀侍者游天台鴈蕩</other>
前釋迦。後彌勒。心不見心。無相可得。出門綠水青山。
到處花紅草碧。如斯舉似。魚魯參差。直下承當。天地
懸隔。寒山子道。千年石上古人蹤。萬丈巖前一點空。
此一點空不可取。天台鴈蕩隨西東。衲僧行脚休輕
議。略以虗懷標此位。非凡非聖強安名。高踏毗盧頂
上行。
<other>送伊藏主游四明天台</other>
出門拈起拄杖子。不擇山林與城市。第一穿過玲瓏
巖。先聽主翁敷妙音。翻身直上玉几峯。踏著從前自
家底。八萬四千設利羅。須知不在金壜裏。好風穩送
寶陀船。剎剎塵塵逢大士。訪雪竇游清涼。觸目無非
聖道場。天寧定水善知識。師子哮吼羣狐藏。霞城豈
獨觀風景。五百聲聞須喚醒。一一教他出世來。閙中
不礙身心靜。直饒茶盞現奇花。也待眾生心自肯。國
清三聖誰不知。興發到處題新詩。虗空作紙大海墨。
稻麻竹葦皆毛錐。諸方說禪浩浩地。解舉此話今其
<pb n="724"/>
誰。滑石橋難措足。下有龍蟠無底谷。多少游人不敢
窺。懸崖日夜飛銀瀑。舉頭更望華頂雲。千里萬里長
相逐。摩挲拄杖。又向西州還。一毫頭上。忽然突出須
彌山。
<other>送諸侍者游天台鴈蕩</other>
台山青。雁山碧。滿眼滿耳。非聲非色。先過嵊縣禮彌
勒。莫道通身是崖壁。撑天拄地更有誰。往往示人人
不識。試點五伯羅漢茶。一枚盞現一枝花。分明拈出
這壹著。多少師僧蹉過他。游華頂了國清去。名藍正
在幽深處。豐干寒拾面目真。屈曲寒藤上高樹。欵欵
行入芙蓉村。奇峯峭壁雲吐吞。靈巖左右十八寺。寺
寺皆有山當門。詎那終日抱膝坐。仰觀瀑布從空墮。
勿云尊者不說法。撒出驪珠千萬顆。逐事與君提話
頭。如今不了何時休。大唐國裏無佛法。看取鐵船水
上浮。
<other>送壽禪人</other>
真正舉揚誰辨的。白雲鎻斷寒山色。參方衲子太惺
惺。剔起眉毛雙眼碧。有祖以來提唱多。而今莫問如
之何。饑餐渴飲無餘事。脫却籠頭卸角䭾。
<other>送吾禪人</other>
古藤橫瘦肩。兩屨踏殘雪。陽烏啼未休。春山若為別。
[朦-卄+((並-(前-刖))-一)]朧睡眼何處開。應向前途指明月。
<other>送日本建長佐侍者之廬山</other>
大唐國裏宗乘。未有一人舉唱。信手拈起布毛。慚愧
鳥窠和尚。此話傳來幾伯秋。五雙十箇徒悠悠。燈籠
露柱太饒舌。萬象森羅齊唱酬。此行舟過湓城口。峯
頂已聞獅子吼。五老同時笑展眉。瀑布不溜青山走。
除却平常與奇特。逢人作麼通消息。倒騎鐵馬上須
彌。嬴得清風生八極。
<other>送明禪人參徑山。兼柬古鼎和尚</other>
近離何處來。曾到此間否。不許俊衲僧。人前亂開口。
天寧拄杖子。未免劈脊摟。決不至三十。但打二十九。
留一棒自喫。諸方若為剖。凌霄老宗匠。管取橫點首。
不作野干鳴。亦非師子吼。若人會此意。堪續牟尼後。
<other>送日本侍者</other>
大唐日本東西國。一樣眼橫并鼻直。海底泥牛摘角
牽。雲中石女拋梭織。日禪幸自可憐生。却道西來有
消息。西來本也無消息。平地茫茫種荊棘。文遠何曾
見趙州。善財亦不參彌勒。
<other>送天寧元首座</other>
靈山第二座。不與諸方同。解笑小釋迦。夢昇兜率宮。
百非及四句。落落開談叢。說處却成默。塞時無不通。
毒虵吞鼈鼻。猛虎咬大蟲。坐斷佛祖舌。初非修證功。
三冬枯木秀。九夏雪葉紅。持此似老僧。將以明己躬。
直下兜一喝。未免三日聾。三日聾尚可。嚇殺東村翁。
<other>送中竺宏侍者</other>
大機大用無傳授。誰解金毛獅子吼。千歲巖頭七十
翁。通身是眼通身手。若道今年已涅槃。男兒終不受
人謾。犀牛扇子依然在。直得清風滿座寒。
<other>送徑山一藏主</other>
一大藏教閑葛藤。盡大地人跳不出。夢庵本是奇衲
子。夜半扶桑吐紅日。拈起凌霄峯頂茶。却是洞庭湖
上橘。三千世界庵摩勒。放開揑聚誰能詰。松風磵水
自談玄。却笑區區論權實。權非權。實非實。白雲道箇
鉢囉娘。帶累兒孫空受屈。
<other>送中竺岳藏主</other>
道人特地咨參我。有我有人成話墮。纔跨門來剔起
眉。分明寶藏開金鎻。唐國之西日本東。都盧攝在微
塵中。珊瑚樹林知幾幾。照見海日三更紅。釋迦四十
九年說。貴買朱砂畫明月。中竺果然機用別。金剛寶
劍當頭截。
<other>贈遠侍者</other>
佛佛授手。祖祖相傳。黃頭碧眼。白日青天。動念即乖。
<pb n="725"/>
開口即錯。不用續鳧截[鴳-女+隹]。何必夷岳盈壑。參之者離
心意識參。學之者出聖凡路學。昔年日本來。紅爐一
朵芙蓉開。此日諸方去。鐵鞭擊碎[狦-(狂-王)+王]瑚樹。東西南北
任縱橫。嬴得清風布地生。
<other>送靈隱文藏主</other>
古釋迦不先。今彌勒不後。兔角不用無。牛角不用有。
何人同得入。與誰同音吼。叨叨四十九年說。帶水拖
泥裙半截。出格還他俊衲僧。打刀須是邠州鐵。眼對
眼機對機。冷泉收得摩尼歸。逢人傾出一栲栳。白日
青天雷電飛。
<other>送慧藏主</other>
入門便棒德山老。入門便喝臨濟師。子孫一一滅胡
種。曠大劫來曾絕疑。此行正值風帆便。吹落梅華三
五片。一大藏教。只說這箇法。趙州老人。空繞禪牀轉。
且喜南湖職已圓。拈華百萬人天前。飲光笑眼自開
合。良馬不用珊瑚鞭。
<other>送日本丘侍之金陵</other>
十月朔風號古木。金陵遠也行何速。菩提達磨未來
前。淮北淮南山簇簇。不立文字。直指人心。盲龜值木。
輥芥投針。從本以來無佛祖。了知此事非今古。國師
侍者意如何。汝負吾兮吾負汝。
<other>送端侍者</other>
趙州文遠侍者。白雲清凝二師。相與作成法社。象王
獅子交馳。靈山幸自龍鐘了。左右無人話懷抱。慚愧
端禪日本來。鐵牛不喫欄邊草。朝來問訊。客至燒香。
上一畫短。下一畫長。若更近前求指示。山僧正值接
官忙。
<other>月菴</other>
天上月水中月。惟一月無二月。再三撈漉也無端。十
五團欒又何別。憶著當年馬大師。渾家共翫清秋時。
南泉拂袖便歸去。豁開戶牖當軒誰。數伯年來無此
作。遇夜纔昇曉還落。自家屋裏暗昏昏。向外馳求都
是錯。喚回頭為伊道。靈光一點同昏曉。輝天鑑地如
未知。江北江南問王老。
<other>雲海</other>
未明雲海直截。且就一波上說。一波動則萬波生。一
波止則萬波滅。所以眾生煩惱。不離生滅。一法到得
諸佛之地。煩惱翻為智慧。智慧煩惱本虗。眾生諸佛
皆如。却向其中指出。浩浩滔天沃日。滔天沃日也無
端。未審流從何處畢。或時作伯億洲中盡潮落。或時
乾三千界內起波瀾。海雲大士觀雲海。但見重重無
障礙。我觀雲海初不同。顛倒日月吞虗空。聲聞不是
馬兔。菩薩亦非象龍。釋迦老子謾多口。欲談雲海詞
先窮。謂之雲非五色。謂之海絕涓滴。碎須彌消劫石。
盡未來時不可測。不可測。對現分明有何極。
<other>雲庵</other>
雲兮飄忽。太虗出沒。謂其出也本無心。謂其沒也離
窠窟。或從龍。千里萬里長相逢。或抱石。一片兩片不
可覔。水邊林下露幽奇。好手丹青誰貌得。收來直是
沒纖毫。放去從教吞八極。一有多種。二無兩般。遠在
方寸。近隔大千。凡夫不證法雲地。聖人不住無雲天。
德雲長在妙峯頂。海靈普應眾生前。百帀千重。是何
人境界。左舒右卷。乃列聖機權。君不見。關西子沒頭
腦。假號雲庵顯其道。佛手未伸驢脚開。灼然孤負黃
龍老。汝今亦復號雲庵。此義蒼茫吾未了。三問渠儂
三不知。白雲依舊連芳草。
<other>鏡庵</other>
有一物。黑似漆明如日。六窻無處著塵埃。萬象不能
逃影貭。東平盡力撲不碎。靈利師僧欠靈利。獼猴各
佩古菱花。落落神光照天地。胡來漢現幾經春。認主
人人是甚人。更問中間并內外。無塵未免又生塵。
<other>古航</other>
陰陽未判。形[殼-一]未離。上無片瓦。下無卓錐。敢與龍王
<pb n="726"/>
鬬富。從教衲子生疑。不此岸不彼岸。不住中流。隨機
應變。揚清激濁兮浪靜風恬。滅跡收聲兮雷奔電轉。
三世諸佛知不知。六代祖師見不見。擬議隄防。驀口
橈逡巡。賣弄竿頭線。便與麼涉波瀾。不與麼隔關山。
兩頭坐斷乾坤闊。一棹江西十八灘。
<other>無文</other>
始從鹿野苑。終至䟦提河。未嘗談一字。笑倒病維摩。
維摩大士默然處。演出演入河沙數。三十二說徒紛
紛。一切數句非數句。缺齒老禪。面壁九年。分皮擘髓。
漢語胡言。直饒以龍龕手鑑。唐韻玉篇。從頭註解解
不得。自擕隻履歸西天。冬瓜印子傳來久。古篆分明
拈在手。上人一擊百襍碎。露柱燈籠盡哮吼。錢塘十
月天風高。示余頌軸如牛腰。白者是紙黑是字。香墨
何曾蘸紫毫。
<other>斯道贈萬壽由藏主</other>
佛佛授手。祖祖相傳。直下便是。不涉言詮。所以匡徒
領眾。因而說妙談玄。譬如接竹打月。又似膠柱調絃。
分明日用中。逼塞虗空內。築著又磕著。誰會誰不會。
貴如土賤如金。須彌山未高。大海水未深。東西南北
謾參尋。塵世幾人知此心。
<other>梅隱</other>
七伯年前老古錐。松花為食荷為衣。人皆欲見不可
得。茆屋四面青山圍。採藤衲子忽然到。口縫纔開遭
怪笑。從此惡名傳世間。誰知出語無玄妙。即心即佛
錯承當。非心非佛也尋常。殘羮餿飯誰肯喫。好肉更
來剜作瘡。有佛處不得住。無佛處急走過。勸君莫學
守株人。七箇蒲團空坐破。
<other>大徹贈中竺奯藏主</other>
大徹投機一句子。突出咽㗋與牙齒。藕絲竅裏騎大
鵬。蟭螟眼中放夜市。片言不為少。全藏不為多。燈籠
見露柱。拍手笑呵呵。虗空撲落在地上。鉢盂開口吞
山河。蜜怛哩孤。蜜怛哩智。一字不著畫。兄弟添十字。
當年黃檗大無端。六十蒿枝打臨濟。
<other>松石贈中竺貞書記</other>
青松落落。白石鑿鑿。上摩星漢。下帶雲壑。若使為棟
為梁。為政事之堂。為珪為璋。為公矦之光。不如道人
無事。日與松石相忘。清風起而龍吟。芳草映而虎踞。
紅塵閙市任喧譁。家在青山更深處。
<other>無相贈日本訥藏主</other>
法身無相。直下分明。眼不見色。耳不聞聲。雖是不聞
不見。却解隨幾應變。自從打破太虗空。舜若多神常
對面。
<other>龍淵贈驪藏主</other>
龍無龍句。淵非淵句。要問龍淵。在甚麼處。盡大地是
浪。忽青天起雷。日月陡黑。山岳傾摧。散四海五湖之
甘澤。活三草二木之枯荄。葉公不解描貌。未免將錯
就錯。赤手誰來得頷珠。古今不露真頭角。
<other>無外贈日本嚴藏主</other>
有不有空不空。聖凡總在圓光中。浮幢王剎香水海。
莫問南北并西東。一即一切。一切即一。亘古亘今。誰
得誰失。都盧只在毫端。却向那邊尋覔。縱然覔得亦
非真。直下分明能幾人。諸佛假言三十二。切須體認
本來身。
<other>鼇山贈仙巖金長老</other>
有鼇山兮甚奇特。鎮黃巖兮浮翠色。峭崔嵬兮高崱
屴。直上雲端望何極。君不見。雪峯昔遇巖頭老。三十
年來盡傾倒。流出胷襟葢天地。鼇山店上方成道。龍
鱗鱗魚鱗鱗。幾番滄海飛紅塵。毗嵐猛風鼓不動。十
洲三島長如春。
<other>古木贈榮藏主</other>
天地未分時。槎牙第一枝。閻浮雖有樹。爭奈結根遲。
幾回寒幾回熱。柯似青銅葉如鐵。挺立何愁動地風。
高標可怕連山雪。楩楠杞梓總凡材。莫不皆從尺寸
<pb n="727"/>
栽。不是千年萬年物。轉頭便化為塵埃。莊生之椿今
已朽。少林之桂君知否。撑天拄地是何物。一一面南
看北斗。
<other>心源贈悅維那</other>
三點如流水。曲似刈禾鎌。佛祖莫能說。餘人誰解拈。
五聞寒山子。有偈非極談。徒然掛唇齒。秋月照碧潭。
更誰知無物比。冷涵空兮清徹底。回光返照剎那間。
一脉本從何處起。
<other>碩林贈中竺果首座</other>
睦州老人識臨濟。陰涼大樹親授記。果然葢覆天下
人。今日兒孫鋪滿地。一一高枝撑太空。重重密葉來
清風。碩林挺出萬物表。非與尋常花木同。徧界氷霜
渠不受。隨時變異渠不朽。等閑鳥獸那敢栖。長有金
毛獅子吼。
<other>大機贈日本全藏主</other>
大機須兼大用說。機用直教心路絕。德山一棒山岳
崩。臨濟一喝虗空裂。君不見長沙岑大蟲。作用不與
諸方同。寂子親曾舉到此。被渠一踏傳無窮。道人素
有冲霄志。發明宗門向上事。等閑拈起蒺䔧槌。百億
須彌成粉碎。
<other>無盡贈登山主</other>
百億三千大千界。拈來地上土一塊。虗空尚有消損
時。塵世光陰易凋謝。不滅不生唯此心。縱經曠劫長
如今。如今直至未來際。却笑目連窮佛音。
<other>智隱贈愚禪人</other>
有無但較三十里。晦跡韜光樂於己。詔書飛出鳳凰
樓。三度入山徵不起。聖人具足凡夫法。凡夫具足聖
人心。非凡非聖盡超絕。路在白雲深更深。
<other>無隱贈吾禪人</other>
日用堂堂全體露。著衣喫飯朝還暮。靈山拈起一枝
花。伯萬人天皆罔措。色且不是色。聲且不是聲。描也
描不就。畫也畫不成。只在目前休外覔。青山綠水轉
分明。
<other>思遠贈日本聞侍者</other>
一念普觀無量劫。無去無來亦無住。三際求之不可
得。生鐵稱錘被蟲蛀。達磨度流沙。特地到中華。雖云
十萬里。畢竟不離家。饒君走徧浮幢剎。南北東西沒
差別。寒則普天普地寒。熱則普天普地熱。這一處心
行滅。虗空包不盡。千聖莫能說。靈利衲僧知不知。不
知却問天邊月。
<other>桂巖贈日本淨居月長老</other>
月中桂子飄巖幽。長成一樹三千秋。秋風吹開枝上
花。花所及處清香浮。月公本是菅公裔。道譽之香塞
天地。金粟如來夢幻身。不須更受菩提記。
<other>絕照贈用首座</other>
淨倮倮絕承當。赤洒洒沒可把。龍潭吹滅紙燭時。眼
光爍破四天下。日月不到處。乾坤難覆藏。三千大千
界。正體露堂堂。緣見因明。暗成無見。明暗兩忘。心靈
百變。目前無闍梨。座上無老僧。一念不生三際斷。扶
桑夜半日輪昇。
<other>香山贈果長老</other>
五分法身收不得。非栴檀也非[蒝-(白/小)+(儿/言)]蔔。妙峯孤頂露堂
堂。少室真機明歷歷。嗅著能令鼻觀通。白雲掩映碧
玲瓏。花開葉落年年事。依舊須彌聳太空。
<other>中山贈頴首座</other>
乾坤之內。宇宙之間。丹青莫狀。手足難攀。通上既孤
危。直下尤峭絕。曠劫無動搖。羣峯自環列。君不見。混
沌開闢分七金。須彌坐斷滄溟心。衲僧不解中山義。
只管區區向外尋。
<other>大岳贈日本積首座</other>
除却須彌山總小。只消芥子都吞了。與他拈起一微
塵。富士嵯峨接蓬島。中國岱衡華霍嵩。寶刀削出青
芙蓉。回光返照方寸裏。積塊浮漚三界中。捏不聚吹
<pb n="728"/>
不碎。是何物在乾坤外。臨崖望海海茫茫。觸石起雲
雪隊隊。
<other>大心</other>
摩訶兩字如何譯。不落時人情與識。上乘菩薩信無
疑。中下之流豈能測。古釋迦今彌勒。是處分身千伯
億。怛怛忉忉空費力。為人曲指何曾直。饑飡渴飲任
天真。便是降魔轉法輪。
<other>無方</other>
一拳打破虗空。一脚踏翻大地。東西南北不分。上下
四維安寄。大華藏界雲水寬。伯千剎土秋毫端。放開
捏聚總在我。左拋右擲胡為難。既非襍染與清淨。畢
竟如何辨邪正。直下全提摩竭令。繁興永處那伽定。
<other>南隱</other>
五十三人善知識。善財無處尋踪跡。文殊指示太分
明。踏破草鞋空費力。不住山林不住塵。非凡非聖非
疎親。衲僧了了見得徹。大道茫茫沒却身。謂之有離
窠臼。謂之無塞寰區。閻浮夜半日卓午。只在目前何
不覩。
<other>實菴</other>
棒打虗空鳴剝剝。石人木人齊應諾。十方惟一堅密
身。鐵壁銀山難入作。無形相亘古今。不除妄想覔真
心。牛頭自見四祖後。百鳥㗸花何處尋。
<other>笑雲</other>
山中人笑雲來去。幾度欲留留不住。一片西兮一片
東。為誰掛在青松樹。有時卷。不論高低并近遠。有時
舒。南北西東滿太虗。本自無心休問跡。悠揚散漫隨
風力。白衣蒼狗任縱橫。返寂還空何處覔。却恐山中
雲笑人。區區未免走紅塵。但能放下便安樂。所以長
將雲喻身。
<other>少林</other>
達磨面壁。可祖安心。二株嫩桂。布影垂陰。上撑天兮
下拄地。往不古兮來非今。自從隻履歸西域。歲歲春
風添翠色。莫道庭無立雪人。一花五葉香何極。
<other>西源贈遠首座</other>
阿耨達池分四河。四河競注同其波。不獨魚龍與蝦
蠏。大身復有阿修羅。天台遠也侍吾久。出紙乞我西
源歌。歌西源無滴水。佛也祖也徹頭徹尾。今兮古兮
透頂透底。更說甚麼竺乾震旦。南岳石頭馬大師龐
居士。只因一口吸西江。無限波濤從此起。
<other>一源</other>
羣靈一源。假名為佛。佛既假名。源從何出。釋迦老子
曾未悟。四十九年曲流布。誰言教外有別傳。百萬人
天空罔措。先聖道。流泉是命。湛寂是身。從本不清不
濁。即今非古非新。四大海收歸涓滴。五須彌卷入微
塵。徧界金波常帀帀。與他凡聖無交涉。
<other>海屋</other>
普門道人索我謌。未免平地生風波。屋為海耶海為
屋。海屋之義當如何。百千瀛渤從此起。起亦不離涓
滴水。沃日滔天也大奇。卷舒只在軒窻裡。我觀觀音
心海空。一一佛屋羅其中。接影連輝寶樓閣。珠幢玉
樹光玲瓏。及乎斂念元無有。試問道人知此否。不下
禪牀徧十方。春風自裊金瓶柳。
<other>谷隱</other>
龍以角聽。蟻以身聽。人聽在耳。風鳴谷應。聽到無聲
谷自空。山河石壁遙相通。直饒千手掩不得。所以八
面俱玲瓏。雖然隱也何曾隱。白日青天雷輥輥。
<other>閒閒</other>
終日忙忙。那事無妨。行住坐臥。一絲不掛。看經費眼
力。作福受奔波。饑來喫飯困來睡。如此閑閑快活何。

佛日普照慧辯楚石禪師語錄卷第十七

音切
<pb n="729"/>
巘（魚偃切）　壜（徒含切）　摩挲（上莫羅切下素何切）　嵊（實證切）　湓（盆晉）　栲栳
（上苦早切下力皓切）　奯（許活切）　陡（當口切）　荄（古來切）　崱（阻力切）　屴（林直切）
　鎌（力詹切）　菅（賈顏切）

<sarticle>佛日普照慧辯楚石禪師語錄卷第十八</sarticle>

<other>偈頌四</other>
侍者　文斌等　編
<other>明真頌二十八首</other>
我有摩尼一顆。埋在五蘊身田。昨向泥中取出。光明
照燭無邊。所為莫不知意。日用尋常現前。世上誰無
此寶。昏迷未脫葢纏。死生生死。縈絆果報。或人或天。
一旦逢善知識。豈非有大因緣　（右一）。
只這言語聲色。非根非塵非識。釋迦親見燃燈。故號
能仁寂默。平治自家田地。淨除瓦礫荊棘。身光充徧
十虗。豈止百千萬億。一念成佛。不疑多方。轉化何極。
雖云妙行莊嚴。畢竟歸無所得　（右二）。
觸目無非此道。莫揀精麤大小。眾生與佛何殊。總是
自心所造。修善天堂化生。受用珍奇異寶。地獄皆由
作惡。鐵牀銅柱圍繞。臨終罪業現前。方恨悔之不早。
覺悟煩惱菩提。迷惑菩提煩惱　（右三）。
禪師不假多知。饑飡渴飲隨時。將心用心大錯。在道
修道堪悲。內外推尋不見。中間亦絕毫釐。眾生別求
智慧。諸佛何異愚癡。一等黃金作器。瓶盤釵釧環兒。
自體元無改變。千般任用爐鎚　（右四）。
貪嗔癡號三毒。三毒起於一心。本來空寂三毒。三毒
自此平沈。頓獲金剛正體。親聞大覺圓音。了然不生
不滅。解者非古非今。智士現前究竟。愚人向外推尋。
妄情造業難斷。如象溺泥漸深　（右五）。
觀心常坐習定。便欲此生親證。證得常住法身。堪續
如來慧命。若也沈空滯寂。墮於二乘禪病。澄潭不許
龍盤。大象豈游兔徑。隨處逍遙快樂。洞明自己真性。
可中不亂不定。向上非凡非聖　（右六）。
法離言語文字。返著文字言語。假使精進三藏。何如
直截根源。巡行數墨不悟。轉讀令人轉昏。心地本無
一物。澄空逈絕塵痕。胡為自起障礙。日夜隨他六根。
一念空諸所有。魔外窺[覤-儿+丘]無門　（右七）。
昔有維摩大士。示疾毗耶城裡。三十二箇菩薩。各談
不二玄旨。文殊請問維摩。維摩一默而已。如今愽地
凡夫。未學音聲三昧。剛把公案批判。妄將賢聖訶毀。
若非了悟自心。般若妄談招罪　（右八）。
末法比丘不讓。多因忿怒鬬諍。既依大戒出家。須稟
六和為尚。羅漢深證無生。未曾與人相抗。善哉圓頂
方袍。便是當來佛樣。心內坦然平夷。世間靡不歸仗。
莫起一念嗔火。赫赫燎原難向　（右九）。
眾生業識茫茫。心裏渾如沸湯。只管隨聲逐色。何由
返照回光。參禪發明自性。譬似遠客還鄉。曠劫收歸
當念。當念含攝十方。觸境逢緣不變。著衣喫飯如常。
無明從此消滅。熱惱自然清涼　（右十）。
不了第一義諦。因茲名曰無明。我觀無明無性。無住
無滅無生。菩薩雙亡理事。聲聞怕怖色聲。一居逍遙
樂土。一在解脫深坑。離却二邊中道。洞然清淨光明。
人間天上隨意。廣度恒沙有情　（右十一）。
靈空元自無像。不用斷除妄想。妄想即是真心。何須
分一作兩。氷消為水溫和。水結為氷嚴冷。濁惡眾生
可化。清淨諸佛堪仰。諸佛眾生本性。豈同外物消長。
金剛座上剎那。永絕從前影響　（右十二）。
法身不見邊表。日用何曾欠少。語默動靜施為。無心
自然合道。但有絲毫罣礙。便遭魔境纏繞。大海普納
百川。須彌合成四寶。到頭難免無常。徒自汪洋峻峭。
一悟真空妙理。涅槃生死俱了　（右十三）。
眾生本來自佛。甘墮無明窠窟。若悟無明本空。輪迴
從此超出。譬如一點明燈。能破千年暗室。決了貪嗔
<pb n="730"/>
體性。空華陽𦦨非實。直須立志參究。不可隨情放逸。
惟有禪門捷徑。別無入道要術　（右十四）。
佛口初無言說。法身豈有生滅。只因隨順世間。便見
千差萬別。細辨凡夫因果。廣標諸聖旨訣。玄門歷歷
開張。教網重重施設。末上拈花示眾。盡除方便直截。
譬如十斛驢乳。散在一滴獅血　（右十五）。
大有世間癡漢。隨他聲色流轉。不知萬境樅然。總是
心靈所變。墮在塵勞海中。無由脫離魔羂。羊車即是
牛車。我面何殊佛面。直下回頭便是。不勞苦口相勸。
一朝颺下皮囊。免到閻公業案　（右十六）。
小小如螢之火。能燒大地叢林。莫教一念嗔起。滅盡
無邊道心。佛祖令人保護。防他境界來侵。眾生與佛
何別。棄却真如外尋。流出葢天葢地。本來非古非今。
要知般若靈驗。入海鐵舡不沈　（右十七）。
覺道無過自悟。參禪不要他求。却來心外覔佛。如向
沙中取油。演若達多發笑。也曾棄鏡尋頭。白雲千里
萬里。黃葉前秋後秋。要了即今便了。未休何日當休。
拍手浩謌歸去。倒騎露地白牛　（右十八）。
古今得道賢聖。當念無脩無證。煩惱菩提兩亡。涅槃
生死俱淨。境風飄鼓不動。常處那伽正定。應佛圓如
太虗。臨機湛若明鏡。堂堂世出世間。在在法王法令。
一切凡夫本同。不離法界體性　（右十九）。
愚夫背惡向善。佛道轉求轉遠。放下身心便休。一時
善惡俱遣。天堂快樂不思。地獄煎熬亦免。好箇天真
古佛。十方法界充滿。既無生滅去來。寧有是非長短。
性地自然坦平。塵勞何用除斷　（右二十）。
法王出現世間。方便談空破有。有者必歸於無。是為
聖師子吼。玉毫金相莊嚴。前取涅槃非久。天地至時
崩壞。誰論貧富好醜。可憐外道愚癡。妄執梵天長壽。
八萬大劫既終。難免輪迴不受　（右二十一）。
何處出離生死。幾人悟解真空。真空非有形貌。更問
南北西東。瞥起纖毫妄念。頭頭窒礙不通。執之必落
邪道。放之未免昏蒙。身心直下透脫。如鳥飄然出籠。
無病何須服藥。愚癡智慧雙融　（右二十二）。
任你多般取捨。如同水上浮漚。漚生漚滅難止。念去
念來不休。努力要須猛省。回光更莫他求。一間空舍
無主。傾壞何勞再修。饑把鉢盂噇飯。睡時塊石枕頭。
十二時中快樂。誰能似我無憂　（右二十三）。
幻士化成大宅。園林花果爭鮮。其中羅列男女。車馬
住來市纏。取性歡呼鼓舞。乘時放逸狂顛。死生骨骸
盈地。婚嫁笙歌滿前。愚者執為實有。不知幻化使然。
至竟都無一物。雲開依舊青天　（右二十四）。
法性本無造作。且非內外中間。聲色何須苦猒。塵根
亦不相關。斷除煩惱轉遠。求證菩提即難。有念便沈
生死。無為自契涅槃。兩途俱是障礙。中道又隔河山。
打破鏡來相見。身心索爾虗閑　（右二十五）。
悟向迷中尋悟。迷從悟裡發迷。被他二法纏縛。何日
解成菩提。佛祖元無指示。癡狂妄有思惟。常情執著
不捨。斷見由來自欺。智者不求解脫。一言可破羣疑。
貪嗔即是大道。背捨心王問誰　（右二十六）。
燃燈授記釋迦。於法了無所得。我觀天上人間。不見
當來彌勒。濁惡眾生可怪。目前覩佛不識。何須轉腦
回頭。便合騎聲葢色。盡未來時度生。分身百千萬億。
即今揭示龍華。一切人間罔測　（右二十七）。
欲識自家寶藏。六時常放光明。本非青黃赤白。不離
坐臥經行。三世如來骨髓。歷代祖師眼睛。大似水中
月影。還同色裡膠青。灼然不可取捨。畢竟難論壞成。
在在逢緣利益。塵塵救度迷情　（右二十八）。
<other>招提德嚴法師。講首楞嚴經說偈一十八首
寄之</other>
得道應須廣度生。度生必使性心明。閻浮提有梵天
呪。捺洛迦無婬欲情。慶喜出遭魔網羂。文殊來護法
舟傾。多聞未可為奇特。曠劫薰修在力行。
<pb n="731"/>
外洎虗空內色身。都盧不出此心真。浮漚未足窮瀛
渤。棄指須當認月輪。聽法緣心非本性。掌亭實主豈
游人。離聲與色無分別。石上栽花井底塵。
手開手合寶光飛。左右回觀是阿誰。須信此頭搖動
處。不妨全體寂然時。明心見性無舒卷。認物隨流妄
覺知。無上法王真實語。豈同虗假末伽梨。
波斯匿性未嘗遷。老見恒河似幼年。莫景不須悲白
髮。浮雲終是散青天。來從曠古人何在。去作荒丘骨
已捐。劫火洞然無一物。分明父母未生前。
七處徵心心不有。八還辨見見元無。擘開祕密千重
鎻。迸出圓明一顆珠。從此聖凡知解絕。有何生死性
情拘。話頭拈起知音少。留與人間作楷模。
地水火風空見識。徧周法界本來圓。當知實義非言
說。妄計因緣與自然。起滅無從常住體。麤浮不悟此
經詮。眾生那箇不成佛。與作當來得度緣。
根塵識是如來藏。於一毫端洞十方。大地無時相助
發。虗空有口自敷揚。眾生不守真如性。諸佛皆居常
寂光。生滅去來何所礙。鳥飛不盡碧天長。
覺明明覺異還同。畢竟山河大地空。演若多心狂自
歇。摩登伽女呪難籠。直教根本無明斷。便與如來妙
理通。三世有為皆有滅。十虗無始定無終。
一六義生圓湛中。一亡盡使六銷鎔。脫粘內伏心非
有。勞發前塵性本空。自在浮沈魚出網。無妨去住[鴳-女+隹]
離籠。根根互用如何說。正與花巾解結同。
良哉二十五圓通。各各熏脩不滯空。證入法門雖有
異。悟明心地本來同。思惟妙德言尤審。選擇觀音耳
最聰。堤畔綠楊新過雨。數聲黃鳥囀春風。
斷婬除殺又離偷。成佛難將妄語求。此四律儀持不
染。彼諸魔事及無由。道場既立心身淨。神呪弘宣剎
海周。無量金剛來護法。願將杵破惡魔頭。
八萬四千顛倒想。想為十二類生因。妙明覺性如開
悟。虗妄浮心即本真。龍鬼天仙紅肉髻。羽毛鱗甲紫
金身。誰能靜坐思量看。內外中間絕點塵。
三界眾生依食住。永除酒肉斷婬心。相生相殺既無
業。外境外魔終不侵。刻骨銘肌持淨戒。隨方覩佛奉
玄音。瑠璃中更懸明月。一片光華耀古今。
智慧初明欲習乾。位從四十四心安。信初中道純真
性。灌頂如王付國看。利行度生心愈曠。回真向俗道
何寬。欲登十地須加行。行覺重重複又單。
吾聞地獄元非有。十習纔成六報來。惡念轉教為佛
福。刀山喝使作金臺。不貪天上歡娛事。肯受人間愛
慾胎。本性彌陀常顯現。蓮花一朵待時開。
十類元從十鬼分。命終報盡𣸪為人。十仙徒此短長
壽。三界不離生死身。色究竟天居有頂。大阿羅漢出
凡塵。窮空大道無歸處。未免從頭再入輪。
旋消五陰十禪那。十五重重破惡魔。明目不愁幽暗
隔。堅氷爭奈沸湯何。自心了悟非登聖。如水平流豈
異波。直至菩提無少乏。大家稱贊阿難陀。
五陰由來體是虗。五重妄想待消除。不離本覺妙明
性。要識根元生起初。多劫受熏嗟莫算。六根互用滅
無餘。盈空寶施微塵佛。若比弘經福不如。
<other>示諸禪人九首</other>
四七二三何所傳。分明佛祖是生冤。拈來的的無多
子。點破區區在一言。猶自將心求悟解。不須特地覔
根源。晝明夜暗尋常事。屋角風鈴語更繁。
都緣昧却自家心。只管茫茫向外尋。不識綵雞呼作
鳳。還將黃葉認為金。求師䟦涉山川遠。逐境因循歲
月深。有問却須向伊道。誰家屋裡沒觀音。
而今謾說普通年。此話無人舉得全。臨濟何曾見黃
檗。趙州亦不到南泉。追風木馬來如電。入海泥牛去
似煙。船在須彌山上泊。一篙撑破水中天。
立處孤危用處親。不知蹉過那邊人。宗師未免拋機
境。學者須令辨主賓。熱喝嗔拳同滅電。普天帀地盡
<pb n="732"/>
揚塵。果能著著超方外。十影神駒磨色麟。
喃喃唱道固非真。默默酬機也未親。却是山河大地
說。徒勞文字語言陳。敲牀豎拂休稱妙。簇錦攢花枉
鬬新。可信吾宗無此事。分明不認本來人。
樹凋葉落正斯時。體露金風幾箇知。未入玄門難下
口。從來大悟不存師。炊巾謾為參方展。掣電猶嫌佇
思遲。五十三人爐鞴熱。鑄成一箇善財兒。
不除妄想不除真。也是朱砂畫月輪。脫體承當能幾
箇。將心湊泊有多人。寒山直忘來時道。布袋橫拖滿
眼塵。世出世間常快活。從他物我競踈親。
瑞巖自喚主人公。口與心違道不同。千里持來須粉
碎。滿盤托出盡虗空。隨聲逐色龜投網。得意忘言[鴳-女+隹]
脫籠。何必升堂求指示。現前無法不圓通。
日用分明問阿誰。談玄說妙謾多知。新新固是無停
識。念念何曾有住時。若遣眾生修定慧。還令諸佛起
愚癡。五雙十箇難吞透。自作金圈與栗皮。
<other>閱藏諸僧求偈六首</other>
以字不成八字非。普天帀地解人稀。生獰師子纔開
口。忿怒那吒頓失威。三竅圓珠言下得。十方法界目
前歸。如來禪許師兄會。還我宗門向上機。
教外別傳傳底事。言前便領領何遲。纔求妙悟心昏
昧。未透玄關眼搭[目*(山/虫)]。佛字道來須潄口。禪牀掀倒不
容師。偏圓半滿何須舉。盡是空拳誑小兒。
案頭故紙已多年。中有摩尼曜大千。了了示人人不
會。明明標旨旨難宣。牛欄馬廐如何說。海藏龍宮作
麼詮。一句包容無量義。閻浮樹在海南邊。
覔心不得便心安。因甚禪流入作難。往古來今多少
樣。改頭換面百千般。須教兔子離窠窟。更逼鮎魚上
竹竿。自己靈臺如未悟。藏經只為別人看。
拈來更問是何經。寶藏玲瓏夜不扄。露柱伸眉萬象
說。須彌合掌太虗聽。雲門特地攛拄杖。百丈無端指
淨瓶。頂上撥開三隻眼。知君猶自磨惺惺。
心是光明妙法幢。照今照古信非隻。㳂堦凍蟻空尋
穴。撲紙癡蠅未透窻。達磨大師𨍏轢鑽。釋迦老子葛
藤樁。尋常只麼閑閑地。可使波旬外道降。
<other>送僧住菴九首</other>
住菴門戶潑天開。且豎拳頭接往來。方便許人呈漆
器。等閑垂釣得黃能。是窻是壁心心現。非聖非凡法
法該。佛祖位中留不得。從教金殿鎻蒼苔。
大隋燕坐木菴時。問答何曾巧設施。拄杖挑虵付猛
火。草鞋信手葢烏龜。無論正定兼邪定。盡使深疑頓
絕疑。東土西天無佛祖。說禪不動口唇皮。
滿屋黃金眼不開。山居豈是大癡呆。鉢中飯少枯堪
喫。身上衣單紙可裁。日出道人鉏地去。夜深童子點
燈來。須知佛法無高下。悟了方堪養聖胎。
白雲深護碧巖幽。成現生涯免外求。一箇衲衣聊掛
體。三間茅屋且遮頭。長松片石閑無事。淡飯麤茶飽
即休。拈出舀溪長柄杓。不風流處也風流。
昔人久矣住巖阿。撞著燒菴施主婆。十字街頭無向
背。孤峯頂上却誵訛。侵晨自拾枯柴去。向晚還衝猛
虎過。妙用神通只這是。來人未免問如何。
走徧禪林却住庵。臨行別我語喃喃。揮毫寫偈寧非
錯。杜口吞聲轉不堪。萬法空來知有幾。十成蹉過問
前三。古人為佛垂慈切。不猒城隍入閙藍。
四祖當年訪懶融。牛頭山下忽相逢。一言見性方成
道。百鳥[銜-金+缶]花便絕踪。不怕菸菟號永夜。長煨榾柮過
深冬。流泉疊嶂分明語。要引禪流達此宗。
青山影裡钁頭邊。為法求人也可憐。打地初非閑打
地。磨磚却是亂磨磚。直教桶底和墻脫。要把繩頭驀
鼻牽。分付滅胡真種草。大家明取未生前。
穿雲渡水又何疑。轉腦回頭更是誰。粟米粒中攤世
界。藕絲竅裡挂須彌。把茅不換千間屋。一飽能忘萬
劫饑。若問住山何境界。人人鼻孔大頭垂。
<pb n="733"/>
<other>示華嚴會諸友八首</other>
正覺山前大雪中。明星夜照普天紅。慈尊正眼既打
失。覺苑從頭談脫空。要與古今為榜樣。直教凡聖絕
羅籠。依然廣大門庭在。豈假潛鞭密煉功。
大千經卷在微塵。剖出還他過量人。無始眾生盡成
佛。本來大果不離因。漚生漚滅重重海。花落花開樹
樹春。可信入荒田不揀。橫拈倒用總奇珍。
開題七字甚分明。早隔西天十萬程。未展霞絛先領
會。何勞玉軸更施呈。花枝朵朵分紅白。溪水條條間
濁清。觸目無非真法界。都收有識與無情。
騎聲葢色大毗盧。可惜男兒不丈夫。枉去藍田尋美
玉。誰知布袋褁真珠。口頭豈假多言說。經裡元來一
字無。拋却殘羮與餿飯。趙州東壁掛葫蘆。
於剎那時覺道成。了無一法可留情。十方法界從心
現。大地山河似掌平。鐵樹枝頭紅果熟。泥牛頷下白
毛生。分明指出通天路。南北西東自在行。
知識門庭五十三。一針鋒上悉包含。心能契理無難
事。脚不沾塵是徧參。谷口黃鶯聲啞咤。簷頭紫燕語
呢喃。玄門畢竟如何入。向道西川出漏籃。
彌勒殷勤慰善財。一聲彈指閣門開。身心俱向此時
捨。境界却從何處來。皎皎青天飛霹[靂-秝+林]。茫茫白晝輥
塵埃。看他無手人揮袂。石上蓮花取性栽。
文字雖多義一般。眾生骨髓佛心肝。何勞經卷開時
讀。但就香煙起處看。俊鶻常思空外翥。癡蠅只向紙
中鑽。直饒講得天花墜。不達斯宗盡自謾。
<other>送僧入蜀四首</other>
西川五十四軍州。滿目風光爛不收。一笠一包行脚
去。好山好水任君游。昔年大士居昭覺。今日何人接
勝流。道路八千如咫尺。還同自己屋簷頭。
去去峨眉禮普賢。莫教錯認妬羅綿。華嚴會上咨參
在。妙德空中主伴圓。側耳但聞菩薩現。回身仍見象
王旋。區區不用從他覔。密意分明在汝邊。
此行須到大隋家。照顧潭中鼈鼻虵。十箇五雙俱蹉
過。一千七百謾周遮。悟來大地山河窄。迷去他鄉道
路賒。纔有纖毫須剗却。免教人道摘楊花。
嘉州大像接青雲。猶是如來小小身。正體虗空包不
盡。眾生肉眼見何因。有緣處處逢彌勒。無語琅琅轉
法輪。合掌低頭三拜起。方知全假即全真。
<other>送僧之廬山</other>
簡寂觀中甜苦笋。歸宗寺裡淡醎虀。廬山面目分明
露。衲子身心特地迷。秋到樹頭黃葉落。夜深峯頂白
猿啼。參禪若也求玄妙。十萬流沙更在西。
<other>寄雙林東溟</other>
門椎拍板付禪翁。衣鉢長留覩史宮。檮樹兩株為佛
事。竹篦三尺展神通。泥牛嶺上吞黃犢。石虎山前咬
大蟲。我有家書無處寄。金刀剪破太虗空。
<other>寄聖壽千嚴</other>
伏龍山上老頭陀。轉覺無明業識多。堪笑古人施棒
喝。却成平地起干戈。傳來一道聰明呪。寫出平生快
活歌。謝事尋常懶開口。聽他石臼念摩訶。
<other>悼焦山道元</other>
我在錢塘住兩年。幾回同買過湖船。張家寺裡春方
半。楊子江頭月屢圓。只望先師公案了。皆稱寂照子
孫賢。誰知轉眼成千古。淚灑伽陁唱和篇。
<other>悼江心石室</other>
幾年石室老師兄。今日胡為喚不譍。八萬塵勞空蕩
蕩。三千剎海冷澄澄。摧殘世上無根樹。撲滅人間不
夜燈。末後光明難葢覆。紅爐猛火結寒氷。
<other>賀徑山永首座</other>
摩訶衍法若為宣。五髻崢嶸高插天。一喝虗空成粉
碎。重提佛祖舊因緣。分明劍向眉間掛。豈待瓢從地
上旋。彈壓滿堂龍象眾。方知法社有英賢。
<other>示僧四首</other>
<pb n="734"/>
不是風兮不是幡。祖師一擊破重關。自心又把心來
認。無手重將手去扳。金屑徒勞增瞖膜。劍峯直下斬
癡頑。可憐滯句承言者。也道尋常語默間。
不是幡兮不是風。癡人特地受羅籠。張良謾立安[邱-丘+(看-目)]
計。李靖休誇斫陣功。十影神駒猶礙道。九苞祥鳳不
離空。如今要識曹溪旨。舉足西行却向東。
一切眾生有佛性。如何狗子獨言無。趙州善用吹毛
劍。衲子全拋待兔株。門外雪深人跡少。渡頭風緊浪
花麤。當陽若更求玄解。笑倒西天碧眼胡。
一切眾生無佛性。髑髏箇箇有龍吟。東平解撲溈山
鏡。龐老曾彈馬祖琴。曠劫本來無背面。古人真箇好
智音。癡兒也道忘言路。平地翻為荊棘林。
<other>答浮慈和尚韻。送𢑱藏主三首</other>
一氣轉一大藏教。却來箇斗裏藏身。撥開猛烈紅爐
焰。拈出清涼白月輪。覿面相呈全體露。到頭不出此
心真。宗師有語皆超卓。多少拈䭔䑛指人。
一氣轉一大藏教。塵毛剎海現全身。洞明自性無生
理。能轉如來正法輪。三句劈開玄與要。兩頭坐斷偽
和真。狂機大似藍田石。誤殺彎弓射虎人。
一氣轉一大藏教。金毛獅子解翻身。聖凡頓現高臺
鏡。魔外橫飛熱鐵輪。纔涉語言皆是妄。但隨聲色便
乖真。如今却憶長汀老。十字街頭等箇人。
<other>宗鏡錄華嚴十種無礙。成十偈示僧</other>
<other>一理事無礙</other>
真性皆同剎相殊。廓然清淨大毗盧。香披菡萏千重
葉。影現摩尼五色珠。法界森羅元不有。宗乘舉唱亦
非無。憑君更莫論心境。荊棘從來是坦途。
<other>二成壞無礙</other>
空中佛國壞還成。水面漚花滅又生。體用何須論彼
此。根塵不必較虧盈。三千剎土隨心變。二八蟾光逐
候明。古往今來手翻覆。黃河知是幾回清。
<other>三廣狹無礙</other>
廣狹須知不滯形。聖凡迷悟在心靈。諸般水入方圓
器。一等空隨大小瓶。菩薩天人依法界。修羅蚊蚋飲
滄溟。自來平等真如體。就急移寬也只寧。
<other>四一多無礙</other>
十虗揑聚一毫頭。百億毫頭剎海周。習習和風薰草
木。茫茫大海攝川流。綵絲直把明珠貫。金像都將寶
鏡收。細看目前相入處。盡歸方寸莫他求。
<other>五相即無礙</other>
萬法圓成一念中。眾生世界盡牢籠。光明大小珠相
似。赤白青黃色不同。畢竟未知何處起。如今方信本
來空。平常一句如何會。日出西方夜落東。
<other>六微細無礙</other>
曲折皆能一一隨。窮幽極渺固委移。纖毫蜜滴蜂吞
處。九曲珠穿蟻度時。芥子孔中藏大海。藕絲竅裏着
須彌。燎原起自如螢火。智者猶因取喻知。
<other>七隱顯無礙</other>
千差萬別任樅然。不落高低染淨邊。聖處即凡凡即
聖。圓時能缺缺時圓。節文竝似初生笋。因果渾如未
剖蓮。但屬自心非外境。陰晴同是本來天。
<other>八重現無礙</other>
一塵一剎一如來。剎剎塵塵靡不該。帝釋殿前珠作
網。梵王宮裏鏡臨臺。風休巨浸星辰入。日照芳池菡
萏開。包褁虗空只這是。靈明廓徹信奇哉。
<other>九主伴無礙</other>
大華藏海舍那身。眷屬莊嚴處處真。列宿光明瞻玉
兔。諸王富貴屬金輪。江河浪動無非水。草木花開總
是春。一念十波羅蜜滿。此中誰我復誰人。
<other>十三世無礙</other>
水中葫蘆捺得沈。非來非去亦非今。空花亂落隨流
水。石笋新抽出遠林。休把此言論妙道。待將何物比
真心。永明老子輕饒舌。輸我西窻茗椀深。
<pb n="735"/>
<other>澄靈散聖山居偈。如寶藏主求和</other>
因僧問我西來意。我話山居是幾年。佛祖位中休着
脚。凡愚社裏且隨肩。三間屋子藏山塢。萬樹松花照
石泉。曠大劫來無改變。阿難依舊世尊前。
<other>寄天童孚中和尚</other>
長庚峯頂白雲間。捧劄西來笑展顏。幾疊巖巒圍丈
室。萬株松樹繞禪關。當年金碧誰將去。今日天龍合
送還。老我恰如窺豹者。管中時復見斑斑。
<other>寄大慈晦谷和尚</other>
靈巖又復轉花巖。數到慈雲恰好三。我望鄉關千里
隔。君將佛法一肩擔。金毛踞地誰能近。玉麈生風不
倦談。握手未知何處是。晚天凉月出東南。

佛日普照慧辯楚石禪師語錄卷第十八

音切
樅（子容切）　羂（古泫切）　擘（補革切）　[目*(山/虫)]（赤之切）　鮎（乃謙切）　能（奴臺切）　舀
（陷音）　菸（於去切）　菟（徒音）　咤（知加切）　袂（彌銳切）　翥（之庶切）　檮（徒力切）　譍
（於蒸切）　苞（愽交切）　䭔（丁回切）　䑛（神爾切）

<sarticle>佛日普照慧辯楚石禪師語錄卷第十九</sarticle>

<other>偈頌五</other>
侍者　文斌等　編
<other>四料揀</other>
奪人不奪境。三竿曉日千門靜。桃花樹樹近前池。不
見佳人來照影。
奪境不奪人。玉鞭金鐙賞殘春。千紅萬紫歸何處。驀
地風來卷作塵。
人境兩俱奪。漠漠長虵圍偃月。誰敢當頭犯太阿。直
教萬里人蹤絕。
人境俱不奪。上下四維春似潑。聖主垂衣日月明。將
軍放馬乾坤濶。
<other>總頌</other>
一具枯骨成牙齒。兩片薄皮為耳朵。昨夜三更失却
牛。天明起來失却火。
<other>四賓主</other>
賓中賓。魚目將為無價珍。瞎眼波斯來打合。一般病
痛一般貧。
賓中主。東西不辨喃喃語。手中杖子不曾離。錯認燈
籠為露柱。
主中賓。德不孤兮必有隣。玉殿瓊樓無草葢。不知誰
是帝鄉人。
主中主。大用現前沒規矩。金毛獅子一滴血。迸散驢
兒十斛乳。
<other>總頌</other>
何門不向此門歸。萬煅爐中鐵蒺䔧。不是山僧多指
注。大家惜取兩莖眉。
<other>四喝</other>
一喝如金剛寶劍。劈面揮時難嚲閃。不論佛祖與天
魔。纔有纖毫須痛斬。
一喝如踞地師子。古塚野狐逢即死。若是金毛師子
兒。展開四足搖雙耳。
一喝如探竿影草。可中誰了誰不了。碧眼胡兒舉鐵
鞭。玉門關透長安道。
一喝不作一喝用。十月黃河連底凍。小小狐兒掉尾
行。這回不要虗驚恐。
<other>三玄三要</other>
第一玄。釋迦彌勒有何傳。人間天上來還去。古井茫
茫把雪填。
第二玄。未曾開口在言前。電光石火親提得。鼻孔依
然被我穿。
第三玄。胡孫上樹尾連顛。只因掣斷黃金鎻。便把心
<pb n="736"/>
肝樹上懸。
第一要。了無奇特并玄妙。未曾噇飯肚皮空。久不喫
茶唇舌燥。
第二要。門外讀書人來報。烏有先生作狀元。子虗聽
得呵呵笑。
第三要。只為慈悲成落草。非我非渠也大奇。蟭螟眼
裏山河繞。
<other>首山綱宗偈</other>
郎君拙非拙。體瑩如氷雪。背挽兔角弓。射落天邊月。
女兒巧非巧。一老一不老。騎却水牯牛。莫教入荒草。
<other>汾陽三訣</other>
第一訣。佛祖曾超越。莫話未生前。休論心路絕。
第二訣。動靜誰甄別。龜毛扇子扇。泥牛一點血。
第三訣。江南并兩浙。春和萬樹花。冬冷千巖雪。
<other>十智同真</other>
甚人同得入。俊[鷂-缶+(工/山)]趂不及。打破鳳林關。穿靴水上立。
與誰同音吼。面南看北斗。猴愁摟搜頭。狗走抖擻口。
作麼同生殺。向上一路滑。潘閬倒騎驢。梵志翻著襪。
甚人同得失。判官手裡筆。冷水浸冬瓜。大家廝淈𣸩。
那箇同具足。如賊入空屋。拾得麗水金。却是藍田玉。
什麼同徧普。蟭螟吞却虎。船子下楊州。大地無寸土。
何人同真智。無是無不是。雪峯曾輥毬。俱胝亦豎指。
孰與總同參。特地口喃喃。苦瓠連根苦。甜瓜徹蒂甜。
那箇同大事。山形拄杖子。北人不相鼻。南人不相耳。
何物同一質。三九二十七。年年是好年。日日是好日。
<other>黃龍三關</other>
我手何似佛手。兩兩三三九九。李公醉倒街頭。元是
張公喫酒。
我脚何似驢脚。這裏踏他不著。合眼跳過黃河。徧界
紅輪輝赫。
人人有箇生緣。不知誰後誰先。趙州八十行脚。謝郎
只在漁船。
<other>寄高麗檜巖至無極長老</other>
當年自說游高麗。近日人傳住檜巖。會下不知多少
眾。前三三與後三三。
五冠山上看飛瀑。下有寒潭萬丈海。見說神龍降已
久。全身入鉢大如鍼。
真身舍利無方所。東國西天共一家。不見彥陽通度
寺。神光長繞佛袈裟。
聞道江陵有五臺。放光石寄一枝來。文殊大士分明
現。莫道迷雲掃不開。
鳴沙灘上試揚鞭。無數琵琶自動絃。一色玫瑰三百
里。渾將錦繡褁山川。
金剛一萬二千峯。遠近高低各不同。那箇峯頭堪著
我。他年縛屋隱其中。
千重暗室萬年氷。喚作瑠璃是假名。不隔弟兄相見
眼。扶桑夜半日輪明。
<other>和梁山十牛頌</other>
<other>尋牛</other>
天涯海角徧參尋。直入萬重煙嶂深。𢬵得今朝與明
日。綠楊隄畔聽鸎吟。
<other>見跡</other>
東西南北路頭多。踏踏遺蹤可是麼。仔細看來無兩
箇。便從今去莫疑他。
<other>見牛</other>
隔墻認角又聞聲。雨過前村草正青。一對眼睛烏律
律。通身毛色畫難成。
<other>得牛</other>
遼天鼻孔要穿渠。直待金繩爛始除。向去不須分皂
白。和泥合水且同居。
<other>牧牛</other>
從來一箇不覊身。滿眼雲山滿眼塵。今日稍能知觸
淨。肯緣苗稼犯他人。
<pb n="737"/>
<other>騎牛歸家</other>
前坡只尺是儂家。疊疊春山橫暮霞。好箇歸來時節
子。一鈎新月掛簷牙。
<other>亡牛存人</other>
千重雲樹萬重山。倒臥橫眠任我閑。此景畫圖收不
得。誰言身在畫圖間。
<other>人牛俱亡</other>
返身踏破太虗空。一處纔通處處通。帀地普天無影
跡。不知誰解立吾宗。
<other>返本還源</other>
一一根門自有功。聞聲見色不盲聾。晨昏總是尋常
事。睡起三竿海日紅。
<other>入[邱-丘+(厂@墨)]垂手</other>
珍御全拋與麼來。分明烏觜與魚腮。輝天鑑地能奇
特。盡使勞生眼豁開。
<other>十二時頌</other>
子時大地黑漫漫。不待重將正眼觀。枕子忽然拋落
地。須彌崩倒海枯乾。
丑時遠近盡鷄鳴。萬想千思睡不成。身在世間間不
得。又穿衣服下堦行。
寅時那箇是閒人。貴賤賢愚總為身。只管噇眠呼不
起。奴兒婢子也生嗔。
卯時漸見日輪高。已向堦前走幾遭。鼻孔眼睛忙似
鑽。千般不顧是眉毛。
辰時未免去烹煎。火澀柴生滿竈煙。四隻鉢盂三隻
破。一雙匙筯不完全。
巳時作務也奇哉。門戶支持客往來。對坐喫茶相送
出。虗空張口笑咍咍。
午時赤日正當中。五色摩尼耀太虗。撲碎都來無一
物。依然赤白與青紅。
未時樹影過窻西。覿面相呈剗地迷。從曠劫來無間
斷。今朝何事隔雲泥。
申時一日幾光陰。早被桑榆暮景侵。抖擻精神休瞌
睡。啾啾烏⿱少隹滿園林。
酉時紅日下西山。草屋柴門及早關。幾箇老烏松頂
泊。清晨飛去夜方還。
戌時無事莫開門。靜臥寥寥四壁昏。自有光明看不
見。見時生死不能吞。
亥時洗脚上牀眠。生在閻浮大可憐。眠不多時天又
曉。未知休歇是何年。
<other>送玹上人禮祖</other>
珠不曾穿玉不磨。渾崙句子絕誵訛。江西特地尋靈
骨。却是無風帀帀波。
<other>送道場馨維那</other>
堂裏宣揚十號時。陳如尊者亦開眉。轉身問訊出堂
去。不覺踏翻瑤席池。
<other>送立禪人還七閩</other>
玄沙不度飛鳶嶺。百億山河拄杖頭。子若歸鄉須驗
看。秤錘到井忽然浮。
<other>送遂藏主歸靈隱</other>
從來佛祖碎玄關。萬論千經下口難。未動舌頭俱吐
露。白蓮峯月照人寒。
<other>送賢禪人</other>
聖賢有甚麼奇特。鼻孔元來搭上唇。若起一毫增損
見。當知不是箇中人。
<other>送英禪人</other>
英靈衲子久無聞。一句當陽玉石分。不把草鞋輕晒
却。吳山紅樹越山雲。
<other>送玄侍者</other>
學道參玄俊衲僧。千山萬水一枝藤。始終不墮人窠
臼。他日方堪繼祖燈。
<other>送虎丘定藏主</other>
睡虎元來是大虫。翻身跳出草窠中。是凡是聖俱吞
<pb n="738"/>
却。方見楊岐正脈通。
<other>送玉泉昌侍者</other>
布裩赫赤紙衣鮮。不寫文殊與普賢。抖擻更無塵一
點。肯將淨解污心田。
<other>送虎丘順侍者</other>
白雲飛落劍池傍。紙襖新糊玉一方。塔影忽然顛倒
卓。為渠懸筆寫提綱。
<other>送問禪行者</other>
鳳凰山下劄一寨。搴旗斬將罕逢人。饒伊出得長虵
陣。頂⿱卓燒鍾一萬斤。
<other>送徑山志書記</other>
山上鯉魚生一角。忽然𨁝跳上青天。俱胝道者無尋
處。却把龍王鼻孔穿。
<other>送容禪人</other>
未別便行多少好。須將白紙問人求。鳳山未有工夫
答。且聽松風舉話頭。
<other>送昌禪人</other>
一片寒雲海上橫。道人正泛鐵舡行。夜深珠向龍宮
出。無限光明動地生。
<other>送興禪人之天台</other>
秋風剪剪葉飄飄。去向天台度石橋。一踏便須成兩
截。普通年事在今朝。
<other>謝人送炭</other>
晚來燒起滿爐紅。潦倒無能一病翁。因憶古人生意
在。正當臘月有春風。
<other>夜坐</other>
地爐兀坐燒殘葉。童子酣眠喚不譍。空盡大千無佛
祖。老蟲翻下夜龕燈。
<other>送一禪人</other>
出叢林又入叢林。渡水穿雲路轉深。誰謂他鄉元不
隔。草鞋步步踏黃金。
<other>送日禪人遊南岳</other>
南岳岧嶤插太虗。道人獨往果何如。老猿啼在雲深
處。露滴松梢月上初。
<other>送明禪人遊天台</other>
五百聲聞不住山。何拘天上與人間。只消一盞黃茶
水。供罷依然舊路還。
<other>送貭禪人遊南岳</other>
古路迢迢往復回。白雲終日冷成堆。半千尊者無尋
處。石上幽花帶露開。
<other>送宜禪人之姑蘇</other>
洞庭一望水漫漫。去路遙隨眼界寬。紅蓼白蘋秋正
好。不知誰把釣魚竿。
<other>翫月</other>
兔有形兮桂有枝。何如光影未生時。古今翫月人無
數。獨許南泉王老師。
<other>送清禪人參方</other>
雪盡莎根轉舊青。幽房宿火響空瓶。吳山越岫知多
少。那取工夫到祖庭。
<other>聞子規</other>
啼來啼去一聲聲。却笑離人不解聽。何處故鄉歸未
得。白雲空鎻亂山青。
<other>送巳禪人</other>
露濕長松曉未乾。殷勤送別下層巒。前途有問山居
事。但道冬來十月寒。
<other>因僧請益五祖演和尚語示之</other>
滿城開盡牡丹花。未免逢人撒土沙。拈起庭前柏樹
子。趙州門戶隔天涯。
<other>寄憲使士敬王公</other>
綉永直指向東南。百郡趨風盡聳瞻。長羨昔年裴相
國。解從黃檗句中參。
此事當機覿面提。休將祖意問東西。相公判筆丘山
重。誰謂昇天別有梯。
<pb n="739"/>
<other>贈南岳山禪人</other>
舊結茅菴岳頂居。年深且與世人疎。曾垂一釣千峯
上。得箇黃鱗綠尾魚。
<other>寄同參</other>
試把虗空打一量。虗空只抵一絲長。一絲摘斷重量
看。赤脚波斯走大唐。
祖師留下一隻履。東土西天誰往來。拋向洞庭湖裏
了。却教滄海起塵埃。
<other>漁者</other>
釣魚船上謝三郎。只在蘆花深處藏。高枕綠蓑歌一
曲。不知蓬背有嚴霜。
<other>因雪示眾</other>
長空片片雪花飛。眼底青山見亦稀。㝡是禪庭消未
得。五雙十箇不知歸。
<other>道童參政見訪</other>
隼旟光裏昔曾培。人我山高喝使摧。記得省堂重會
面。禾城又是第三回。
祖意明明百草頭。長江自古向東流。須知此物非他
物。坐臥經行免外求。
<other>寒夜寄友</other>
欲問平安半字無。天寒夜冷坐圍爐。因思熊耳峯前
客。謾有青青桂兩株。
<other>用韻答國清夢堂和尚</other>
從來眼不見鼻孔。東土西乾無祖師。八十老僧頭雪
白。蒲團禪板且隨時。
天人日日雨曼陀。怪爾空生默坐何。無夢老禪憎愛
盡。新豐曲和莫徭歌。
<other>答東山楚材和尚</other>
我昔與君參徑塢。罕逢弟子過於師。一千七百浩浩
地。翻憶大平無事時。
鉢盂倒覆四天下。拄杖橫吞諸佛師。不用腕頭些子
力。放開揑聚總臨時。
<other>答妙菴玄首座</other>
飲光不得阿難陀。續𦦨聯芳奈老何。千里同風一句
子。漁人舞棹野人謌。
好與法燈三十棒。却將公案謗先師。幸然寂照無傳
授。誰記拈槌豎拂時。
<other>答瓊西堂</other>
同參寄我妙伽陀。不問如何與若何。白雲陽春無此
曲。一回擊節一回歌。
<other>題船子夾山圖</other>
劈口一橈天在水。離鈎三寸水連天。夾山不解抽身
退。尚待華亭覆却舡。
<other>洞山云。直道本來無一物。亦未合得他衣鉢。
頌云</other>
主人手裏秤高低。買賣商量總不齊。直是無人酬價
數。黃金白璧賤如泥。
<other>有僧下九十六轉語。末後云。設使將來。他亦
不受。頌云</other>
一路通時路路通。誰分南北與西東。春風不管鄉談
別。到處桃花似舊紅。
<other>送傳禪人</other>
傳到無傳是正傳。千鈞大法一絲懸。當人不費纖毫
力。炟赫靈光滿目前。
<other>送舜禪人</other>
參見諸方尊宿來。草鞋不枉踏塵埃。深村古院無奇
特。慚愧高人到一回。
<other>送瓊禪人之天台</other>
百煉爐中鑄鐵牛。一莖草上現瓊樓。豐干拍手寒山
笑。誰似渠儂得自由。
<other>送因禪人之江西禮祖</other>
百億須彌鞋袋裏。無邊剎土鉢囊中。參方若具參方
眼。列祖齊教拜下風。
<pb n="740"/>
<other>送圓禪人</other>
九夏功圓正此時。鉢囊花綻一枝枝。東西南北從君
去。頂後神光幾箇知。
<other>送敬禪人參方</other>
九到洞山雙眼碧。三登投子兩眉橫。家家門外通霄
路。莫向古人行處行。
<other>送初禪人禮五臺</other>
百城初友是文殊。行脚參方信不虗。休問清涼山遠
近。有緣處處得逢渠。
<other>送德禪人之南岳</other>
拈來拄杖化為龍。吞却乾坤不見蹤。有問又須向伊
道。萬年松在祝融峯。
<other>送福知客之江西</other>
誰是主人誰是客。入門一著已先知。馬駒踏殺人無
數。只有歸宗眼似眉。
<other>送省侍者省母</other>
空花要覔生時蔕。陽艶須尋起處波。不是出家恩愛
重。夢魂偏在故鄉多。
<other>送安禪人往參天童</other>
誰道葫蘆醋不酸。衲僧帶眼若為謾。長松一望二十
里。脚未跨門先膽寒。
<other>送先禪人。用蔣山韻</other>
曾在獨龍岡上住。寶公刀尺合將來。將來呈似山僧
看。何故囊藏不肯開。
<other>送勤禪人禮白塔栴檀像。五臺文殊</other>
紫栴檀把黃金褁。喚作如來丈六軀。端的要知真與
妄。五臺山頂問文殊。
<other>送人禮寶陀十首</other>
大士分明立險關。黑風裏面浪中間。𢬵身入得翻身
出。潮到沙頭日上山。
重重綠樹垂肩髮。片片紅霞覆足裙。合掌向前稱不
審。大千沙界一時聞。
海潑爛銀千萬里。山堆濃綠兩三重。要知大士深相
為。聽取朝朝暮暮鍾。
恒沙菩薩盡同名。唱出一聲千萬聲。禿却舌頭啞却
口。青山盡處白雲橫。
有一觀音在面門。舒光炟赫照乾坤。曉風吹上盤陀
石。東望扶桑特地昏。
觀音頂上戴彌陀。心法何曾厭琢磨。莫道聖凡相去
遠。須知大海本同波。
萬種千般在一心。寶陀巖上覔觀音。直饒見得分明
了。依舊雲遮紫竹林。
上人發足往南方。大士眉間已放光。記取重重相為
處。海濤推日上扶桑。
五更日上金鎔海。萬里朝來雪滾沙。一念信心知是
妄。普門曾不隔天涯。
補陀巖是石頭堆。日夜潮聲到兩回。莫道觀音不曾
現。山高海濶賺人來。
<other>竺堂</other>
西土大仙門戶別。古今能有幾人登。黃頭碧眼藩籬
外。入室輸他俊衲僧。
<other>鐵壁</other>
千尋峭石勢崔嵬。總是純剛打就來。碧眼胡僧[覤-儿+丘]不
破。春風日日綉蒼苔。
<other>友巖</other>
最難知是結交心。鐵壁銀山百萬尋。生死兩岐俱識
破。石頭大小盡黃金。
<other>寶山</other>
空手入來空手去。黃金堆垛玉玲瓏。等閑提起一根
草。萬劫千生用不窮。
<other>無住</other>
機輪轆轆見應難。盤走珠兮珠走盤。猶怪盤珠有痕
跡。暮雲飛盡碧空寒。
<pb n="741"/>
<other>汝海</other>
楚王城畔水東流。未入滄溟不肯休。到了何曾分爾
我。一般波浪拍天浮。
流出[(曷-曰)/月]襟葢天地。小為一滴大無邊。明知不是他家
事。只者波濤漲百川。
<other>太虗</other>
內外空空無一物。山河大地盡包藏。踏翻有海塵勞
息。打破乾城劫數長。
<other>元菴</other>
三間茅屋從來住。百鳥[銜-金+缶]花幾度春。戶底門頭雖換
了。依然不改舊時人。
<other>大經</other>
釋迦老子口門窄。般若華嚴小脫空。將謂涅槃包得
盡。摩訶兩字未開封。
<other>大愚</other>
用巧人多用拙稀。心如木石太無知。就中自有分明
處。懵懂元來不是癡。
<other>無盡</other>
祖祖相傳只這是。佛佛授手亦如斯。海波乾又須彌
碎。不見虗空有爛時。
<other>定山</other>
屹然常在白雲中。不比飛來小小峯。幾度毗嵐翻海
岳。何曾動著一株松。
<other>竹所</other>
香嚴一擊便忘知。大地平沈正此時。打雨敲風千萬
箇。青青總是歲寒枝。
<other>春泉</other>
東風浩浩水潺潺。不隔千山與萬山。識得根源何處
起。任流花片落人間。
<other>梅叟</other>
看到南枝又北枝。從教兩鬂白如絲。幻華滅盡留真
實。正是青青著子時。
<other>無旨</other>
世尊何法可敷揚。迦葉從來不覆藏。且自栽田愽飯
喫。說禪浩浩任諸方。
<other>蓬隱</other>
圓嶠方壺深更深。白雲一色葢瓊林。從來不與時人
隔。却笑人來海上尋。
<other>道林</other>
本因言語顯無言。不住中間與兩邊。荊棘栴檀俱剗
却。免教枝葉惹風煙。
<other>無得</other>
石女腰邊裁兔角。鐵牛背上刮龜毛。草菴忽卸瑠璃
瓦。古井蓬塵十丈高。
<other>道山</other>
無心尚隔一重關。險峻方知到頂難。試問六年成底
事。凍雲深鎻雪漫漫。
<other>竺隱</other>
五天居處絕埃塵。只見青天不見人。畢竟藏身沒蹤
跡。沒蹤跡處莫藏身。
<other>正宗</other>
掀翻海岳振乾坤。南北東西此道尊。臨濟德山無棒
喝。不知將底付兒孫。
<other>大網</other>
四海都將一網收。不須重下釣鼇鈎。看他眾目分張
處。無限魚龍在裏頭。
<other>翠庭</other>
歲寒常愛色青青。曾是神光立到明。階下任堆三尺
雪。祖師門戶未常扃。
<other>劍關</other>
一握吹毛凜似霜。揮來那箇敢當場。與君放出其中
主。百萬魔軍總被降。
<other>大千</other>
<pb n="742"/>
百億須彌方揑碎。恒沙世界又摶成。藕絲竅裏挨紅
日。一片山河似掌平。
<other>靈仲</other>
虗明一點從何起。只在尋常日用中。畢竟難謾破竈
墮。但將泥瓦合虗空。
<other>別峯</other>
峭巍巍地插天青。峻壁懸崖有路登。莫謂此中山勢
險。前頭更有最高層。
<other>象外</other>
有形有相落凡塵。無相無形未是真。不在範圍天地
內。數聲清磬一閑人。
<other>無邪</other>
偏中正與正中偏。仔細推來著兩邊。和這二邊都掃
却。一輪明月掛中天。
<other>一初</other>
纔舉此心成第二。寂然不動也非親。須知佛法無多
子。坐斷乾坤日見真。
<other>實菴</other>
拈却虗頭一著子。入門不要問西東。單單只把空拳
豎。大坐當軒振祖風。
<other>天然</other>
昔日丹霞騎聖僧。馬師方便為安名。人人具足如斯
體。不是因緣造作成。
<other>鏡堂</other>
鑄出元非百鍊銅。照時方信本來空。白銀為壁黃金
瓦。試問何人住此中。
<other>復初</other>
返本還源一句子。恰如混沌未分開。明明數一為千
萬。千萬重歸一上來。

佛日普照慧辯楚石禪師語錄卷第十九
音切
鐙（多鄧切）　嚲（丁可切）　閃（式歛切）　閬（蘆宕切）　𢬵（皮援切）　咍（訶臺切）　剗
（楚簡切）　寨（柴夬切）　搴（居件切）　譍（於陵切）　隼（息晉切）　旟（以諸切）　炟（丁達
切）　賺（徒陷切）　垛（徒果切）　轆（力木切）　屹（魚乞切）

<sarticle>佛日普照慧辯楚石禪師語錄卷第二十</sarticle>

<other>襍著（附水陸陞座及行狀塔銘）</other>
侍者　中端正參等　編
<other>入上人血書華嚴經䟦</other>
夫常住真心。舉一塵而塵塵頓現。難思妙德。修一行
而行行全彰。喻眾色之依空。若千波之帀海。始從信
地。無位不周。終至覺場。本體何別。然眾生迷於妄念。
不知即妄以明真。諸佛照於圓宗。所以唱玄而設教。
事非報化之末跡。理絕凡聖之常談。今古熾然。物我
交徹。此襍華之大旨。為羣經之元首也。與比丘悟入。
證十法界。入重玄門。泯性相而不無。示身心而非有。
刺血為墨。書寫是經。下筆時親見普賢。彈指處已參
慈氏。積劫求之而不足。半偈得之而有餘。當令神物
護持。廣作世間饒益。
<other>血書蓮經䟦</other>
妙理虗玄。真乘湛寂。念而無念。甘露沃其心。持而不
持。金印封其口。所以分身佛集。多寶塔來。遠近同歸。
古今共貫。三世如來法施之式。十方菩薩悟入之因。
謾勞歷劫證修。不出剎那圓具。然鍾鼓非禮樂之本。
而器不可去。文字非宗乘之極。而書不可無。因筌以
得魚。藉指而觀月。昔藥王然身於淨明德佛。釋迦屈
體於阿私陀仙。即以不堅之身。了於常住之法。慧光
蘭若比丘德慧。刺血而書此經。畢命以弘斯道。毫端
散綺。諸天莫不雨花。紙上流金。大地為之震動。譬夫
膏油相續。而燈不滅。條甲無間而木向榮。慎厥終惟
其始。佛法無多子。久長難得人。勉之。
<pb n="743"/>
經王尊貴。祕藏幽深。究竟絕於名言。方便令其悟入。
自如來開演。出彼千齡。及羅什再翻。成茲七軸。受持
讀誦。如飲海以無邊。書寫流通。若量空而不盡。潛利
陰益。妙用恒沙。隨喜讚揚。神功叵測。[(奧-釆+米)-大+ㄎ]有比丘惟德
者。丹誠貫日。素檢懷霜。念得度之緣。非師不具。臻報
恩之極。捨佛何由。由是發起行雲。煉磨心地。瀝十指
血。終七軸經。以報師恩。以酬佛廕。推此志也。豈小緣
哉。凡我同流。宜加讚歎。
<other>書楞嚴經</other>
性覺妙明。亘古今而不變。本覺明妙。在迷悟而皆如。
假喻虗空而不空。發揮羣相而非相。超乎聞見。異彼
因緣。交光相羅。彌滿清淨。十方諸佛。同宣了義之玄
旨。一切眾生。咸具圓通之正體。只為客塵擾擾。豈知
日用昭昭。耳目所拘。孰解騎聲葢色。根塵未脫。安能
息慮忘緣。墮情想之樊籠。感昇沈之業報。譬如眚目
暈此明燈。宛若漚花發於巨海。外列山河世界。中分
鬼畜人天。本因織妄而成。莫匪瞪勞而現。四三宛轉。
十二輪環。生死死生。有無無有。直下斷除愛欲。還他
調御丈夫。自今疾至菩提。教我多聞弟子。超越五蘊
區宇。廓清十種禪那。如能宣此呪心。乃可制諸外道。
利人利己。世出世間。證不動尊。成無上覺。未城澄照
沙彌智祚。少年苦行。銳志禪門。具足爍迦羅心。書寫
首楞嚴典。一誠注相。十帙奏功。誓畢世以受持。命譾
才而稱述。姑伸梗槩。甚愧荒蕪云爾。
<other>題十六羅漢畫卷</other>
梵語阿羅漢。此翻殺賊。應供。無生。中含三義。故東土
不翻。殺賊者。是殺無明賊。應供者。應天上人間之供。
無生者。了自性涅槃。本自不生。今亦非滅。般若云。斷
順上分五結永盡。名阿羅漢。上五結者。一色愛。謂色
界愛。二無色愛。謂無色界愛。三無明。謂心不了。四掉。
謂心躁動。五慢。謂心自高。華嚴云。上品十善。以智慧
脩習。心狹劣故。怖三界故。闕大悲故。從他聲聞而解
了故。名聲聞乘。此阿羅漢。唯佛一人。能訶責之。令其
進修不已。而圓佛果。餘小眾生。不宜輕忽。但當恭敬
供養求福。世出世間。而為津梁。外書云。千里之行。始
於足下。九層之臺。起於累土。夫豈不然哉。
<other>大悲像記</other>
大悲千手眼者。觀音大士應化之身也。恭惟大士。因
地行願。可得而言者。已備載於諸經。若曰神功聖德。
千變萬化。葢不可得而思議也。假使有人。以百億須
彌山為筆。以百億大海水為墨。以百億娑婆世界為
紙。始從今日。盡未來際。大書特書屢書。不一書以捃
摭之。於百千那由他。恒河沙。不可說不可說轉分中。
未能書一分也。復次有人。以十方空。諸佛國土。稻麻
竹葦。草木叢林。悉為微塵。一一塵悉化無量身。一一
身悉具無量舌。一一舌悉縱無量辨。始從今日。盡未
來際。顯說密說。晝夜說無間歇。以贊詠之。於百千那
由他恒河沙。不可說不可說轉分中。未能說一分也。
雖然多之。所宗之謂一。一即一切。一切即一。其小無
內。其大無外。若然者。雖以一丸之土。一指之木。一銖
之金。為之像設。亦何異於百萬三千大千世界之身
座乎。至正四年秋。予來主壽山。明年與眾議。建萬佛
寶閣。又明年閣成。又明年。而得耆舊比丘若欽施財。
造大悲像。明年而功就。於戲。法身固不可以數測。今
示其小者。特丈六之軀耳。其面二十有一。其手一千
有八。其目則如其手之數。而加面焉。其四十二手。各
有所執。光暎於座。座承於足。由足下座石。至頂上化
佛。高凡四十尺有奇。木用楠桐。髹用朱漆。金用純金。
日光在左。月光在右。善財龍女。韋天大權。以次列侍。
驟開戶而望之。晃晃乎。若七金之山。來從海上。而屹
立於前也。大哉施心。固不可以物計。今標其信者。特
緡錢一萬餘耳。亦豈易耶。嘗歎欽之積財。儉不為己。
既重飾大殿佛像。而復力為此像。人方口之而不置。
<pb n="744"/>
欽獨謙之而不伐。斯人也。將欲警夫後人也。故有作
焉。後人也將欲繼夫斯人也。宜有述焉。若無作又無
述。雖有此記。誰無此記。若有作又有述。雖無此記。誰
有此記。是不可不記也。龍集己丑。至正九年春。住持
梵琦撰。
<other>重修釋迦如來真身舍利寶塔頌</other>
諸佛如來。出現於世。莫不皆示八種之相。從初降神
誕生。乃至出家修道。降魔成佛。轉法輪。最後入涅槃。
碎紫金軀。為八萬四千舍利。使天人龍鬼。造塔供養。
罪滅福生。終在菩提。我本師釋迦牟尼如來。此云能
仁寂默。當現在賢劫第四佛。住兜率天。為護明大士
滿足天尊。四千歲補處。時至於是下生迦維羅衛國。
淨飯王宮。乘日象。入摩耶夫人胎。十月滿足。從右脇
而誕。當東震旦國。周昭王。二十四年甲寅歲。四月八
日也。至四十二年二月八日。遊四門踰城出家。時年
十九。歷試邪法。摧伏外道。穆王三年癸未歲。二月八
日。明星現時成道。為憍陳如等五人。轉四諦法輪。皆
證道果。住世說法。四十九年。後告上首神足。摩訶迦
葉云。吾以清淨法眼。涅槃妙心。實相無相。微妙法門。
分付於汝。汝當護持并勅阿難。副貳傳化。無令斷絕。
又付金縷僧伽梨衣。轉授慈氏付囑訖。即於熙連河
側。娑羅雙樹間。右脇累足。泊然而逝。實穆王五十二
年。壬申歲二月十五日也。闍維火滅。八王共分舍利。
歸國建塔。競留供養。滅度一伯年。有王名阿育。此云
無憂。取諸塔中所有舍利。八萬四千顆。造八萬四千
塔。閻浮聚落。滿一億家者。耶舍尊者。遣鬼神。以一塔
鎮之。按宣律師感通錄。震旦塔。凡十三所。劉薩訶所
禮者。獨明州阿育王寺。舍利光明特盛。至誠祈禱。必
彰感焉。梵琦生緣象山。九歲出家。便聞建塔。功德最
大。往往默感於心。天曆元年。戊辰歲二月三日。住持
海鹽州天寧永祚禪寺。時年三十四壬申歲。建千佛
閣。元統二年甲戌歲。夢龍王獻寶。因募塔緣。檀施日
臻。後至元二年。丙子歲春。龍化蜿蜒之形於丈室。五
彩畢備。四方來觀之。凡兩月而去。及塔成復來。隱見
非一。至今祀為應夢龍王。夏填築塔基。三年丁丑歲。
九月二十三日子時。起手建塔。至辛巳歲奏功。凡七
層八面。高二十四丈。莊嚴綺麗。見者皆悅。越十二年
兵興。己亥秋失寶瓶。計白金二伯兩。當是時。謝事嘉
禾天寧。結庵閑居。眾請再領寺事。乃造鍮石寶瓶取。
至正二十四年。甲辰秋。九月二十四日。奉瓶修塔。天
雨寶花。明年乙巳歲七月。泥葢方畢。自丁丑至乙巳。
凡二十有九年矣。梵琦年七十。瞻禮旋繞。歡喜踊躍。
百拜稽首。而說頌言。
 如來舍利無有邊  不啻八萬四千顆 
 天上人間所造塔  其數過於恒河沙 
 金銀真珠與瑠璃  車渠琥珀及瑪瑙 
 或用玻⿰王梨水晶等  并黑沈水赤栴檀 
 種種雕鏤功嚴飾  所獲妙果不思議 
 或奉一花供一香  或但低頭合指爪 
 或繞一帀禮一拜  莫不皆坐菩提場 
 或以香水洒其地  或磨香泥塗其壁 
 或燒油燈作光曜  無有不圓佛智者 
 已去釋迦滅度久  塔為第一之福田 
 盤如棗葉剎如針  其影巍然至梵世 
 譬如虗空平等入  不離塵隙芥子孔 
 我今興建大浮圖  亦有先佛真身住 
 廣愽嚴麗包法界  一切如來處其中 
 諸大菩薩及聲聞  莫不俱來受供養 
 天龍八部咸訶護  凡有目者悉觀瞻 
 明月寶珠置其頂  寶篋真言實其腹 
 入夜銀缸射星斗  熾然花開天樹王 
 八角風鈴演妙音  七層欄楯共圍繞 
 普為眾生作饒益  功德高厚若須彌 
<pb n="745"/>
 亦如大海納百川  亘古亘今鎮長在 
 願共法界諸含識  同得往生極樂國 
<other>韋陀尊天贊</other>
妙高四埵。南有提婆。其下將軍。名曰韋陀。位在童真。
護我支那。兜鍪鎻甲。持杵降魔。二十八部。三十二將。
將中最賢。帝釋所仗。坐則為起。背則為向。護善遮惡。
積德修行。末世比丘。稟戒不全。起居食息。實賴尊天。
如跛得杖。如渡得船。受佛付囑。願海無邊。
<other>水陸陞座</other>
洪武元年。九月十一日。欽奉
聖旨。於蔣山禪寺。水陸會中陞座。
師云。真如淨境界。一泯未嘗存。能隨染淨緣。遂成
十法界。法界者。眾生心也。眾生心即佛心。大哉心
乎。無形無相。充徧十方。亘古亘今。包含萬有。但在
眾生分上。一向染用。謂之無明。諸佛分上。一向淨
用。謂之佛性。無明佛性。是二俱空。然而眾生不了
於空。無明所惑。從無量劫。而至今世。因身口意。起
貪嗔癡。貪行多者。二萬一千。嗔行多者。二萬一千。
癡行多者。二萬一千。等分行者。二萬一千。共造八
萬四千。諸煩惱業。生罹王憲。死在地獄。動經劫數。
未有出期。古德有言。一切苦果。因業而受。受盡還
無。何苦之有。豈不見。梁朝傅大士心王銘云。觀心
空王。微妙難測。無形無相。有大神力。能滅千灾。成
就萬德。體性雖空。能施法則。觀之無形。呼之有聲。
為之法將。心戒傳經。水中鹽味。色裏膠青。決定是
有。不見其形。又云。欲求成佛。莫染一物。心性雖空。
貪嗔體實。入此法門。端坐成佛。豎起拂子云。還見
麼。無量壽世尊。即今在拂子頭上。放大光明。普照
十方盡虗空徧法界。不可說不可說。又不可說。極
微塵數。三千大千世界。百億日月。百億四天下。百
億四大海。百億五須彌。百億欲界天宮殿。百億色
界天宮殿。百億無色界天宮殿。於中一一世界天
宮殿。內皆有菩薩。海眾圍繞。隨機說法。各各不同。
頓說漸說。實說權說。縱說橫說。顯了說葢覆說。凡
有所說。皆說此心。何一理而不圓。何一事而不備。
何一塵而不攝。何一剎而不收。這裏見得。未度令
度。未解令解。未到彼岸者。令到彼岸。未證涅槃者。
令得涅槃。
皇恩佛恩。一時報畢。其或未然。更添注脚去也。擊拂
子云。還聞麼。這裏聞去。諸人耳在一聲中。一聲普
徧諸人耳。此是觀音大士。圓通法門。十方俱擊鼓。
十處一時聞。此是圓真實。隔垣聽音響。遐邇俱可
聞。此是通真實。聲無既非滅。聲有亦非生。生滅二
緣離。是則常真實。是故諸佛於此得之。徧十方界。
成等正覺。菩薩於此得之。圓滿六度萬行。獨覺於
此得之。洞明十二緣生。聲聞於此得之。三明六通。
證八解脫。諸天於此得之。高超十地。人倫於此得
之。具足眾善。修羅於此得之。永絕憍慢。地獄於此
得之。咸脫苦輪。乃至餓鬼旁生。并及四生九類。一
切含識。於此得之。莫不悟自心佛。成自心佛。金剛
般若云。過去心不可得。未來心不可得。現在心不
可得。心既不可得。佛亦不可得。菩薩亦不可得。獨
覺亦不可得。聲聞亦不可得。諸天亦不可得。人倫
亦不可得。修羅亦不可得。餓鬼旁生。四生九類。一
切含識。亦不可得。此不可得。亦不可得。永嘉大師
道。了了見無一物。亦無人亦無佛。大千沙界海中
漚。一切聖賢如電拂。所以二祖神光。參初祖菩提
達磨曰。我心未寧。乞師安心。初祖云。將心來與汝
安。神光云。覔心了不可得。初祖云。與汝安心竟。以
拂子劃一劃云。劃斷葛藤。正與麼時。果滿功圓一
句作麼生道。將此深心奉塵剎。是則名為報
國恩。欽惟
皇帝陛下。英武仁聖。削平海內。子育兆民。九夷八蠻。
<pb n="746"/>
罔不賓服。是以梯山入貢。航海獻琛。元年大赦天
下。洽以寬恩。無辜冤枉。亦蒙濟拔
特賜銀帑。命善世院。就蔣山禪寺。修建冥陽水陸。
大齋一晝夜。於中作諸佛事。供佛賢聖天地神祇。
三界鬼神。并召臣僧梵琦。舉唱宗乘。所集功勛。並
用超度四生六道。無辜冤枉悉脫幽冥。往生佛土。
成就菩提。所願如意珠。爍破無明窟。智慧劍截斷
生死根。因大法以悟心。趣樂[邱-丘+(看-目)]而見佛。復舉梁朝
武帝。請傅大士講經。大士登座。揮尺一下。寶公菩
薩謂帝曰。陛下還會麼。帝默然。菩薩云。大士講經
竟。師拈云。今日
聖恩。令臣僧梵琦。陞於此座。舉揚第一義諦。普願迷
流同成佛道。釋迦老子。四十九年。說不盡底。細大
法門。盡被傅大士。一時吐露了也。且道節文在什
麼處。冥陽水陸大齋緣。徧滿三千與大千。東走金
烏西玉兔。上窮碧落下黃泉。永拋業識無明海。高
坐如來妙寶蓮。恩重須彌何以報。祝延
聖壽萬斯年。
洪武二年。三月十三日。欽奉
聖旨。於蔣山禪寺。水陸會中陞座。
師云。震法雷擊法鼓。布慈雲兮洒甘露。即今法雷
已震。法鼓已擊。慈雲已布。甘露已洒。且道山僧說
甚麼法。說向聲聞乘法耶。說向獨覺乘法耶。說向
菩薩乘法耶。說向阿耨多羅三藐三菩提法耶。說
向凡夫界法耶。教中道。法界中。無有法名向聲聞
乘。向獨覺乘。向菩薩乘。向阿耨多羅三藐三菩提。
無有法名向凡夫界。無有法名向染向淨。向生死
向涅槃。何以故。諸法無二故。譬如虗空。若去來今。
求不可得。然非無虗空。據實而論。只遮虗空。早是
釘橛了也。雲門手中扇子。𨁝跳上三十三天。觸著
帝釋鼻孔。東海鯉魚打一棒。雨似盆傾。諸人又作
麼生會。良久云。不起纖毫修學心。無相光中常自
在。又云。不是心。不是佛。不是物。是箇什麼。明白道
了也。更要解註那。此事不在言語上。十雙五箇。作
言語會。苦哉屈哉。香嚴和尚道。如人上樹。手不攀
枝。脚不踏枝。樹下忽有人。問祖師西來意。若答他
則喪身失命。若不答他。則違他所問。答則是。不答
則是。大慧和尚云。我這裏禪。如一團火相似。若觸
他則燒殺你。若背他則凍殺你。只如永嘉大師。有
兩句子。與賊過梯道什麼。鏡裏看形見不難。水中
捉月爭拈得。平如鏡面。險似懸崖。金剛取泥處。是
我屋裏人。知得更饒箇古話。吾宗第四祖優波毱
多尊者。因一族姓子出家。夜投天寺宿。尊者乃作
方便。化一夜叉。擔一死人來。更有一夜叉。空手而
至。二鬼共諍。一言我擔死人來。第二者言。我擔死
人來。前一鬼言。我有證人。此人見我擔死人來時。
此人念言。我今必定死。應作實語。語後鬼言。此死
人者。前鬼擔來。非是汝許。後鬼大瞋。[托-七+友]其一臂。前
鬼以死人臂。還續如故。後鬼復[托-七+友]一臂。前鬼更拔
死人臂。還復補處。後鬼拔其兩脚。前鬼悉以死人
脚。補之如本。如是二鬼。共食所[托-七+友]新肉。即便出去。
此族姓子。豁然大悟。今日
聖天子。普度幽冥。令臣僧梵琦說法。度諸佛子。所冀
一言之下。泮然無疑。知一切法即心自性。成就慧
身。不由他悟。如夢忽覺。如蓮花開。正恁麼時。如何
舉似。一百五日近清明。上元定是正月半。復舉昔
有士人。撰無鬼論。鬼現身云我聻。士人無對。後來
五祖演和尚。代以兩手。合作鵓鴣觜云谷谷呱。師
拈云。五祖和尚。可謂是千聖頂上拈來。萬人叢中
指出。語默所不到。情解所不及。向上一句作麼論
量。常憶江南三月裏。鷓鴣啼處百花香。

<talk>楚石和尚行狀</talk>
<pb n="747"/>
師諱梵琦。字楚石。小字曇曜。明州象山人。姓朱氏。
父杲好善有隱德。母張事佛惟謹。以大元元貞二
年。丙申之歲。六月丁巳。夢日墮懷中而生師。師在
襁褓中。有神僧來見之。謂其父曰。此兒佛也。他日
必當振佛法。照曜濁世。宗族鄉黨。因以曇曜字之。
四歲失怙恃。祖母王氏鞠之。口授以論語。輙能成
誦。或問書中所好者何語。即應曰。君子喻於義。六
歲善屬對。七歲能書大字。詩書過目不忘。一邑以
奇童稱之。九歲抵西淛。從海鹽天寧訥翁模公受
經業。又依從族祖晉翁洵公。於湖之崇恩。趙文敏
公。以先隴在崇恩。數往來其間。每見師異之。為鬻
僧牒。禮訥翁得度。年十六。於杭之昭慶。受具戒為
大僧。是時文采炳蔚。聲光藹著。兩淛名山宿德。爭
欲招致座下。徑山虗谷陵。天童雲外岫。淨慈晦機
熙。各有龍象數伯。更稱譽之。年二十。晉翁遷道場。
命為侍者。既又俾典藏鑰。一日閱首楞嚴經。至緣
見因明。暗成無見。不明自發。則諸暗相。永不能昏。
因有省入。由是閱內外典籍。宛如宿習。然於佛祖
向上一著。終有滯礙。元叟端和尚主徑山。道望重
天下。師往參次即問。如何是言發非聲。色前不物。
叟遽云。言發非聲。色前不物。速道速道。師擬進語。
叟震威一喝。師乃錯愕而退。會英宗皇帝詔善書
者。赴闕金書大藏經。師在選中。辭叟遂行。既至舘
於萬寶坊。近崇天門。一夕睡起。聞綵樓上鼓鳴。豁
然大悟。徹見徑山為人處。述偈曰。崇天門外鼓騰
騰。驀劄虗空就地崩。拾得紅爐一片雪。却是黃河
六月氷。實甲子正月十一日也。是歲東歸。再參元
叟於徑山。叟迎笑曰。且喜汝大事了畢。自是師資
徵決。佛祖機緣渙然矣。叟遂以第二座延之。而學
者多諮扣焉。未幾以行宣政院。命出世海鹽州之
福臻。一香供元叟。是為妙喜五世云。天曆戊辰。遷
州之天寧。至元乙亥。遷杭之報國。至正甲申。遷嘉
興郡之本覺。丁亥帝師錫號。曰佛日普照慧辯禪
師。丁酉遷郡之天寧。己亥有退休志。以海鹽天寧
有山海之勝。遂築寺西偏以居。別自號西齋老人。
癸卯寺主者祖光告寂。州大夫強師。復主寺事。戊
申舉得法上首景瓛。自代而復老於西齋焉。
皇明啟運。混一海宇。
天子念將臣或沒於戰。民庶或死於兵。宜以釋氏法
設冥。以濟拔之。於是以洪武元年。九月十一日。徵
師說法於蔣山。廷臣奏其說。
上大悅。明年三月。復用元年故事。再徵於蔣山說法。
上聞其說又大悅。十五日
賜宴文樓下。親承
勞問。
詔舘於天界寺。十日及行。出內府白金以
賜。又明年秋。
上以鬼神之理甚幽。意先佛必有成說。宜徵其徒之
甞為師德者問焉。於是淛水東西被
召者。凡十有六人。予與師洎夢堂噩公與焉。七月十
二日。至天界舘。於方丈
上命禮部官勞。又命膳部。賜薪米等物。尋以所問。命
講究明白。候齋日奏對。而師以二十二日示微疾。
然與諸師。援據經論。辨竅其理自若也。二十六日。
忽索浴更衣。跏趺書偈曰。真性圓明。本無生滅。木
馬夜鳴。西方日出。置筆謂夢堂曰。師兄我去也。堂
曰何處去。師曰西方去。堂曰。西方有佛。東方無佛
耶。師乃震威一喝而逝。禮部官以遺偈聞。
上為嗟悼久之。翰林學士。宋公景濂。危公大樸。與師
為方外友。尤痛惻焉。龕奉四日。顏色愈明潤。緇白
瞻禮。如佛涅槃。天界住持。白菴金禪師。乃古鼎銘
和尚。嗣法上首。師之法門猶子也。凡後事莫不盡
禮。同召諸師。咸以法供養焉。時例禁火化。
<pb n="748"/>
上以師故。特開僧家火化之例。是日天宇清霽。送者
千餘人。火餘牙齒。舌根數珠不壞。舍利五色。紛綴
遺骼。參學弟子文晟。奉其遺骼及諸不壞者。歸海
鹽。以八月二十八日。葬於西齋而塔焉。師平日度
人。或以文字而作佛事。六會語。梓傳已久。外有淨
土詩。慈氏上生偈。北遊集。鳳山集。西齋集。又有和
天台三聖詩。永明壽禪師山居詩。陶潛詩。林逋詩。
總若干卷。竝行於世。師所在施者雲集。凡所營建。
咄嗟成功。在海鹽天寧。建大毗盧閣。範銅肖毗盧
遮那佛。千佛。文殊普賢大悲千手眼菩薩等。像位
置上下。相好殊勝。又建寶塔七層。高計二伯四十
餘尺。塔成忽偏倚欲仆。師懼禱于佛。一夕大風雨。
州民聞空中有聲曰。急往天寧救塔。明日塔乃四
正如初。及師再來。塔以兵燹殆廢。且失頂之寶瓶。
師復鳩施完葺之。時景瓛為徑山書記。以錢命鑄
寶瓶補之。上瓶之日。天花紛雨。異香滿空。州民聚
觀。駭嘆無已。在本覺建大閣。上以奉萬佛。下以奉
大悲菩薩。十地菩薩閣之。雄偉像設之莊嚴。殆冠
西淛。師為人。身短小而志器弘大。體無為而神應
莫測。熾然作用。無非以實相示人。俾之悟焉證焉。
而後已。故雖有營建之美。辭辨之富。而實無作。也
無說也。譬猶春之於花。月之於水。所可形容者。影
與色香耳。道化所被。薄海內外。高麗日本學者。尤
欽慕焉。世壽七十五。僧臘六十有三。得度者若干
人。嗣其法者若干人。景瓛文晟。將謁辭於當代大
手筆。以銘其塔。以昭示來學。請予錄其行實。予始
在徑山。與師交甚契。又同稟法於元叟和尚。其後
往來東西浙。得師出處為詳。洎師示滅。又親覩其
光明之効。不可辭也。第以衰病紀次繁陋。然立言
君子。於斯或有所稽焉。洪武庚戌。九月初吉。前住
紹興府。崇報禪寺。法弟至仁謹狀。
<talk>佛日普照慧辯禪師塔銘有序</talk>
皇帝即位。洪武之元年。端居穆清。憫念四海兵爭。將
卒民庶。多歿於非命。精爽無依。非佛世尊。不足以
度之。秋九月。
詔江南大浮圖十餘人。於蔣山禪寺。作大法會。時楚
石禪師。實與其列。師升座說法。以聳人天龍鬼之
聽。竣事近臣入奏。
上大悅。二年春三月。復用元年故事。
召師說法如初。錫燕於文樓下。親承
顧問。暨還出內府白金以賜。三年之秋。
上以鬼神情狀。幽微難測。意遺經當有明文。妙柬僧
中通三藏之說者問焉。師與夢堂噩公行中仁公
等。應
召而至。舘于大天界寺。
上命儀曹勞之。既而援據經論成書。將入
朝敷奏。師忽示微疾。越四日趣左右具浴。更衣索筆
書偈曰。真性圓明。本無生滅。木馬夜鳴。西方日出。
書畢謂夢堂曰。師兄我將去矣。夢堂曰。子去何之。
師曰西方爾。夢堂曰。西方有佛。東方無佛耶。師厲
聲一喝。泊然而化。時七月二十六日也。天界住持。
西白金公法門猶子也。為治後事。無不盡禮。時制
火葬有禁。禮部以聞。
上特命從其教。茶毗之餘。齒牙舌根。數珠咸不壞。設
利羅粘綴遺骨。纍纍然如珠。其弟子文晟。奉骨及
諸不壞者。歸於海鹽。卜以八月二十八日。建塔于
天寧永祚禪寺葬焉。既葬嗣法上首景瓛。復偕文
晟。以仁公所造行狀。來徵銘。仁公愽通內外典。文
辭簡奧。有西漢風。其言當可信弗誣。謹按狀。師諱
梵琦。楚石其字也。小字曇曜。明州象山人。姓朱氏。
父杲母張氏。張夢日墮懷而生。師方在襁褓中。有
神僧摩其頂言曰。此佛日也。他時能照燭昏衢乎。
人因名之為曇曜云。年七歲靈性頴發。讀書即了
<pb n="749"/>
大意。或問所嗜何言。即應聲曰。君子喻於義。至於
屬句倣書。皆度越餘子。遠近號為奇童。九歲棄俗
入永祚。受經於訥翁慔師。尋依晉翁洵師。於湖之
崇恩。洵師師從族祖也。趙魏公見師器之。為鬻僧
牒。得薙染為沙門。繼往杭之昭慶。受具足戒。年已
十有六矣。洵師遷住道場。師為侍者。居亡何命司
藏室。閱首楞嚴經。至緣見因明。暗成無見處。恍然
有省。歷覽羣書。不假師授。文句自通。然膠於名相。
未能釋去纏縛。聞元叟端公。倡道雙徑。師往問云。
言發非聲。色前不物。其意何如。元叟就以師語詰。
之。師方擬議欲答。叟咄之使出。自是羣疑塞[(曷-曰)/月]。如
填鉅石。會元英宗。詔粉黃金為泥。書大藏經。有司
以師善書。選上燕都。一夕聞西城樓鼓動。汗下如
雨。拊几笑曰。徑山鼻孔。今日入吾手矣。因成一偈。
有拾得紅爐一點雪。却是黃河六月氷之句。翻然
東旋。再入雙徑。元叟見師氣貌充然謂曰。西來密
意。喜子已得之矣。遽處以第二座。且言妙喜大法。
盡在於師。有來參叩者。多命師辯決之。元泰定中。
行宣政院。稔師之名。命出世海鹽之福臻。遂升主
永祚。永祚師受經之地。為創大寶閣。範銅鑄賢劫
千佛。而毗盧遮那。及曼殊師利。普賢千手眼觀音
諸像。竝寘其中。復造塔婆七級。崇二伯四十餘尺。
功垂就勢將偏壓。師禱之。夜乃大雨風。居氓聞鬼
神相語曰。天寧塔偏。亟往救之。遲明塔正如初。遷
杭之報國。轉嘉興之本覺。更搆萬佛閣九楹間。宏
偉壯麗儼。如天宮下移人世。帝師嘉其行業。賜以
佛日普照慧辯禪師之號。佛日頗符昔日神僧之
言。識者異焉。會報恩光孝虗席。僉謂報恩一郡巨
剎。非師莫能居之。師勉狥眾請而往。尋退隱永祚。
築西齋為終焉之計。至正癸卯。州大夫強師。主其
寺事。時塔[(燬-臼+白)-土+工]于兵。師重成之。景瓛為代。復歸老于
西齋云。師為人形軀短小。而神觀精朗。舉明正法。
滂沛演迤。有不知其所窮。凡所蒞之處。黑白嚮慕。
如水歸壑。一彈指間。湧殿飛樓。上插雲際。未甞見
師有作。君子謂。師縱橫自如。應物無跡。山川出雲。
雷蟠電掣。神功收斂。寂然無聲。由是內而燕齊秦
楚。外而日本高麗。咸咨決心要。奔走座下。得師片
言。裝潢襲藏。不翅拱璧。師可謂無愧妙喜諸孫者
矣。師世壽七十五。僧臘六十三。得法者若干人。受
度者若干人。其說法機用。則見於六會語。其遊戲
翰墨。則見於和天台三聖。及永明壽陶潛林逋諸
作。別有淨土詩。慈氏上生偈。北遊鳳山西齋三集。
通合若干卷。竝傳于世。余慕師之道甚久。近獲執
手。護龍河上。相與談玄。因出賸語一編求正。師覽
已嘆曰。不意儒者所造。直至於此。善自護持之。師
善誘。推此一端。亦可槩見。及聞師歿。與國史危公。
哀悼不自勝。危公亦深知師者也。銘曰。
 大鑒密旨餘十傳  妙喜起蹴龍象筵 
 有如大將據中堅  鐵卒十萬佩[櫜-呆+木]鞬 
 或觸之者命髮懸  誰歟五世稱象賢 
 佛日曉出瀛海𤲬  紅𦦨閃閃行中邊 
 流光所至無幽玄  憶初飛錫來北燕 
 彤樓畫鼓金星纏  一擊三際皆廓然 
 火中新敷清淨蓮  紺色涵空絕蔓牽 
 自茲口噴百丈泉  洗滌五濁離腥羶 
 內而諸夏外朝鮮  紛紛來者人駕肩 
 示以實相非空言  塔庙赫赩名山川 
 一佛能變萬與千  會萬歸一道則全 
 不識誣為有漏緣 
 帝勑中使來傳宣  鍾山說法超沈緜 
 萬人瞻依曲兩拳  一朝入滅同蛻蟬 
 西方彈指即現前  白玉樓閣瑠璃田 
 金鈴寶樹演真詮  師之往矣神弗遷 
<pb n="750"/>
 寂光常定無偏圓  我作銘詩翠琰鐫 
 昭朗盛烈埀年年 
翰林學士。亞中大夫。知
制誥。兼修
國史金華宋濂撰并書。
翰林侍講學士中順大夫知
制誥。同修
國史臨川危素篆題。
佛日普照慧辯楚石禪師語錄卷第二十
音切
瞪（直耕切）　譾（即俴切）　捃（居運切）　摭（之石切）　髹（許求切）　蜿（於阮切）　蜒
（以然切）　鍪（莫候切）　劃（乎麥切）　琛（敕金切）　毱（巨六切）　洵（相均切）　蔚（於物
切）　噩（吾各切）　骼（柯額切）　燹（先踐切）　瓛（胡官切）　竣（且旬切）　纍（力追切）
　薙（託計切）　稔（如枕切）　[(燬-臼+白)-土+工]（麾詭切）　迤（以支切）　賸（孕音）　櫜（古刀切）　鞬（居言
切）　𤲬（仁緣切）　赩（喜刀切）　蛻（弋雪切）

<article id="n1421">愚菴智及禪師語錄</article>

<talk>No. 1421-A
 徑山和尚愚菴禪師四會語序</talk>

或問於濂曰。世間至大者何物也。曰天與地也。曰至
明者又何物也。曰日與月也。曰然則佛法亦明且大
也。其與天地日月齊乎。曰非然也。曰其義何居。曰天
地日月。寓乎形者也。形則有成壞。有限量。雖百億妙
高山。中涵百億兩曜。百億四天下。以至于恒河沙數。
皆有窮也。皆有止也。此無他。囿乎形者也。若如來大
法。則不然。既無形體。又無方所。吾不為成。孰能為之
壞。吾不為後。孰能為之先。吾不為下。孰能為之上。芒
乎忽乎曠乎漠乎。微妙而圓通乎。其大無外。其小無
內。真如獨露。無非道者。所以超乎天地之外。出乎日
月之上。大而至於不可象。斯為大矣。明而至於不可
名。斯為明矣。是故以有情言之。則四聖以至六凡。或
迷或覺。佛法無乎不具也。以無情言之。則水火土石。
與彼草木或洪或纖。佛法無乎不在也。三乘十二分
教。不能盡宣也。八萬四千塵勞門。不能染汙也。嗚呼。
假須彌山以為筆。香水海以為墨。書之以不可說不
可說阿僧祇數劫。其能盡贊頌之美乎。然而佛法固
明且大也。其靈明之在人也。萬劫雖遠。不離當念。一
念不立。即躋覺地。亦在夫自勉之而已。濂雖不敏。每
遇學佛者喜談。而樂道之初。不以其證入淺深而有
間其意。頗有見於斯也。徑山住持愚菴禪師。得法於
元叟端心。四據名籃。敷揚佛法。以聳人天龍鬼之聽。
緇素相從如雲歸岫。其弟子觀通等會稡成書。介吾
友用堂楩公來徵文。以題其首。濂懸燈而孰讀之。其
解人膠纏。如鷹脫絛鏇。摩雲而奮飛也。其方便為人。
如慈母愛子。一步而三頋也。其全機大用。如大將臨
陳。旗鼓動而矢石集也。誠一代之宗師。而有德有言
者歟。雖然。不二門中一法不立。何況於言。覽者當求
禪師言外之意。使意見兩忘。而忘忘亦忘。方近道矣。
嗚呼。佛法超乎天地之外。出乎日月之上。豈細故哉。
人患不求之爾。今極其贊頌。而書于此錄之端。實欲
起人之敬信也。繪畫虗空。非愚則惑。濂盖無以遠其
責矣。洪武八年二月二十一日。翰林侍　講學士中
順大夫知　制誥。同脩　國史兼　太子贊善大夫
金華宋濂序。

<other>愚菴及禪師語錄總目</other>

第一卷
隆教禪寺語錄（三十條）
第二卷
普慈禪寺語錄（三十九條）
<pb n="751"/>
第三卷
杭州淨慈報恩禪寺語錄（三十四條）
第四卷
徑山興聖萬壽禪寺語錄（一十一條）
第五卷
再住徑山興聖萬壽禪寺語錄（五十九條）
第六卷
小參（一十三條）
第七卷
頌古（五十五首）
讚語（三十五首）
第八卷
偈頌（三十三首長短句）
第九卷
偈頌（一百七首五七言）
第十卷
自題（五首）
書䟦（十二首）
附
塔銘（宋濂撰）

愚菴及禪師語錄總目（終）

No. 1421
<sarticle>愚菴和尚語錄卷第一</sarticle>

<other>初住慶元路隆教禪寺語錄</other>
門人　觀通　等編
師於至正壬午十月十日。承行宣政院疏請。入寺。指
山門云。峯巒海湧。樓閣天開。是處是彌勒。無門無善
財。
祖堂。祖祖相傳。佛佛授手。日午打三更。面南看北斗。
據室。頋左右云。這裏無密室傳授底法。諸人簇簇上
來討個什麼。拍禪床便起。
陞座拈香云。此香天地萬物。同體同根。至尊至大。本
支百世。無壞無雜。彌高彌堅。虔爇寶鑪。端為祝延
今上皇帝聖躬萬歲萬歲萬萬歲。陛下欽願。山如礪
河如帶。丕萬世太平之基。車同軌書同文。廓四海無
為之化。次拈香云。三世諸佛無傳授。歷代祖師無傳
授。天下老和尚無傳授。隆教今日此香爇向鑪中。供
養前住杭州路徑山興聖萬壽禪寺第四十八代慧
文正辯佛日普照禪師。元叟端和尚。諸人且道。畢竟
為個甚麼。以香扣鑪三下。便燒。遂就坐。吉祥和尚白
椎罷。僧問。釋迦不出世。達磨不西來。佛法徧天下。談
玄口不開。和尚今日出世。畢竟為什麼邊事。師云。蛇
無頭不行。進云。既是釋迦不出世。為甚四十九年說。
師云。法久成弊。進云。達磨不西來。爭奈少林有妙訣。
師云。年老成魔。進云。佛法天下徧不徧。談玄之口開
不開。則不問。和尚為國開堂。皇恩佛恩。憑何報答。師
云。有眼者見。有耳者聞。僧禮拜。師乃云。海日高明。海
天空闊。峯巒海湧。樓閣天開。頭頭無上妙門。在在金
剛正體。諸佛出世。以訛傳訛。祖師西來。將錯就錯。一
大藏教誑⿰言赫閭閻。明眼衲僧自救不了。但能無心於
事。無事於心。便見堯風蕩蕩舜日熈熈。天清地寧。民
康物阜。山僧道薄人微。遠承院命。三江九堰。航海梯
山。為國開堂。舉揚宗旨。無一絲毫瞞諸人。諸人亦無
一絲毫瞞山僧。冀各存誠。共相委悉。
復舉。僧問百丈。如何是奇特事。丈云。獨坐大雄峯。僧
禮拜。丈便打。師云。大小百丈。只解無佛處稱尊。今日
忽有問新隆教如何是奇特事。只對他道。汝等皆當
作佛。他若禮拜。更向道。但辦肯心。必不相賺。
上堂。即心即佛。兔馬有角。非心非佛。牛羊無角。會麼。
功德天黑暗女。有智主人二俱不受。下座。
<pb n="752"/>
上堂。師召大眾。眾皆仰眎。師云。[鷂-缶+(工/山)]子過新羅。便下座。
上堂。舉臨濟道。一人論劫。在途中不離家舍。一人論
劫。在家舍不離途中。那箇合受人天供養。臨濟見處
徧枯。果然只具一隻眼。山僧昨抵昌國訪諸官寮。從
東過西。從西過東。波波挈挈。竟日只在途中。且如何
說個不離家舍。此日歸來。山門頭合掌。佛殿裏燒香。
穿僧堂。入厨庫。總是自家屋舍。又如何說個不離途
中。衲僧家只要據實而論。若不據實而論。謂之脫空
謾語漢。爭受人天供養。隆教與麼告報。也是小脫空。
且平實一句作麼生道。乃云。從來不唱脫空謌。把火
燒山拾田螺。白格樹頭魚扇子。急水灘頭鳥作窠。好
大哥。以拂子擊禪床。下座。
寶陀古鼎和尚至上堂。僧問。興化見同參打下法堂。
意旨如何。師云。有甚共語處。進云。高亭訪德山。隔江
見剎竿便回去。又作麼生。師云。蟻子不食鐵。進云。寶
陀和尚今日入山相看。和尚如何施設。師云。相逢自
有知音知。何必清風動天地。僧禮拜。師云。敗將不斬。
乃舉。龍牙道。雲居師兄得第二句。我得第一句。師云。
大小龍牙。只和開張大口。不覺舌頭拖地。山僧。茲承
寶陀法兄和尚曲勞象駕。枉賁空山。但愧荒疎無伸
供養。豈敢妄通消息。觀音菩薩將錢買糊餅。放下手
却是饅頭。是第二句。且如何是第一句。喝一喝。下座。
上堂。彌勒真彌勒。分身千百億。時時示時人。時人皆
不識。慈氏如來三百六十骨節。八萬四千毛竅。一時
撒向諸人懷裏了也。敢問諸人。還識得也未。若也識
得。天上無彌勒。地下無彌勒。卓拄杖。此時若不究根
源。直待當來問彌勒。
上堂。僧問。語是謗。默是誑。語默向上有事在。如何是
向上事。師云。胡孫上樹尾連顛。進云。向上一路千聖
不傳。向上一路千聖不然。畢竟如何則是。師云。向上
一路只在目前。乃云。冬至月頭賣被買牛。冬至月尾
賣牛買被。期三百六旬有六日。以閏月。定四時。成歲。
移易一絲毫不得。東頭賣貴西頭賣賤。三十年後破
草鞋向甚處著。
上堂。寒暑迭相催。今朝臘月旦。滴水一滴凍。莫道且
緩緩。便下座。
上堂。舉玄沙因光侍者道。師叔若參得禪。小姪當打
鐵船下海去。沙住後令人持書問光去。打得鐵船也
未。光無對。後汾陽昭代云。只見錐頭利。不見鑿頭方。
玄覺云。玄沙也是貧兒思舊債。師云。大小玄沙光侍
者。人我未忘。互揚家醜。千載之下。遭人點撿。翠屏終
不學他古人。一切只是如常。昨承靈隱天童侍者相
訪。寒溫纔罷。燒香喫茶。茶罷送歸客位。自然主賓道
合。叔姪情忘。今日陞堂略此敘陳。伏希道照。
佛成道上堂。舉趙州問南泉。如何是道。泉云。平常心
是道。州云。還假趣向否。泉云。擬向即乖。州云。不擬爭
知是道。泉云。道不屬知。不屬不知。知是妄覺。不知是
無記。若真達不疑之道。廓然蕩豁如太虗空。豈可強
是非耶。師云。王老師過犯彌天。將釋迦世尊六年雪
山千苦萬辛。所得無上大道。等閒花擘殆盡。合與二
十拄杖。當時趙州眼光爍破四天下。面被熱瞞則且
置。今日眾中莫有為世尊[托-七+友]本底麼。如無。隆教不是
為它閒事長無明。忝為遺教遠孫。未免出隻手去也。
拽拄杖。下座。一時趂散。
真泯二上座火。真如淨境界。一泯未甞存。能隨染淨
緣。遂成十法界。擲火云。泥揑金剛水底走。筆描菩薩
火中行。
上堂。舉東山演祖示眾云。祖師說不著。佛眼看不見。
四面老婆心。為君通一線。便下座。師云。若教頻下泪。
滄海也須乾。
上堂。僧問。不與萬法為侶者是甚麼人。師云。十字街
頭石敢當。僧擬再問。師云。又要第二杓惡水在。乃云。
時維三月。節屆清明。不寒不暖。半陰半晴。落花啼鳥
<pb n="753"/>
一聲聲。驀拈拄杖。穿却解空鼻孔。⿰翟支瞎達磨眼睛。踏
破草鞋赤脚走。好山猶在最高層。
師一日。盥手次。僧問。如何是祖師西來意。師以水洒
之。僧便走。師喚來來。古人水潑梃逐不去。汝因甚便
走。僧却以手作洒水勢。師云。汝作道理會也。僧便喝。
師亦喝。僧復喝。師便打。僧云。和尚莫錯打某甲。師云。
汝但喫棒。我要者話行。
上堂。舉古者道。色聲為無生之鴆毒。受想是至人之
坑穽。又道。直須向聲色裏睡眠。聲色裏坐臥。擊拂子。
喚作聲得麼。竪拂子。喚作色得麼。離却分別心識意
慶言句外。道將一句來。
佛誕上堂。良久云。釋迦老子生也。蝦蟆蚯蚓同證法
身。露柱燈籠共相慶賀。雲門大師道。我當時若見。一
棒打殺與狗子喫。成人者少。敗人者多。擊拂子下座。
上堂。水母吕鰕。瑣𤥐腹蟹。眼在鼻上。脚在肚下。下座。
元太初藏主至。上堂。舉阿難尊者問大迦葉云。世尊
傳金襴外。別傳何物。迦葉召阿難。阿難應諾。迦葉云。
倒却門前剎竿著。師云。阿難如是問。迦葉如是答。且
道。世尊當時有所傳耶。無所傳耶。這裏著得隻眼。一
大藏教五千四十八卷。半滿偏圓。權實空有。無不透
頂透底。拈拄杖卓一下。打麫還他周土麥。唱歌須是
帝鄉人。
上堂。頋大眾云。老僧已為諸人和盤托出了也。飢逢
王饍不能飡。莫錯恠人好。便下座。
上堂。僧問。馬祖陞堂。百丈卷席。意旨如何。師云。不是
苦心人不知。進云。龍袖拂開全體現。象王行處絕狐
踪。還得相應也未。師云。萬里望崖州。乃舉。洞山道。五
臺山上雲蒸飯。佛殿堦前狗尿天。剎竿頭上煎䭔子。
三箇胡孫夜播錢。石霜道。風吹石臼爭哮吼。泥揑金
剛水底走。踏翻海月亂波生。驚起土星犯南斗。道吾
道。三面狸奴脚踏月。兩頭白牯手拏烟。戴冠碧兔立
庭栢。脫[殼-一]烏龜飛上天。保寧勇和尚云。此三頌。一頌
堪為佛祖為師。一頌堪作人天榜樣。一頌堪驗衲僧
眼目。具眼者辨取。師云。保寧與麼道。奴見婢殷勤。翠
屏不惜眉毛。與諸人說破。字經三寫。烏焉成馬。
解制謝都寺辦齋藏主秉拂。上堂。咬破鐵酸饀。百味
具足。演出大藏教。一句該通。三脚驢子弄蹄行。萬里
無寸草。下座。
秋日示眾。叨據名藍海上州。慚無道福繼芳猷。宗綱
委地方堪憫。聖德如天未易酬。好把靈符縣肘後。莫
將閒事涴心頭。金風昨夜飄梧葉。地北天南又早秋。
師一日入園。見典座割瓜。師問。刈得幾个祖師頭。座
云。三十個。師云。那個皮下有血。座云。和尚何得重重
相戲。師云。好心不得好報。
八月旦。開堂請監收。并謝雨。上堂。今朝八月初一。天
外雲收日出。夜來灌門龍王見大神變。降注大雨。盡
大地草木叢林。稻禾菽粟。皆得霑濟。隆教寺裏。普請
監收個個得人。一年三百六十日。管取粥足飯足。江
南兩浙。春寒秋熱。下座。
育王石堂和尚遺書至。并入祖堂。上堂。五十三年。弄
巧成拙。踏破虗空赤脚行。萬象森羅咲不徹。大眾。個
是育王石室和尚末後為人底句子。明如杲日。寬若
太虗。權實照用俱備。擒縱殺活皆全。可以津濟四生。
可以梯航九有。蚊子上鐵牛。無你插觜處。卓拄杖。這
裏見得。無一處不睹慈容。無一時不聞說法。苟或未
然。少間下座。普請諷經。莊嚴品位。香烟起處。一任觀
瞻。
師到千⿰石覽莊。眾請觀海次。師問。大海不宿死尸。魚以
水為命。因甚死在海中。代云。怕爛却那。又云。性海無
風。金波自湧。忽遇旋嵐偃嶽時如何。代云。湛湛地。
回至莊中喫茶次。師云。邪心是海水。煩惱是波浪。毒
害是惡龍。塵勞是魚鱉。諸人日用現行。作麼生免得。
有僧拈茶缾。師前傾茶。便行。師云。正是亂瀉。僧回頋。
<pb n="754"/>
師便喝出。
九日上堂。僧問。如何是賓中賓。師云。君向瀟湘我向
秦。進云。如何是賓中主。師云。常在途中不離家舍。進
云。如何是主中賓。師云。常在家舍不離途中。進云。如
何是主中主。師云。橫按鏌耶全正令。太平寰宇斬癡
頑。進云。賓主已蒙師指示。向上宗乘事若何。師云。三
年一閏。九日重陽。復舉。大茅示眾云。欲識諸佛心。但
向眾生心行中識取。欲識常住不遷義。但向萬物凋
落處會取。師云。古人言不虗發。發心全真。眾生現行
無明煩惱。業識茫茫。作麼生說個諸佛心。秋變冬凋。
春生夏長。萬物榮謝無有停息。又如何說個不遷義。
三玄三要事難分。得意忘言道易親。一句明明該萬
象。重陽九日菊花新。拍禪床云。汾陽和尚來也。切忌
錯下註脚。
上堂。頋左右云。千年田八百主。郎當屋舍沒人修。火
官頭上風車子。咄。
上堂。二月仲春漸暄。村村花柳爭妍。唯有衲僧拄杖。
長時無變無遷。卓拄杖云。上乘菩薩信無疑。中下聞
之必生恠。

愚菴和尚語錄卷第一

<sarticle>愚菴和尚語錄卷第二</sarticle>

<other>普慈禪寺語錄</other>
門人　溥震　等編
師於至正乙酉十月初一日受請入寺。
佛殿。燒香云。前三後三。日面月面。急須著眼看仙人。
莫看仙人掌中扇。
祖堂。昆明池裏失却劒。曲江江頭撈得鋸。須彌峯頂
浪滔天。大洋海底蓬塵起。大小祖師。口門無齒。
陞座祝讚罷。僧出問云。隆教適聞撾退鼓。龍峯又見
踞猊床。出群標格天然別。不比諸方孟八郎。正恁麼
時。時節因緣則不問。四眾臨筵。願聞法要。師云。山僧
剃頭五日一次。進云。和尚與麼答話。莫不得麼。師云。
好人不肯做。直要屎裏臥。進云。三聖道。我逢人則出。
出則不為人。意旨如何。師云。枯葉知天風。進云。興化
道。我逢人則不出。出則便為人。又作麼生。師云。海水
知天寒。進云。和尚今日逢人則出。出則為人。豈不出
它古人一頭地。師云。莫亂統。進云。世尊出世。梵王前
引。帝釋後隨。和尚為甚麼不許學人讚嘆一句。師云。
向汝道莫亂統。僧禮拜歸眾。師乃云。道業無成愧昔
賢。行藏去住謾隨緣。自憐宿債難逃避。又向滄溟駕
鐵船。其奈大法陵遲。時當象季。新長老用盡神通。又
且如何施設。敢請文殊普賢。為普慈打篙搖櫓。勢至
觀音張帆把柂。見前勝流交相唱和。但能同德同心。
自然無可不可。不住此岸。不住彼岸。不住中流。直教
盡十方塵毛剎海。愚癡下劣。貧苦疲乏。穢惡不淨眾
生。任運流入薩婆若海。為依為怙。正與麼時。且風恬
浪靜。共樂清平一句。又作麼生道。竪拂子云。天高群
象正。海闊百川朝。
上堂。拈拄杖云。十地驚心。二乘罔測。卓拄杖云。子承
父業。賺殺多少人。靠拄杖下座。
上堂。舉雲門道。若說菩提涅槃真如解脫。是燒楓香
供養你。若說佛說祖。是燒黃熟香供養你。若說超佛
越祖之談。是燒餅香供養你。歸依佛法僧。下去。師云。
雲門氣宇如王。却作座主見解。普慈道。若說菩提涅
盤真如解脫。是將黑豆換你眼睛。若說佛說祖。是將
木槵子換你眼睛。若說超佛越祖之談。是將魚目換
你眼睛。歸依佛法僧下去。
上堂。僧問。眾生為解礙。菩薩未離覺。和尚作麼生。師
云。天寒日短。兩人共一椀。進云。如何是清淨法身。師
云。月色和雲白。松聲帶雨寒。乃云。時節不相饒。又逢
<pb n="755"/>
臘月旦。昨日地搖六震。今朝天雨四花。你諸人只管
瞌睡。冬行春令則不問。面南看北斗一句作麼商量。
上堂。僧問。藥山示眾云。我有一句子。待特牛生兒。即
向汝道。未審是那一句。師云。千手大悲提不起。進云。
時有僧出云。特牛生兒也。只是和尚不道。山喚侍者
將燈來。僧便抽身歸眾。意旨如何。師云。一對鴛鴦畫
不成。乃云。今朝正月十五。開却千門萬戶。斬新舊日
風規。掃蕩陳年露布。良久云。春暖畫堂多富貴。夜深
燈月兩相宜。
上堂。僧問。釋迦已滅。彌勒未生。正當今日佛法委付
何人。師云。老僧打退鼓。進云。前無釋迦。後無彌勒。還
有參學分也無。師云。風不來樹不動。乃云。目前無法。
心外無機。皇風蕩蕩。民物熈熈。花霏霏。日遲遲。高下
林巒錦綉圍。却恠長時杜䳌子。春山無限好。猶道不
如歸。
燈都寺火。舉火把云。漏燈𧣴子。照破歷劫生死昏衢。
盡十方世界是個大涅盤門。頋左右。夜來何處火。燒
出古人墳。
一日新到僧參。師問。甚處來。僧云。補陀禮拜觀音來。
師云。觀音菩薩將錢買胡餅。放下手却是饅頭。作麼
生會。僧云。學人乍入叢林。乞和尚慈悲指示。師驀拈
拄杖云。東海鯉魚打一棒。雨似盆傾。會麼。僧擬進語。
師便打云。若到諸方。不得錯舉。
祈雨看經。上堂。舉睦州看華嚴經次有僧問。是甚麼
經。州云。大光明雲。青色光明雲。紫色光明雲。那邊是
甚麼雲。僧云。南邊是黑雲。州云。今日定有雨。師云。睦
州將錯就錯。瞞這僧則易。瞞普慈則難。山門今日看
經。設有僧問是甚麼經。只向道。扇子𨁝跳上三十三
天。築著帝釋鼻孔。東海鯉魚打一棒。雨似盆傾。豐年
野老謳歌甚。在處嘉禾合穗生。下座。
上堂。趙州道個洗鉢去。其僧豁爾知歸。鳥窠吹起布
毛。侍者當下得旨。阿呵呵。囉囉哩。達磨老臊胡。打落
當門齒。
上堂。舉南泉示眾云。自小牧一頭水牯牛。擬向溪東
放。不免食他國王水草。擬向溪西放。不免食他國王
水草。不如隨處納些些總不見得。有僧舉似雲門。門
云。南泉水牯牛。隨處納些些。且道在牛內納。牛外納。
直饒說得納處分明。我更問你索牛在。師云。王老師
道十八上便解作活計。只個水牯牛也不解牧得。累
他雲門騎牛覔牛。普慈這裏。自小牧一頭水牯牛。不
免食他國王水草。只是不曾犯人苗稼。有時牽梨拽
杷。有時臥月眠雲。飢則加飡。渴則就飲。數十年來但
恁麼過。且道。與南泉相去多少。召眾云。千頭萬頭但
識取一頭。
上堂。廣尋文義。鏡裏求形。息念觀空。斬頭覔活。總不
與麼。無孔鐵鎚。劃拄杖。三邊不用安戈甲。萬里歌謠
賀太平。
普請㘽松。上堂。僧問。記得臨濟在黃檗㘽松次。檗云。
深山裏㘽許多松作什麼。濟云。一與山門作境致。二
與後人作標榜。道了。以钁打地三下。意旨如何。師云。
今日普請㘽松。進云。可謂峻硬不得問著。師云。少神
作麼。進云。黃檗道。雖然如是。子已喫吾三十棒了也。
不知臨濟當時過在什麼處。師云。你道臨濟合喫棒。
不合喫棒。進云。喫棒且置。濟以钁打地三下作噓噓
聲。畢竟明什麼邊事。師云。明钁頭邊事。進云。黃檗道。
吾宗到汝大興於世。還端的也無。師云。一句合頭語。
萬劫繫驢橛。僧禮拜而退。師復舉臨濟在黃檗㘽松
公案。乃云。諸人要做臨濟兒孫則且置。只如黃檗道。
雖然如是。子已喫吾三十棒了也。且道臨濟當時過
在什麼處。應菴云。養子之緣固當如是。扶強不扶弱。
濟以钁打地三下。復作噓噓聲。為是啐⿰口豕同時。為復
別有道理。普慈向這裏擬著個眼。也要諸人瞥地。卓
拄杖。雪後始知松栢操。事難方見丈夫心。
<pb n="756"/>
出莊歸請知客。上堂。昨日過南莊。今朝又東郭。動靜
與去來。何曾有間隔。然則動則涉塵勞之境。靜則沉
昏醉之鄉。動靜双泯則落空亡。動靜双行則瞞頇佛
性。七十三八十四。途路之樂不如在家。喝。誰在畫樓
沽酒處。相邀來喫趙州茶。
上堂。山田脫粟飯。野菜澹黃虀。喫則從君喫。不喫任
東西。知恩者少。負恩者多。
上堂。僧問。佛法禪道。相去多少。師舉手云。展則成掌。
握則成拳。僧禮拜。師云。狂狗趂塊。乃舉。保寧勇和尚
示眾云。風鳴條雨破塊。曉來枕上鸎聲碎。蝦䗫蚯蚓
一時鳴。妙德空生都不會。都不會。三個成群。四個作
隊。窅窅窕窕飄飄搖搖。向前村後村。折得梨花李花
一佩兩佩。師云。右軍筆畫入石三分。李杜文章光𦦨
萬丈。老保寧可謂盡善盡美。點撿將來。未免咲破衲
僧鼻孔。何故。要且無佛法道理。普慈又作麼生。乃云。
蒲團上端坐。針眼裏穿線。西風一陣來。落葉兩三片。
上堂。道遠乎哉。觸事而真。聖遠乎哉。體之即神。雲門
乾矢橛。洞山麻三斤。罕逢穿耳客。多遇刻舟人。
上堂。舉僧問乾峯。十方薄伽梵。一路涅槃門。未審路
頭在什麼處。峯拈拄杖劃一劃云。在者裏。雲門拈起
扇子云。扇子𨁝跳上三十三天。築著帝釋鼻孔。東海
鯉魚打一棒。雨似盆傾。師云。涅盤心易曉。差別智難
明。乾峯雲門雖則各資一路。瞞者僧即得。點撿將來。
等是行於邪道。普慈今日設有僧問。十方薄伽梵一
路涅盤門。未審路頭在什麼處。只向道。家家門首透
長安。
解夏進退兩序。上堂。有進有退。有結有解。左之右之。
風流儒雅。鐘樓上念讚。床脚下種菜。勝首座道。猛虎
當路坐。卓拄杖。一雨普滋三草二木。
上堂。凡夫實謂之有。二乘析謂之無。緣覺謂之幻有。
菩薩當體即空。雲門道。衲僧見拄杖。但喚作拄杖。行
但行。坐但坐。總不得動著。師云。一切賢聖皆以無為
法而有差別。便下座。
中秋謝開口耆舊。上堂。僧問。百丈示眾云。汝為我開
田了。我為汝說大義。有僧開田了。便問。開田了也。請
和尚說大義。丈展開兩手。且道。是說不說。師云。一舉
四十九。進云。恁麼則天人群生類。皆承此恩力。師云。
汝分上作麼生。進云。和尚今日開田。功昭百世。學人
請和尚說大義。畢竟如何展演。師云。爛泥裏有刺。僧
禮拜。師乃云。百丈開田說大義。大舒兩手。龍峯開田
謝主事。豈可空然。擊拂子。一片月生海。幾家人上樓。
上堂。世尊三昧迦葉不知。迦葉三昧阿難不知。阿難
三昧商那和脩不知。普慈三昧諸人不知。諸人三昧
各各不知。所以道。譬如河中水。川流競奔逝。各各不
相知。諸法亦如是。又如大火聚。猛焰同時發。各各不
相知。諸法亦如是。喝。將謂合有與麼說話。
上堂。僧問。竺士大仙心。東西密相付。如何是密付底
心。師云。九秋黃葉亂飄金。進云。和尚莫將境示人。師
云。老僧罪過。乃云。蹔時斂念。是處是彌勒。無門無善
財。分爾有心。土石山河。瓦礫荊棘。不是神通妙用。亦
非法爾如然。萬象之中獨露身。唯人自肯乃方親。昔
年謾向途中覔。今日看來火裏氷。喝一喝。下座。
上堂。舉藥山久不上堂。院主白云。大眾久思和尚示
誨。山云。打鍾著。主聲鍾。眾集。山便歸方丈。主隨後云。
和尚許為眾說法。因甚一言不措。山云。經有經師。論
有論師。又爭恠得老僧。師云。藥山老漢。當斷不斷。反
招其亂。當時待他道。大眾久思和尚示誨。拽拄杖。劈
脊便棒。非徒截斷者僧舌頭。要且不失為天下宗匠。
請首座都監寺。并謝監收。上堂。舉五祖和尚道。四五
百石麥。二三千石稻。好個𠇾粮方。耆婆不得妙。五祖
老人。等閒拈出無上命世真丹。拋向諸人面前。一任
橫吞竪嚥。可以起死回生。可以轉凡成聖。若不具人
天眼目。直是無下口處。何故。明明百草頭邊事。不比
<pb n="757"/>
楊岐栗棘蓬。
祖忌拈香。對梁王廓然無聖。此地無金二兩。坐少林
九年面壁。俗人沽酒三升。無影樹花敷五葉。無烟火
焰續千燈。太平本是將軍建。不許將軍見太平。
上堂。舉教中道。假使滿世間。皆如舍利弗。盡思共度
量。亦復不能知。師驀拈拄杖云。釋迦老子與天帝釋。
向中庭裏。相爭佛法甚閙。各與二十拄杖。貶向二鐵
圍山。卓拄杖云。好把一枝無孔笛。夜深吹過汨羅灣。
因雪上堂。僧問。雪覆千山。為甚麼孤峯不白。師云。別
是一乾坤。進云。九天垂瑞雪。萬國盡懽心。師云。片片
不落別處。僧禮拜。師拈拄杖卓一卓云。乾坤大地。一
時粉碎了也。十方諸佛。六代祖師。天下老和尚。直得
瓦解冰消。獨有普賢菩薩。具大神力。見大神變。歡喜
踴躍。喃喃說偈云。雪子落紛紛。烏盆變白盆。忽然日
頭出。依舊是烏盆。忽有個漢出來道。長老長老。此是
雪詩。衲僧分上。合作麼生。只向道。三冬多瑞雪。鼓腹
樂堯年。
涅槃上堂。眾生畢竟無生死。諸佛何曾有涅槃。一把
柳絲收不得。和烟搭在玉欄干。
上堂。僧問。擬心即差。動念即乖。不擬不動。還有過也
無。師云有。進云。畢竟如何則是。師云。莫認自己清淨
法身。乃云。時節不相饒。又逢三月旦。拈却佛祖機。與
君通一線。棕櫚葉散夜叉頭。芍藥花開菩薩面。
上堂。舉。德山和尚因僧問。從上諸聖以何法示人。山
云。我宗無語句。亦無一法與人。雪峯從此有省。有問
雪峯。和尚見德山。得箇什麼便休去。峯云。我當時空
手去空手回。東山演祖拈云。白雲今日說向透未過
者。有兩個人從東京來。問他道甚處來。他却道蘇州
來。便問伊蘇州事如何。他道一切尋常。雖然如是。瞞
白雲不過。何故。只為語音不同。畢竟如何。蘇州菱邵
伯藕。師云。老東山可謂長於譬喻。詞不迫切。雖然如
是。要且只說得德山雪峯影子邊事。若是齊眉共矚。
並駕齊驅。未敢相許。何故。閩蜀同風。肚裏有蟲。
結夏上堂。護生須是殺。殺盡始安居。是真實語。是不
誑語。喝。差之毫[釐-未+牙]。謬以千里。
上堂。頋左右云。彼自無瘡。勿傷之也。歸堂喫茶去。
上堂。臨濟喫六十拄杖。高安灘上知歸。興化於大覺
棒頭。深明黃檗意旨。這般說話。諸方喚作殘羮餿飯。
然羮藜含糗者。難與道太牢之滋味。是汝諸人合作
麼生。不覺秋深夜又長。
重陽上堂。舉。真淨和尚云。九日無白醪。飽餐黃栗糕。
十日有黃菊。催人打禾糓。五更鐘未鳴。隣雞已數聲。
相逢不下馬。各自奔前程。師云。逸格風流。通身文采。
老雲菴美則美矣。若約衲僧分上。猶欠勦絕在。山僧
効顰亦有一偈。舉似大眾。非圖邁古超今。且要應時
應節。九日無白醪。萸茶滿椀澆。十日有黃菊。凉飈動
林麓。五更鐘未鳴。過鴈兩三聲。更欲求玄旨。迢迢十
萬程。
上堂。金佛不度爐。木佛不度火。泥佛不度水。真佛屋
裏坐。趙州眼光爍破四天下。未免錯認驢鞍槁。作阿
爺下頷。畢竟如何。覓佛不見佛。討祖不見祖。甜瓜徹
蒂甜。苦瓠連根苦。
上堂。譬如牛過窓櫺。頭角四蹄都過了。唯有尾巴過
不得。且道。誵訛在甚麼處。良久。虎咬大蟲。蛇吞鱉鼻。
上堂。舉。趙州和尚道。老僧除二時上堂粥飯。是雜用
心處。師云。趙州有年無德。錯下名言。燒香禮拜。是雜
用心。看經講教。是雜用心。參禪學道。是雜用心。了生
達死。是雜用心。成佛作祖。是雜用心。唯二時上堂粥
飯。是善用心。何也。不曾咬破一粒米。
上堂。僧問。如何是毗盧師。師云。斷跟草鞋。進云。如何
是法身主。師云。尖簷席帽。進云。學人不會。師云。見成
行貨。有什麼不會。僧擬議。師便喝。乃云。春雨如膏。春
風如刀。春光似箭。斷不相饒。卓拄杖。龍峯拄杖無遷
<pb n="758"/>
變。又見鵝黃上柳條。
上堂。知見立知即無明本。知見無見斯即涅槃。無明
涅槃。是一是二。一夜落花雨。滿城流水香。
上堂。十五日已前。覔甚文殊普賢。十五日已後。釋迦
老子不知有。正當十五日。天上無彌勒。地下無彌勒。
時有僧躍出問。天上無彌勒地下無彌勒。未審誰與
安名。師云。我行荒草裏。汝又入深村。
解夏上堂。四月十五日。結却布袋頭。十字縱橫底有
甚數。七月十五日。解却布袋頭。無繩自縛底。有甚數。
喝。結也不可得。解亦何曾有。解結二圓離。面南看北
斗。下座。
上堂。僧問。至道無難。唯嫌揀擇。不揀擇時如何。師云。
遇飯即飯。遇茶即茶。僧禮拜。師云。放汝三十棒。乃云。
纔逢解夏。又見中秋。看看白盡少年頭。驀拈拄杖。旋
嵐偃嶽而常靜。江河競注而不流。野馬飄鼓而不動。
日月歷天而不周。卓拄杖。有時乘好月。不覺過滄洲。

愚菴和尚語錄卷第二

<sarticle>愚菴和尚語錄卷第三</sarticle>

<other>杭州路淨慈報恩禪寺語錄</other>
門人　正除　等編
師於至正戊戌七月二十日。承行宣政院領院官太
尉丞相達識帖穆爾。差宣使九曜奴。馳驛於蘇州受
業海雲院。敦請入寺。據室云。刮龜毛於鐵牛背上。朝
打三千。截兔角於石女腰邊。莫打八百。指東劃西。鼓
唇搖舌。耳居門外。擊石火閃電光。冰稜上度過九𨸰。
劒刃上拾得全身。苕帚柄聊與三十。總不與麼來時
如何。拈拄杖。吽吽。
指法座云。盡十方世界。是普光明藏師子之座。諸佛
眾生同起同坐。因甚山僧今日特地高陞。只恐諸人
昧其所自。便陞座。斂衣就坐。上竺和尚白椎云。法筵
龍象眾。當觀第一義。師云。若論第一義。法筵未啟。法
鼓未鳴。山僧未陞座已前薦得。早落第二了也。設使
起模畫樣。作意商量。問一句來。答一句去。未免落七
落八。今日眾中莫有天然氣槩底麼。不妨相見。僧問。
保壽開堂。三聖推出一僧。壽便打。意旨如何。師云。蚊
子上鐵牛。進云。三聖道。恁麼為人。非但瞎却這僧眼。
瞎却鎮州一城人眼去在。壽便歸方丈。又作麼生。師
云。[鷂-缶+(工/山)]子過新羅。進云。只如和尚今日開堂。相君堅請。
湖海交歡。四眾臨筵。如何指示。師云。但把片心窮浩
劫。蕩雲深處祝堯年。僧禮拜。師乃云。皇皇南宕勝覺
場。奕奕永明高廣座。山僧才踈德薄。豈敢躋板。然遇
緣即宗。難為辭讓。湖光⿰澰欠灩。山色空濛。廓示真如境
界。宗鏡高懸。慧日朗耀。[懨-猒+火]張少室風規。一一騰今煥
古。頭頭玉轉珠回。真得釋迦彌勒共樂堯年。文殊普
賢同傾舜日。雖然如是。猶未撥動向上一竅在。喝。干
戈才偃息。四海樂昇平　復舉。當山智覺禪師示眾
云。欲識永明旨。門前一湖水。日照光明生。風吹波浪
起。師云。諸人還見祖師麼。卓拄杖。要識是非。面目見
在。
開堂。閱藏經。上堂。終日看經。經頭一字。因甚不識。長
年喫飯。千粒萬粒從一粒生。因甚不知。卓拄杖云。打
破兩重關。泗洲人見大聖。
上堂。天不能盖。地不能載。細入無間。大絕方所。黃連
甜。甘草苦。焦螟蟲吞却虎。明眼衲僧休莾鹵。
謝齋秉拂上堂。舉。五祖和尚示眾云。結夏無可管頋
諸人。未免作一家宴。遂擡手云。邏囉招。邏囉搖。邏囉
送。莫恠空踈。伏惟珍重。南屏冬至叢席荒凉。直是無
可施設。賴有庫司都寺。與堂中首座。前日作那一場
佛事。不同小小。離四句絕百非。攪酥酪醍醐為一味
鎔缾盤敘釧為一金。令我現前一眾。三世諸佛。歷代
<pb n="759"/>
祖師。五百十六大阿羅漢。均飽禪悅法喜。眼裏也飽。
耳裏也飽。不覺手之舞之足之蹈之。歡喜踴躍。向宗
鏡光中。同聲贊歎云。希有希有。奇哉奇哉。於食等者。
於法亦等。於法等者於食亦等。山僧。只管端坐受供
養。且道與五祖相去多少。良久云。其施汝者不名福
田。供養汝者墮三惡道。
上堂。僧問。蓮花未出水時如何。師云。寒則普天普地
寒。進云。出水後如何。師云。熱則普天普地熱。進云。如
何是佛法大意。師云。門前一湖水。乃云。一九二九。相
喚不出手。三九二十七。樹頭吹觱栗。四九三十六。夜
眠如露宿。時節不相饒。朱顏日漸凋。你衲僧家。寒則
向火。熱則乘風。各自照鏡看。面皮厚多少。
上堂。舉。僧問鏡清。新年頭還有佛法也無。清云有。僧
云。如何是新年頭佛法。清云。元正啟祚。萬物咸新。僧
云。謝師答話。清云。鏡清今日失利。又僧問智門。新年
頭還有佛法也無。門云無。僧云。年年是好年。日日是
好日。為什麼却無。門云。張公喫酒李公醉。僧云。老老
大大龍頭蛇尾。門云。智門今日失利。師云。新年頭有
佛法。鏡清合喫二十拄杖。新年頭無佛法。智門合喫
二十拄杖。何故。老老大大。不合說有說無。喝。道無不
是無。道有不是有。東望西耶尼。面南看北斗。
元宵上堂。人人自有光明在。看時不見暗昏昏。既是
自己光明。因甚看時不見。驀拈拄杖敲燭臺云。一燈
發千光。千光一燈見。
佛涅槃。上堂。湖光瀲灩晴偏好。山色空濛雨亦奇。淨
法界身無出沒。不須惆悵怨芳時。
清殿主火。琉璃殿上荊棘參天。勝熱門頭清風匝地。
擲火云。郎當屋舍沒人修。火官頭上風車子。
佛誕上堂。僧問。淨法界身本無出沒。因甚釋迦老子
今日降生。師云。知而故犯。進云。遵布衲浴佛次。藥山
問。你只浴得這個。還浴得那個麼。遵云。把將那個來。
如何是那個。師云。擔枷過狀。又僧問。心佛及眾生。是
三無差別。還端的也無。師云的。進云。不是心不是佛
不是物。是個甚麼。師云。不識。又僧問。佛身無為不墮
諸數。因甚有千百億化身。師竪拂子云。你道這個是
第幾身。僧擬進語。師便喝。僧退後。師云。身口意清淨。
是名佛出世。身口意不淨。是名佛滅度。三文錢娶個
黑老婆。頭不梳。面不洗。知他是凡是聖。
一日供羅漢。達識帖穆爾丞相到寺。問師云。長老今
日供羅漢。五百尊者俱來應供也無。師云。活佛降臨。
羅漢安得不至。相云。施主設齋。得何果報。師云。種糓
不生豆。相云。恁麼則功不浪施也。師云。賴遇丞相證
明。相云。三輪空寂。畢竟如何。師云空相。云功歸何所。
師不答。相云。長老何不轉語。師云。且請方丈喫茶。
丞相到方丈又問。淨名丈室。容受三萬二千師子座。
淨慈丈室容多少。師云。一塵不立。相云。得與麼覿體
相違。師揭起簾云。請丞相鑑。相呵呵大咲云。作家宗
師。不勞再勘。師便供茶。
上堂。教中道。見見之時。見非是見。見猶離見。見不能
及。頋左右召大眾云。還見麼。一等共行山下路。眼頭
各自看風烟。
上堂。僧問。古人拈椎竪拂。意旨如何。師竪起拂子。進
云。畢竟意作麼生。師云。待汝一口吸盡西湖水。只向
汝道。乃云。譬如琴瑟箜篌琵琶。雖有妙音。若無妙指。
終不能發。橫按拄杖以手作撫琴勢云。發則發了也。
諸人還聞麼。佛以一音演說法。眾生隨類各得解。不
見祖師道。幽幽寒角發孤城。十里山頭漸杳冥。一種
是聲無限意。有堪聽有不堪聽。
上堂。古德道。一處不通。兩處失功。兩處不通。觸途成
滯。雲門舉了拈起拄杖云。山河大地三世諸佛。盡在
拄杖頭上。有甚滯礙。一切眾生只被色空明暗隔礙。
便見有生滅之法。師拈起拄杖云。拄杖子吞却山河
大地。色空明暗何處有也。生滅之法了不可得。諸人
<pb n="760"/>
每日著衣喫飯行住坐臥。有甚麼滯。有甚麼礙。
上堂。僧問。真空不壞有。真空不壞色。作麼生是真空。
師云。山河大地。進云。治生產業皆與實相不相違背。
如何是實相。師云。無明煩惱。進云。便恁麼去時如何。
師云。笑破虗空。乃云。撥草瞻風。只圖見性。即今上人
性在甚處。識得自性。方脫生死。眼光落地時作麼生
脫。脫得生死。便知去處。四大分離向什麼處去。大眾
不得孤負兜率。不得孤負老僧。不得孤負自己。
上堂。何物苦求而不得。何物不求而自來。何物鐵椎
打不破。何物夜合而晝開。滿地落花春已過。綠陰空
鎖舊莓苔。
祖忌拈香。双耳帶金環。兩眼如墨突。行脚不逢人。九
年空面壁。破邪師六宗異見。亂世英雄。傳上乘一心
之印。太平奸賊。隻履翩翩何處歸。一花五葉成狼籍。
頋左右云。淨智妙圓。體自空寂。
嗣隆藏主火。宗風欲嗣虎丘隆。藏教掀翻氣吐虹。二
十七年全體現。南山燒炭北山紅。
千秋節冬至。上堂。千秋令節今朝是。九九陽生第一
爻。四海陰霾俱解駮。宕雲深處祝唐堯。
平山林和尚入祖堂。召大眾云。亭亭石塔東峯上。此
老初來百神仰。福源浩浩起當湖。千歲岩頭飛白浪。
宗鏡高懸二十年。不啻焰光高萬丈。飜身靠倒靈鷲
峰。双樹悲風撼穹壤。撲碎破砂盆。滅却正法眼。動靜
絕行蹤。去來無影象。是謂眼空佛祖。道重王臣。年逾
八秩。五處住山。平山老和尚。指牌云。湖光瀲灩山空
濛。覿體全彰大人相。
上堂。僧問。元正啟祚。萬物咸新。如何是新年頭佛法。
師云。日日香花夜夜燈。進云。蒲團靜倚無餘事。永日
寥寥謝太平。師云。知恩方解報恩。乃云。元正啟祚。須
彌椎打虗空鼓。萬物咸新。普天和氣轉洪鈞。恭惟。首
座大眾。藍田美玉丹山鳳。各各起居多福。永日寥寥
謝太平。一湖春水當門淥。
江淛省丞相達識帖穆爾。脩設水陸普度大會。陞座
拈香。云此香。毓乾坤之正氣。真柱國之長材。擢榦舒
光。匝祥芬於龍樓鳳閣。分枝布葉。騰瑞藹於栢府薇
垣。拈來價重連城。爇處恩覃沙界。奉為某人。虔爇寶
爐。供養十方常住三寶。法界幽顯聖凡。平等資熏。普
皆饒益。出生功德。祝延今上皇帝聖躬萬歲萬歲萬
萬歲。陛下欽願。政教立而姦邪止。八方銷兵革之憂。
陰陽調而風雨時。萬姓樂耕桑之業。遂就坐。僧問。大
丞相揮金建會。普濟群生。名尊宿據令提綱。願聞極
唱。師云。且喜天下太平。進云。與麼則八方銷兵革之
憂。萬姓樂耕桑之業。師云。重言不當吃。進云。教中道。
釋迦世尊以一大事因緣故。出現於世。欲令眾生開
示悟入佛之知見。莫不便是者個道理麼。師云。休將
[鴳-女+隹]唳誤作鸎啼。進云。大丞相方面東南。翊贊中外。廣
修勝會。保國安民。所獲福德其量幾何。師云。虗空可
量風可繫。無能盡說佛功德。僧禮拜。師乃云。釋迦世
尊。以一大事因緣故出現於世。種種譬喻。演說諸法。
欲令眾生開示悟入佛之知見。所以道。我此法印。為
欲利益世間故說。唯此一事實。餘二則非真。有道。是
法非思量分別之所能解。在所遊方。勿妄宣傳。敢問
諸人。且如何說個一大事因緣。竪拂子云。離却拂子
道得。則大丞相脩設水陸普度勝會。一期事畢。山僧
不必高陞此座鼓兩片皮。諸人不妨各自散去。其或
未然。向第二義門。與諸人打葛藤去也。良久云。譬如
虗空具含眾象。於諸境界無所分別。又如虗空普遍
一切。於諸境界平等隨入。如天普盖。如地普擎。如日
普照。如風普吹。不可以智知。不可以識識。諸佛出世。
以之成等正覺。津濟四生。梯航九有。祖師西來。以之
建法幢立宗旨。開甘露門。廣度群品。當今聖主。以之
統御金輪。調和玉燭。九重端拱無為。萬國咸歸至化。
故我大丞相。以之方面東南。股肱王室。拯生民於水
<pb n="761"/>
火。保社稷於安危。展皋夔稷[├/(咼-┌+┐)]之訐謨。樹伊傅召周
之大業。見前勝流。以之治生產業。作諸佛事。乃至今
辰結集勝會。同音僉誦法華妙典。說戒放生。熏修懺
法。悉使見聞。莫不回三毒為三聚淨戒。轉六識為六
波羅蜜。回煩惱為菩提。轉無明為大智。以之保國安
民。則國安民泰。以之禳災弭盜。則盜息災消。以之懺
罪。則罪垢蠲除。以之薦亡。則亡沒解脫。以之普度水
陸會內。幽顯聖凡。則同駕願輪。俱登覺岸。可謂理無
不徧。事無不周。殊勝中殊勝。奇特中奇特。如寶月之
行空。了無朕迹。如蓮花之出水。不染淤泥。喝。便以此
為一大事因緣。切忌錯認驢鞍橋。作阿爺下頷。要耳
未摸著他釋迦老子脚根下一莖毛在。直饒離言說
相。離文字相。離心緣相。大似癡狂外邊走。亦未夢見
他釋迦老子腋下汗臭氣在。擊石火。閃電光。淨倮倮。
赤洒洒。沒可把。也是蝦蟇窟裏作活計。畢竟如何。驀
拈拄杖。釋迦老子穿過諸人鼻孔。卓一下云。拄杖吞
却釋迦老子。又卓云。釋迦老子吞却拄杖。舉起云。喚
作拄杖。又是釋迦老子。喚作釋迦老子。又是拄杖。擲
下云。拄杖不可得。釋迦老子不可得。諸人鼻孔在什
麼處。且喚什麼。作大事因緣。一切智智清淨。無二無
二分無別無斷故。遂合掌頋左右云。看看。十字街頭
石敢當。醉中驚覺起來。倒騎拱北樓。奮身虗空。歡喜
踴躍。普告大眾云。日暖風和二月天。同脩勝會結良
緣。黎民永息三災劫。聖壽延鴻億萬年。喝一喝。
復舉。天台智者大師。昔居南嶽讀法華經。至是真精
進是名真法供養如來。見一會靈山儼然未散。敢問
大眾。智者自是陳隋時人。與釋迦老子。相去二千餘
載。因甚却見一會靈山儼然未散。為復是神通妙用
法爾如然。這裏緇素得出。便見大丞相。即今與智者
大師釋迦老子。把手並行。不異靈山一會。其或未然。
是真精進。是名真法供養如來。更須仔細熟讀始得。
拍禪床下座。
上堂。頋視大眾云。會麼。山門前金剛是泥做。便下座。
上堂。林泉凉夏日長。頭頭顯露。物物昭彰。雨過六橋
楊柳暗。風來十里芰荷香。
上堂。今朝五月半。舉則舊公桉。普請諸禪流。大家著
眼看。驀拈拄杖。喚作南屏拄杖。咲倒五百羅漢。
乘提點火。十方國土中。唯有一乘法。劫火洞然。世界
俱壞。唯金剛圈不壞。莫不便是這箇法麼。舉火把云。
道得也是火焰上添草。
七月旦。請侍者諸山客至。上堂。一葉落天下秋法身
須透閙啾啾。定光金地遙招手。智者江陵暗點頭。驀
喚侍者云。三界唯心。萬法唯識。一句中具三玄。一玄
中具三要。且道。與上來說話相去多少。良久。若也不
會。問取諸山和尚。
上堂。僧問。如何是本身盧舍那。師云。不離闍梨所問。
進云。如何保任。師云。彼自無瘡。勿傷之也。乃舉。僧問
安國師。如何是本身盧舍那。國師云。為老僧過淨缾
來。僧取淨缾與師。師云。却安舊處著。僧安舊處。又問。
如何是本身盧舍那國師云。古佛過去久矣。雲門云。
無眹迹。師云。雲門好個無眹跡。畢竟如何是本身盧
舍那。乃云。花發雞冠媚早秋。誰人能染紫絲頭。有時
風動頻相倚。似向堦前鬪不休。喝一喝。
上堂。十方諸佛是個爛木橛。三賢十聖是個茅溷頭
籌子。汝等諸人。總來者裏作麼。琅瑘與麼告報。可謂
恩大難酬。諸人若也未知。報恩更為頌出。十方諸佛
爛木橛。十聖三賢茅溷籌。無事晚來湖上望。白蘋紅
蓼滿汀洲。
寂照忌拈香。今朝八月初四日。一句明明道不得。合
國人追不再來。千古萬古空相憶。徑塢雲深。西湖水
碧。爇蒼松古栢。作栴檀牛首之香。擷蘊藻蘋蘩。為酥
酪醍醐之食。聊旌遠諱斯臨。倍覺感懷疇昔。非關義
重恩深。只貴眼橫鼻直。一度秋風一度愁。地久天長
<pb n="762"/>
有何極。
請昌國吉祥亨子元充首座。上堂。臨濟建立黃檗宗
旨。普化盡力成褫。無端仰山道。此人有頭無尾。有始
無終。山僧昔年承乏海山。子元橫身輔佐。茲者備員
宕寺。又荷分座說法。却不似仰山道。此人有頭無尾。
有始無終也。諦觀佛祖。各各出興。隨方化導。莫不全
賓全主。全主全賓。大用齊彰。大機普應。流通正法眼
藏。顯示涅槃妙心。直得雲行雨施。水到渠成。還他過
量人。堪任過量事。卓拄杖。龍得水時添意氣。虎逢山
色長威獰。
開爐上堂。火爐頭話無賓主。無主無賓話亦無。潦倒
丹霞燒木佛。却教院主墮眉須。
赴徑山退院上堂。備員南宕恰三年。又向淩霄闡化
權。了却先師舊公案。飢來喫飯困來眠。且先師公案
作麼生了。拍禪床下座。

愚菴和尚語錄卷第三

<sarticle>愚菴和尚語錄卷第四</sarticle>

<other>徑山興聖萬壽禪寺語錄</other>
門人　希顏　等編
師於至正辛丑十月十七日。承奉行宣政院官疏請。
入寺。指山門云。天下徑山。天下龍門。吐吞日月。函盖
乾坤。
佛殿。頋左右云。插一莖草建瓊樓玉殿。拈一莖草作
丈六金身。山上有鯉魚。井底有塳塵。
陞座祝贊。問答罷。乃云。通上徹下。迥絕羅籠。匝地普
天。了無眹跡。識不可識。智莫能知。一自拈花微咲。面
壁安心。便見五葉流芳。千燈續焰。體究將來。總是強
生節目。直饒上無扳仰。下絕己躬。常光見前。壁立萬
仞。何異癩馬繫枯樁。黑牛臥死水。借使斬新日月。逸
格風規。冰稜上度過九𨸰。劒刃上拾得全身。正好朝
打三千。莫打八百。豈不見雲門大師道。盡乾坤大地。
無纖毫過患。猶是轉句。不見一色。始是半提。須知更
有全提時節。雖然一向與麼去。法堂上何啻草深一
丈。官不容針。私通車馬。二峯突兀。双徑回環。大覺國
師願力宏深。孚佑龍王淨緣際會。維禪林之首剎。實
天下之名山。不妨與諸人高掛鉢囊。抝折拄杖。直得
八方寧謐。萬姓歌謠。鴉鳴鵲噪。總契真源。風動塵飛。
皆明佛事。揚不揚之正化。報不報之深恩。正與麼時。
且開堂祝聖一句如何舉似。擊拂子。黎元頓息三災
劫。睿算延洪億萬春。
復舉。僧問當山諲禪師。掩息如時如何。諲云。猶是
時人功幹。僧云。幹後如何。諲云。畊人田不種。僧云。畢
竟如何。諲云。禾熟不臨場。師云。諲禪師與麼答話。勞
而無功。這僧若是個漢。決不依他作解。後來應菴和
尚道。鳳閤香沈。雪巢夜冷。半窓明月。和氣藹然。正與
麼時。且道。歸宗與徑山。還有相見分也無。喝。直饒相
見。也是蝦蟆窟裏作活計。要見四方八面逸格變通。
別著個眼始得。新徑山莫有長處麼。拍禪床云。敲出
鳳凰五色髓。擊碎驪龍明月珠。千古華山山脚下。只
應潘閬倒騎驢。久立珍重。
上堂。舉睦州道。揑聚也在我。裂開也在我。有僧便問。
如何是裂開。州云。菩提涅槃。真如解脫。三九二十七。
即心即佛。我且與麼道。你又作麼生。僧云。某甲不與
麼道。州云。𧣴子撲落地。楪子成七片。僧云。如何是揑
聚。州乃斂手而坐。師去。大小睦州。擬將織蒲鞋手。籠
⿱卓古今。自謂。揑聚放開。乾坤把斷。要且無合殺。者僧
當時若是皮下有血。見它與麼道。但低聲向它耳邊
下一轉語。教他揑聚也不得。放開也不得。
瑞浴主火。堅固法身。膿滴滴地。火不能燒。水不能洗。
擲火云。我見燈明佛。本光瑞如此。
<pb n="763"/>
上堂。僧問。不起一念時如何。師云。道者合如是。進云。
與麼則依而行之也。師云。虗生浪死漢。又僧問。父母
非我親。誰是最親者。師云。識得不為冤。進云。諸佛非
我道。誰是最道者。師云。闍黎合自知。僧擬議。師便喝。
乃云。今朝又是十一月。卷地北風吹觱發。臘月三十
便到來。勸君各要知時節。人漸老水長流。君子可八。
知得便𠇾。
上堂。拈拄杖。冬至一陽生。拄杖長丈二。石笋暗抽條。
千花生碓觜。且衲僧分上。成得個甚麼邊事。莫有道
得底麼。有則不妨出來對眾道看。若無。徑山自道去
也。卓拄杖。
上堂。僧問。臨濟道。一句中具三玄。一玄中具三要。如
何是一句中具三玄。師云。萬仞峯頭駕䥫船。進云。如
何是一玄中具三要。師云。眼裏瞳人吹木呌。進云。如
何是和尚家風。師云。吹折門前一株松。進云。學人不
問這個風。師云。汝問甚麼風。進云家風。師云。我這裏
大功不竪賞。乃舉仰山示眾云。汝等諸人。各自回光
返照。莫記吾言。汝無始劫來。背明投暗。妄想根深。卒
難頓[托-七+友]。所以假設方便。奪汝麤識。如將黃葉止啼。有
什麼是處。師云。盡十方世界。是諸人自己。盡十方世
界。是諸人本有光明。為我拈針鋒許。妄想麤識來看。
喝一喝。下座。
上堂。庚申好日逢元旦。四海歌謠樂太平。聖德如天
何以報。卓拄杖云。萬年松上一枝藤。
上堂。舉。僧問長慶。有問有答。賓主歷然。無問無答時
如何。慶云。怕爛却那。僧又問睦州。州云。相逢盡道𠇾
官去。林下何曾見一人。師云。長慶放頑。睦州檐板。等
是有問有答。要且未會無問無答底道理在。今日忽
有問徑山。有問。有答。賓主歷然。無問無答時如何。只
向道。一曲自歌山自綠。此情不與白雲知。

愚菴和尚語錄卷第四

<sarticle>愚菴和尚語錄卷第五</sarticle>

<other>再住徑山興聖萬壽禪寺語錄</other>
門人　希顏　編
師至正甲辰。二月十九日。復住徑山。
據方丈云。釋迦掩室於摩竭。癩馬繫枯樁。淨名杜口
於毗耶。黑牛臥死水。徑山終不學它古人。畢竟如何。
卓拄杖。釣竿斫盡重㘽竹。不計工程得便休。
院劄。拈起劄云。前佛性命。後佛紀綱。總在這裏。凜然。
如朽索之馭六馬。危乎。猶一𩬊之引千鈞。若非大丞
相赤手提持全肩檐荷。何處更有今日。諸人還委悉
麼。車不橫推。理無曲斷。
陞座祝贊罷。有僧出問云。龍門岌岌倚天開。妙喜今
朝喜再來。坐斷十萬全正令。森羅萬象舞三臺。正與
麼時。如何是祝聖一句。師竪起拂子云。萬歲萬歲萬
萬歲。進云。妙喜道。十方世界至人口。法界所有即其
舌。只馮此口與舌頭。祝吾君壽無間歇。未審與和尚
是同是別。師云。黃河如帶。泰山如礪。進云。祝聖已聞
玄妙語。祖師心印若為論。師云。山上有鯉魚。井底有
逢塵。進云。此是開山國一祖師道底。和尚畢竟如何
指示。師云。井底有塳塵。山上有鯉魚。進云。恁麼則今
古應無墜。分明在目前。師云。一任鑽龜打瓦。又有僧
出問云。記得昔日江西馬祖。甞令西堂智藏馳書。到
當山國一禪師。師開緘。見一圓相。索筆於圓相中點
一點。意旨如何。師云。不因闍梨問。老僧亦不知。進云。
後來南陽忠國師道。欽師猶被馬師惑。還端的也無。
師云。也端的也不端的。僧禮拜歸眾。師乃云。山僧隨
緣受報。濫此承乏。坐嬰宿障。誓欲投閒。茲承監察御
史太尉柱國丞相。不忘靈山付囑。恊心削牘。復任住
持。難為回避。只得免循舊例。陞于此座。虔爇寶香。祝
<pb n="764"/>
延今上皇帝聖壽萬安。皇后齊年。太子千秋。文武官
班。同增祿筭。欽願。皇圖永固。帝道遐昌。武偃文脩。河
清海晏。風調雨順。物阜民康。便恁麼散去。一期事畢。
寧不盡善盡美。更教山僧說個什麼即得。且山僧雖
離此山。恰恰二年。朝夕與諸人眉毛廝結。行則與諸
人同行。坐則與諸人同坐。覓一糸毫隔礙底道理。了
不可得。此日歸來。依然只是舊時人。不改舊時行履
處。所以道。往復無際。動靜一原。去來不以象。動靜不
以心。覓一糸毫動靜去來之相。了不可得。若信得及。
便好各各安家樂業。[懨-猒+火]張祖父田園。吹無孔笛。唱太
平歌。驅逐文殊普賢。走使觀音勢至。於一毫端見寶
王剎。坐微塵裏轉大法輪。任運優游。隨緣自在。雖然
如是。若約衲僧分上。要且未夢見他汗臭氣在。豈不
見江西馬大師。昔日令西堂智藏馳書。到當山大覺
欽禪師。大覺開緘。見一圓相。索筆於圓相中點一點。
可謂龍驤虎驟。玉轉珠回。好手手中呈好手。紅心心
裏中紅心。因甚南陽忠國師却道。欽師猶被馬師惑。
後來雪竇道。徑山被惑且置。若將呈似國師。別作個
什麼伎。倆免被惑去。敢謂天下老和尚。各具金剛眼
睛。廣作神通變化。還免得麼。雪竇見處。也要諸人共
知。即這馬師當時畫出。早是惑了也。耳道雪竇與麼
批判。還能自免也無。山僧今日因齋慶讚。舉似諸人。
以拂子打圓相云。莫有不受惑者麼。喝一喝。
復舉。應菴和尚再住歸宗。上堂。舉南禪師出城還山。
有頌示眾云。去日一溪流水送。回時滿谷白雲迎。一
身去住非去住。二物無情似有情。應菴道。南禪師好
則好。只是愛便宜。歸宗亦有一頌。舉似大眾。去時冒
雨連宵去。回時帶水又拖泥。自恠一生無定力。尋常
多被業風吹。愚菴今日再住徑山。亦有一頌。舉似大
眾。去日應須償宿債。回時宿債本來空。山上鯉魚打
𨁝跳。一國之師展咲容。
上堂。至道無難。惟嫌揀擇。如何是佛蔴三斤。如何是
佛乾矢橛。庭前栢樹子。一夜風吹落。
上堂。僧問。牛頭未見四祖時如何。師云。深山藏毒虎。
進云。見後如何。師云。淺草露群蛇。進云。見與未見時
如何。師云。日出東方夜落西。僧禮拜。師乃云。千波競
起是文殊家風。一亘晴空是普賢床榻。春光澹蕩。鳥
語綿蠻。萬壑爭妍。千嵓並秀。且道是什麼人境界。直
下會得。更須知有人境俱奪向上一路。拈拄杖。有時
卓向千峯頂。劃斷飛雲不放高。
上堂。無漏真淨。云何是中更容他物。良久。啼得血流
無用處。不如緘口過殘春。
上堂。僧問。三世諸佛不知有。狸奴白牯却知有。未審
知有個甚麼。師云。師姑元是女人做。進云。一大藏教
是個切脚。還親切也無。師云切。僧禮拜。師乃云。今朝
五月一。天晴日頭出。林間梅子紅。砌下泉聲急。眼裏
耳裏絕瀟洒。無上菩提從此得。教中道。若以色見我。
以音聲求我。是人行邪道。不能見如來。惺惺直須惺
惺。歷歷直須歷歷。拍禪床云。莫待當來問彌勒。
上堂。五月五日端午節。潦倒徑山無法說。大家喫醆
葛蒲茶。一般滋味休分別。分別則任汝諸人。且道畢
竟是何滋味。良久云。人情若好。喫水也肥。
因事上堂。舉古德道。忍忍。三世如來從此盡。饒饒。萬
禍千殃從此消。點點。無上菩提從此得。慈受深和尚
云。會得此三種語了。好個不快活漢。師云。老慈受錯
下名言。會得此三種語了。好個沒量大人。還委悉麼。
堯舜不彰民自化。相逢何必動干戈。
上堂。舉子湖忽一夜於僧堂前呌捉賊。大眾皆驚。有
一僧從堂中出。子湖擒住云。捉得也。捉得也。僧云。不
是某甲。湖云。是即是。你不肯承當。師云。子湖好與三
十棒。何也。只解捉賊。不解殺賊。
上堂。僧問。聲聞見性。如夜見月。菩薩見性如晝見日。
和尚見性時如何。師云。黃河九曲。水出崐崙。進云。直
<pb n="765"/>
指人心見性成佛。還端的也無。師云。問取達磨大師。
僧擬議。師云。[鷂-缶+(工/山)]子過新羅。乃舉。黃檗問百丈。從上相
承底。和尚如何指示於人。丈據坐。蘗云。後代兒孫將
何傳受。丈云。我將謂你是個漢。便歸方丈。師云。百丈
便歸方丈則且置。且道從上相承底。畢竟是個什麼。
驀拈拄杖卓一下云。秋初夏末。東去西去。南天台北
五臺。走得遍還自知。
上堂。今朝又是八月一。萬壑千岩儼秋色。牛帶寒鴉
過別村。善財何處尋彌勒。
上堂。今朝八月十五。看取月圓當戶。分明無欠無餘。
只恐諸人蹉過。不蹉過。兩箇拳頭一箇大。
上堂。舉白雲示眾云。金蘂叢叢帶露新。采來烹茗賞
佳辰。浮杯何必須宜酒。但有清香自醉人。開福道。白
雲老人。大似巧媳婦。做出無麫餺飥。惜乎知味者少。
開福効顰亦有一偈。重陽黃菊未成花。落帽無勞憶
孟嘉。但得青山長在眼。不妨流水去無涯。師云。白雲
開福。大似徐六檐板。各見一邊。徑山見處。也要諸人
共知。時移節換是尋常。過了重陽又一陽。人事自生
今日意。黃花只作去年香。
一日新到僧參。師問。汝名甚麼。僧云智通。師云。一切
智通無障礙。汝為甚麼頭頭葉著。處處繫絆。僧云。某
甲參方。遇夏過夏。逢冬過冬。今日特來禮拜和尚。並
無繫絆。師云。汝因甚螣蛇纏足。僧看脚下。師云。又道
無繫絆。便打。
師又問僧。汝名甚麼。僧云慧徹。師云。年多少。僧云。四
十。師云。四十而不惑。汝還徹也未。僧云。某甲特來求
和尚指迷。師云。眉在眼上。僧擬議。師亦打。
衍書記赴普慶。上堂。僧問。釋尊出世。為一大事因緣。
今日書記出世。和尚陞座舉揚。畢竟為個甚麼。師云。
今古應無墜。分明在目前。進云。與麼則古釋迦不先。
今彌勒不後。師云。一任卜度。進云。三聖道。我逢人則
出。出則不為人。興化道。我逢人則不出。出則便為人。
且道是。同是別。師云。一對無孔鐵鎚。進云。真淨和尚
道。這兩個老古錐。竊得臨濟些子活計。各自分疆列
界。氣衝宇宙。又且如何。師云。關西子沒頭腦。進云。龍
門無宿客。龜[鴳-女+隹]自成仙。師云。又被風吹別調中。乃云。
欲識佛性義。當觀時節因緣。豈不見馬祖問藥山。子
近日見處作麼生。山云。皮膚脫落盡。唯有一真實。祖
云。子之所得。可謂恊於心體。布於四肢。既然如是。將
三條篾。束取肚皮。隨處住山去。山云。某甲又是何人。
敢言住山。祖云。不然。未有長行而不住。未有常住而
不行。欲益無所益。欲為無所為。宜作舟航。無久住此。
馬簸箕固是。鰕為子屈。然則時節既至。其理自彰。正
與麼時。且如何說個自彰底理。驀拈拄杖。召大眾云。
來日普慶山中看取。斯道長老為一切人。分明舉似。
卓拄杖。喝一喝。
上堂。舉安國問僧云。得之於心。伊蘭作栴檀之樹。失
之於旨。甘露乃蒺藜之園。我要個語具得失兩意。僧
竪起拳云。不可喚作拳頭。國云。只為喚作拳頭。雪竇
云。無繩自縛漢。拳頭也不識。師云。得又得個什麼。失
又失個什麼。直饒得失兩忘。未免無繩自縛。更說什
麼一語兩意。遂竪起拳云。一拳拳倒黃[鴳-女+隹]樓。一踢踢
翻鸚鵡洲。有意氣時添意氣。不風流處也風流。
上堂。舉。僧問六祖。黃梅衣鉢什麼人得。祖云。會佛法
人得。僧云。和尚還得麼。祖云。我不得。僧云。和尚因甚
麼不得。祖云。我不會佛法。大慧和尚拈云。大眾還見
祖師面目麼。若也不見。山僧為你指出。乃云。蕉芭蕉
芭。有葉無了。忽然一陣秋風起。恰似東京大相國寺。
三十六院東廊下壁角頭。王和尚破袈裟。畢竟如何。
皈堂喫茶。師云。妙喜恁麼提持。正是錯認驢鞍橋。作
阿爺下頷。誤他後代兒孫。隨例喚鍾作甕。諸人要見
祖師面目麼。描也描不成。畫也畫不就。葉落歸根。來
時無口。
<pb n="766"/>
上堂。今朝十月初一。門外寒風凜凓。待歸暖處商量。
何似當陽拈出。驀拈拄杖云。火爐闊一尺。古鏡闊一
尺。三世諸佛出不得。六代祖師出不得。天下老和尚
出不得。
達磨忌。拈香。萬里西來。九年面壁。前無釋迦。後無彌
勒。單單遺下履一隻。等閒賣弄。價重連城。奇特商量。
分文不直。一番拈起一番新。千古令人轉相憶。呈香
云。休相憶。今朝十月初五日。
上堂。僧問。如何是佛法大意。師云。開口見膽。僧禮拜。
師便下座。
上堂。今朝十一月十四。打鼓陞堂賀冬至。南山雲起
北山雲。張公喫酒李公醉。若論佛法兩字。謝三娘賣銀。
上堂。異法有故。異法出生。異法無故。異法滅盡。不教
仁者取一法如微塵大。不教仁者捨一法如毫𩬊許。
諸人每日上來下去。也只是被些子聲色惑亂。身心
不安。若是聲色名字。不是佛法。又疑伊作麼。喝一喝。
上堂。心是根。法是塵。兩種猶如鏡上痕。痕垢盡時光
始見。心法双忘性即真。永嘉大師雖負曹溪正傳。若
到徑山門下。直須棒了連夜趕出。何故。諸方聞得。將
謂徑山與人說心說性。
臘八上堂。曠大劫來成正覺。無端錯認定盤星。徑山
不是揚家醜。只恐諸人昧己靈。
上堂。舉白雲端和尚示眾云。此事如萬仞崖頭。總知
道放著手脚。便一樸到底。只是捨命不得。山僧不動
毫頭。教諸人到底去。乃擲下拄杖。師驀拈拄杖擲下。
召大眾云。還得到底麼。登山須到頂。入海須到底。登
山不到頂。不知太虗之寬廣。入海不到底。不知滄溟
之淺深。喝。才有是非。紛然失心。
上堂。元正啟祚。萬物咸新。井底蓬塵蔽日。山上鯉魚
拏雲。且不涉時緣一句作麼生道。拈拄杖云。拄杖今
朝添一歲。拈來依舊黑⿰粼ㄑ皴。
上堂。十五日已前。春雨如膏。十五日已後。春光似箭。
正當十五日。管弦沸月宣和氣。燈火燒空奪夜寒。拈
燈籠來佛殿裏。將山門安燈籠上。一切智智清淨。無
二無二分無別無斷故。驀拈拄杖云。三歲孩兒抱花
鼓。莫來攔我毬門路。
上堂。一切無涅槃。無有涅槃佛。無有佛涅槃。遠離覺
所覺。覺所覺空。空所空滅。寂滅見前。眼中添屑。既是
寂滅見前。為甚麼却眼中添屑。咄咄咄。無物堪比倫。
教我如何說。
上堂。僧問。既是一真法界。為甚麼却有萬別千差。師
云。甜瓜徹蒂甜。苦瓠連根苦。進云。祖師道即心即佛。
又道非心非佛。學人如何趣向。師云。擬向即乖。乃舉。
圓悟與佛燈過溪次。驀將佛燈推向水中便問。牛頭
未見四祖時如何。燈云。潭深魚聚。又問見後如何。燈
云。樹高招風。又問見與未見時如何。燈云。伸脚只在
縮脚裏。師云。同行須好伴。還他佛燈圓悟。雖然。山僧
當時若見。總推向死水裏浸却。何故。老老大大。過溪
也不依本分。
上堂。舉僧問虎丘隆禪師。九旬禁足。意旨如何。隆云。
理長則就。師云。九夏安居就理長。徑山無法可論量。
桑疇雨過羅紈膩。麥隴風來餅餌香。
上堂。舉。金峯和尚示眾云。山僧二十年前有老婆心。
二十年後無老婆心。有僧便問。如何是二十年前有
老婆心。峯云。問凡答凡。問聖答聖。如何是二十年後
無老婆心。峯云。問凡不答凡。問聖不答聖。師云。路遙
知馬力。歲久見人心。還見金峯立地處麼。截斷生死
根株。超出聖凡途轍。萬古乾坤。一朝風月。
顏藏主赴千頃。上堂。舉。古德道。者一片田地。分付來
多時也。我立地待你搆去。法眼道。者一片田地。分付
來多時也。我坐地待你搆去。佛果道。這一片田地。分
付來多時也。我今為汝當面慶懺。一即三。三即一。所
見不同。互有得失。徑山道。這一片田地。分付來多時
<pb n="767"/>
也。自是你搆不著。今日分付。用愚長老赤手提持。袒
肩擔荷。向千頃雲中。放兩拋三。深畊淺種。㘽荊棘林。
開三毒花。結無明果。改禾莖為粟柄。變瓦礫作黃金。
直得釋迦彌勒拍手喜歡。文殊普賢合掌贊歎。追還
百代典刑。振起一方叢席。卓拄杖。要識真金火裏看。
棒頭有眼明如日。
上堂。舉翠岩示眾云。一夏與兄弟東語西話。看翠岩
眉毛在麼。用盡自己心。咲破它人口。保福云。作賊人
心虗。是精識精。是賊識賊。長慶云。關。一字入公門。九
牛拽不出。這一隊漢。朝打三千。暮打八百。有什麼罪
過。只如洞山道。秋初夏末。東去西去。直須向萬里無
寸草處去。石霜云。出門便是草。諸人作麼商量。若也
不會。徑山直為頌出。萬里無寸草。出門便是草。大盡
三十日。小盡二十九。下座。
上堂。諸方今日開爐。未免與諸人說些火爐頭話。以
拂子作吹火勢云。喚作火燒煞你。不喚作火凍煞你。
上堂。四大本空。佛依何住。青青翠竹盡是法身。若悟
無依。佛亦無得。[鬱-山+止][鬱-山+止]黃花無非般若。諸人信也好。不
信也好。三千里外。遇著本色道流。輙不得道。徑山從
來柳下惠。
上堂。僧問。如何是不遷義。師云。日出東方夜落西。進
云。如何是不壞身。師云。昨日生今日死。進云。如何領
會。師云。不快漆桶。乃舉。五祖和尚云。有一物。不屬凡
不屬聖。不屬邪不屬正。萬事臨時。自然號令。師云。家
無白澤之圖。豈有如是妖恠。
上堂。舉麻谷持錫到章敬。繞禪床一匝。振錫一下。卓
然而立。敬云。是是。又持錫到南泉。繞禪床一匝。振錫
一下。卓然而立。泉云。不是不是。谷云。章敬道是。和尚
為甚麼道不是。泉云。章敬是是。汝不是。此是風力所
轉。終成敗壞。師云。百鳥不來春又過。不知誰是到菴
人。
上堂。冬至前後。砂飛石走。草木叢林作師子吼。羣陰
剝盡。一氣潛回。一亦莫守。萬法無咎。驀拈拄杖云。拄
杖子吞却山河大地。置而不問。且道馬大師自從胡
亂後。因甚三十年不少鹽醬。卓拄杖。金輪天子勑。草
店家風別。
上堂。迦葉糞掃衣。價直百千萬。輪王髻中寶。不直半
分文。常州草蟲。一百文買一幅。蘇州城裏泥孩兒。三
文錢買一對。有利無利不離行市。猫兒偏解捉老鼠。
上堂。僧問。達磨未來時如何。師云。眼在鼻上。進云。來
後如何。師云。脚在肚下。問如何是學人自己。師云。脚
板大如手掌。進云。如何是衲僧行脚事。師云。緊峭草
鞋。乃舉。雲門問踈山。如何是法身邊事。山云。枯樁。又
問如何是法身向上事。山云。非枯樁。門云。還許學人
說道理也無。山云許。門云。枯樁豈不是明法身邊事。
山云是。門云非枯樁豈不是明法身向上事。山云是。
門云。法身還該一切否。山云。爭得不該。門指淨瓶云。
法身還該者個麼。山云。闍梨莫向淨瓶邊會。門便禮
拜。師云。二員尊宿。一問一答。一挨一拶。如珠走盤。縱
橫無碍。可謂善說法要。雖然。要且只說得法身邊事。
諸人要會法身向上事。切忌向語脉裏轉却。何也。一
兔橫身當古路。蒼鷹纔見便生擒。後來獵犬無靈性。
空向枯樁舊處尋。
上堂。今朝五月端午節。徑山為汝開真訣。赤口白舌
盡消除。百恠千妖俱殄滅。黃鸝上樹一枝華。白鷺下
田千點雪。參玄流善甄別。觀音菩薩將錢買糊餅。放
下手却是一塊生鉄。擊拂子下座。
上堂。生佛已前。有一段奇特因緣。大家會取好。便下
座。
上堂。僧問。德山入門便棒時如何。師云。寰中天子勑。
進云。臨濟入門便喝時如何。師云。塞外將軍令。進云。
一人行棒。一人行喝。總道是發大機。顯大用。還有優
劣也無。師云。今日熱如昨日。僧云。謝師答話。師乃云。
<pb n="768"/>
今朝六月初一。諸處㘽田已畢。炎炎火日當空。大野
流金鑠石。衲僧搖扇取涼。不費纖豪氣力。不費力。萬
兩黃金亦消得。
青苗上堂。僧問。藥山尋常不許人看經。意旨如何。師
云。常轉如是經百千萬億卷。進云。山一日看經次。有
問和尚不許人看經。因甚却自看。山云。我只要遮眼。
又且如何。師云。汝若看。牛皮也須穿。進云。和尚今日
普請看經。畢竟功皈何所。師云。汙邪滿車。甌窶滿篝。
乃舉。教中道。如來所演八萬四千法藏言教。皆名為
文。離一切言音文字。理不可說。是名為義。又云。若諸
經中文句廣愽。能令眾生心意踴躍。名不了義。若能
宣說文句及心。皆同燼。是名了義。山中今日滿散
青苗勝會。見前大眾一七日中披宣大藏。依了義經
不依不了義經。一句一偈一字一義。莫不格於天地
感於神明。悉使見聞心意踴躍。且如何說個文句及
心皆同燼底道理。雲門大師道。直得觸目無滯。達
得名身句身。山河大地是名。名亦不可得。喚作三昧
性海俱備。猶是無風匝匝之波。直得忘知於覺。覺即
佛性。喚作無事人。更須知有向上一竅在。且作麼生
是向上一竅。拈拄杖。汙邪滿車。甌窶滿篝。
因監寺入塔。因妄有生。因生有滅。寂滅見前。髑髏眼
活。菡萏花開栗棘蓬。無縫塔中雲匌匝。
上堂。舉。保寧勇和尚示眾云。祖師門下絕人行。深險
過於萬仞坑。垂手不能空費力。任教堂上綠苔生。師
云。見義不為。何勇之有。
寂照忌拈香。巴陵酬雲門之恩。只憑三轉語。儉生不
孝。楊岐為慈明設齋。特作女人拜。義出豐年。徑山今
日先師忌辰。直是無可施設。茗椀熏爐。聊伸供養。庶
表不忘。諸人且道。不忘個什麼。便燒香。
善權通長老嗣書至。上堂。自從胡亂後三十年。不少
鹽醬。雪後始知松栢操。任汝非心非佛。我只管即心
即佛。事難方見丈夫心。有底便道。江西信息通也。大
梅梅子熟也。善權方便。固當如是。只如石頭道。書亦
不達。信亦不通。諸人如何話會。直下道得。鈯斧子未
到你在。
圓悟大慧祖師同忌拈香。隻手不獨拍。單絲不成線。
而個五百文。鬬湊合一貫。雞啼白晝認頻呼小玉。總
墮聲塵。薰風南來證諸佛法身。何曾夢見。橫說竪說
熾然說。卷百億香水海於廣長舌本波瀾。內空外空
畢竟空。攝有漏微塵國于事事無碍法界。臭皮韈炙
地熏天。折竹篦鍧雷掣電。擉瞎臨濟正法眼。摵碎東
山鉄酸饀。陵滅宗風五逆孫。終不隨他脚跟轉。香爇
一爐。茶傾三奠。醆子撲落地。碟子成七片。
上堂。一二三四五六七。地水火風空覺識。拈來數目
甚分明。明眼衲僧數不出。數得出也大奇。烏龜鑽敗
壁。鷄向五更啼。
十月旦。上堂。當爐不避火迸。當言不避截舌。騎驢入
爾鼻孔裏。牽牛入爾眼睛中。作麼生商量。若道不得。
老僧代諸人下一轉語。擲拄杖下座。
一提點入塔。一人發真皈元。十方虗空消殞。寶塔從
地湧出。正是平地骨堆。撫骨云。無人知此意。令我憶
楊岐。
元宵請藏主典座。上堂。佛法無人說。雖慧莫能了。譬
如暗中寶。無燈不能見。僧問睦州。一氣還轉得一大
藏教也無。州云。有甚饆饠䭔子。快下將來。是你諸人
作麼生了。作麼生見。驀拈拄杖。百般制造由人。到底
無過是麵。卓拄杖。喝一喝。
上堂。離言說相。離文字相。離心緣相。畢竟如何。迦葉
擎拳。阿難合掌。
上堂。僧問。不是心。不是佛。不是物。是个甚麼。師云。天
人羣生類。皆承此恩力。進云。謝和尚指示。師云。莫謗
老僧好。僧禮拜。師乃拈拄杖云。三世諸佛亦如是。西
天二十八祖亦如是。東土六祖亦如是。天下老和尚
<pb n="769"/>
亦如是。左邊卓云。如是則易。不如是則難。右邊卓云。
如是則難。不如是則易。中間卓云。也不難。也不易。靠
拄杖。放在臥床頭。急要打老鼠。
請兩序。上堂。獨樹不成林。兩手鳴摑摑。老大小叢林。
各要知時節。主事輔弼山門。頭首贊揚佛法。十方高
人聚會。究取當頭一著。長老坐致太平。手裏把個木
杓。驀拈拄杖。諸人從朝至莫。啾啾唧唧說黃道黑。總
在杓頭裏七出八沒。且道。杓柄長多少。卓拄杖。喝一
喝。
上堂。葵花隨日轉。芭蕉聞雷抽。菩提煩惱。循業發見。
劃拄杖。分開碧落松千尺。截斷紅塵水一溪。
行重建行春橋。師召眾云。大橋雄跨石湖濵。捨舊圖
新喜落成。萬國車書通遠道。三吳城郭展脩程。溪山
出色增佳勝。簫鼓行春樂太平。不動脚頭登彼岸。十
方一路要分明。好諸仁者。還他力量人。辨此奇特事。
功夫妙密。機用縱橫。易深險成坦途。架虗空為平地。
高高處觀之不足。低低處仰之有餘。可以津濟四生。
可以梯航九有。直得輝騰佛日。慶衍。
皇圖。牧謳樵唱。共履康莊。馬載驢駝。咸臻實際。正與
麼時。且平步丹霄。高超物表一句。作麼生道。遂驟步
云。塵塵剎剎無留礙。直踏毗盧頂上行。

愚菴和尚語錄卷第五

<sarticle>愚菴和尚語錄卷第六</sarticle>

<other>小參</other>
門人　忻悟　等編
解夏小參。僧問。德山小參。不答話。藥山小參。不點燈。
趙州小參。要答話。是法平等。因甚三段不同。師云。舌
頭不出口。進云。溈山問仰山。一夏作何功業。仰云。鉏
得一片畬。種得一籮粟。還當宗乘也無。師云。嚗嚗論
寔事。進云。仰山却問溈山。和尚一夏。作何功業。溈云。
日中一餐。夜後一寢。又且如何。師云。渠儂得自由。乃
云。目前無法。法法樅然。心外無機。機機相副。豈不見。
溈山問仰山。子一夏在山。作何功業。仰云。開得一片
畬。種得一籮粟。溈云。恁麼則不空過一夏。仰山却問
溈山。和尚一夏在山。作何功業。溈云。日中一飡。夜後
一寢。仰云。恁麼亦不空過一夏。看他從上尊宿。又何
曾有絲毫奇特道理。一切只是尋常。自然聲和響順。
投子云。諸人變見千般。總是自擔帶將來。趙州道。喫
粥了也未。喫粥了也。洗盋盂去。天高地厚。海闊山遙。
月白風清。蛩吟蟬噪。行者擊鼓。山僧小參。諸人簇簇
上來。討個什麼。拈拄杖。劃一劃云。凉飈動寰宇。一葉
已驚秋。
除夜小參。僧問。芻狗吠時天地合。木鷄啼後祖燈輝。
一年光景今宵盡。萬里更無人未歸。見前一眾。盡是
他鄉之客。即今歲盡年窮。如何得便歸家去。師云。闍
梨家在什麼處。進云。僧問藥山。學人擬欲歸鄉時如
何。山云。汝父母。徧身紅爛。臥在荊棘林中。汝歸何所。
意旨如何。師云。愁人莫向愁人說。進云。僧云。恁麼則
不歸去也。山云。切須歸去。汝若歸去。我示汝個休粮
方。僧便請。山云。二時上堂。不得咬破一粒米。又且如
何。師云。藥山老漢。得恁麼老婆心切。進云。且那裏是
他老婆心切處。師云。闍梨要問長老口啞那。僧便退。
師云。芻狗吠時天地合。木鷄啼後祖燈輝。一年光景
今宵盡。萬里更無人未歸。好大眾。古人與麼道。只要
你直下識取自家城郭。免見倚他門戶傍他墻。剛被
時人喚作郎。久參先德。不隔絲毫。後學初機。宜加審
細。豈不見。僧問藥山。學人擬欲歸鄉時如何。山云。汝
父母。徧身紅爛。臥在荊棘林中。汝歸何所。僧云。恁麼
則不歸去也。山云。却須歸去。汝若歸鄉。我示汝個休
粮方。僧便請。山云。二時上堂。不得咬破一粒米。若喚
<pb n="770"/>
作休粮方。正是還鄉曲。謂是還鄉曲。又道休粮方。老
藥山。赤心片片。憫物垂慈。其柰十個有五雙蹉過。至
竟不解知歸。逗到彌勒下生。轉見流離孤苦。長沙和
尚道。我若舉揚宗教。法堂上。草深一丈。事不獲已。向
諸人道。盡十方世界。是沙門一隻眼。雪峯又道。盡大
地。撮來。如粟米粒大。到者裏。不敢望汝別縣慧日。獨
振玄風。但向古人鶻臭布衫上。知些子氣息。一年三
百六十日。一日朝昏十二時。東廊上西廊下。穿僧堂
入佛殿。總是到家時節。轉山河國土。歸自己。轉自己。
歸山河國土。如壯士展臂。不假他力。天上人間。縱橫
自在。苟或未然。烏飛兔走。臘盡春回。明朝慶賀新陽。
各各又添一歲。莫將有事為無事。爭是爭非空白頭。
復舉。僧問洞山。寒暑到來。如何回避。山云。何不向無
寒暑處去。僧云。如何是無寒暑處。山云。寒時寒殺闍
梨。熱時熱殺闍梨。師云。洞山老漢。與麼答話。非唯儱
侗真如。亦乃瞞頇佛性。忽有問隆教。寒暑到來。如何
回避。也只答他道。何不向無寒暑處去。更問如何是
無寒暑處。和聲便打。若是識痛痒漢。管取出離五行
三界。
淨慈入院。小參。僧問。日可冷。月可熱。眾魔不能壞真
說。如何是真說。師云。風動塵飛。鴉鳴鵲噪。進云。欲識
永明旨。門前一湖水。拈却門前一湖水。如何是永明
旨。師豎起拂子。進云。即此用。離此用。師放下拂子。又
俗士問。弟子欲出離生死。如何用心。即得。師云。無心
可用。即離生死。進云。即心是佛。又且如何。師云。心空
即是佛。有心即非佛。士擬議。師便喝。乃云。馬祖百丈
已前。無住持事。道人相尋於空間寂寞之濵。其後雖
有住持。王臣尊禮。為人天師。今則不然。掛名官府如
有戶籍之民。此晦堂。不赴大溈之招。而致斯語。觀此
則知。住持之道。那時已是不堪著眼了也。更教看著
今時做處。也好慚惶煞人。明教謂。住持者。持其法。使
之永住。而不滅。所以法隨法行。法幢隨處建立。永嘉
道。建法幢。立宗旨。明明佛敕曹溪是。世降俗末。名存
寔亡。大法凋瘵。無甚今日。山僧。道慚涼薄。行愧荒疎。
誓欲深藏巖壑。隱遯過時。悞蒙柱國丞相。不忘靈山
付囑。遠勞使命。推輓來此住持。是猶使蚊負山。螳蜋
怒臂。以當車轍。却不似法燈和尚道。為緣先師有未
了公案。出來。為他了却。所謂王臣尊禮。為人天師。建
法幢立宗旨。則吾豈敢。雖然南屏勝地。衲子淵藪。人
能弘道。非道弘人。佛運垂秋。宗綱委地。冀諸勝眾。戮
力匡持。弘贊法社。驀拈拄杖。你有拄杖子。我與你拄
杖子。你無拄杖子。我奪却你拄杖子。卓拄杖云。三級
浪高魚化龍。癡人猶戽野塘水　復舉。德山小參。示
眾云。今夜不答話。問話者。三十棒。時有僧出禮拜。山
便打。僧云。某甲話也未問。為甚打某甲。山云。你是甚
處人。僧云。新羅人。山云。未跨船舷。好與三十棒。後來
法眼益云。大小德山。話作兩橛。圓明密云。大小德山。
龍頭蛇尾。雪竇拈云。二尊宿。雖善裁長補短。捨重從
輕。要見德山老漢。亦未可在。何故。殊不知。德山握閫
外之威權。有當斷不斷。不招其亂底劍。諸人要識新
羅僧麼。只是撞著露柱底。瞎漢。師云。這個公案。諸方
老宿。每至小參。未嘗不拈出。註解一上。雖則各資一
路。未免所見不同。互有得失。法眼云。話作兩橛。易分
雪裏粉。難辨墨中煤。圓明云。龍頭蛇尾。只見波濤涌。
不見海龍宮。雪竇道。德山握閫外之威權。有當斷不
斷。不招其亂底劍。正是扶強不扶弱。殊不知。大小德
山。當斷不斷。自招其亂。諸人要識這僧。[鷂-缶+(工/山)]子過新羅。
解制小參。舉東山和尚示眾云。百鍊黃金鑄鐵牛。十
分高價與人酬。庭前不有花含笑。又是東山一夏休。
亦成一偈。舉似大眾。鼻孔撩天水牯牛。鐵鞭三百未
輕酬。溪東牧了溪西牧。又是南屏一夏休。
冬至小參。僧問。說法不應機。總是非時語。如何是應
機底法。師云。汝問我答。進云。生死交謝。寒暑迭遷。如
<pb n="771"/>
何是不遷義。師云。冬至寒食一百五。乃云。群陰欲去
未去之際。一陽欲生未生之時。伐賁鼓以考鴻鐘。會
人天而提祖令。今夜。不說菩提涅槃。真如解脫。不說
即心即佛。非心非佛。不是心。不是佛。不是物。洞山掇
退果卓。祭鬼神茶飯。阿誰肯喫。慈明揭榜堂前。弄胡
孫家具。笑殺傍觀。叉手進前。進前叉手。奴見婢慇懃。
天寒人寒。大家在這裏。無孔鐵椎。魯公臺上書雲。漢
女宮中測日。知時識節。却堪持論。自餘立機立境。行
棒行喝。全鋒敵勝。同死同生。正按傍提。橫來豎去。和
泥合水。截鐵斬釘。七十三。八十四。等是鬼家活計。於
諸人分上。料掉沒交涉。喝。一年三百六十日。四時八
節。春了夏。夏了秋。秋了冬。不覺不知。過了三百六十
日。明朝便是冬至。前來許多絡索。既是總用不著。自
己分上。合作麼生。喝。點鐵化為金玉易。勸人除却是
非難。
靈隱平山林和尚。對靈小參。正法眼藏。涅槃妙心。廓
三際。以無去無來。洞十虗。而非中非外。諸佛知之而
獨用。眾生日用而不知。故我靈隱堂上平山和尚。赤
手提持。袒肩擔荷。權寔照用俱備。擒縱殺活皆全。五
處住山。風行草偃。王臣為之斗仰。魔外為之冰消。塵
塵剎剎。普見威權。物物頭頭。全彰奇特。高超十地。迥
出三乘。有時拈一莖草。作丈六金身。有時將丈六金
身。作一莖草。於一毫端。現寶王剎。坐微塵裏。轉大法
輪。出沒卷舒。縱橫自在。以此穿三世諸佛鼻孔。以此
換歷代祖師眼睛。以此坐天下善知識舌頭。以此斷
叢林衲僧命脈。以此造無閒業。鑊湯爐炭。刀山劍樹。
碓搗磨磨。為一切人。抽釘[托-七+友]楔。解粘去縛。以此開甘
露門。示甘露器。令諸眾生。入甘露室。食甘露味。機機
透脫。法法融通。末後全提。甚生光彩。聲前非聲。色後
非色。蚊子上鐵牛。無你插觜處。直得飛來峯。起舞三
臺。西子湖動搖六震。正與麼時。是汝諸人。還知老和
尚落處麼。卓拄杖云。煩惱海中為雨露。無明山上作
雲雷　復舉。世尊。涅槃會上。摩胸告眾云。汝等當觀
吾紫磨金色之身。瞻仰取足。無令後悔。若謂吾滅度。
非吾弟子。若謂吾不滅度。亦非吾弟子。師云。釋迦老
子。四十九年。三百餘會。說法如雲如雨。大機大用。千
聖窺覰不及。萬靈捫摸無由。因甚。逗到涅槃會上。一
個渾身。不解作主。直至摩胸告眾。普請觀瞻。當時眾
中。忽有個皮下有血。出來道。咄。瞿曇瞿曇。沒處去。沒
處去。非唯進且無門。退亦無路。管取求生不得生。求
死不得死。淨慈今夜不是壓良為賤。撿點將來。爭似
我平山和尚。五會說法。高聳人天。撒手去來。斬釘截
鐵。拍禪床云。踏碎虗空赤脚行。十方世界阿剌剌。
冬至。因事小參。千載南屏古道場。目前無法可論量。
羣陰銷盡陽生也。四海同瞻化日長。如是則鐘鼓山
林依舊。太平氣象維新。人人脚跟下。輝大寶光。個個
頂門上。開正法眼。鵲噪鴉鳴。深談寔相。牧謳漁唱。共
演真乘。當頭坐斷。八面玲瓏。正令全提。十方通暢。有
時奪人不奪境。有時奪境不奪人。有時人境兩俱奪。
有時人境俱不奪。臨濟大師。滿肚無明。通身擔板。要
且費力不少。居一切時。不起妄念。於諸妄心。亦不息
滅。住妄想境。不加了知。於無了知。不辨真寔。釋迦老
子。釘樁搖櫓。抱橋柱澡浴。有什快活處。山前一片閒
田地。叉手丁寧問祖翁。幾度賣來還自買。為憐松竹
引清風。老東山。雖則熟處難忘。却較些子。忽有個衲
僧。出來道。長老長老。恁麼也得。不恁麼也得。喝。和泥
合水漢。不見道。時人住處我不住。時人行處我不行。
不是與人難共住。大都緇素要分明。復喝一喝　復
舉。僧問古德。萬境來侵時如何。德云。莫管他。師云。萬
境來侵莫管他。情塵瞥起便周遮。大圓寶鑑明如日。
漢現胡來等不差。
除夜小參。一年三百六十日。今當極盡之夜。諸人還
猛省麼。是日已過。命亦隨減。如少水魚。斯有何樂。真
<pb n="772"/>
淨和尚云。唯二乘。禪定寂滅為樂。是為真樂。學般若
菩薩。法喜禪悅為樂。是為真樂。三世諸佛。慈悲喜捨。
四無量心。為樂。是為真樂。石霜普會云。休去。歇去。冷
湫湫地去。是謂二乘寂滅之樂。雲門云。一切智通無
障礙。拈起扇子云。釋迦老子來也。是謂法喜禪悅之
樂。德山棒。臨濟喝。是謂三世諸佛。慈悲喜捨之樂。除
此三種樂外。不為樂也。喝。老雲菴。慈悲之故。有落草
之談。雖則扶他先作。未免簧鼓後昆。若是羅籠不住。
呼喚不回。逸格變通底。灼然別有生涯。決不依他作
解。不見神鼎禋禪師道。是日已過。命亦隨減。如少水
魚。有何不樂。便恁麼去。可殺省力。教中謂之隨順覺
性。成法破法。皆名涅槃。智慧愚癡。通為般若。菩薩外
道。所成就法。同是菩提。無明真如。無異境界。諸戒定
慧。及淫淫癡。俱是梵行。地獄天宮。皆為淨土。有性無
性。齊成佛道。喝。清平世界。切忌訛言。釋迦老子。教壞
人家男女。合與二十拄杖。放過則且寘。若要依而行
之。直須寔到這個田地。始得。山僧。從年頭至年尾。未
嘗不以此一著子。為汝諸人。然終不敢錯誤諸人一
毫許。蓋為各各眼橫鼻直。脚踏地。頭頂天。其柰異生
見解。我執不同。又爭怪得。大凡小參。謂之家教。今夜
不惜口業。更為諸人舉話。普請大家證入。如何是佛。
麻三斤。如何是佛。乾矢橛。喝一喝　復舉。僧問香林。
如何是衲衣下事。林云。臘月火燒山。應菴和尚云。香
林恁麼道。老鼠入牛角。有問歸宗。只向道。明年更有
新條在。惱亂春風卒未休。師云。潦倒香林。錯下名言。
未免遭人點撿。臘月火燒山。與他衲衣下事。有甚麼
干涉。直饒應菴道。明年更有新條在。惱亂春風卒未
休。也未夢見他衲衣下。鶻臭氣在。
再住徑山小參。僧問。大慧和尚。昔日再住此山。有云。
去是住時因。住是去時果。去住與果因。無可無不可。
且如何是去是住時因。師云。五九盡日定逢春。進云。
如何是住是去時果。師云。飯顆山頭逢杜甫。進云。去
住與果因。無可無不可。還端的也無。師云。這裏是甚
麼所在。說去說住。說因說果。又有僧問。如何是真如
佛性。師云。徑山門下。無這般閒家具。進云。鹽官道。一
切眾生。有佛性。溈山又道。一切眾生。無佛性。未審有
之與無。孰是孰非。師云。是則總是。非則總非。進云。和
尚大善知識。何得儱侗真如。瞞頇佛性。師云。老僧入
院事煩。乃云。去是住時因。住是去時果。去住與果因。
無可無不可。喝。這裏是什麼所在。說去說住。說因說
果。說可說不可。雖然如是。這裏却有個好處。且道。好
在甚麼處。良久云。再理舊詞連韻唱。村歌社舞又重
新。驀拈拄杖。大慧祖師來也。大慧好處。山僧與麼舉
似。彼此共知好則好。且道。還有為人處也無。愚菴固
是無些子好處。忝為大慧的孫。也要與諸人。露個消
息。去住休論果與因。拈拄杖云。一回拈起一回新。卓
拄杖。若知撲落非他物。擲下拄杖。始信縱橫不是塵。
復舉。乾峯示眾云。舉一不得舉二。放過一著。落在第
二。師云。乾峯與麼道。入地獄如箭射。畢竟如何。二由
一有。一亦莫守。日午打三更。面南看北斗。
除夜小參。僧問。如何是先照後用。師云。拈起少林無
孔笛。等閒吹出萬年歡。進云。如何是先用後照。師云。
琱弓已挂狼煙息。萬里謌謠賀太平。進云。如何是照
用同時。師云。泥牛吼處天關轉。木馬嘶時地軸搖。進
云。如何是照用不同時。師云。猶握金鞭問歸客。夜深
誰共御街行。進云。今歲今宵盡。明年明日催。如何是
不屬陰陽消長一句。師云。待凌霄峯點頭。即向汝道。
乃云。今歲今宵盡。世事悠悠。何時而盡。明年明日催。
只知事逐眼前過。不覺老從頭上來。寒隨一夜去。去
去寔不去。春逐五更來。來來寔不來。既是寒隨一夜
去。且如何說個去去寔不去。春逐五更來。又如何說
個來來寔不來。合水和泥。豈堪持論。斬釘截鐵。未稱
全提。北禪分歲。烹露地白牛。遭人追納皮角。平地造
<pb n="773"/>
妖捏怪。徑山今夜小參。與諸人聚集片時。雖則尋常
事例。也是醉後添盃。東山演祖云。汝等諸人。見山僧
竪起拂子。便作勝解。及乎山禽聚集。牛動尾巴。却作
等閒。殊不知。檐聲不斷前旬雨。電影還連後夜雷。阿
呵呵。會也麼。甜瓜徹蒂甜。苦瓠連根苦。達磨大師非
是祖　復舉。僧問雲門。如何是雲門一曲。門云。臘月
二十五。僧云。唱者如何。門云。且緩緩。師云。雲門一曲。
村謌社舞。足可施呈。較之黃鍾大呂。白雪陽春。大欠
音律在。今夜忽有問。如何是徑山一曲。只向道。臘月
二十九。唱者如何。明年更有新條在。惱亂春風卒未
休。且道。與雲門。相去多少。拍禪床。下座。
結夏小參。僧問。纔過中春。又逢首夏。依時及節句。乞
師直指。師云。薰風自南來。殿閣生微凉。進云。僧問雲
門。如何是諸佛出身處。門云。東山水上行。圓悟道。薰
風自南來。殿閣生微凉。老妙喜。因甚向這裏悟去。師
云。聽事不真。喚鐘作甕。進云。和尚今日舉揚。學人何
不解悟。師云。汝迷來。多少時也。乃云。九旬禁足魚投
網。三月安居鳥入籠。生殺盡時蠶作蠒。如何透得這
三重。以拂子。敲禪床三下云。向這裏。一時透取好。白
雲端和尚云。古人留下一言半句。未透時。撞著鐵壁
相似。忽然一日覰透後。方知自己。便是鐵壁。棒打石
人頭。嚗嚗論寔事。復敲三下云。這裏透得徹去。踏破
天關。掀翻地軸。肩橫日月。背負須彌。只恐不是玉。是
玉也大奇。又敲三下云。這裏透不徹去。亦能受用自
在。如龍得水。似虎靠山。人皆苦炎熱。我愛夏日長。薰
風自南來。殿閣生微凉。任運流入薩婆若海。這條通
天活路。千聖共行。雖不可以告人。要且瞞諸人。一點
不得。然則功多業熟。職到威成。若是恁麼人。方明恁
麼事。喝。五陵公子遊花慣。未第貧儒感慨多。冷地看
他人富貴。等閒無柰幞頭何　復舉。大愚芝和尚。示
眾云。大家相聚喫莖虀。若喚作一莖虀。入地獄如箭
射。大眾。還知大愚為人處麼。聽取一頌。有口不吞三
世佛。大家相聚喫莖虀。雖然冷淡無滋味。一飽能消
萬劫饑。
冬至小參。僧問。道遠乎哉。觸事而真。喚甚麼作真。師
云。千年無影樹。進云。聖遠乎哉。體之即神。喚甚麼作
神。師云。今時沒底靴。進云。羣陰欲去未去之際。一陽
欲生未生之時。還有佛法也無。師云。鐘作鐘鳴。鼓作
鼓響。進云。今古應無墜。分明在目前。師云。莫眼花。僧
禮拜。師乃云。恁麼恁麼。獼猴弄黐膠。不恁麼不恁麼。
鰕跳不出斗。恁麼中不恁麼。識取鈎頭意。莫認定盤
星。不恁麼中却恁麼。捉得玉麒麟。元是金師子。驀拈
拄杖云。還見麼。又卓云。還聞麼。聞見分明。是個什麼。
不是心。不是佛。不是物。釋迦掩室於摩竭。耳朵兩片
皮。淨明杜口於毗耶。牙齒一具骨。冷水浸冬瓜。大家
廝鶻突。尀耐個周金剛。不識好惡。見僧入門。便棒。臨
濟小廝兒。不分緇素。見僧入門。便喝。諸佛出世。以訛
傳訛。祖師西來。將錯就錯。各各分上。誰不丈夫。伶俐
者。聞與麼道。笑破娘生鼻孔。傝䢇者。轉見無繩自縛。
所以道。般若如大火聚。近之則燎却面門。又如師子
筋琴。撫之則羣音頓絕。山僧今夜。坐地待你搆取。搆
得搆不得。未免喪身失命。喝。如我按指。海印發光。汝
暫舉心。塵勞先起。雖然如是。善舞太阿。終不自傷其
手。放一線路。有個商量。劃拄杖云。羣陰剝盡。又劃云。
一陽復生。五髻彩雲呈瑞。九霄紅日添長。隨緣自在。
任運徜徉。會得山門朝佛殿。定知廚庫對僧堂　復
舉。溈山示眾云。仲冬嚴寒年年事。[晷-人+卜]運推移事若何。
仰山叉手進前立。溈云。我情知你答者話不得。却問
香嚴。嚴云。某甲偏答得者話。溈山理前問。嚴進前叉
手立。溈云。賴遇寂子不會。師云。叉手進前。進前叉手。
描也描不成。畫也畫不就。老溈山。真傑斗。肯一不肯
一。舌頭不出口。父子雖親妙不傳。八角磨盤空裏走。
除夜小參。時節易過。大年夜瞥爾到來。心地未明。諸
<pb n="774"/>
仁者急著精彩。萬法是心光。諸緣唯性曉。本無迷悟
人。只要今日了。蘇武牧羊海畔。長日欣然。李陵望漢
臺邊。終朝笑發。東村王老夜燒錢。忙者自忙閒者閒。
東方甲乙木。一則三三則一。趙州東壁掛胡盧。觀音
院裏有彌勒　復舉。浮山和尚。除夜示眾云。老矣聊
隨粥飯緣。浮山無法與人傳。夜深各自歸堂去。放下
情懷且過年。浮山老人。與麼提唱。美則美矣。要且無
為人處。徑塢輒賡一偈。切希聽取。海眾同居結淨緣。
少林消息本無傳。寒來暑往誰相委。荏苒浮生又一
年。
吳江張伯琮。薦母。請對靈小參。師云。通上徹下。迥絕
羅籠。帀地普天。了無眹迹。不是心。不是佛。不是物。三
乘由之而建立。五性自此而出分。可以起死回生。可
以轉凡成聖。可以拔苦與樂。可以轉女成男。可以回
三毒為三聚淨戒轉六識為六波羅蜜。回煩惱為菩
提。轉無明為大智。如是則成法破法。皆名涅槃。智慧
愚癡。通為般若。盡十方世界。是唯心淨土。盡十方世
界。是本性彌陀。盡十方世界。是大解脫場。盡十方世
界。是妙莊嚴域。無邊剎境。自他不隔於毫端。十世古
今。始終不離於當念。教中道。一念普觀無量劫。無去
無來亦無住。如是了知三世事。超諸方便成十方。淑
真安人。與麼會得。便知四十九年前。由此一念而生。
生無所生。人間天上任縱橫。四十九年後。由此一念
而滅。滅亦非滅。千江有水千江月。生滅二圓離。紅爐
飛白雪。正恁麼時。諸人還知淑真安人。歸根得旨底
消息麼。豎拂子。看看。無量壽世尊。即今在拂子頭上。
現無量廣大神通。放無量妙寶光明。奏無量妙寶音
樂。散無量妙寶香花。樹無量妙寶軒蓋。與我淑真安
人。竝駕齊驅。𢹂手同歸極樂世界去也。可謂殊勝中
殊勝。奇特中奇特。顧左右云。天碧太湖三萬頃。分明
八德藕花池。

愚菴和尚語錄卷第六

<sarticle>愚菴和尚語錄卷第七</sarticle>

<other>頌古</other>
門人　寶盈　等編
<other>世尊初生</other>
謾歷僧祇曠劫修。禍胎又復降閻浮。至今醜惡難遮
掩。突出雲門拄杖頭。
<other>外道問佛</other>
皓月當空似鑑圓。塵毛剎海照無偏。迷雲散盡搏桑
曉。桂殿嫦娥怨未眠。
<other>女子出定</other>
出得出不得。商量徒苦辛。千年桃核裏。覓甚舊時人。
<other>殃崛摩羅持鉢</other>
瞿曇具正徧知。尊者豈無三昧。母子兩得分解。非干
別人之事。
<other>[(ㄇ@(企-止))/剡]賓國王。斬師子尊者</other>
利劍斬春風。虗空展笑容。未明三八九。宿對一重重。
<other>達磨面壁</other>
九年面壁訪知音。畢竟同誰話此心。三拜起來依位
立。丈夫膝下有黃金。
<other>廬陵米價</other>
廬陵米作麼價。此語流傳遍天下。佛法大意這只是。
衲僧不用生疑怪。
<other>石頭云。恁麼也不得。不恁麼也不得。恁麼不
恁麼。總不得</other>
諸佛心要。列祖玄關。至簡至易。難之又難。
<other>馬祖。三十年。不少鹽醬</other>
自從胡亂後。不曾少鹽醬。有甚閒消息。寄與讓和尚。
<other>龐居士。問馬大師。不與萬法為侶者。是什麼
<pb n="775"/>
人。大師云。待汝一口吸盡西江水。即向汝道</other>
一口吸盡西江水。識浪情波徹底乾。截斷老龐三寸
舌。倚天長劍逼人寒。
<other>百丈再參馬祖</other>
當機一喝怒如雷。誰道精金色不回。直得耳聾并吐
舌。三玄戈甲火中栽。
<other>國師三喚侍者</other>
國師徹底老婆心。侍者真鍮不博金。奇語傍花隨柳
客。養兒方識父恩深。
<other>南泉。心不是佛。智不是道</other>
心不是佛。智不是道。夜雨滴空階。春風吹百草。本無
迷悟人。只要今日了。
<other>南泉平常心是道</other>
平常心是道。親切為君宣。瞥爾情生也。何由脫蓋纏。
<other>趙州訪臨濟</other>
西來祖意。觸處分明。趙州洗脚。臨濟側聆。
<other>趙州訪茱萸</other>
曹溪正脈古猶今。拄杖如何探淺深。莫道茱萸無一
滴。趙州直下被平沈。
<other>趙州勘婆</other>
善舞太阿劍。決無傷手戹。慣編猛虎須。必有全身䇿。
勘破臺山臭老婆。打失當頭箇一著。
<other>趙州。有佛處。不得住</other>
無柰雪霜寒。怕見楊花落。打破趙州關。清風滿寥廓。
<other>趙州。狗子無佛性</other>
趙州狗子無佛性。三世如來不見蹤。昨夜含暉亭上
望。青山倒景月明中。
<other>趙州問南泉。知有底人。向什麼處去。泉云。山
前檀越家。作一頭水牯牛去。州云。謝師答話。
泉云。昨夜三更月到窻</other>
水牯水牯。皮好鞔鼓。角好吹嗚哩嗚。昨夜三更月到
窓。天上日輪正卓午。
<other>青州布衫</other>
萬法歸一。一歸何處。寧可截舌。不犯國諱。青州布衫
重七斤。千手大悲提不起。提得起。也大奇。等閒掛向
肩頭上。大勝時人著錦衣。
<other>無業國師云。若一毫頭。凡聖情念未盡。不免
入驢胎馬腹裏去。白雲端和尚云。設使一毫。
頭。凡聖情念淨盡。亦未免入驢胎馬腹裏去</other>
佛祖位中無住著。人天路上絕躋扳。驢胎馬腹埋頭
入。一片閑雲任往還。
<other>鎮州蘿蔔</other>
鎮州出大蘿蔔。趙州親見南泉。五祖栽松道者。洞賓
元是神仙。
<other>臨濟。見僧入門。便喝</other>
入門便喝。是何宗旨。明眼人前。一場笑具。
<other>德山。見僧入門。便棒</other>
入門便棒。是甚機用。趁得老鼠。打破油甕。
<other>三聖。逢人則出。出則不為人。興化。逢人則不。
出。出則便為人</other>
張公賣醋。李公賣鹽。道路各別。養家一般。
<other>臨濟。兩堂首座。齊下喝</other>
兩堂喝下主賓分。點鐵成金豈易論。父子不傳真妙
訣。嘉聲千古振乾坤。
<other>德山托鉢</other>
鐘未響兮鼓未鳴。德山托鉢下堂去。雪嶠連忙喚得
回。巖頭密啟深深意。不了目前機。寧論末後句。果然
遷化恰三年。疑殺禪和萬萬千。
<other>洞山云。言無展事。語不投機。承言者喪。滯句
者迷</other>
解唱非關舌。能言不是聲。干戈才偃息。四海樂清平。
<other>雪峯望州亭相見</other>
鵝湖歸方丈。保福入僧堂。望州烏石嶺。何處覓曾郎。
<pb n="776"/>
<other>玄沙。見新到才禮拜。沙云。因我得禮你</other>
目前無闍梨。座上無老僧。因我得禮你。錯認定盤星。
<other>玄沙三種病人</other>
釣魚船上謝三郎。攪得江湖沸似湯。撿點衲僧三種
病。不知自病入膏肓。
<other>玄沙云。若論此事。喻似一片田地。四至界分。
結契賣與諸人了也。只有中心樹子。猶屬老
僧在</other>
祖翁田地中心樹。拄地撐天價莫論。賣與買人誰是
主。清陰留取覆兒孫。
<other>靈雲見桃花</other>
武陵源上東風裏。款乃歌聲逐流水。回首仙踪不可
尋。桃花亂落如紅雨。
<other>明招。虎生七子</other>
無尾菸菟氣食牛。是誰全放復全收。李將軍有嘉聲
在。射著元來是石頭。
<other>普化。明頭來。明頭打</other>
普化搖鈴鐸。曾郎輥木毬。虗空放紙[鷂-缶+(工/山)]。線斷一時休。
<other>興化打克賓</other>
大覺堂前遭痛棒。衲衣卸下急翻身。分明有理難伸
訴。法戰場中打克賓。
<other>興化上堂云。今日不用如何若何。便請單刀
直入。興化與你證據。時有旻德長老。出眾禮
拜。起來便喝。化亦喝。德又喝。化又喝。德禮拜
歸眾。化云。適來若是別人。三十棒。一棒也較
不得。何故。為他旻德。會一喝不作一喝用</other>
龍驤虎驟。電激雷奔。一挨一拶。搖乾蕩坤。冰稜上度
過九鞠。劍刃上拾得全身。選佛若無如是眼。宗風那
得到于今。
<other>僧問興化。四方八面來時如何。化云。打中間
底。僧便禮拜。化云。昨日赴箇村齋。回來。中路
撞著一陣卒風暴雨。却向古廟子裏。閃避得
過</other>
閙處靜峭峭。靜處閙浩浩。古廟裏藏身。咄哉興化老。
風吹不入。雨打不濕。四方八面絕遮攔。中間猶隔萬
重山。好把一枝無孔笛。夜深吹過汨羅灣。
<other>夾山示眾云。目前無法。意在目前。不是目前
法。非耳目之所到</other>
直下會來猶未是。才生分別轉誵訛。休將支遁池中
[鴳-女+隹]。喚作山陰道士鵞。
<other>雲門須彌山</other>
雲門禪在口皮邊。靈利師僧會轉難。突出須彌橫海
上。從教日月自循環。
<other>雲門大師云。聞聲悟道。見色明心。作麼生是
聞聲悟道。見色明心。乃云。觀音菩薩。將錢買
胡餅。放下手云。元來却是饅頭</other>
吹盡風流大石調。唱徹富貴黃鐘宮。舞腰催拍月當
曉。更進蒲萄酒一鍾。
<other>瑞巖喚主人公</other>
潦倒瑞巖無別法。尋常但道惺惺著。凡聖由來共一
家。誰是主人誰是客。
<other>雲門示眾云。世界恁麼廣闊。為什麼。鐘聲披
七條</other>
聲來耳畔何須較。耳到聲邊不用論。披起七條全體
現。更於何處覓聞聞。
<other>首山竹篦</other>
首山舉起竹篦。衲子休分背觸。喚作一物不中。擬議
橫屍露骨。
<other>僧問乾峯。十方薄伽梵。一路涅槃門</other>
十方薄伽梵。一路涅槃門。華嶽連天秀。黃河徹底渾。
<other>芭蕉拄杖</other>
芭蕉拄杖子。分明為君舉。奪也未嘗奪。與亦何曾與。
放在臥床頭。急要打老鼠。
<pb n="777"/>
<other>羅山送同行矩長老</other>
幾年湖海共參尋。惜別如何話此心。生鐵蒺藜當面
擲。三千里外有知音。
<other>僧問風穴。語默涉離微。如何通不犯。穴云。常
憶江南三月裏。鷓鴣啼處百花香</other>
百花深處鷓鴣啼。高下林巒錦繡圍。滿目春山與春
水。笙歌叢裏醉扶歸。
<other>汾陽十智同真</other>
千溪萬壑歸滄海。八表三邊朝紫宸。欲識汾州真面
目。重陽九日菊花新。
<other>百丈野狐</other>
用盡自己心。笑破它人口。多遇野干鳴。罕逢師子吼。
<other>舉道者訪琅瑘</other>
打鼓弄琵琶。相逢兩會家。禪流爭指註。杜撰數如麻。
<other>楞嚴經云。見見之時。見非是見。見猶離見。見
不能及</other>
開眼也著。合眼也著。黃面瞿曇。錯下註脚。
<other>楞伽經。五法。三自性。二種無我</other>
法性本空。不墮諸數。虗空亦無。何名為我。百非四句
盡掀飜。家家門首長安路。
<other>法華經云。大通智勝佛。十劫坐道場。佛法不
現前。不得成佛道</other>
一念普觀無量劫。饑來喫飯困來眠。堂堂大道無今
古。佛法何曾不現前。
<other>讚語</other>
門人　至寶　等編
<other>釋迦出山相</other>
明星瞥見便抽身。鼻孔依前搭上唇。殃及兒孫無了
日。直將北斗作南辰。
<other>無量壽佛</other>
願輪赫日繞須彌。垂手毋忘二六時。住世壽元無有
量。度生悲智不思議。光明遍照恒沙國。福慧真成大
導師。地獄天宮皆淨土。此心只許老胡知。
<other>觀音大士</other>
惟我大士。普現色身。而此福聚。示以童真。一月在天。
影含眾水。清淨寶目。明照無二。三界火宅。均受熱惱。
手甘露枝。永矢弗舍。我願眾生。得正三昧。剎剎圓通。
塵塵自在。
手眼通身。福慧無量。修因證果。上合觀音古佛本妙
圓通。拔苦與樂。下與法界眾生同一悲仰。無機不被。
有願必從。如谷答響。如風行空。海岸乾坤自孤絕。善
財何處覓靈蹤。
從聞思修。入三摩地。以悲智願。行平等慈。度一切眾
生。實無眾生得滅度者。具一切功德。是真功德不可
思議。不是文殊輕漏泄。圓通門戶許誰知。
突髩如雲淡梳洗。無底籃盛赤梢鯉。東頭賣賤西頭
貴。不愁世上無行市。三級浪高魚化龍。癡人猶戽野
塘水。
聞所聞盡。空所空滅。將錢買胡餅。放下却是鐵。縣崖
峭壁。現自在身。月在水中撈得上。不將一法繫於人。
大士方便力。微妙難思議。而於一毫端。示現文句身。
法界諸有情。瞻禮仍讀誦。言詞相寂滅。現前獲圓通。
我願未來世。修行不退轉。具足智方便。亦如光世音。
八萬四千母陀羅臂。提接之悲。豈唯四爾。法身無相
不墮諸數。隨眾生心。現一切處。一即一切。一切即一。
月印千江。春行萬國。我觀大士。離分別見。離性亦無。
日面月面。
平等垂慈道至公。六根互用總圓通。潮回浦面千波
合。春透花枝萬卉同。悉使癡昏瞻慧日。普令熱惱濯
清風。大悲空盡眾生界。依舊扶桑在海東（為日東禪人贊）。
四不思議二殊勝。兔角龜毛一串穿。誰識普門真境
界。海天無際月孤圓。
跏趺草偃吉祥風。玉臉吹香展笑紅。一念普觀無量
<pb n="778"/>
劫。狸奴白牯證圓通。
蓮葉舟輕苦海深。跏趺聽徹海潮音。魚龍鰕蟹都成
佛。無限平人被陸沈。
娑婆教體在音聞。聞復音銷道自尊。未許文殊善甄
別。十方一路涅盤門。
池沼樹林皆演法。山河國土共舒光。眼聲耳色常三
昧。何啻心聞洞十方。
<other>維摩居士</other>
神通妙用不思議。大似空拳誑小兒。試問針鋒持棗
葉。何如芥子納須彌。觀身實相寧多病。杜口無言只
自欺。堪笑靈山三萬眾。望風碌碌樹降旗。
是病非地大。亦不離地大。咄哉老古錐。開口成話墮。
不得文殊錯證明。至今臥病毗耶城。
<other>布袋和尚</other>
百億分身補處尊。囊中別是一乾坤。不知說法龍華
會。畢竟如何建化門。
<other>達磨</other>
龍鳳之姿。天日之表。栖栖暗度江。討甚閒煩惱。三五
回中毒。宿債難逃。八九年面壁。邪禪默照。裂髓分皮
急轉身。不覺全身入荒草。
胸中崖岸千尋險。脚下波濤萬丈深。十萬西來緣底
事。只應梁誌是知音。
東西走得脚皮穿。教外何曾有別傳。任尒一花開五
葉。好兒終不使爺錢。
<other>羅漢</other>
修行未斷鼠毒法。應供毋忘信施恩。三界塵勞深似
海。與誰𢹂手涅槃門。
<other>天台智者大師</other>
手把鐵如意。作大師子吼。一心本空寂。三諦亦非有。
燈籠㳂壁上天台。驚起法身藏北斗。
<other>六世祖師。漳南禪人。請讚</other>
證不滅受。達諸法空。當朝觸諱。有理難容。一葦渡江。
九年面壁。前無釋迦。後無彌勒。分皮擘髓。大振玄風。
千峯到嶽。萬派朝宗。
將心來安。心無可覓。三拜起來。依位而立。水不洗水。
金不博金。雲開月現。日照天臨。積雪沒腰。利刀斷臂。
仰止風規。覺我形穢。
將罪來懺。罪不可得。證自覺智。滅妄想惑。囏難備甞。
不動本際。命縣一絲。燈聯三世。毗盧心印。銘示後昆。
黃河九曲。水出崑崙。
脇不著蓆。垂六十年。三詔弗起。雷動九天。道傳嬾衲。
衣付小兒。月臨眾水。春透花枝。一切諸法。悉皆解脫。
最初一句。末後一著。
老難授道。去來奚難。捨身受身。濁港江邊。圓滿德相。
具大總持。千鈞大法。七歲沙彌。钁頭邊事。不勞拈出。
雙峯峨峨。青松[鬱-山+止][鬱-山+止]。
佛性本空。豈有南北。一句當機。青天白日。菩提無樹。
明鏡非臺。三更付法。醉後添杯。死款活供。來時無口。
石上栽花。空中結紐。
<other>栽松道者</other>
破頭山裏栽松日。濁港江邊寄宿時。大法一絲縣九
鼎。去來心事許誰知。
<other>李習之參藥山</other>
雲在青天水在瓶。方知見面勝聞名。回身失却來時
路。直向深深海底行。
<other>船子和尚</other>
拋却蘭橈覆却舟。錦鱗一躍過滄洲。釣竿不用重栽
竹。千古朱涇水倒流。
<other>永明智覺禪師</other>
以心為宗。如鏡照鏡。一塵不立。羣機普應。風吹波浪。
日照光明。欲識玄旨。翳汝眼睛。心外無法。鏡中無象。
我述讚詞。敲空作響。
<other>伏虎逢禪師</other>
<pb n="779"/>
朗瞻院裏村僧。大寂室中逆子。盜如來心骨舍利。道
地白地陞須彌。三佛對談。開眼寐語。至若携大扇。時
時入城。乞錢買肉。馴猛虎。帖帖無傷人之意。護禁戒。
則神人嘗跪於前。惜檀施。不遺洗鉢盂水。是皆行業
之不可測者。或外現而內秘。小根魔子。豈容擬議。宜
乎吳越國主。特加禮敬。節度使。為之大敞其居。敕名
真際。是謂猪頭和尚普覺大師。永永真風之不墜者
也。
<other>行化騎虎小象</other>
普覺真身瘞五雲。化風藉藉古猶今。難教虎絕傷人
意。只要人無害虎心。
<other>開元和尚方崖禪師</other>
大方無外。大圓無內。大坐匡床。橫揮玉麈。發大機於
陽羨溪頭。顯大用於闔閭城裏。崖崩石裂。電激雷奔。
手面縱橫。綽有餘裕。穿盡天下衲僧鼻孔。不動根本
自然之智。澄江淨如練。愛謝玄暉念話。解識生緣。綠
陰生晝寂。笑韋應物留題。只作境會。掀翻寂照門庭。
凌滅妙喜家世。百巧僧繇邈未真。九九元來八十二。
<other>古鼎和尚。定都管請贊</other>
這尊慈。鐵奉化。四坐道場。眼空佛祖。背觸竹篦顛倒
握。電掣雷訇。縱橫栗棘渾侖吞。神憎鬼怖。據凌霄峰。
作師子吼。一十一年。言滿天下。道滿天下。名滿天下。
搖籃繩斷露全身。大地山河無寸土。

愚菴和尚語錄卷第七

<sarticle>愚菴和尚語錄卷第八</sarticle>

<other>偈頌</other>
門人　慧鏡　等編
<other>寄大慈學古庭講主（時無量壽院。四十行人。同聲華嚴。古庭主席）</other>
稽首華嚴大法王。萬行因華嚴果德。破一微塵出大
經。大慈法力難思議。諦觀法界諸有情。如來智慧悉
圓滿。妄想執著成倒迷。如大經卷藏一塵。種種譬喻
廣演說。方便善巧力開示。誓令小大咸悟入。同入毗
盧華藏海。毗盧藏海無有邊。功德勝妙亦無量。體用
全彰大方廣。實無名相而可得。八萬四千諸法門。由
茲建立所分別。一法若有墮凡夫。萬法若無失真境。
法王稱性熾然說。終始未嘗談一字。法身大士四十
位。聞所聞盡曾不聞。方當聞說寂滅時。徹證華嚴真
法界。乃知出息與入息。常轉如是大經卷。異口一音
僉讀誦。一即是多多即一。徑山說偈徒贊歎。大慈法
力讚莫及。善哉無量壽道場。金碧莊嚴勝無比。阿蘭
若法菩提場。睹史夜摩靡差別。七處九會即如今。一
念三世悉平等。前佛後佛等一佛。前身後身同一身。
稽首法王世希有。如佛出世普饒益。願言世主千萬
壽。金輪法輪永同轉。住行向地諸上人。世出世間同
法會。
<other>過海羅漢圖。因如海請題次韻</other>
十八高人學無學。伎倆通身用不著。鉢盂安柄舀虗
空。拄杖和雲挑華嶽。天生三毒牢不遷。往往對面森
戈鋋。看讀豈識白繖蓋。默照參得黃楊禪。娑竭羅宮
頻出入。大龍相招小龍揖。只貪龍頷得明珠。不知裙
子褊衫濕。赤脚踏葦如徒杠。袖手浮杯穩勝航。波神
鮫女設供具。差珍異寶爭妍䊋。到此急須登彼岸。主
人翁也勤勤喚。弄潮輸與弄潮人。豈容名字阿羅漢。
了得心身本性空。隨波逐浪皆超宗。斫脛未遭黃宗
運。誰識瞿曇那一通。白晝晴窓開玉軸。一笑東風生
意足。天台鴈宕幾時歸。萬壑春雷吼飛瀑。
<other>瞎牛歌。贈韓公望（公望儒醫。中年目眚。自號瞎牛）</other>
隔垣見肝膽。自號為瞎牛。我歌瞎牛歌。萬象笑點頭。
瞎牛兒。人莫識。曠大劫來無等匹。異類中行得自由。
眼處聞聲耳觀色。瞎牛兒。世希有。金毛師子喚作狗。
<pb n="780"/>
祖父田園任力畊。異苗靈藥時翻茂。瞎牛兒。無煩惱。
誰管青黃赤白皁。一犂新雨隴頭春。數聲長笛江村
曉。瞎牛兒。真快活。脚頭脚尾乾坤闊。鼻孔撩天不著
穿。生死無明俱透脫。瞎牛瞎牛聽我歌。六根互用無
徧頗。眾生洞眎只分寸。大千剎海菴摩羅。
<other>應菴和尚。送密菴遺偈。蔣山請和</other>
潦倒蘄州子。無門為法門。憐兒不覺醜。遺墨尚留痕。
披卷光零亂。搖乾復蕩坤。縣知揮洒日。硯沼雨翻盆。
毒藥醍醐句。當機斷命根。密菴曾落賺。鍾阜莫欽遵。
<other>次空室韻。贈中竺傑侍者</other>
爾家有祖薤室翁。天南地北趨玄風。豈但宗通說亦
通。肆口說法諸法空。下視碌碌皆兒童。妙圓不涉空
假中。二三四七將無同。聲動𦦨摩覩史宮。鴻鐘鏗鍧
鼓鼕𪔴。冢嗣傑出千人叢。等觀萬物垂慈瞳。鄮峯靈
塔慈雲籠。佛智燈連廣智公。天曆聖代親遭逢。如佛
出世福慧充。中天調御天人雄。利生悲願無有終。慣
用熱鐵并洋銅。玄沙釣魚在孤篷。石鞏生涯唯一弓。
弄大旗鼓若總戎。懷哉嬾菴心為㤝。愛爾入室朱顏
紅。浩氣橫空猶螮蝀。飽參華夏聲譽隆。扶桑歸計休
忩忩。千鈞大法在爾躬。老我聞見如盲聾。
<other>示七閩鼎禪者</other>
叢林秋晚時。祖脈絲縣鼎。學佛要明心。參禪須見性。
心空性即空。頭正尾亦正。拗折石鞏一張弓。拈出玄
沙三種病。
<other>示嚴州用禪者</other>
但能善用其心。則獲勝妙功德。乃先聖之格言。貴當
人之不惑。展開七尺單。竪起生鐵脊。脚下如臨萬仞
坑。腕頭何翅千鈞力。前無釋迦。後無彌勒。昨夜桐江
水逆流。釣臺浸爛嚴光石。
<other>次中竺韻。送元藏主。兼柬楚石和尚</other>
縱橫筆陣元和脚。寫出威音前一著。權實昭彰理事
全。佛祖讓雄甘小却。平地驚翻千歲巖。煒煒煌煌尤
赫赫。老子全施格外機。不比尋常黑豆法。藏主道韻
熈春陽。況是年華方盛強。少室門風苦寥落。要須努
力揚餘光。黃檗何孤打臨濟。雲門底事師曾郎。叢玉
軒中喜相見。十里平湖開鏡面。深愧疎慵日應酬。攪
得身心一團線。先師未了舊公案。眼底憑誰為批判。
寄語秦川楚石翁。老驥騰驤當血汗。
<other>彌首座還嘉禾。兼柬南堂天寧三塔興聖資
聖顧玉山諸老</other>
黃梅雨歇江天凉。薰風南來白晝長。閒房古寺不肯
住。却憶并州是故鄉。臨行袖紙索長偈。信筆莫嫌無
好句。法弱魔強正此時。濟北頹綱合扶起。只今四海
惟南堂。佛病祖病排膏肓。有若長庚配殘月。清光爛
熳天一方。更愛南湖第一剎。瓦礫縱橫熾然說。璚樓
玉殿現毫端。不費腕頭些子力。龍囦直下深無底。浩
浩松源有源委。不比尋常藥汞銀。真成師子一滴乳。
虹渚風煙接爽溪。伯吹壎兮仲吹箎。放開佛手展驢
脚。縱橫妙用皆全提。一笑三生淨名老。聞道全身入
荒草。勘破諸方老古錐。奪市攙行非小小。醉李亭前
好歸去。一一相逢煩道意。千里同風不用論。也知首
座多長處。
<other>盈藏主歸淮南</other>
日月盈[(吳-口+日)-大+(一/八)]。辰宿列張。江河流注。山巖崢嶸。頭頭普示。
物物全彰。子也親曾入吾室。有口只堪高挂壁。本無
一法可流傳。拈花微笑成狼藉。一氣轉一大藏教。萬
象森羅俱絕倒。直得長淮水逆流。凌霄峰頭日杲杲。
袖紙殷勤索贈言。大似撥火求淵泉。丈夫胸中有天
地。止啼黃葉非金錢。
<other>次西齋韻。贈定藏主</other>
如來四十九年說。偏圓半滿無空闕。始終一字不曾
談。無端重把牢關泄。道人秉志事參方。勇猛精進光
明幢。信手揭飜華藏海。樹頭驚起魚雙雙。直得虗空
<pb n="781"/>
失笑。萬象拱立。又誰管你無位真人。常在面門出入。
君不見。老趙州眼無筋。大王來不起身。有問萬法歸
一。一歸何處。却道。我在青州。做一領布衫。重七斤。
<other>次韻。贈福藏主</other>
無上兩足尊。福足慧亦足。法門廣闢度羣生。六六依
然三十六。大藏教兮一絡索。子細看來特地錯。嘉州
大象驀翻身。陝府鐵牛攧折角。子是龍河英俊流。何
勞向外空馳求。五千餘卷瘡疣紙。十聖三賢茅溷籌。
無本據。有來由。禾山只解打鼓。雪峯一味輥毬。休休。
春光似酒。春雨如油。隨緣放曠。任運優游。盡說洛陽
花似錦。不知春在柳梢頭。
<other>次西齋韻。贈真藏主</other>
道人學道如香象。截流渡河真勇猛。馬駒踏殺天下
人。一喝耳聾惟百丈。古今不隕一絲毫。力行古道毋
辭勞。一氣轉一大藏教。銷得黃金北斗高。誰言祖諱
休輕觸。五逆兒孫無面目。如何是佛麻三斤。直下分
三要成六。
<other>示福建常禪人</other>
天不能蓋。地不能載。豈常人之所能荷擔。大小祖師。
問著但道不識不會。航海梯山。千里萬里。東討西尋。
不是不是。著衣喫飯時。屙屎送尿處。如形影之相隨。
求人不若求己。君不見。玄沙備。不出嶺來多意氣。踢
破娘生脚指頭。百世光明照寰宇。
<other>次韻。贈秀北宗藏主</other>
面南看北斗。火裏蘆花秀。一句三玄濟北宗。拈來塞
斷衲僧口。大藏與小藏。雙収復雙放。大洋海底。袞沒
馬之紅塵。須彌峯頭。鼓滔天之白浪。潦倒徑山。慚無
伎倆。謾贈短謌。敲空作響。羅龍打鳳羨龍河。龜毛結
網三千丈。
<other>示寶陀春藏主（泗州大聖受業）</other>
寶陀巖上觀音。泗州城裏大聖。神通妙用縱橫。總是
冬行春令。德山入門便棒。臨濟入門便喝。知之者謂
之喜捨慈悲。不知者喚作尋常孟八。道人諮參徧寰
宇。抉珠直入滄溟底。眼頭蒼翠既分明。脚下淺深還
自委。
<other>示脩藏主</other>
祖師巴鼻。莫辨金沙。空中結紐。石上栽花。一大藏教
對一說。拄地撐天繫驢橛。掣斷金鎖天麒麟。等閒挨
落天邊月。會則事同一家。不會千差萬別。那吒頂上
喫蒺藜。金剛脚下流出血。
<other>格首座。歸日本。次韻</other>
是不是非不非。肩橫七尺烏藤枝。從來首座有長處。
脚未跨門吾已知。不用說心說性。何須象席打令。問
訊燒香喫茶。分明如鏡照鏡。昨夜文殊普賢。起佛見
法見。貶向二鐵圍山。休論夢昇兜率。劒挂眉間。飜身
靠倒扶桑國。南海波斯念八還。
<other>恩禪人參方</other>
恩禪欲參方。袖卷索長偈。更不涉思惟。分明為君舉。
閩越山萬重。江淮水千里。縱橫拄杖頭。總是自家底。
有佛處不得住。何妨小小盤桓。無佛處急走過。正好
遲遲遊戲。遇飯即飯。遇茶即茶。可行即行。可止即止。
草鞋踏破早歸來。莫待秋風撼庭樹。
<other>示淨心禪人</other>
心淨則佛土淨。剎剎塵塵大圓鏡。心空則諸法空。昨
夜南山。虎咬大蟲。參禪只要明心地。立雪神光曾斷
臂。覓心不得即安心。達磨大師無本據。我無一切心。
何用一切法。心空及第好還家。萬里北風吹觱發。
<other>次韻。示東林守禪人</other>
學道譬彼用兵。善戰不如善守。但知能言匪舌。便解
行拳非手。何煩拋却東林。遠參西麓病叟。汝既單刀
直入。我即烏藤便摟。棒頭拾得全身。未許開張大口。
<other>成禪人參淨覺</other>
學道本成見。萬法唯心識。頭頭見釋迦。處處逢彌勒。
<pb n="782"/>
實學真參大丈夫。釋迦彌勒是他奴。鼻孔吸乾四大
海。眼睫倒挂須彌盧。任性優游天界。隨緣放曠
皇都。誌公豈是閒和尚。達磨道地老臊胡。一箇現十
二面觀音。問渠那個是正面。一箇道廓然無聖。第一
義諦爭得無。要須超越。莫受塗糊。淨覺國師機用別。
紫羅帳裏撒珍珠。
<other>示傳無用</other>
用無用。為無為。作無作。活袞袞。明落落。剛然索我無
用之空言。畫虵未免重添足。無用老。知不知。用而無
用為無為。大洋海底紅塵飛。用而無用作無作。空裏
磨盤生八角。用而無用無亦無。蟭螟吞却須彌盧。便
恁麼去。未敢相許。別有商量。賣弄口觜。無用老。怎麼
好。不若從他要用便用。生鐵團上休尋縫。要為便為。
饑來喫飯寒著衣。要作便作。春至花開秋葉落。須知
執法修行。正是無繩自縛。君不見。祖師道。大用現前。
不存軌則。桑條上著箭。柳樹上出汁。妙用恒沙有何
極。又不見。傅大士曾有言。空手把鋤頭。步行騎水牛。
後夜雙溪弄明月。看取橋流水不流。
<other>新首座歸荊溪山居。次印心韻</other>
大乘根器生神州。冰枯雪老知幾秋。碧明胡僧眼未
識。迢迢謾作真丹遊。一言易出難翻款。九年面壁嵩
山畔。殃及齊腰立雪人。覓心不得忙如鑽。道流問道
來江東。龍河萬衲如雲從。眉間劍氣拂牛斗。相逢政
好論宗風。五葉一花開朵朵。達磨不曾傳慧可。不見
當年老藥山。一物不為唯宴坐。道流好歸松石室。自
在經行及坐臥。有問西來事若何。樓至拳頭如鉢大。
<other>雪巖和尚牧牛歌。慶禪人請和</other>
雪巖牧牛機不密。溪東溪西露聲跡。引得無知瞎屢
生。終日茫茫去尋覓。何如長慶一牧三十年。調伏功
深有來歷。或全放或全収。縱橫自在無拘留。閒鞭索
舊犁杷。嗄地一聲俱颺下。從教日炙與風吹。饑來喫
飯寒著衣。脚頭脚尾乾坤闊。鼻孔撩天雙眼活。三叉
路口夕陽紅。酒旗獵獵搖晴空。短笛橫吹西復東。落
花飛絮春濛濛。
<other>次韻。送等藏主</other>
生佛本平等。參方須見性。眾生無相身。諸佛無見頂。
光明徧剎塵。晃晃相輝映。是藏不是藏。非心亦非境。
少減與多添。曾不墮虧剩。蛩吟秋夜長。鳥啼春晝永。
明明絕覆藏。歷歷亡偏正。物我了真空。順逆委天命。
法海浩無邊。行行恣游泳。堪嗟演若多。迷頭徒認影。
<other>震藏主歸吳。兼柬萬壽行中法兄。次全室韻</other>
七穿八穴毗盧藏。不住十玄并六相。五千餘卷錯流
傳。說性說心皆影響。拈花微笑本無旨。冷暖自知魚
飲水。二三四七謾相承。上大人兮丘乙己。我昔叨居
慧日峯。當場蹴踏多象龍。子方年少擅英俊。力探此
道甞游從。老我衰殘非舊日。喜子龍河扣全室。全室
當今大法王。為人只個龜毛拂。頂門有眼分邪正。塞
却耳根休聽瑩。凌滅宗風五逆兒。佛祖天魔隨號令。
北山與我同心曲。白紙不勞馳片幅。為言早晚定南
還。相看糞火煨黃獨。
<other>友禪人請藏經。歸日本。次韻</other>
善財南詢見初友。拈得鼻孔失却口。彈指豁開樓閣
門。震徧震兮吼徧吼。益堂遠自扶桑來。鯨濤直度無
縈迴。順風五日到中國。喜見海山萬朵青崔嵬。搆得
藏典五千四十有八卷。豈憚山長并水遠。明朝別我
又東還。好把船頭輕撥轉。須知大法本無傳。樹林水
鳥常敷宣。石城山前重回首。佛日照曜東南天。
<other>虗室。贈滿藏主。次韻</other>
幻有不異真空。虗妄不離真實。有室胡為揭虗空。此
室無面無背。與虗空而同大。苟離實而即虗。六戶皆
成有礙。室之寬。無邊剎海俱包含。室之窄。纖毫長物
難藏著。寬窄虗實當頭坐斷。不用論量。十世古今一
念現前。了無縣隔。此室非空亦非有。要在當人善持
<pb n="783"/>
守。等閒和底盡掀翻。噴嚏也成師子吼。
<other>元禪人歸日東</other>
大唐國裏無佛法。胸次莫留元字脚。行脚參方合自
知。差病不假驢駝藥。達磨老臊胡。西來成大錯。人人
鼻孔撩天。箇箇眼生三角。直指人心心本空。見性成
佛佛乃覺。春至自華開。秋來還葉落。踏破草鞋歸去
來。萬里海天飛一鶚。
<other>示山居持首座</other>
堅持密行。默照深禪。執之失度。放之自然。端可以卷
舒。立方外乾坤。縱橫挂域中日月。說甚麼眉間挂劍。
血濺梵天。君不見。大梅一見馬師後。拈得鼻孔失却
口。直入千峯與萬峯。誰肯將身藏北斗。又不見。潦倒
龍山住菴日。入海泥牛絕消息。不知塵世是何年。但
見日頭東畔出。菴居識得菴中主。狸奴倒上菩提樹。
不妨百鳥獻花來。從教菜葉隨流去。
<other>洞庭謠。送嘉則堂。住水月</other>
東洞庭西洞庭。下瞰太湖三萬六千頃。白波之浩渺。
上矗奇峯七十一二朵。秀色之空青。金剎星羅焯雲
漢。林屋路窅通滄溟。盧公石屏凜生面。尚想叱咤生
風霆。更憐慈受樂幽隱。樹林水鳥。共演妙法談真乘。
耀古輝今誇二老。俯仰有誰同此道。水月光中得異
才。善舞不妨場地小。清淨之身廣長舌。坐斷湖山熾
然說。水天無際月孤圓。一切水月一月攝。楊岐乍住
空四壁。辛苦栽田博飯喫。風穴單丁儼千眾。百世高
風動寥泬。復先德之真規。埽末流之塵跡。插一莖草。
現璚樓玉殿。未稱全提。布縵天網。打衝浪錦鱗。不勞
餘力。流芳天瑞挺孫枝。臨濟未是白拈賊。
<other>古鏡。贈明禪人</other>
混沌未分。世界未立。一片靈光。湛而常寂。靜鑑萬象。
洞照十虗。交徹融攝。無欠無餘。胡來漢來。日面月面。
見見之時。見非是見。爾稱古鏡。當究厥旨。耀古騰今。
輝天鑑地。
<other>湛源。贈定禪人</other>
真源湛寂。撓之則昏。靜以照之。鏡而不痕。儵然情波。
忽焉識浪。流轉三界。千態萬狀。咨爾定力。五濁俱捐。
塵塵清淨。剎剎澄圓（已上皆長短句）。

愚菴和尚語錄卷第八

<sarticle>愚菴和尚語錄卷第九</sarticle>

偈頌
門人　護位　等編
<other>讀華嚴</other>
華嚴法界浩無邊。玉轉珠回滿目前。究竟直須超性
海。精通猶是涴心田。不離當處該三德。曲說多方顯
十玄。慚愧舍那尊特父。誑兒偏解奮空拳。
<other>讀法華</other>
六萬餘言最上乘。寒窻相對篆煙騰。無邊譬喻刀頭
蜜。大事因緣火裏冰。彈指不妨開寶塔。焚身誰解繼
真燈。循行數墨三千部。一句全超憶慧能。
<other>讀楞嚴</other>
諦觀佛頂首楞嚴。金口流珠顆顆圓。大定不離修萬
行。密因先合斷三緣。毫端現剎難思議。眼處觀聲絕
正偏。赤手果能探教海。得魚須信貴忘筌。
<other>讀楞伽</other>
大品楞伽奧旨深。止啼黃葉勝真金。了知我相元無
我。直達心宗豈有心。兔角龜毛難比況。情波識浪任
浮沈。百非四句俱拈却。蠓蠛蚍蜉解賞音。
<other>讀圓覺</other>
大圓覺海廣尤深。誰信真源近可尋。三觀澄明標匪
月。六塵清淨鑛元金。却憐調御多饒舌。未許曼殊獨
賞音。披卷只圖遮老眼。剋期修證本無心。
<pb n="784"/>
<other>血書華嚴經</other>
五十三人血戰來。百城煙水盡成衃。毗盧樓閣紅雲
湧。帝網山河赤幟開。十指頭邊師子吼。一針鋒上象
王回。有無功力難思識。直得腥風徧九垓。
<other>墨書法華</other>
松陵信士王元吉。夫婦同持妙法華。笑倒虗空多寶
塔。驚飜露地白牛車。世緣未了曾何礙。寶所親登定
不差。朵朵青蓮毫末現。腕頭餘力更堪誇。
<other>綉字金剛般若經</other>
般若靈文宿有緣。等閒綉出喜功圓。銀鉤鐵畫分行
布。玉線金針顯妙玄。兔子懷胎皆剩法。蚌含明月匪
真詮。金剛正體堂堂露。錦上添花五色鮮。
<other>秦因二上人。同書華嚴</other>
毫端幻出大華嚴。名句形身勝妙兼。寶網雲臺同演
說。塵毛法界盡包含。眾生共入毗盧藏。梵苑雙敷優
鉢曇。披卷了無文字相。善財空走百城南。
<other>藏主。職滿還吳</other>
今古何曾有悟迷。南屏嬾把布毛吹。山青雲白光明
藏。鵲噪鴉鳴小艶詩。十里平湖秋澹澹。三吳歸路黍
離離。莫嫌送別無分付。又是重安眼上眉。
<other>僧院判奉旨。降香育王寶陀。北歸。次雪窻和
尚韻。以贈</other>
西河師子僧思吉。遠降天香跨海回。設利寶光開五
色。洛伽大士舞三臺。孤峯頂上逢彌勒。百草頭邊識
善財。聖主無為千萬壽。南方佛法未全。
<other>答訓書記。兼柬師林立卓峯</other>
撒土猶能更撒沙。難兄難弟喜通家。咬人師子全牙
爪。逐塊韓盧曳尾巴。月下守株空待兔。棒頭打草要
驚蛇。頹綱力振看能事。種豆何妨得稻麻。
<other>寶藏主還吳江</other>
法王大寶秘形山。覿面當機要見難。紙襖鈔來渾是
錯。柴爿颺下太無端。神駒墮地萬里志。彩鳳衝霄五
色翰。少室宗綱方解紐。未容高臥曲江干。
<other>無言</other>
始終一字不曾談。開口分明落二三。少室九年成滲
漏。毗耶一默露廉纖。禪詮諜諜瘡疣紙。教網重重鶻
臭衫。截斷溪聲廣長舌。春風飛燕自喃喃。
<other>次韻。答夢堂法兄</other>
兵戈南北競喧爭。兄弟分違似隔生。瀛海丹山君宴
坐。劫雙徑我徒行。只添束篾腰間重。依舊眉毛眼
上橫。賴有祖翁家活在。不妨日午打三更。
<other>示道同淨人</other>
大道何曾有異同。纔生分別便乖宗。堂堂獨露聲塵
外。歷歷常居動用中。明鏡非臺光自照。菩提無樹體
元空。迢迢龍翔人歸遠。千古誰能振祖風。
<other>答普濟元恕法兄</other>
機鋒抹過睦州蹤。幢蓋行看上五峯。花偈寄來春尚
早。蘿窓披翫雪初融。樓臺突兀吳江上。瓦礫從衡徑
塢中。裁謝莫嫌成嬾慢。弟兄千里本同風。
<other>妙藏主參方</other>
純圓獨妙子深諳。杖屨何須事別參。良遂無端見麻
谷。德山落賺到龍潭。衝雲突日遼天鶻。覂駕空羣汗
血驂。袖裏摩尼發光怪。照開煙水百城南。
<other>無竭</other>
一滴流來自劫空。涓涓不絕遠朝宗。延洪孰究根源
力。消長全超造化功。沃日滔天殊未泯。分枝列派有
何窮。叢林萬古均沾溉。共喜曹溪正脈通。
<other>次韻。送日東俊侍者。入閩</other>
三喚三呼若震驚。屎腸抖擻為君傾。國師機用親仍
切。侍者威儀老更成。楖栗枝頭懸震旦。蟭螟眼裏泛
蓬瀛。天風亭上聽秋雨。滿耳須知不是聲。
<other>答蘇昌齡編脩。病中索茶</other>
東土西乾老淨名。經秋不見渴塵生。每懷取飯香積
<pb n="785"/>
國。未暇問疾毗耶城。劇談直欲離言說。安眠豈有閒
心情。趙州道個喫茶去。瞎却幾多人眼睛。
<other>次韻。奉答張蛻軒承旨。求作師祖善權和尚
塔銘</other>
閣老文章有耿光。任將四大作禪床。筆頭慣點金剛
眼。手面宏開大寂場。鯨海重勞詩遠寄。龍淵深喜道
相忘。亭亭祖塔西岡上。有待摛辭下帝鄉。
<other>次南堂了菴和尚韻</other>
拂袖中吳第一峯。南堂岌岌凜高風。坐令鷲嶺真規
復。不翅松源正脈通。長庚爛爛橫霄漢。野[鴳-女+隹]翩翩絕
檻籠。快活有時無著處。風顛寒拾恰相同。
<other>次韻。示堅禪人</other>
芭蕉身相本非堅。生死根深苦繞纏。直下一刀成兩
段。何須問道與參禪。砂鍋頓頓虀羮飯。石鼎時時栢
子煙。三際十方俱坐斷。不知誰後復誰先。
<other>答天章復初法弟</other>
嘍羅智者講天台。潦到盧公辯鏡臺。法法無差波即
水。新新不住火成。力將正說排邪說。驗盡南來與
北來。佛日孫枝饒挺秀。鐵華還向樹頭開。
<other>師祖善權元翁和尚忌辰。撫景感懷。七首</other>
今朝五月廿四日。老倒禪翁恰化生。佛祖位中無住
著。人天路上謾從衡。亭亭峨石機猶峻。岌岌龍巖話
大行。欲識善權端的旨。日輪卓午打三更。
薰風庭院日偏長。徧界明明不覆藏。今雨稚松爭拔
地。故園新竹已過墻。固知鼯鼠非他物。忽聽鳴蟬報
夕陽。六十六年來又去。了無生滅可論量。
病魔垂老任交攻。高臥匡牀丈室中。四大色身元是
妄。多生業障本來空。華池寶所阿鼻獄。火聚刀山兜
率宮。天上人間恣游戲。開軒徒自挹玄風。
櫻桃盧橘遶簷栽。小小方池手自開。曇諦不忘書鎮
約。黃梅重駕願輪來。多身有待分塵剎。全體那辭育
聖胎。薄福住山頭已白。深恩何以答涓埃。
棟宇渠渠更故新。寸長尺短妙經綸。竹頭木屑知功
力。露柱燈籠識苦辛。香積引泉來百丈。層樓送目過
由旬。却怜坐臥經行處。物物全彰淨法身。
為愛團欒十畞園。紅芳消後綠陰連。杖藜日涉真成
趣。野菜時挑不費錢。臨濟栽松親钁地。仰山種粟自
燒田。祖翁活計誰相委。獨立南榮為惘然。
䑛犢之情似海深。誰知黃檗老婆心。醍醐酥酪皆同
味。釵釧缾盤等一金。彈指全超法報化。飜身坐斷去
來今。高堂素壁薰風裏。遺像重瞻思不禁。
<other>送相長老潛長老。住宣州妙相法相。次韻</other>
宛陵奚翁之故鄉。朝來喜送諸孫行。珍重難兄與難
弟。願言為法不為名。雲山千里遙在目。祖脈一縷尤
關情。日炙風吹木瓜樹。描不成兮畫不成。
<other>次韻。答寄昭明才無學藏主</other>
錦峯山下千年寺。橫翠堂中一老身。晝夜心源常湛
寂。冰霜戒檢獨清新。彌陀見在忘形友。慈氏當來入
幕賓。願與趙州同甲子。裹茶聊寄雨前春。
<other>𢑱藏主。職滿還承天。次剛中禪師韻</other>
一氣轉一大藏教。回頭故國是夫差。驚群喜見英靈
漢。圓相休呈老作家。手面生機禽虎兕。頂門正眼辨
龍虵。叢林秋晚看昂枿。遍界開敷五葉華。
<other>次韻。寄開化一元禪師</other>
厭看功臣樹色蒼。故山端的勝殊方。桑麻原隰連香
徑。金碧樓臺峙寶坊。瀹雪小齋雲半榻。貫花新偈日
千行。春深四大輕安否。佛祖權衡賴抑揚。
<other>退歸海雲受業。謝祥止菴過訪。次韻</other>
散席歸休愧老蒼。匡徒行道任諸方。百年寄幻依雲
麓。午夜傳衣憶碓坊。笋蕨時挑殊有味。杉松手植已
成行。春風短䇿勞相過。活計都盧為舉揚。
<other>次韻。答靈隱介菴</other>
應世隨緣沒奈何。秋來說法喜無魔。須彌椎打虗空
<pb n="786"/>
鼓。般若舟橫苦海波。石子岡頭潮信早。梅花洲上月
明多。江流不盡深深意。獨許吳音唱楚歌。
<other>早出餘杭。感懷</other>
佛祖宏規有準繩。侯門無事愧頻登。蒼茫五髻三更
月。迢遞千巖萬壑冰。心跡任教同槁木。姓名何必上
傳燈。覺天不夜空無際。寂寂行看慧日昇。
<other>次韻。答愚仲法兄</other>
寶華白晝雨空山。滿紙伽陀辱遠班。頓覺五峯嘉氣
集。坐令千載古風還。縱橫妙灑鐵鉤鎖。精瑩雄辭玉
佩環。焚香打鼓普請看。津津喜色動衰顏。
<other>寄天寧白菴</other>
聞道南湖第一山。交參龍象雜官班。東頭賣貴西頭
賤。空手來時赤手還。頂𩕳一機猶掣電。語言三昧若
連環。鐵船下海休輕舉。老叔談禪亦強顏。
<other>答東皋伯遠法師。二首</other>
東皋尊者隱郊墟。小小屠蘇睹史居。切栢代香朝演
法。卷簾進月夜紬書。村園界熟秋霜後。花徑苔生宿
雨餘。心境兩忘諸幻滅。更於何處覓真如。
楓宸　召對足光榮。峻辯宏機悅眾情。一妙九旬談
不盡。千差萬別證無生。中吳大士推三傑　上國高
僧第一名。道重。
金輪聖天子。毗盧頂上等閒行。
<other>次韻。寄行中法兄</other>
幢蓋東游駐北山。青鞋同踏蘚痕班。十年不見風塵
隔。幾度空懷信息還。猛虎口中撐玉箸。狻猊頷下解
金環。剎竿倒却誰扶起。爭羨拈花獨破顏。
<other>次韻。寄德嵓講師</other>
老倒龍潭接德山。紙燈滅處管窺斑。爭如東塔生機
妙。力挽西乾正脈還。爛爛雜花真富貴。澄澄性海自
旋環。丹崖碧嶂秋光裏。一笑何當展瘦顏。
<other>復次韻。答愚仲法兄</other>
碌碌虗聲冐五山。驅馳贏得髮毛斑。宗綱委地慚無
補。節序奔流去不還。浮世百年蛇戀窟。勞生三界蟻
循環。聖凡平等難調制。顧我疎才覺厚顏。
<other>答前開元方崖法兄。二首</other>
宗教人才繫重輕。弟兄垂老益關情。徒勞剎說仍塵
說。盡把風聲作雨聲。勇退曾聞法雲本。高閒誰似覺
天清。尚期末路參玄士。悉使歸家罷問程。
秋晚叢林委地空。菴居小小不雷同。單提獨弄三江
上。萬別千差一照中。船子清風來夾嶠。馬師異類得
龐公。遙知緇白交參處。入夜高燒蠟炬紅。
<other>悼楚石和尚。三首</other>
潦倒奚翁的骨孫。高年說法屢承
恩。麻鞋直上
黃金殿。鐵錫時敲白下門。煩惱海中垂雨露。虗空背
上立乾坤。秋風唱徹無生曲。白牯狸奴亦斷魂
聖主從容問鬼神。當機一默重千鈞。茶毗直下
金門詔。火聚全彰淨法身。平地驚翻三世佛。等閒瞎
却一城人。大悲願力知多少。枯木花開別是春。
匡床談笑坐跏趺。遺偈親書若貫珠。木馬夜鳴端的
別。西方日出古今無。分身何啻居天界。弘法毋忘在
帝都。白髮弟兄空老大。剎竿倒却要人扶。
<other>次韻。賀象元禪師。遷徑塢</other>
萬仞龍門奏凱歸。山頭魚躍井塵飛。生機透脫空諸
有。妙用縱橫顯眾微。四海叢林師望重。三台人物曉
星稀。祖翁塔所能延老。擬辦遮寒布衲衣。
<other>用韻。寄天界全室禪師</other>
詔領宗壇萬衲歸。龍河花雨日紛飛。朝回曙色開黃
道。定起靈光繞紫微。貝闕珠宮天上有。法王禪將眼
中稀。何當一扣毗耶室。笑攬金紅屈眴衣。
<other>答謝前虎丘行中法兄。過訪</other>
忽報雲巖老漢歸。秋風瀆水片颿飛。衝霄鐵鳳離金
網。戴角於菟出翠微。勇退急流今古少。相看白髮弟
<pb n="787"/>
兄稀。願同寶掌千年壽。五髻峯頭一振衣。
<other>次韻。答天之西堂</other>
天寧活計了無錐。直指宗風力主維。少減多添能恰
好。橫該豎抹總相宜。神機掣電全生殺。妙語流珠燦
陸離。九里湖邊弘法施。任教諸子廣傳持。
<other>慧侍者。歸吳門</other>
侍者參得禪了也。戴角於菟插翅飛。笑倒生公點頭
石。合傳隆祖袒肩衣。論功何啻超乾慧。唱道還看顯
大機。莫把閒情憐老叔。長江好泛鐵船歸。
<other>次韻。答寄佑啟宗。二首</other>
麗藻天垂五色雲。龍河倦客思紛紛。永嘉一宿曹溪
室。智者兼修止觀門。今古閒生人物異。教禪同仰法
王尊。放開佛手伸驢脚。任使諸方謾度論。
風標濟濟出羣才。目眎雲霄臥草萊。未許知心排闥
起。肯因傳語下山來。陰凉大樹元無種。般若靈苗宿
有荄。爭頌楚材須晉用。只應僧佑眾中魁。
<other>次韻。悼逆川和尚</other>
潦倒川翁莫與京。去來何用問前程。踏飜大地無行
跡。撲落虗空絕謂情。任爾鐵牛生犢子。從他海燕作
雷聲。臨終說偈辭。
明主。不比尋常蚓竅鳴。
<other>次韻。懷幻隱首座。率眾鳳陽法會</other>
說法濠梁據上班。聲傳萬國盡歡顏。四花繚繞人天
座。百寶光嚴虎豹關。赫赫神符懸肘後。煌煌慧劒挂
眉閒。三千龍象隨高步。歲晚江空願早還。
<other>示白禪人</other>
白業精修苦行堅。未明心地更加鞭。三乘教外元無
法。七尺單前豈有禪。莫學少林空面壁。從教南嶽自
磨磚。鐵牛掣斷黃金索。鼻孔撩天不著穿。
<other>龍潭舟中。寄天界全室禪師</other>
詔許還山得便風。吳船如屋大江東
聖皇有道逾仁廟。野衲非才愧璉公。袞袞波濤皆
睿澤。寥寥天地一冥鴻。三年旅食曾無補。回首龍河
思莫窮。
<other>法城禪人。化緣。修磧砂經坊</other>
城禪切忌墮疑城。施受論功只礙膺。大法本來無一
字。釋尊方便說三乘。輝天鑑地光明藏。塞壑填溝爛
葛藤。隨順世緣平等化。道人行處火燒冰。
<other>示吳無妄居士</other>
麩金嶺下搆菟裘。火種刀耕已白頭。摩詰有妻稱法
喜。釋尊生子謂羅睺。一真境界無虗妄。三大僧祇孰
進修。識得本原心即佛。火中踢出百華毬。
<other>次韻。示萬壽因藏主</other>
本來平等沒疏親。學道應須達正因。只為眾生迷寶
藏。直教大覺棄金輪。北山密付刀頭蜜。西麓全提眼
裏塵。石火電光猶是鈍。當機無我亦無人。
<other>悼開元方崖法兄</other>
丁巳十月十六日。開元老漢入泥洹。信脚踏飜浮佛
閣。全身抹過聽秋軒。眾人索偈聊書偈。至道離言豈
有言。七十一年無罣礙。話行東土與西乾。
老禪遷化荊溪寺。物物全彰淨法身。蛻角泥牛耕碧
落。懷胎玉兔衮紅塵。雙趺示相機雖妙。一曲無生調
轉新。大寂定門來又去。曇花重現少林春。
<other>次韻。示明禪人</other>
護龍河上寺。濟濟眾如林。擬欲求玄旨。應須達本心。
能傳南嶽讓。素得徑山欽。日用宜高潔。雲生性地陰。
<other>次韻。示聞維那</other>
教體音聞外。真空是道場。龍河機用別。鷲嶺話頭長。
門掩三春雨。身全五分香。罰錢仍出院。切忌錯商量。
<other>贈敏侍者。兼簡度白雲</other>
機用誇神敏。叢林譽蚤騰。永嘉怜一宿。雪嶠愧三登。
共羨非凡種。深期續祖鐙。國師同在客。喚爾急須譍。
<other>達禪人參方</other>
<pb n="788"/>
雲山佳衲子。宜達境唯心。自說遊京國。親曾訪道林。
話頭明歷歷。脚債尚駸駸。勿惜勤參禮。玄門似海深。
<other>示守正禪人</other>
參禪能守正。邪念任紛飛。試究紛飛處。終歸湛寂時。
樅然諸境界。不隔一毫釐。言外知端的。虗空展笑眉。
<other>善住禪者參方</other>
白雲堆裏住。知識久咨參。既善探玄旨。何妨出翠嵐。
諸方無別法。此語貴深諳。客路驚秋早。頭頭為指南。
<other>山樓秋夜。三首</other>
月色白如晝。松陰多似雲。窓虗山欲墮。燈灺夜初分。
河影中天見。泉聲隔樹聞。小樓成獨坐。此景與誰論。
衰草緣幽徑。疎林出短墻。風回驚宿鳥。露下泣寒螿。
歷歷無差互。頭頭自顯揚。跏趺坐來久。重爇瓦爐香。
秋半山樓好。匡床夜不眠。感時思佛果。撫景憶南泉。
月下機何峻。更深語最玄。寥寥千古意。危坐獨超然。
<other>寄德巖行講師</other>
七帝論心鎮國師。雨窻孤坐想風姿。化龍叶夢孫枝
在。濯濯優曇見一枝。
<other>寄洞庭羅漢琛頑石書記（時居祖憂）</other>
秋風木葉洞庭波。愁殺山中諾詎那。恩愛盡時煩惱
盡。好𢹂缾錫出煙蘿。
<other>次韻。危太樸翰林。錢塘留別</other>
護龍河上飜經日。西子湖頭立馬時。話盡山雲并海
月。此情只許白鷗知。
<other>寄普慈東堂蘭石和尚</other>
蒼雪樓頭八十翁。空華幻境盡銷鎔。風微晝永南山
麓。拄杖穿林看籜龍。
<other>招衍懺首掌記</other>
二月東吳浩蕩春。青天時雨講花新。縵縵教網周沙
界。透脫須還是錦鱗。
罪性元空懺亦非。一心三觀涉離微。太虗為紙須彌
筆。倒用橫拈最上機。
<other>念禪人禮補陀</other>
一念普觀無量劫。塵毛剎海總圓通。白花巖畔金剛
石。昨夜藏身北斗中。
<other>登五雲山望江亭</other>
高亭注目正清秋。野曠天空事事幽。白鳥青山雲淡
淡。滄江斜日水悠悠。
<other>示壽知客</other>
開先寺裏迎賓日。禪月堂前索偈時。客路如天春似
海。子規啼斷落花枝。
<other>勝禪人歸宣州</other>
名字既同黃檗勝。參禪須會趙州無。昨夜宣城木瓜
樹。開花結箇苦胡蘆。
<other>解制二首。次大覺象元韻</other>
凌霄一夏九十日。無佛無我無眾生。昨夜秋風動林
樾。任教白髮長新莖。
九旬共喜無諸難。功行誰能驗蠟人。彼此住山成老
大。又看桑海一番新。
<other>血書法華經。報母</other>
筆底紅蓮朵朵開。是名真法供如來。指端瀝盡娘生
血全體何曾出母胎。
<other>福建琦禪人。禮峨眉普賢大士</other>
閩蜀同風莫外求。峨眉山月半輪秋。玄沙不出飛鳶
嶺。築破娘生脚指頭。
<other>用宋景濂學士韻。送妥侍者回育王。開本師
塔銘</other>
點開鄮嶺金剛眼。照破昏衢萬八千。無相光中老居
士。話行東土與西天。
乞得金華學士禪。絕勝荷毳獲純緜。鐵鍬不用尋靈
骨。密意分明在汝邊。
<other>贈鑷生</other>
千僧遍剃娘生髮。一念全超罔極恩。老我畏寒偏護
<pb n="789"/>
頂。謾勞彈鑷到雲根。
<other>寄前瑞巖恕中和尚</other>
惺惺石上主人翁。一室高居太白峯。靖退只今非小
節。知心未許石門聰。
千里同風各莫年。任教滄海變桑田。獨憐熊耳峰頭
月。昨夜蝦蟆蝕半邊。
徒誇錦瑟與瑤琴。妙指方能發妙音。却憶鰲山深雪
夜。弟兄傾盡歲寒心。
<other>示日本春禪人。三首</other>
少林春色徧遐荒。不隔扶桑與大唐。三拜起來依位
立。無端好肉自剜瘡。
扶桑人種陝西田。打著南邊動北邊。踏徧支那知落
處。阿難依舊世尊前。
參禪只要了心地。欲覓了時無了時。未跨船舷三十
棓。老僧失却一莖眉。
<other>建長明南浦。四會錄</other>
蟭螟眼裏五須彌。靠倒虗堂老古錐。四會搏桑熾然
說。曾無一字挂脣皮。
<other>謝嚴子魯左丞。惠貢餘新茶</other>
槍旗不展䇿全勛。占斷江南第一春。除却金輪聖天
子。舌頭具眼是何人。
<other>寄王畊雲照磨</other>
春山老圃帶雲畊。芝草琅玕滿地生。讀罷楞伽日亭
午。海棠花下聽啼鸎。
<other>示郁止齋居士</other>
學道應須達正因。道原曾不離諸塵。當知一切眾生
界。即是如來淨法身。
<other>祖禪人歸五祖</other>
風流公子正法眼。紅粉佳人最上機。拈却東山左邊
底。祖天日月倍光輝。
<other>義禪人歸京口。次嶼雲心西堂韻</other>
直將直義報禪流。法法毋勞向外求。月滿淮南江水
白。角聲吹徹甕城秋。
<other>洪武戊申。浙右三宗諸山。奉　旨。會于天界
寺。十僧相繼坐化。吳江佑上人。集遺偈。成卷。
請題</other>
十方薄伽梵。一路涅盤門。苦海孤舟客。徒勞刻劍痕。
<other>題一雨師悼頌卷（自號真實尊者）</other>
稽首一雨師。日用惟真實。捄旱自焚身。精進波羅蜜。

愚菴和尚語錄卷第九

<sarticle>愚菴和尚語錄卷第十</sarticle>

<other>自題</other>
門人　道彝　等編
<other>芷都寺請</other>
沅有芷。澧有蘭。花根本艶。虎體元斑。楊岐輔慈明匡
徒。只說此法。鼓山佐雪峯闡化。話無兩般。覺斯今行
斯道。若丹青之寫象。猶匠石之斸[墁-又+力]。坐斷西湖南宕。
力回倒海狂瀾。金圈栗棘橫該抹。千古叢林作話端。
<other>淨慈行堂請</other>
眼生三角。頭峭五嶽。心性急如弦。[(曷-曰)/月]中無點惡。東海
鯉魚打一棒。雨似盆傾。南山白額奮全威。天魔膽落。
截斷妙喜葛藤。埽蕩永明糟粕。却憶老盧公。辛勤在
龍朔。碓觜花開劫外春。千古高風動寥廓。
<other>延慶略長老請</other>
韜略全無。威權何有。皮膚脫落盡。留得一張口。四會
說法住山。一味縣羊賣狗。父子雖親妙不傳。喝下須
彌顛倒走。
<other>定慧寶長老請</other>
滿肚貪瞋癡。通身戒定慧。日用任縱橫。非如亦非異。
拈來妙喜竹篦。敲出臨濟骨髓。南山鱉鼻噴腥風。龍
<pb n="790"/>
王宮殿波濤起。
<other>中竺悟長老請</other>
老屋數椽春寂寂。長松萬本晝陰陰。空山盡目無餘
事。時聽黃鸝送好音。
<other>題䟦</other>
<other>趙魏公。書楞嚴長偈</other>
梵語首楞嚴。此飜一切事究竟堅固。良由慶喜未全
道力。求佛方便故。世尊示之。以十方如來。一門超出。
妙莊嚴路。乃至多方。決擇真妄。發明陰入七大。皆如
來藏。使悟器界萬法。當體全真。銷億劫顛倒妄想。獲
究竟堅固法身。於是說偈。讚佛。發願度生。虗空可亡。
心無動轉。實為微妙章句。松雪居士趙魏公。大書特
書。以傳不朽。書法之妙。大海為口。須彌為舌。贊莫能
及。而公出處光大。名滿天下。碩德盛業。不可思議。得
非楞嚴會上。菩提薩埵。乘大願輪。一來人間。遊戲者
歟。公非獨書是偈。至若金剛般若圓覺諸大乘經。皆
勵精書寫。鋟梓流布。將此身心奉塵剎。是則名為報
佛恩。浮俗闡提觀此。亦當自化。
<other>陸遜齋。書華嚴經</other>
無上法王。初成正覺。稱法界性。說華嚴經。譬如虗空
具含眾象。於諸境界。無所分別。唯上乘大士。信解弗
疑。中下之機。如聾若啞。吳郡遜齋陸公。吏隱而事佛
尤篤。佐政之暇。手書是經。八十一卷。裝潢函秘。安奉
五瑞山大雄寶殿。以永傳持。非上乘根器。疇克是也。
觀其發大信心。啟大行願。不翅陰翊王度。報資恩有。
欲壽大法。無有盡滅期。與極微塵剎海。無盡眾生。同
證一真法界。功德其可量哉。至正壬寅。余客留山中。
得遂披閱。時公已沒於王事。追授承事郎昌化縣尹。
木落天空。秋高氣肅。淨几明窻。焚香展卷。恍若與公
游泳毗盧性海。死生何閒焉。
<other>秀峯徽太古。所藏圓鑑寂照妙明三老遺墨</other>
老圓鑑。與寂照先師。蚤時嘗充書記之職。各以文學
鳴世。厥後相繼。主法雙徑。為天下師表。致叢林禮樂
全盛。四海象龍。川委雲集。道德之光。猶日月麗乎中
天。亘千古而不可磨滅也。時妙明太古二兄。實能同
參法席。後三十年。妙明由補陀中竺。亦主雙徑。今觀
圓鑑贈休復子蘭說。以蘭比有道君子。期漸乎馨。熏
乎心。潤乎道。而周流乎天下。寂照送中一上人序。切
切以斯道勉旃。有謂非俶儻瑰瑋。信之篤。見之明。奮
不顧流俗。孰能相與踔厲乎此哉。之語。回眎碌碌。冐
名竊位。馳騁浮華。勾章棘句。不原道之所存。至竟癡
狂外邊走者。愧當何如也。太古分座說法華藏時。妙
明居補陀。書疏往復。曾弗及世諦。唯以遊心華藏世
界。與法報化。同為唱導。為喜。三大老。可謂同一舌頭。
同一心知。雖片言隻字未嘗不以單傳直指之道自
任。而其後先接踵聯輝。為天下師表也。宜矣。太古匡
徒秀峯。方東南兵變之餘。所至若逃亡家。叢席為之
特振。堂中衲子。數十人。皆嶄嶄出頭角者。一日鉢盂
兩度濕。不可蹔缺。因行化。訪余受業海雲。出此俾題。
引紙運筆。覺我形穢。
<other>張居士。血書法華</other>
龍勝菩薩曰。眾生心性。猶如利刀。唯用割泥。泥無所
成。刀日就損。理體常妙。眾生自粗。能善用心。即合本
妙。寂音尊者謂。世之人。疲精神於紙筆。從事於無用
之學。是皆以刀割泥者也。清河張居士。中年割棄塵
累。篤志佛乘。瀝娘生十指之鮮血。書法華七軸之真
詮。是真精進。是名真法供養如來。端可謂善用其心
者矣。既書寫之。又讀誦之。苟能一言之下。心華發明。
徹見一會靈山。儼然未散。不妨便是千佛一數。居士
宜加勉諸。
<other>靈源清禪師遺墨</other>
靈源大士。道德言行。為宗門百世師表。觀其遺輔公
坐元小帖。雖似簡率。一再展卷。恍若黃龍山。壁立萬
<pb n="791"/>
仞。俯仰今古。為之凜然。
<other>與上人所藏羅漢圖</other>
諸禪四無量。無色三摩提。一切受想滅。心量彼無有。
是謂阿羅漢。深山大澤。聖賢所都。信非凡愚。肉眼之
所能見。內秘外現。應化無方。出沒卷舒。如幻如夢。又
豈筆端三昧。所能彷彿。好事者。繪之為圖。以寓遐想。
良有旨哉。世之覽者。徒愛其奇形怪狀。精巧入神。孰
究道之所存。為何如耶。上人為佛之徒。當觀其迹。究
其道。自覺覺他。勿墮聲聞。自覺聖差別境界。直趣自
覺聖智。究竟之地。可也。雖然。我作是說。猶如繪像。若
是眼裏有筋。終不按圖索駿。
<other>錢子善三教異同論</other>
三教學者。互相矛盾。其來遠矣。屏山李公。嘗謂。儒釋
道之軒輊。非唯釋道。不讀儒書之過。亦儒者。不讀釋
道之書。之病也。君子韙之。今觀彭城支離叟三教異
同論。窮理盡性。無黨無偏。可謂撤藩籬於大方之家。
匯淵谷於聖學之海。立一家之成說。埽末流之浮議。
使三聖人之學。凋瘵之秋。復將鼎峙。而不致偏仆其
於聖教。豈小補哉。雖然。道本無言。離文字相。離心緣
相。世界未立。三才未備。儒釋道。甚處得來。當與麼時。
孰是孰非。誰同誰異。向這裏。下得一轉語。則辨論之
作。功不浪施。其或未然。待汝一口吸盡西江水。却向
汝道。
<other>中峯和尚蓮花吟卷</other>
普應國師中峯和尚。說法如雲如雨。蓮花吟一篇。豈
亦懷淨國之遊。而作耶。趙魏公。因而畫之。為圖。馮待
制。又從而大書特書。合成一卷。可謂三絕矣。京口張
天民。獲之於烽塵澒洞之際。不翅夜光明月。謂是卞
山幻住。舊所藏者。即歸諸吳門幻住照用菴。為傳家
之劵。張亦有德者歟。噫中峯。為東南大善知識。據師
子巖。作師子吼。垂三十年。氣吞佛祖。道重王臣。如趙
魏公馮待制。皆儒林鉅擘。往來參扣。咸稱弟子。蓋欲
咨決大事因緣。碎塵勞窟宅。拔生死根株。豈吟詠云
乎哉。然達人大觀。游戲翰墨。無非佛事。用菴為中峯
直下的孫。得此寶諸。宜矣。倘能捩轉面皮。伸出毛手。
付諸丙丁。則老和尚。大寂定中。必為破顏一笑。
<other>天童佛海禪師遺墨</other>
河南褚士文。博學而尤精書法。四方多士。咸願遊從。
嘗與太白佛海。為方外交。徵言於海。海時年八十有
五。能作凍蠅細字。手書舊詩數十篇。詶之。士文寶秘
珍惜。時一展玩。如見古道顏色。雖隋珠卞璧。不換。或
謂佛海。為一代尊宿。不以本分事。接人。遺之以詩。有
失大體。予曰。不然。上乘菩薩。善巧利生。乃至示現種
種形相。與其同事。佛海遺詩。豈非四攝之一也。噫儒
與釋。分兩塗。跡雖不同。道實靡間。苟非達而不拘者。
往往肝膽楚越。觀士文佛海之風。亦當少愧。
<other>佛印禪師遺墨</other>
佛印禪師。竊怪叢林。以文字為禪。嘗示眾云。雲門說
法。如雲如雨。絕不喜人記錄其語。見必罵逐曰。汝口
不用。返記吾語。異日裨販我去。學者漁獵文字語言。
正如吹網欲滿。非愚即狂。蓋師荷負臨濟正傳。言語
道斷。心行處滅。䇿勵禪徒。法如是故。豈欺人哉。觀此
送茶手帖。種種譬喻。深入法味。醍醐毒藥。毒藥醍醐。
亦能殺人。亦能活人。雖知法離語言文字。而能遍一
切處。如實為人演說。於師見之矣。
<other>全室禪師法語</other>
說法不應機。總是非時語。故先佛世尊。隨宜演說。良
有旨哉。今觀全室禪師鍾山法會。奉
旨普說。窮理盡性。徹果該因。顯密淺深。無機不被。真
得先佛之意。深與契經相合。贊西堂。得而寶諸。可謂
具一隻眼。
<other>題白菴禪師三會錄</other>
向上一路。離言說相。離文字相。諦觀白菴禪師三會
<pb n="792"/>
錄。一一從自己胸襟流出。言滿天下。未嘗道著一字。
松源和尚云。正路行者有。但不能用黑豆法。難以荷
負正宗。大慧老祖云。諸方說禪。彎彎曲曲。如海螺兒
相似。我這裏則不然。開著口。便見心肝五臟。此錄。二
者兼得之矣。師得法上首。衍慶澤長老。結集鋟梓。以
惠後學。同器而食。飰色有異。覽者。自宜著眼。

愚菴和尚語錄卷第十（終）
<talk>No. 1421-B
 塔銘</talk>

前翰林學士承　旨嘉議大夫知　制誥兼
脩國史兼　太子贊善大夫金華宋濂　撰
浙河之西。山川清妍。其所毓人物。性多敏慧。學禪那
者。以攻辭翰。辨器物。為尚。雖據位稱大師。亦莫不然。
自宋季。以迄于今。提唱達摩正傳。追配先哲者。惟明
辨正宗廣慧禪師。一人而已。師諱智及。字以中。蘇之
吳縣。顧氏子。父茂卿。母周氏。師之始生。靈夢發祥。及
入海雲院為童子。智光日顯。釋書與儒典。竝進。其師
嘉之。同見閩國王清獻公都中公大賞異。留居外館。
撫之如己子。使其祝髮。受具足戒。師聞賢首家。講法
界觀。往聽之。未及終章。莞爾而笑曰。一真法界。圓同
太虗。但涉言辭。即成賸法。縱獲天雨寶華。於我奚益
哉。遂走建業。見廣智訢公於大龍翔集慶寺。廣智以
文章道德。傾動一世。如張文穆公起巖。張潞公翥。危
左丞素。皆與之游。以聲詩倡醻。為樂。師微露文采。珠
潔璧光。廣智及羣公。見之大驚。交相延譽。唯恐後。師
之同袍嶼上人。呵曰。子才俊爽若此。不思負荷大法。
甘作詩騷奴僕乎。無盡鐙偈。所謂黃葉飄飄者。不知
作何見解。師舌噤不能答。即歸海雲。胸中如礙巨石。
目不交睫者。踰月。忽見秋葉吹墜于庭。豁然有省。機
用彰明。觸目無障。師雖自慶幸。然不取正有道恐涉
偏執。於是杖䇿。遊虎林。升雙徑山。謁寂照端公。自列
其所證甚悉。初寂照嘗以法器期師。聞其言喜甚。因
勘辨之。師隨機而答。隼落秋空。而兔走荒原也。精神
參會。不間一髮。未幾。命執侍左右。以便咨叩。俄遷主
藏室。師取三乘十二分教。益溫繹之。宗通說貫。袞袞
如懸江河。聲光煒燁。頓超諸老上。元至正壬午。江南
行宣政院。舉師。出世昌國之隆教。海濵之民。暨清淨
四眾。手持香華。百里驩迎。如見諸佛。師為升座說法。
不翅大將樹建旗鼓。申令發號。聞者。靡不畏服。乙酉。
轉隣剎普慈。其激揚誘掖。如隆教時。戊戌江淛行省。
左丞相達識帖穆爾。兼領院事。延師。主杭之淨慈。兵
燹之餘。囏窘危厲。人所不能堪。師運量有方。軌範峻
整。綽有承平之遺風。較之普慈。君子恒謂過之。丞相
猶謂。未盡尊師之道。辛丑之秋。復請住持徑山。補寂
照故處。師亦不辭而往。風動四方。考德者愈眾。亡賴
男子瞿範日饕盤飱。主庖者。厭之。瞿銜而去。赴部使
者訴。院之僚屬受賕。誣師為通衷私。使者。攝師問狀。
師了無懼色。癸卯省憲二府。白其冤。強師復還徑山。
緇素駿奔。如戴父母。至有樂極而悲泣者。
皇明龍興。洪武癸丑　詔有道。浮屠十餘人。集　京
師大天界寺。而師實居其首。以病不及召對。乙卯賜
還穹窿山。山即海雲所在也。戊午八月。忽示微疾。至
九月四日。索筆書偈而逝。九日行茶毗法。火𦦨化成
五色。有氣襲人。如沈水香。齒牙數珠不壞。遺骨紺澤。
類青流離色。室利羅。交綴於上。是日。其徒大均士龍
等。藏於所居之山陰。寶盈分爪髮。歸徑山。卜於無等
才公塔右。瘞焉。世壽六十八年。為僧五十一夏。度弟
子若干人。嗣其法者。若干人。師長身山立。昂然如孤
松在壑。威令嚴肅。其下無敢方命。故所至百廢具興。
然處事達變。接引後進。又如春風時雨之及物。使人
不自知。元帝師以為賢。為錫今號云。師在天界時。濂
<pb n="793"/>
頗獲聞其緒論。於其歿也。上首弟子普慶。住持道衍
藉是之故。自狀其行。來請銘。夫圓明妙性。實具三千。
四聖六凡。悉從中現。諸佛不得已而說經。雷動蟄驚。
風行草偃者。為明此性也。諸祖不得已。而忘經。絕其
枝末。直探本根者。亦明此性也。性在是。則道在是矣。
柰何道喪性乖。非惟學徒為然。至於師表當世者。壹
從事於末學曲蓻之間。以資清玩。其去佛祖之道。蓋
亦遠矣。有如師者。可不表之。以為東南龜鏡哉。師出
世時。穹窿山石夜走。及涖普慈。神降於人。述師清嚴
之狀。天之生師。殆不偶然。四會語有錄。其機緣。已備
載之。茲不敢勦入也。銘曰。
 華梵諸祖  所了惟心  函乾蓋坤  開陽闔陰 
 萬彚芸芸  靡不苞括  肯捐全軀  而局一髮 
 奕葉相仍  軌轍弗殊  融通小大  無礙無拘 
 猗歟禪師  神觀孤聳  文采漸彰  雲流山涌 
 一旦易慮  面壁自治  攝念入定  如斬棼絲 
 秋葉之零  飄墮庭[一/(尸@巳)]  仰視青天  一碧萬里 
 我性之覺  證諸碩師  機鋒交觸  劍戟差差 
 出世海濵  人天拱手  發祥含徵  白石夜走 
 全提正印  法鼓頻撾  以眼聞者  斷除空華 
 由其見凝  轉識為智  珠璣落紙  亦第一義 
 方嶽大臣  遣使候迎  陟于南屏  惟德之馨 
 名山列五  首曰雙徑  匪私于師  東南龜鏡 
 輕儇小夫  憯不自懲  皦皦白璧  何憂蒼蠅 
 風騰波掀  萬辭嗟惜  是非既昭  重涖舊席 
 昔師之去  泉流哭聲  師今之旋  卉木含榮 
 世緣已終  微笑而滅  設利如珠  綴于紺骨 
 末學競奔  曲藝宏施  胡不反觀  本實在斯 
 遺光所被  千載猶淺  瞻之仰之  誰敢不勉 

<article id="n1422">南石文琇禪師語錄</article>

<talk>No. 1422-A</talk>

宗門一著子。惟貴眼正。殺活之機。如舟放狂浪中。縱
橫自在。又如獅子王食獸。了無剩肉。若也悟處不真。
入處不正。未免傷風犯手。得不畏乎。法舟和尚。向磬
聲邊。摸得些子。如龍得水。便興波作浪。活卓無依。應
機撇脫。猶春風之在花柳。轉見新鮮。彼時雙髻峰。安
頓何國土中。不識曾見此老一面否。
徑山千指菴圓信䟦

<talk>No. 1422-B
 徑山南石和尚語錄序</talk>

余三十時。值元季繹騷。遯迹巖壑間。廼得參徑山愚
菴及公。咨叩禪要。公以余性頗慧。不倦開發。命掌記。
侍公左右三載。得甞鼎臠。而知其味矣。是時。浙河東
西禪林尊宿。如了菴欲。楚石琦。行中仁。恕中慍。了堂
一。木菴聰輩。提唱宗乘。若震雷掣電。人莫能測。於是。
諸大老道重天下。四方龍象奔走。雲臻而霧集。不異
宏智妙喜真歇。行道於宋紹興間也。余私喜之曰。像
季之世。何幸得見佛日之朗耀。法雨之廣澤。如此耶。
不數十年。諸大老相繼入滅。禪林中寥寥然。一無所
聞。縱有一人半人。號稱善知識者。惟務杜撰僻說。胡
喝亂棒。誑嚇里夫巷婦。真野狐種類也。故識者之所
哂而不道。祖翁命脉。一髮而已。其可哀乎。間有俊傑
之士。深伏草野而不肯出。慮世之涇渭不分。珠璧瓦
礫之相混故也。如我南石和尚。儒釋兼備。宗說俱通。
負超卓之才。懷奇偉之器。行中仁公住雲巖。得和尚。
猶慈明之得黃龍也。後和尚出世。瓣香嗣公。葢不忘
其所自爾。和尚。初住蘇州普門。次靈巖。三遷主萬壽。
未幾。退隱吳淞之上。日與山翁野老。說無義語為樂。
<pb n="794"/>
而大忘人世也。逮我　聖天子即位以來。　詔天下
儒釋道流之深通文義者。纂修永樂大典。和尚應
　詔而起。留京三年。書完。值國家建報恩大齋會。而和
尚預焉。居無何。杭之徑山住持缺席。僧錄司公舉。非
南石和尚。不可補處。於是。和尚忻然遂行。登凌霄峰
頂。握黑漆竹篦。以驗方來。獅子哮吼。眾獸瘖伏。況野
狐者哉。余茲喜祖道復興。如雲開睹孤月。四眾歡悅。
而讚歎莫及。和尚老且病。倦於人事。即引退。卜地於
寂照塔左。結廬以居。然而參學者。亦肩摩接踵而至
也。上首弟子寶華文楙長老。錄和尚四會法語。裒為
一帙。持來京師。乞余序其首。余以和尚得法於行中
公。余參學於愚菴。二公同嗣元叟端禪師。余與和尚。
為法門昆季。敘不可得而辭也。和尚。諱文琇。字南石。
凡四坐道場。皆有成績可觀。此乃和尚之餘事。故略
之矣。於戲。和尚所說法語。圓轉混合。猶春之應物。而
不見其迹。此錄宜鋟梓。以垂將來。作後學楷模也。雖
然。同宗之士。非具金剛眼睛者。亦不能攬焉。是為序。
永樂十一年春二月二十七日。菩薩戒弟子資善
大夫太子少師吳郡姚廣孝序。

<other>南石和尚語錄目錄</other>

序
卷第一
蘇州府普門禪寺語錄
靈巖報國永祚禪寺語錄
蘇州府萬壽報恩光孝禪寺語錄
卷第二
徑山興聖萬壽禪寺語錄
頌古舉古（一十四則）
拈古（一十三則）佛祖讚
卷第三
偈頌（上中）
卷第四
偈頌（下）法語
題䟦小佛事

No. 1422
<sarticle>南石和尚語錄卷一</sarticle>

門人　宗謐　妙門　等編
<other>住蘇州府普門禪寺</other>
洪武五年十二月初二日入院。
山門。盡大地。是箇普門境界。汝等諸人。從這裏入。
佛殿。佛身無為。不墮諸數。烏龜稽首。須彌柱。
諸山疏。習學謂之聞。絕學謂之隣。良久。黃九河曲。水
出崑崙。
江湖疏。同心之言。其臭如蘭。龍蛇易辨。衲子難謾。
陞座。祝　聖罷。僧出問。法筵已啟。法皷已鳴。四眾雲
臨。請師祝聖。師云。日月為天眼。須彌作壽山。僧云。世
尊出世。天雨四華。和尚出世。有何祥瑞。師云。一牛飲
水。五馬不嘶。僧云。恁麼則熈怡的旨傳千古。寂照宗
風播四方。師云。好事不如無。師乃云。如來出世。是擔
屎漢。祖師西來。是賣卜人。自餘德山臨濟雲門溈山
雪峰玄沙南泉趙州。各逞機鋒。互分照用。盡是販私
鹽賊。新普門這裏。一時與他掃蕩。何故。幸逢堯舜世。
自合樂無為。
復舉楊岐和尚。因僧問。如何是佛。岐云。三脚驢子弄
蹄行。僧云。莫只這便是麼。岐云。湖南長老。師云。大小
楊岐。被這僧一問。未免手脚俱露。
上堂。舉林陽端禪師。有僧夜參。陽云阿誰。僧云某甲。
陽云。泉州沙糖。舶上檳榔。僧良久。陽云會麼。僧云不
會。陽云。你若會。即廓清五蘊。吞盡十方。林陽道泉州
<pb n="795"/>
沙糖。舶上檳榔。甚有本分手段。及乎道箇會麼。早已
郎當不少。那堪更云你若會即廓清五蘊吞盡十方。
只知一時嚼飯餧嬰兒。不覺旁觀者惡心。
上堂。學道人。有二種病。一起凡情。被五蘊十八界使
得。七顛八倒。一生聖解。被三明八解脫。六度四無量。
驅入毒海。無有出頭時。直饒不起凡情。不生聖解。到
衲僧門下。亦未有喫棒分在。還知麼。穿楊箭裏驚人
句。不是臨時學得來。
上堂。可貴天然物。獨一無伴侶。覔他不可見。出入無
門戶。促之在方寸。延之一切處。你若不信受。相逢不
相遇。寒山子來也。不審不審。
上堂。起心動念是妄。忘知泯見是妄。總不恁麼。亦是
妄。拈拄杖云。華陰山前。百尺井中。有寒泉徹骨冷。誰
家女子來照影。不照其餘照斜領。
上堂。舉真淨和尚云。昨日風氣暖。今朝天色寒。乾坤
共著力。衲子眼皮寬。恁麼說話。猶欠悟在。昨日風氣
暖。今朝天色寒。休於地上走。收足上蒲團。咄。
上堂。十方無異路。為什麼南尋天台。北尋五臺。目前
無異草。為什麼桃華紅李華白。良久。打破祖師關。總
是自家底。
上堂。欲言言不及。林下好商量。且商量箇什麼。脚瘦
草鞋寬。地肥茄子大。嫂嫂阿哥妻。師姑女人做。下座。
<other>住靈巖報國永祚禪寺</other>
洪武十二年四月二十二日入院。
佛殿。佛無去來。應緣即現。展坐具。大眾。莫言不見。
土地。指土地云。妙通乾坤。回斡造化。總不出這些子。
何故。滴酒落地。千神皆醉。
祖堂。建立叢林。傳佛心要。赤脚穿皂靴。露頂戴蓆帽。
據室。顢顢頇頇底。豈堪雕琢。縱有超然之作。且還我
本道公驗來。
山門疏。一句是一句。渾不涉文采。信知家裏言。自然
無內外。
江湖疏。古人道。千里同風。作麼生是同風句子。定光
金地遙招手。智者江陵暗點頭。
指座。塵劫已來。常坐寶華王座。諸人若也不信。山僧
起模畫樣去也。遂陞座。拈香祝　聖畢。次拈香云。非
從天上降來。不是地中湧出。三世諸佛。莫覔其蹤。天
下衲僧。難識其價。還有知得落處者麼。若也未知。奉
為前住萬壽行中大和尚。一爐焫却。未論報德酬恩。
且要盡大地人。咸知氣息。斂衣就座。萬壽和尚白槌
云。法筵龍象眾。當觀第一義。師云。象龍圍繞。燈燭煒
煌。一會靈山。儼然未散。還有共相證據者麼。無出問
者。師乃云。正法眼藏。亘古亘今。般若真燈。照天照地。
當陽無向背。直下絕承當。靈然獨露。透色透聲。廓爾
現前。絕聞絕見。常在一切處。不為一切處所拘。非離
一切時。不為一切時所攝。這裏見得。無迷無悟。非後
非先。百千法門。無量妙義。不假思惟。悉皆具足。建化
法中。斯為可矣。若是衲僧門下。直須向百尺竿頭濶
步。蟭螟眼裏藏身。娑婆擲去他方。妙喜拈來此土。不
知。承甚麼恩力。得恁麼奇特。良久。慣從五鳳樓前過。
手握金鞭賀太平。
復舉妙喜老祖。以竹篦示眾云。喚作竹篦則觸。不喚
作竹篦則背。不得向舉起處承當。不得向意根下卜
度。速道速道。新靈巖。今日開堂。不舉竹篦。亦不分背
分觸。且道。有何長處。萬壽和尚復白槌云。諦觀法王
法。法王法如是。便下座。
當晚小參。三間茅屋瓦溪頭。自意同盟有白鷗。今日
又來峰頂坐。因緣時節豈人謀。所以衲僧行履。如孤
雲出岫。忽彼忽此。動靜自繇。去來無相。二繇一有。一
亦莫守。一心不生。萬法無咎。擊拂子。莫謂從前多意
氣。他家曾踏上頭關。
復舉圓悟和尚示眾云。古德道。結夏已十一日。寒山
子作麼生。又有道。結夏已十一日。水牯牛作麼生。山
<pb n="796"/>
僧即不然。結夏已十一日。燈籠露柱作麼生。若識得
燈籠露柱。即識得水牯牛。若識得水牯牛。即識得寒
山子。大眾。碎金鸞頭。出五色髓。固是還他三大老之
手。若是新靈巖。總無許多事。何故。家家門前赫日月。
太平不用將軍威。
上堂。塵說剎說。絕覆藏無間歇。橫按杖云。會麼。漠漠
水田飛白鷺。陰陰夏木轉黃鸝。
端午上堂。是處人家懸艾虎。靈巖但喫菖蒲茶。莫言
淡薄無滋味。畢竟風流出當家。
前荊溪南嶽天錫和尚至。上堂。舉大顛通禪師。因水
空和尚來。顛把住坐具云。不用通時暄。亦不用通來
處。空云。擬欲恁麼。又恐人情不足。顛放手云。還足也
未。空提起坐具云。若通時暄。恐迷來處。顛云。暫時相
見也無妨。靈巖今日承前南嶽天錫和尚到來。通時
暄了。便云。從虎丘來。特為相賀。來處不迷。人情周足。
諸人縱是不知。賴有露柱證明。
上堂。盡大地是自己。草芥人畜。何處安著。盡大地不
是自己。森羅萬象。從何而有。會不得底。三十拄杖。會
得底。亦與三十拄杖。諸方盡是粥罷上堂。靈巖寺裏
參退喫茶。
上堂。舉六祖大鑒禪師示眾云。吾有一物。無頭無尾。
無名無字。無背無面。諸人還識麼。草本不勞拈出。時
荷澤神會出云。是諸法之本源。乃神會之佛性。癡人
面前。不許說夢。祖乃打一棒云。這饒舌沙彌。我喚作
一物尚不中。豈況本源佛性乎。賴有此語。祖復云。此
子。向後設有把茅葢頭。也只成得知解宗徒。前箭猶
輕後箭深。法眼益云。古人授記人終不錯。如今立知
解為宗。即荷澤是也。莫將[鴳-女+隹]唳。認作鶯啼。山僧恁麼
批判。也是就地彈⿱少隹。若是眼目定動底。須別有出身
一路始得。
上堂。今朝七月初一。門外金風浙浙。特地打皷陞堂。
一字也道不出。露柱禮拜釋迦。燈籠問訊智積。獨有
無事衲僧。依然眼橫鼻直。敢問大眾。那箇是無事衲
僧。良久云。長三尺。
解制小參。祖師西來消息。頭頭顯露。處處昭彰。千日
並照。不足喻其明。五嶽崢嶸。不足喻其大。虗空包不
過。大地載不起。苟能直下會去。早成記劒刻舟。倘猶
佇思停機。已是白雲萬里。更欲論臨濟三玄三要。洞
山五位君臣。雲門胡餅。趙州喫茶。總是癡狂外邊走。
須信其中無如是事。說妙說玄不可得。論實論權不
可得。行棒行喝不可得。舉古舉今不可得。只此不可
得亦不可得。雖然。恁麼也在我。不恁麼也在我。我為
法王。於法自在。如是則說妙說玄也得。論實論權也
得。行棒行喝也得。舉古舉今也得。終日說而無說。終
日動而無動。終日著衣。未甞掛一縷絲。終日喫飯。不
曾咬著一粒米。四月十五日結制。結無所結。七月十
五日解制。解無所解。到這裏。便能回天關轉地軸。揭
翻大海。推倒須彌。滅老胡種族。斷衲僧命根。且道。還
當宗門中事也無。良久。且待三日後。別與諸公剖露。
復舉雲門問僧云。初秋夏末。不觸平常。道將一句來。
僧無對。自云。初三十一。中九下七。師云。曾為浪子偏
憐客。自愛貪杯惜醉人。
上堂。法身無相。應物以形。般若無知。對緣而照。洞庭
七十一二峰。煙雲靄靄。太湖三萬六千頃。波浪滔滔。
箭涇與涵空閣相對。琴臺與穹窿山相朝。日照幽巖。
䳌啼古木。驀拈拄杖云。這箇是拄杖子。那箇是法身。
以拄杖指香卓云。這箇是香卓。那箇是般若。於此見
得明白。處處歸源。頭頭合轍。其或未然。靈巖拄杖子。
未肯分付你在。
光孝仲虗法弟禪師至。上堂。楊岐牽犂。九峰拽耙。閒
言語。道吾作舞。雪峰輥毬。閒言語。光孝仲虗和尚則
不然。凌霄峰頂碁盤石。攤向門前賣與人。誰道于今
行市少。一番拈起一番新。且道。靈巖又作麼生。卓拄
<pb n="797"/>
杖下座。
<other>住蘇州府萬壽報恩光孝禪寺</other>
洪武二十九年五月初十日入寺。
山門。法門廣大。到者方知。紅霞穿碧落。白日繞須彌。
佛殿。佛是西天老比丘。直下會得。玄沙道底。
祖堂。四七二三。單傳直指。南山起雲。北山下雨。
土地。虗而靈。寂而妙。天無私葢。日無私照。
據室。歷代諸大老。盡向這裏說黃道黑。放兩拋三。貴
圖接引後昆。續佛慧命。新萬壽。總不能勞攘。何故。若
是龍生金鳳子。自然衝破碧琉璃。
劄付。激濁揚清。扶宗闡教。澤廣藏山。理能伏豹。
山門。掛眉間劍。拋栗棘蓬。楊岐妙喜。不謀而同。
宗剎。建法幢於　帝都。扇真風於像運。象王回旋。獅
子奮迅。
法座。顧視左右云。會麼。欲提無相毗盧印。須向千峰
頂上行。
陞座。拈香云。至尊至貴。價重百億須彌。為瑞為祥。陰
覆大千沙界。[虔-文+ㄆ]焫寶爐。端為祝延　皇帝。萬歲萬歲
萬萬歲。欽願。堯仁天廣。蕩蕩乎無能名焉。湯德日新。
皜皜乎不可尚矣。本支百世。壽考萬年。次拈香云。此
是第三度拈出。奉為前住當山文海慧辯禪師熈怡
大和尚。但陳供養。夫復何言。斂衣就座。提綱云云。靈
山奧旨。少室真機。十虗寬廣。不足比其大。千日照耀。
不足並其明。豈譬喻分別而可知。非寂默無說而能
及。有學無學。志絕窺覦。二乘三乘。寧希聽受。臨濟分
三玄三要。掉棒打月。洞山列五位君臣。緣木求魚。須
知此事不在言語上。世尊於靈山會上。拈起一枝華。
百萬人天。悉皆罔措。獨有飲光尊者。破顏微笑。世尊
道。吾有正法眼藏。付囑摩訶迦葉。豈有奇言妙句。炫
燿見聞。雖然。高亭見德山。隔江招手。遂橫趨而去。是
具眼不具眼。水潦被馬祖一踏踏倒。起來呵呵大笑。
是有所得無所得。望州亭相見了。僧堂前相見了。是
有指示無指示。新萬壽。恁麼提持。蚤已龜毛長數丈。
若是靈利底。便應掩耳而去。何故。處處綠楊堪繫馬。
家家門首透長安。
復舉三聖道。我逢人則出。出則不為人。興化道。我逢
人則不出。出則便為人。師云。一人得其體。一人得其
用。總未有作家手段。萬壽既已出了。且道。有為人處。
無為人處。祝融峰頂上。露滴萬年松。
當晚小參。塵劫來事。只在于今。緇素駢集。燈燭煒煌。
萬歲山從地而起。雙石幢屹立層霄。是禪月之道場。
蘇城之勝地。殿堂虗敞。烟雲蔽[(虎-儿+隹)*兮]。紅闌三百九十橋。
綠浪東西南北水。頭頭顯露。法法全彰。黃面瞿曇。何
煩出世。缺齒老漢。安用西來。天下善知識。分宗列派。
各立門庭。具驅耕奪食之機。有摧邪顯正之用。正眼
觀來。總不消得。須知我此門中。別無奇特。只貴明自
本心。見自本性。聞聲見色。總是尋常。喫飯著衣。色色
仍舊。初不用希求勝妙。以為有得。豈不見。大茅和尚
示眾云。欲識諸佛心。向眾生心行中識取。欲識常住
不凋性。向萬物遷改處會取。古人恁麼說話。多少現
成。多少明白。今人不能洞曉。葢是自生知解。障却本
有一段光明。山僧今夜入門之始。聚首之初。終不肯
說玄說妙。愈增知解。只將現成句子。覿面拈出。且作
麼生是現成句子。以拄杖卓一下。
復舉僧問趙州和尚云。萬法歸一。一歸何處。趙州云。
我在青州做一領布衫。重七斤。這箇公案。諸方據曲
彔牀者。往往皆曾拈掇。多向此僧言下卜度。貴易起
疑。不能於趙州未開口前。一截截斷。大似楚人認山
雞以為鳳。獨有妙喜老子較些子。甞有頌曰。青州七
斤衫。盡力提不起。打破趙州關。元是自家底。新萬壽
効顰亦有一頌。青州七斤衫。年深黑如漆。颺向屋角
邊。光明耀紅日。
謝頭首兼祈雨。上堂。靈利衲僧。轉轆轆地。對賓客側
<pb n="798"/>
身而立。結眾緣化炭化糧。聽闌雞鼓翅而鳴。看茶瓢
從地𨁝跳。卓拄杖云。夜來江上雨。分作萬家流。
上堂。道體本無修。不修自合道。棄却一真性。來入閙
浩浩。若遇修道人。第一莫向道。古人可謂棒打石人
頭。嚗嚗論實事。雖然。知恩者少。負恩者多。
謝天封印宗及藥主并林月堂居士。上堂。今朝七月
初一。立秋已得七日。林間涼意漸生。籬下蛩聲唧唧。
妙明心印。處處全彰。正法眼藏。頭頭顯出。須知靈利
衲僧。未舉蚤能委悉。何煩達磨西來。說甚魯祖面壁。
北山恁麼提持。拄杖唯應自喫。當陽一默顯全提。古
今只有維摩詰。喝一喝。下座。
解制小參。闔閭城裏。禪月山中。山僧與諸人聚首。是
第一夏。明日解制。今晚小參。若法皷纔鳴。大眾便一
時散去。可謂超出古今。更待撒土拋沙。堪作什麼。古
今日月。古今人倫。天左旋地右轉。增一絲毫不得。減
一絲毫不得。釋迦掩室於摩竭。蚤已起浪生風。淨名
杜口於毗耶。未免起模畫樣。室中安水。堂前輥毬。閙
市卓牌。湖邊舞棹。盡是凌滅達磨宗風。枉作牟尼種
族。若是真正道流。縱是餓殺。終不食他殘羮餿飯。何
故。須知此事本自圓成。頭頭非取舍。處處勿張乖。欲
行時。舉步便踏著。欲言時。開口正道著。又何假三祇
修鍊。而後證得者哉。雖然。得之於心。伊蘭作旃檀之
樹。失之於旨。甘露乃蒺藜之園。雖鶖子有所不知。非
滿慈之所能辨。豈不見。馬祖一喝。百丈直得三日耳
聾。黃蘗聞之。不覺吐舌。全提大用。如擊石火。似閃電
光。正當恁麼時。釋迦彌勒。列在下風。文殊普賢。斫額
有分。說甚麼長期百二十日。中期百日。下期八十日。
雖然。且功成一句。如何舉似。鐵笛一聲天地靜。淡烟
輕日正清秋。
復舉昔有老宿。一夏不與師僧說話。有僧自歎云。只
恁麼空過一夏。不敢望和尚說佛法。得聞正因兩字
也得。老宿乃云。闍黎莫𧬊速。若論正因。一字也無。道
了扣齒云。適來無端。不合與麼道。隣壁有一老宿聞
得云。好一釜羮。被一顆鼠糞污却。這僧無事生事。老
僧應病與藥。線去絲來。針鋒不露。爭奈未會末後句
在。只如鄰壁老宿恁麼。又且如何。三臺須要大家催。
解夏上堂。圓覺能出一切法。一切法未甞離圓覺。螻
蟻知雨而封穴。石𧉧應節而揚葩。粘手粘脚底有甚
數。十字縱橫底有甚數。
上堂。知一切法。即心自性。成就慧身。不繇他悟。三面
狸奴脚踏月。兩頭白牯手拏烟。戴冠碧兔立庭栢。脫
[殼-一]烏龜飛上天。
中秋上堂。有進有退。有主有賓。有權有實。有照有用。
眼目人天。綱維法社。這箇是衲僧分上事。三家村裏
臭老婆。左塗右抹。十字街頭廖胡子。東倒西擂。且道。
是什麼人分上事。良久。此夜一輪滿。清光何處無。
上堂。舉百丈一日上堂。雲巖晟禪師問云。和尚終日
區區為阿誰。百丈云。有一人要。雲巖云。何不教他自
作。百丈云。他無家活。或謂百丈老人。口吞佛祖。眼葢
乾坤。未免拖泥帶水。殊不知。曾為浪子偏憐客。自愛
貪杯惜醉人。北山今日不惜眉毛。分明頌出。普使天
下衲僧。知得古人傾心露膽之處。終日區區為阿誰。
古人垂示太慈悲。雖然觸處光明現。懵懂之流自不
知。作恁麼會。合喫三十拄杖。豈不見道。入此門來。莫
存知解。
上堂。情塵易遣。理障難除。盡十方世界。空索索地。欲
求一法。了不可得。有什麼情塵可遣。有什麼理障可
除。雖然。山門頭佛殿上。切忌撞著露柱。下座。
開爐上堂。趙州和尚示眾云。老僧三十年前在南方。
火爐頭有箇無賓主話。直至如今。無人舉著。且道。如
何是無賓主話。若向這裏會得。一大藏教。是甚拭瘡
疣紙。雖然。若喚作無賓主話。玄沙道底。下座。
達磨忌拈香。這箇老鬍。渾無面目。攪得支那。天翻地
<pb n="799"/>
覆。不立文字。分明曳尾靈龜。直指人心。蚤已畫蛇添
足。年年此日一爐香。斷絃須是鸞膠續。
行化歸上堂。教中道。無所從來。亦無所去。故名如來。
山僧出去。已得兩箇月。歸來恰值殘冬。且道。有去來
相也無。眾中忽有箇英靈底。出來道。長老長老。這箇
是三家村裏。十字街頭。欺謾胡漢。誑諕閭閻底說話。
人天眾前。不勞拈出。山僧便須分付。向明牕下。如法
安排。何故。不貪香餌味。可謂碧潭龍。
除夜小參。不是心不是佛不是物。千聖仰之莫及。萬
靈窺[覤-儿+丘]無門。威音王已前。風凜凜峭巍巍。威音王已
後。淨躶躶赤灑灑。臨濟喝下知歸。了無交涉。德山棒
頭取證。且過一邊。直饒總不恁麼。終非本色衲僧。所
以道。我若真正舉揚。法堂前直得草深一丈。事不獲
已。向諸人道。盡大地是箇解脫門。盡大地是箇光明
藏。盡大地是箇金剛眼。若作恁麼會。蘇盧悉唎。不作
恁麼會。悉唎蘇盧。恁麼不恁麼總拈却。悉唎蘇盧蘇
盧悉唎。截斷三路葛藤。放下舊年曆日。管取百城草
偃。四海浪平。還委悉麼。如王寶劍繇王意。揮斥縱橫
得自繇。
復舉藏叟老祖除夜小參。舉僧問古德。年窮歲盡時
如何。云依舊孟春猶寒。叟云。古德恁麼答話。只怕諸
人忘却。今日忽有人問年窮歲盡時如何。拈棒便打。
待他道因甚打某甲。即向他云。更要我道孟春猶寒
那。古德。曾為浪子偏憐客。藏叟老祖。愛向人前恣拍
盲。有問北山。即向他道。但得雪消去。自然春到來。
元日上堂。元正啟祚。萬物咸新。年新月新。日新時新。
大地山河。纖洪動植。一一俱新。且道。衲僧分上事。還
有新舊也無。喝一喝。下座。
請藏主維那侍者。上堂。一大藏教。是箇切脚。直指單
傳。秦時𨍏轢。國師喚侍者。淨地何必拋泥沙。興化打
克賓。瘥病豈假驢䭾藥。你有拄杖子。我與你拄杖子。
你無拄杖子。我奪却你拄杖子。
佛涅槃上堂。一切無涅槃。無有涅槃佛。無有佛涅槃。
遠離覺所覺。以拄杖畫一畫云。一把柳絲收不得。和
烟搭在玉闌干。
上堂。望州亭相見了也。烏石嶺相見了也。發明空劫
已前事。燈籠與露柱交參。庫廳對僧堂發笑。顯示現
行三昧。嘉州牛喫禾。益州馬腹脹。天下覔醫人。灸猪
左膊上。三世諸佛搆不著。歷代祖師搆不著。
上堂。直下便會。尚涉廉纖。擬議不來。白雲萬里。北山
別有通天活路。要與諸人共行。便下座。
熈怡先師忌拈香。碁盤石斫破腦門。黑竹篦掀翻途
轍。殃及天下師僧。何止楚淮閩浙。恁麼傳持臨濟宗。
炎炎六月飄霜雪。
琴川陳從道設齋求嗣。上堂。饑來喫飯。困來打眠。踏
著尋常一路。恁麼衲僧。也甚希有。更要萬仞峰頭濶
步。荊棘林裏翻身底。萬中無一。馬祖一喝。百丈直得
三日耳聾。黃蘗聞之。不覺吐舌。且道。是尋常一路。是
萬仞峰頭濶步。旃檀圍繞旃檀樹。獅子還生獅子兒。
佛生日上堂。黃面老子。初出母胎。幸自可憐生。無端
道箇天上天下唯我獨尊。玉本無瑕。雕文喪德。只如
雲門道。我當時若見。一棒打殺。又作麼生。相識滿天
下。知心能幾人。
結制小參。明日結制。今夜小參。摩霄俊鶻。便合乘時。
止濼困魚。徒勞激浪。高亭隔江望見剎竿。橫趨而去。
脚跟下好與三十。玄沙築破脚指。遂云。達磨不來東
土。二祖不往西天。頂門上猶欠一槌。自餘央央庠庠。
莽莽鹵鹵。堪作什麼。北山今夜且放一線道。學道猶
如守禁城。晝防六賊夜惺惺。中軍主將能行令。不動
干戈致太平。古人恁麼說話。正是無奈老婆心太切。
不辭帶水復拖泥。雖然。且道誰是中軍主將。莫是見
聞知覺底麼。莫是語言動靜底麼。且喜沒交涉。若向
這裏承當得去。何翅白衣拜相。善財入樓閣。香巖聞
<pb n="800"/>
擊竹。靈雲見桃華。總不出這箇時節。阿呵呵。一即三
三即一。牧羊海畔女貞花。拒馬河邊望夫石石擊赤。
赤土畫簸箕。從教眼𥉌[目*(山/虫)]。
復舉古德偈云。護生須是殺。殺盡始安居。會得箇中
意。鐵船水上浮。圓悟老祖云。且道。殺箇甚麼。殺眾生
物命。是凡夫見解。殺六賊煩惱。是座主見解。殺佛殺
祖。是大闡提人見解。衲僧分上。畢竟殺箇甚麼。只知
開口易。不覺舌頭長。
結制上堂。世尊掩室因沙。窮則計拙。東山設一家燕。
義出豐年。北山這裏。室不掩燕不設。行則與諸人同
行。坐則與諸人同坐。饑則飯。困則寢。自然踏著向上
玄關。顯示衲僧巴鼻。洞山五位。不用分張。臨濟三玄。
何勞花擘。正恁麼時。如何是衲僧行履處。拄杖且將
閑靠壁。草鞋乾曬待秋風。
上堂。舉世尊。因黑氏梵志。以左右手。擎合歡梧桐華
兩株供養。佛召仙人。梵志應諾。佛云。放下著。梵志遂
放下左手一枝花。佛又召仙人云。放下著。梵志又放
下右手一枝花。佛又云。放下著。梵志云。世尊。我今兩
手俱空。更教放下箇甚麼。佛云。吾非教汝放捨其花。
教汝放捨外六塵。內六根。中六識。一時捨却。無可捨
處。是汝免生死處。梵志於言下。悟無生忍。佛為三界
大師。尚墮在識情數量。合喫二十棒。梵志雖然悟去。
亦未出得識情數量。合喫二十棒。北山恁麼批判。且
道。有過無過。蕭何制律。
上堂。世尊道。一切眾生。輪轉生死。皆繇不知常住真
心。性淨明體。用諸妄想。此想不真。故有輪轉。著衣喫
飯不放閑。是用諸妄想。屙屎送尿不放閑。是用諸妄
想。行住坐臥不放閑。是用諸妄想。不如著衣喫飯。但
著衣喫飯。屙屎送尿。但屙屎送尿。行住坐臥。但行住
坐臥。自然虗而靈。寂而妙。淨躶躶絕承當。赤灑灑沒
可把。三世十方空蕩蕩。無佛無祖無眾生。
解制小參。解制已臨。大眾雲集。且道。說甚麼法。若說
有法。即被有礙。若說空法。即被空礙。若說不有不空
法。即被不有不空礙。若說亦有亦空法。即被亦有亦
空礙。且道。說甚麼法即得。古今日月。古今山河。天左
旋地右轉。一夏九十日。一日十二時。喫飯打眠。騰騰
任運。如此衲僧。有甚麼過。雖然。此去有問夏在何處。
切不得說道在北山。既不許說道在北山。且說道在
甚麼處。若到諸方。但恁麼舉。
復舉翠巖參禪師夏末示眾云。一夏已來。為兄弟東
語西話。看翠巖眉毛在也無。和麩糶麵。
解制。施主捨禪牀蓆并法衣。上堂。九夏安居。纖魔不
起。一眾高人。行藏輕利。沉香井水。飲者除渴。潮田米
飯。食者不饑。仰山燒畬種粟。溈山夜寢晝飡。百丈捲
拜蓆向馬祖。世尊以伽梨圍飲光。良久。夜來金氣應。
涼到竹牀多。
謝首座藏主維那。上堂。柴瓣颺處。顯示向上提持。桶
篐[焊-干+恭]時。洞見本來面目。雖然玉振金聲。盡屬鬼家活
計。一喝分賓主。照用一時行。面南看北斗。日午打三
更。也是無風波浪生。
上堂。今早承天祝讚。思量歸來上堂。及至打皷陞座。
無語可以敷揚。一大藏教。不曾記得。祖師公案。歲久
都忘。雖然一場懡㦬。却喜家用平康。豈不見道。若無
閑事掛心頭。便是人間好時節。喝一喝。下座。
開爐。請藏主維那。兼明首座設齋。月西堂至。上堂。往
來不往來。是藏不是藏。機先解洞明。依然未諦當。拈
起金槌。放下鈯斧。要知有實有權。挂眉間劍。借香積
飯。灼爾能奪能縱。雖然。未是火爐頭話。且如何是火
爐頭話。今朝初一。明朝初二。
達磨忌拈香。在西天。曾挫異見王。到東土。撞著梁武
皇。廓然無聖。大似秦時𨍏轢鑽。九年面壁。正如喪車
後藥囊。雪中覔得一箇。方始能破天荒。從此惡毒滋
長。喚作五葉聯芳。北山忝為末裔。不知滿面慙惶。一
<pb n="801"/>
甌山茗一爐香。家醜重重又外揚。
上堂舉古德云。日出心光耀。天陰性地昏。不知天地
者。剛道有乾坤。與麼說話。古今徹悟者。如稻麻竹葦。
古今錯會者。如稻麻竹葦。以拂子畫一畫云。阿耨達
池。深四十丈。濶四十丈。
除夜小參。龍猛滿盛鉢水。迦提擲下綉針。德山隔江
招手。高亭橫趨而去。朝鳴鐘暮擊鼓。風動塵起。鵲噪
鴉鳴。無一處不是這箇時節。今當臈月三十日夜。敢
問諸人。還曾會麼。有際天之雲濤。方可容吞舟之魚。
有九萬里風。乃可負垂天之翼。
復舉僧問古德云。年窮歲盡時如何。古德云。家家門
底野狐兒。家家門底野狐兒。滯句承言盡墮疑。庾嶺
老梅春獨早。花開不待曉風吹。
上堂。吾宗此事。只貴痛快底。向未舉已前。一肩擔荷。
若是思量測度。了無交涉。豈不見。趙州問南泉云。如
何是道。南泉云。平常心是道。趙州云。還假趣向也無。
南泉云。擬向即乖。趙州云。不擬爭知是道。南泉云。道
不屬知。不屬不知。知是妄覺。不知是無記。若真達不
疑之道。如太虗廓然蕩豁。豈可強是非耶。古人將心
肝五臟。一時吐露了也。摩霄俊鶻。便合乘時。止濼困
魚。徒勞激浪。
法座成示眾。劫初有箇寶華座。孰謂今朝始作成。為
念眾生猶未了。故將隻手特經營。聲聞欲上心先怯。
列祖高陞話大行。謂是法空還不得。從來佛道絕途
程。
上堂。舉東山演和尚。因僧問云。一大藏教。是箇切脚。
未審。切箇甚麼。東山云。鉢囉娘。東山道箇鉢囉娘。往
往禪流妄測量。不是張華安識劒。徒看光射斗牛傍。
佛涅槃上堂。釋迦老子。從兜率天上。托生大術胎中。
早是染却生死重病。及乎降生。便乃一手指天。一手
指地。可見是攢簇不得底。迨見明星出現。豁然悟道。
正是病眼見空華。四十九年。三百餘會。廣說略說。直
說曲說。顯說密說。豈非熟睡饒譫語。至於臨末稍頭。
摩胸告眾云。善觀吾紫磨金色之身。瞻仰取足。毋令
後悔。若謂吾滅度。非吾弟子。若謂吾不滅度。亦非吾
弟子。病入膏肓。莫能療治。非但世醫拱手。便是耆婆
神醫。只得倒退三舍。北山遠孫。今日却要為他療治。
若療治不得。後代兒孫。永失恃怙。若療治得。便見紫
磨金色之身。巍巍堂堂。煒煒煌煌。觸處顯現。擊拂子。
柳色黃金嫩。棃花白雪香。
施主設齋粥。上堂。繁興大用。舉必全真。維摩以一鉢
飯。飽三萬二千菩薩。甘贄行者設粥。南泉打破粥鍋。
且道。是繁興大用。不是繁興大用。等閑認得東風面。
萬紫千紅總是春。
上堂。但參活句。莫參死句。頭頭上顯。物物上明。是死
句。舉步踏著。南辰轉身。觸翻北斗。是死句。且作麼生
是活句。蘇州街雨過著繡鞋眾擬議。擲拂子下座。
上堂。魯祖面壁。禾山打皷。雪峰輥毬。金牛作舞。撿點
將來。盡是開眼尿牀漢。爭如北山一眾。不作伎倆。自
出常情。鐘鳴盡歸堂。飯來齊合掌。

南石和尚語錄卷一

<sarticle>南石和尚語錄卷二</sarticle>

門人　復初　廷璨　等編
<other>住徑山興聖萬壽禪寺</other>
永樂七年四月初六日入寺。
山門。無門法門。一超直入。逐電驊騮追莫及。
佛殿。佛者覺義。覺者何義。頭上是天。脚下是地。
祖堂。拜起收坐具云。祖祖傳持。只這一著。耀古騰今。
填溝塞壑。
據室。以拄杖橫按云。只恁麼。早已鈍置汝輩了也。更
<pb n="802"/>
待搖唇鼓舌。堪作甚麼。以拄杖畫一畫。便起。
劄付。權衡佛祖。船筏羣生。兵隨印轉。將逐符行。
山門疏。是家裏人。說家裏話。山茶及時摘。蒲鞋趂晴
曬。
指法座。如來座者。一切法空是。看看。平地波濤起。
此香。體鍾九五陽剛。如金如玉。葉覆大千沙界。為葢
為雲。名超優鉢曇華。價重甄叔迦寶。焫向寶爐。祝延
　皇帝。萬歲萬歲萬萬歲。欽願。壽同百億須彌。福等
三千剎海。山如礪河如帶。益固皇圖。五日雨十日風。
仰歌　聖化。上首白槌云。法筵龍象眾。當觀第一義。
師垂語云。舉不顧即差互。擬思量何劫悟。還有超然
獨脫不落此轍者。麼（此日無問話者）師乃云。如來四
十九年說法。不曾道著一字。達磨十萬里西來。何曾
遇大乘器。自餘德山臨濟雲門趙州。天下善知識。設
大機施大用。盡是青天霹靂。旱地波濤。正眼觀來。不
直一笑。雖然。爐鞴之所多鈍鐵。良醫之門足病人。縱
是舉一明三。目機銖兩之士。於毫毛未動之先。便解
承當。早已不堪種草。所以道。言前薦得。猶為滯[殼-一]迷
封。句下精通。未免觸途狂見。古人為誘接方來。多向
第二義門。拋三放兩。一向拖泥帶水。山野曩於智積
峰頂。禪月山中。曾開皂角燈心鋪子。聽他要者來買。
縱是法堂前草深一丈。終不將佛法當人情。三載之
中。於九重城內。日與陶泓毛穎對談。亦不煩略動一
念。今到凌霄峰頭。更是不勞心力。何故。幸有吾祖妙
喜佛照寂照。舊化儼存。麻三斤乾屎橛。不用提持。黑
竹篦碁盤石。何須拈出。人人鼻孔遼天。箇箇腦門著
地。行則同行。坐則同坐。自然上古風規。灼爾西來的
意。且喜。四海八紘。風恬浪靜。含齒戴髮。盡樂無為。且
道。應時及節底句子。作麼生舉。拈起少林無孔笛。等
閑吹出萬年懽（敘謝不錄）。
復舉保壽開堂。三聖推出一僧。保壽便打。三聖云。恁
麼為人。瞎却鎮州一城人眼去在。保壽便歸方丈。雪
竇顯禪師云。保壽三聖。雖發明臨濟正法眼藏。要且
只解無佛處稱尊。當時這僧。若是箇漢。纔被推出。便
掀倒禪牀。直饒保壽全機。也較三十里。保壽三聖。發
明臨濟正法眼藏。直是斬釘截鐵。爭奈承當者少。雪
竇既是權柄在手。便合與這僧雪屈。說甚麼當時。諸
人還會麼。若無舉鼎拔山力。千里烏騅不易騎。
當晚小參。十字街頭。紅塵浩浩。孤峰頂上。白雲依依。
不是目前法。非耳目之所到。不是靈山拈花之旨。不
是少室面壁之機。不可以智知。不可以識識。不可以
語言造。不可以寂默通。直得十方無影象。三界絕行
蹤。正是黑山下活計。設使掀翻宇宙。打破虗空。坐斷
古今。高超物表。也知未出常情。若是通方作者。俊快
衲僧。別有出格神機。焉肯循途守轍。現前大眾。自合
知時。山野遠離蘇城。來此凌霄峰頂。且道。為甚麼邊
事。良久。從前汗馬無人識。只要重論葢代功。
復舉臨濟示眾云。我於先師處。三度問佛法的的大
意。三度喫六十棒。如蒿枝拂相似。如今再思一頓。誰
為下手。時有僧出云。某甲下手。臨濟拈棒度與。僧擬
接。臨濟便打。臨濟大似貧人思舊債。者僧渾若餓狗
喫縴𦃇。雪竇道。臨濟放處較危。收來太速。醉我落花
天。借他絃管裏。
佛誕上堂。東山五祖演禪師。因僧問云。如何是諸佛
出身處。五祖云。東山水上行。圓悟和尚云。天寧則不
然。如何是諸佛出身處。薰風自南來。殿閣生微涼。妙
喜老祖聞得。當下豁然大悟。五祖圓悟。恁麼提持。鄭
州出曹門。妙喜悟去。真州望長蘆。徑山見處。也要諸
人共知。諸佛出身處。渾不用思惟。早晨喫白粥。如今
肚又饑。
上堂。理契則神。貧女獲衣中之寶。情封則物。力士失
額上之珠。五臺山上雲蒸飯。佛殿階前狗尿天。剎竿
頭上煎䭔子。三箇胡孫夜簸錢。
<pb n="803"/>
上堂。森羅及萬象。一法之所印。前面是鉢盂峰。後面
是凌霄峰。中間是佛殿。喚甚麼作一法。良久。國一祖
師。元是崑山人。
上堂。馬祖大師道。自從胡亂後三十年。不少鹽醬。此
地無金二兩。俗人沽酒三升。
京都回兼謝書記知事。上堂。動若行雲。止猶谷神。既
無心於彼此。寧有象於去來。山野去年五月初。赴
召入文淵閣。圈點永樂大典。出入禁庭。波波挈挈。繼
預大會。蒙賜華嚴大經。動經八月。回來姑蘇訪舊。又
過兩月。及到山中。恰值仲春。且道。有心於彼此耶。無
心於彼此耶。有象於去來耶。無象於去來耶。靈利衲
僧。未言先領。未舉先知。便能伸出佛手。抹過祖關。滅
却老胡種族。扶起千古叢林。雖然。　國恩深重。言思
莫窮。敬成一偈。以述鄙懷。經從　內府特頒賜。人自
九重城裏歸。五髻峰頭春日暖。山林泉石盡光輝。
佛涅槃上堂。不厭生死。不求涅槃。古廟香爐去。一條
白練去。熱謾海內參玄士。笑倒階前石敢當。
上堂。知一切法。即心自性。成就慧身。不繇他悟。有智
人前莫舉。無智人前莫說。
熈怡先師忌拈香。巴陵下三轉語。苦瓜不堪待客。楊
岐作女人拜。家醜何須外揚。徑山這裏。總不與麼。爐
香椀茗雖清淡。也勝蒿湯備禮儀。
結制上堂。以大圓覺。為我伽藍。身心安居。平等性智。
開眼寐語。護生須是殺。殺盡始安居。會得箇中意。鐵
船水上浮。誑諕閭閻。直饒總不與麼。亦未是衲僧行
履處。且作麼生是衲僧行履處。長短三期俱莫立。饑
來喫飯困來眠。雖然。切忌隨徑山舌頭轉。
上堂。目前無法。意在目前。不是目前法。非耳目之所
到。洗硯池頭雲冉冉。埋雞塚上草離離。
上堂。拈拄杖云。國一祖師。向東弗于逮。西瞿耶尼。南
贍部洲。北[鬱-山+止]丹越走一遭。却來山僧手裏呈身。子細
看來。元是黑漆拄杖。還見麼。縱饒見得分明。也是秦
時𨍏轢鑽。
上堂。舉法眼和尚偈云。見山不是山。見水何曾別。山
河及大地。都是一輪月。法眼恁麼。徑山則不然。見山
是山見水是水。到處走來。不如家裏。咄。
上堂。舉僧問雲門。不起一念。還有過也無。雲門云。須
彌山。者僧無量劫來。著此貼肉汗衫。若不遇雲門作
家。誰為脫却。
請藏主侍者。上堂。少林心印。觸處昭彰。衲子生涯。隨
時施設。側身對客。原夢度茶。擎叉輥毬。卓牌打地。一
一全體全用。著著邁古邁今。十地菩薩尚顢頇。四果
聲聞應罔措。徑山這裏。又且不然。含暉亭上望滄溟。
凌霄峰頭挹南嶽。
解制小參。諸方提唱。貴在出格。纔陞堂小參。便要舉
入門便棒。入門便喝話。望州亭與汝相見話。隔江招
手話。見僧便面壁話。直使龍睛鶻。眼莫能窺覰。鶖子
目連。安能湊泊。謂有宗師手段。高則高矣。妙則妙矣。
其奈法道衰微。利根者少。正如方木逗圓竅。安能脗
合。徑山相席打令。看風使帆。不惜帶水拖泥。一任諸
方笑恠。久參上士。不在多言。晚進初機。莫嫌苦口。出
家人。棄捨父母。不顧奉養。已為不孝。是名教之罪人
矣。期在悟明心地。續佛慧命。廣度眾生。如是則非但
報答今生父母養育。以成大孝。直使累世父母。冤親
俱獲解脫。豈小可哉。若只區區碌碌。今日二明日四。
戒律不能持。禪定不能習。甚至傷風化玷宗社。非但
為名教罪人。亦是法門之罪人矣。一旦生死到來。將
何抵敵。捨此報身。難逃淪墜。古人謂。牢獄未是苦。地
獄未是苦。袈裟下失却人身。是為苦也。藥石之言。可
不銘佩。眾中忽有一箇出來道。長老長老。好合取臭
口。山僧只得向明牕下安排。何故。近代三吳并百越。
箇般作略眼中稀。
復舉九峰[虔-文+ㄆ]禪師。因僧問。西天夏末。有人得道。此間
<pb n="804"/>
夏末。還有得道者麼。九峰云。有。僧云。何者是。九峰云。
頭戴午夜月。脚踏黃金地。今日忽有問徑山此間夏
末有人得道麼。徑山但答云。無。忽更問云。何謂無。便
向他道。箇箇眉毛橫眼上。人人鼻孔大頭垂。且道。九
峰是。徑山是。便下座。
上堂。秋風涼秋夜長。未歸客思故鄉。誰是未歸客。何
處是故鄉。一千七百老古錐。提掇不起。五千四十八
卷破古紙。詮註不及。
雙塔壽寧禪寺上塔珠。誦法華經。請陞座。師拈香祝
　聖畢。乃云。此法。非思量分別之所能解。惟有諸佛。
乃能知之。上是天下是地。喚甚麼作此法。若向這裏
領略得去。便見靈山一會儼然未散。其或未然。徑山
未免畫蛇添足去也。須知此法頭頭上顯。物物上明。
無一塵不是此法顯現之處。無一時不是此法出生
之時。所以世尊得之。從兜率降王宮。逾城出家。苦行
成道。住世七十九年。說法三百餘會。末後拈花示眾。
以正法眼藏。獨付飲光。諸祖得之。各立化庭。共揚法
道。或立一心三觀。或說十玄六相。或只直指單傳。或
設三玄五位。聖天子得之。仁及四海。化及萬[邱-丘+(看-目)]。騶虞
忽現。而黃河澄清。暘谷來朝。而虞淵入貢。百僚得之。
坐朝堂而揚政化。爕陰陽而撫黎庶。金湯吾教。柱石
[邱-丘+(看-目)]家。住持一源禪師得之。不動聲色。檀施雲歸。重修
寶塔。不日成之。現前大眾得之。不勞跬步。入此道場。
六萬餘言。若建瓴水。施財施力。若見若聞。無不是此
法施設。無不是此法圓成。雖然。若喚作此法。則落聖
解。不喚作此法。則墮凡情。且作麼生即得。拈拄杖云。
拄杖子聞得出來。對眾決斷去也。卓拄杖。無二無二
分。無別無斷故。大眾。正恁麼時。因齋慶讚一句。如何
舉似。紫旃檀塔六七級。紅菡萏花三四枝。（敘謝不錄）。
拄地撑天無縫塔。拈來又是一番新。緣因即是了因
種。作福須還有福人。阿育建時還逐妄。薩訶禮處亦
非真。當陽見得無差別。鐵樹花開別是春。
達磨忌拈香。達大道兮過量。通佛心兮出度。不與凡
聖同纏。超然名之曰祖。只如大光和尚。具甚麼見。却
道不是祖。甜瓜徹蔕甜。苦瓠連根苦。
佛誕上堂。未出母胎。天左旋地右轉。已出母胎。天左
旋地右轉。僧問德山密禪師云。佛未出世時如何。山
云。河裏盡是木頭船。僧云。出世後如何。山云。這頭踏
著那頭軒。良久。相逢說盡平生話。依舊心肝不帶來。
結制上堂。世尊入因沙室。將謂謾人。反謾自己。西院
商量兩錯。瓜甜徹蔕。瓠苦連根。現前一眾。箇箇是大
丈夫漢。不陞兜率。說摩訶衍。不探驪頷。抉摩尼珠。自
然超越古今。坐斷報化。凌霄峰頂。白雲揚揚。流止亭
前。青松[鬱-山+止][鬱-山+止]。三世諸佛不知有。歷代祖師不知有。
粧達磨百丈國一三祖師像完。開光明。拈筆示眾云。
達磨大師。與大智國一。即今在毫端上現大人相。大
眾還見麼。若道見。向甚麼處見。若道不見。蹉過三大
祖師。畢竟作麼生。海神知貴不知價。留與人間光照
夜。
退院上堂。衲僧行履。如火燒冰。如箭離絃。如雲出岫。
如月行天。本無來而無去。曷有象而有形。圓悟老祖
辭天寧。有偈云。幻軀將逼縱心年。懶汩塵緣久世間。
憑仗護身箇符子。強扶衰疾且歸山。熙怡先師。辭萬
壽歸松林。有偈云。幻軀將逼縱心年。松下經行石上
眠。珍重北山龍象眾。普通年話幾時圓。山僧今日辭
徑山。亦有一偈。雖不能克紹祖父風烈。却自胸中流
出。幻軀已及縱心年。衰朽仍兼疾病纏。宗教出門媿
無補。匡徒合讓後來賢。
<other>頌古</other>
<other>世尊初生下時</other>
指天指地獨稱尊。真實之言足可論。薄福闡提還不
信。自甘騎馬傍人門。
<other>疎山造塔</other>
<pb n="805"/>
疎山一片不良心。泰華非高海未深。羅山箇漢是同
惡。直欲陷人荊棘林。
<other>德山托鉢</other>
不因年老成魔魅。亦非家富小兒嬌。只為趙王心好
劒。闔國之人盡帶刀。
<other>雲門云。世界恁麼廣濶。為甚麼鍾聲披七條</other>
衲僧從來有大病。藥醫無效為年深。雲門老有通神
術。解向膏肓穴上鍼。
<other>世尊未離兜率。已降王宮</other>
口縫纔開落二三。之乎者也轉非堪。舉頭但看天邊
月。風捲蟭螟入海南。
<other>世尊拈花</other>
百萬眾前親舉華。無端淨地撒泥沙。飲光尊者破顏
笑。水母何曾離得蝦。
<other>國師三喚侍者</other>
三呼三應無回互。三應三呼絕正偏。此是神仙真祕
訣。灼然父子不相傳。
<other>溈山有句無句</other>
遙禮殷勤伸悔謝。胸中端的少靈樞。當時不向溈山
去。始是男兒大丈夫。
<other>南泉心不是佛智不是道</other>
白鷺下田千點雪。黃鸝上樹一枝花。寥寥獨立乾坤
外。更有何人得似佗。
<other>黃蘗汝等諸人盡是噇酒糟漢</other>
豎起當門放告牌。今朝御史大開衙。可憐抱屈㗸冤
者。猶在階邊不上階。
<other>臨濟坐次麻谷問</other>
慣跨驊騮競彩舟。當機各自逞風流。揚鞭舞棹人皆
見。妙處安知得自繇。
<other>趙州使得十二時</other>
使得人間十二時。口開已自落人機。眼光爍破四天
下。不免渾身墮水泥。
<other>趙州從殿上過</other>
殿上殷勤呼侍者。趙州老倒覺心孤。雖然好一殿功
德。何事都將臭屎塗。
<other>青州布衫</other>
誰無一領七斤衫。倒著橫穿儘自堪。叵耐古人無道
理。故來官路販私鹽。
<other>僧辭趙州</other>
三關不吝一齊開。白日堂堂任往來。若向封人詢可
否。丈夫徒負濟川材。
<other>趙州問僧甚處來</other>
雪峰隻眼照天地。趙州鍬子重千鈞。算來總是閑家
具。不受方為有智人。
<other>百丈野狐</other>
雄峰計劣智全疎。真是深山老野狐。惟運闍黎皮有
血。當時便不受塗污。
<other>甘贄設粥</other>
南泉甘贄兩閑人。相近相親忘主賓。拂袖打鍋無甚
事。却令典座動疑情。
<other>興化打克賓</other>
身遭憲罰罷官職。籍沒家私播遠陬。剩得一身空索
索。不風流處也風流。
<other>興化示眾云。今日不用如何若何</other>
不用如何與若何。出來禮拜已誵訛。莫將支遁籠中
[鴳-女+隹]。喚作山陰道士鵞。
<other>三聖問雪峰。透網金鱗以何為食</other>
明中有暗暗中明。海底山頭亦共行。三聖當時機若
活。便能日午打三更。
<other>溈山三種生</other>
念念紛飛不暫停。猿驅馬躍未縱橫。當頭坐斷無搖
動。四海八荒朝上京（想生）。
萬法皆非向外來。家親往往自為災。于今已得和同
<pb n="806"/>
了。大地山河絕點埃（相生）。
起滅無休孰解知。水因流急似平夷。髑髏直使能乾
盡。方是乾坤未剖時（流注生）。
<other>舉古（一十四則）</other>
舉初祖菩提達磨大師。初至梁。因武帝問如何是聖
諦第一義。祖云。廓然無聖。帝云。對朕者誰。祖云。不識。
帝不契。遂渡江至魏。師云。削跡伐樹未為過。
舉六祖大鑒禪師。因風颺剎旛。二僧對論。一云幡動。
一云風動。祖云。不是風動。不是幡動。仁者心動。二僧
竦然。師云。大小祖師。為人錯下註脚。合喫三十棒。
舉臨濟玄禪師垂問。有一人論劫在途中。不離家舍。
有一人。離家舍不在途中。阿那箇合受人天供養。師
云。寐語作麼。
舉福州皷山晏國師。初參雪峰。纔入門。峰搊住云。是
甚麼。山釋然契悟。舉手搖舞。峰云。子作道理耶。山云。
何道理之有。峰乃撫而印之。師云。臥龍纔奮迅。丹鳳
便翱翔。
舉明州翠巖參禪師示眾云。一夏以來。為兄弟東語
西話。看翠巖眉毛在也無。長慶稜云。生也。雲門偃云。
關。保福展云。作賊人心虗。翠巖芝云。為眾竭力。禍出
私門。師云。一隊無孔鐵槌。
舉撫州曹山章禪師。一日聞鐘聲。乃云。阿耶阿耶。僧
云。和尚作麼。章云。打著我心。師云。賊不打自招。
舉福州羅山閒禪師。問石霜云。起滅不停時如何。霜
云。直須寒枯木去。一念萬年去。函葢乾坤去。全清
絕點去。山不契。却往巖頭去。如前問。頭云。是誰起滅。
山有省。師云。殺人須是殺人劒。
福州長慶安禪師。問百丈云。學人欲識佛。如何是佛。
丈云。大似騎牛覔牛。慶云。識後如何。丈云。如人騎牛
至家。慶云。未審。始終如何保任。即得相應。丈云。譬牧
牛之人。執杖示之。勿令犯人苗稼。師云。潭州紙貴。一
狀領過。
舉臨濟玄禪師示眾云。有一無位真人。常向汝等諸
人面門出入。未證據者看看。有僧出問。如何是無位
真人。濟下繩牀搊住云。道道。僧無語。濟托開云。無位
真人。是甚麼乾屎橛。師云。前箭猶輕後箭深。
舉五臺秘魔巖和尚。常持一木叉。凡見僧來。遂舉起
云。甚麼魔魅。教汝出家。甚麼魔魅。教汝行脚。道得也
杈下死。道不得也杈下死。速道速道。師云。我當時若
見。謂云放下木杈。向汝道。待他擬議。即抗聲云。甚麼
魔魅。教汝與麼。
舉南泉示眾云。王老師賣身去也。還有人買麼。時有
一僧出眾云。某甲買。泉云。不作貴不作賤。你作麼生
買。僧無對。師云。契券分明。
舉南泉願禪師。因陸亘大夫云。肇法師也甚奇恠。解
道。天地同根。萬物一體。泉指庭前牡丹花云。大夫。時
人見此一株花。如夢相似。師別指庭前牡丹云。大夫
還見此一株花麼。
舉南嶽讓禪師。因僧問。如鏡鑄像。光歸何處。嶽云。大
德未出家時相貌。向甚處去。僧云。成後為甚不鑒照。
嶽云。雖不鑒照。瞞他一點也不得。師云。喪車後掉藥
囊。
舉寂照老祖。見僧入門便云。碁盤石。砍破你腦門。鉢
盂池。浸爛你脚板。僧擬答。寂照便喝。師云。著甚來繇。
<other>拈古（一十三則）</other>
舉世尊在靈山會上。拈花示眾。是時眾皆默然。唯迦
葉尊者。破顏微笑。世尊云。吾有正法眼藏。涅槃妙心。
實相無相。微妙法門。不立文字。教外別傳。付囑摩訶
迦葉。師云。世尊拈花。人貧智短。迦葉微笑。馬瘦毛長。
若云吾有正法眼藏。付囑摩訶迦葉。也是空拳誑小
兒。
舉仰山寂禪師。因僧問。法身還解說法也無。山云。我
說不得。別有一人說得。僧云。說得底人在甚處。山乃
<pb n="807"/>
推出枕子。溈山聞乃云。寂子用劒刃事。師云。仰山推
出枕子。乞兒伎倆。溈山道。寂子用劒刃事。正是溺愛
者不明。妙喜老祖道。妙喜雖則借水獻花。理無曲斷。
即今莫有傍不肯底出來。我要問他。推出枕子。還當
得法身說法也無。也是驢揀濕處尿。
舉趙州諗禪師。因侍者報大王來也。州云。萬福大王。
者云。未到在。州云。又道來也。師云。侍者報客。不知客
是何人。趙州蝦為子屈。不覺打失眼睛。且道。徑山恁
麼批判。又且如何。巡人犯夜。
舉趙州問新到。曾到此間麼。僧云曾到。州云。喫茶去。
或云。不曾到。州亦云。喫茶去。後院主云。為甚麼曾到
也云喫茶去。不曾到也云喫茶去。州喚院主。主應諾。
州云。喫茶去。師云。有謂。趙州茶九轉透瓶香。殊不知。
却是平胃散。醫不得人病。斷不得人命。
舉百丈海禪師。再參馬祖。侍立次。祖目視禪牀角拂
子。丈云。即此用。離此用。祖云。爾向後開兩片皮。將何
為人。丈取拂子豎起。祖云。即此用。離此用。丈掛拂舊
處。祖震威一喝。丈當下大悟。直得三日耳聾。師云。馬
祖一喝。百丈耳聾。巨靈擘開泰華。金翅直取龍吞。汾
陽昭云。悟去便休。說甚三日耳聾。石門聰云。若不三
日耳聾。何得悟去。三臺須要大家催。雪竇顯云。大冶
精金。應無變色。休把鄭州棃。喚作青州棗。
舉台州瑞巖彥禪師。每自喚主人翁。復自應諾。乃云。
惺惺著。他後。莫受人謾。後有僧到玄沙。沙問。近離甚
處。僧云瑞巖。沙云。有何言句示人。僧舉前話。沙云。一
等是弄精魂。也甚奇恠。却云。何不且在彼中住。僧云。
已遷化了也。沙云。而今還喚得應麼。僧無對。師云。驚
羣須是英靈漢。敵勝還他獅子兒。這僧只解傳言送
語。不能懸崖返擲。非但蹉過瑞巖。亦乃蹉過玄沙。
舉仰山寂禪師。夏末問訊溈山。溈云。子一夏不見上
來。在下面作何所務。仰云。某甲在下面。鋤得一片畬。
種得一籮粟。溈云。子今夏不虗過矣。仰却問。和尚今
夏作得箇甚麼。溈云。日中一食。夜間一寢。仰云。和尚
今夏亦不虗過。道了乃吐舌。溈云。寂子何得自傷己
命。師云。鋤一片畬。種一籮粟。欵出囚人口。日中一食。
夜間一寢。兔子不離窠。溈仰父子。纔相見。便要打口
皷。直饒說得天雨四花。地搖六震。爭如一默好。
舉徑山國一欽禪師。因馬祖遣人送書到。書中作一
圓相。國一發緘見。遂於圓相中。著一點。却封回。後忠
國師聞乃云。欽師猶被馬師惑。師云。馬祖無風起浪。
國一隨邪逐惡。雖是解弄精魂。未免二俱失利。致使
忠國師。道欽師猶被馬師惑。汝諸人。還知落處麼。鵓
鳩樹頭啼。意在麻畬裏。
舉郢州芭蕉情禪師示眾云。你有拄杖子。我與你拄
杖子。你無拄杖子。我奪却你拄杖子。師云。你有拄杖
子。出入得他扶持。你無拄杖子。未免扶籬摸壁。雖說
你有你無。且喜不曾失却。芭蕉與麼。用盡自己心。笑
破他人口。
舉汾州昭禪師示眾云。識得拄杖子。行脚事畢。師拈
拄杖云。這箇喚作拄杖子。早是頭上安頭。那堪更云
識得行脚事畢。大小汾陽。話作兩橛。
舉鎮州三聖然禪師。問雪峰。透網金鱗。以何為食。雪
峰云。待汝出網來。向汝道。三聖云。一千五百人善知
識。話頭也不識。峰云。老僧住持事繁。師云。三聖合喫
山僧手中拄杖。何故。趕人不要趕上。雪峰可謂沒量
大人。得饒人處且饒人。徑山恁麼批判。汝諸人。還會
麼。若也未會。拄杖子為汝指出。遂以拄杖卓一下。
舉終南山祖禪師問南泉。摩尼珠人不識。如來藏裏
親收得。如何是如來藏。泉云。王老師與你往來者是。
祖云。不往來者。泉云。亦是。又問如何是珠。泉召師祖。
祖應諾。泉云。去。汝不會我語。祖從此信入。師云。看風
使帆。相席打令。還他南泉。爭奈費鹽費醬。今日忽有
問徑山。即向他道。汝莫問藏。且識取摩尼珠。或更問
<pb n="808"/>
如何是摩尼珠。拈棒便打。
舉廬山歸宗常禪師。因小師辭。乃問甚處去。僧云。諸
方學五味禪去。宗云。諸方有五味禪。我這裏只有一
味禪。僧便問。如何是和尚一味禪。宗便打。僧云。會也
會也。宗云。道來道來。僧纔開口。宗又打。師云。五味禪
一味禪。總拈向一邊。當時這僧見歸宗擬拈棒。拂袖
便行。非但靠倒歸宗。管取話行天下。
<other>佛祖讚</other>
<other>釋迦出山相</other>
出山只似入山時。牧女何煩獻乳糜。辛苦幾多都受
了。依前鼻孔大頭垂。
塵點劫前成正覺。六年麻麥又何為。白頭翁作三臺
舞。辛苦應緣教小兒。
棄却輪王入雪山。何輕其重易其難。生憎平地興波
浪。榜樣堪留後世看。
<other>觀世音菩薩</other>
涼月耀長空。千江無不現。陽春回大地。萬卉無不至。
良哉觀世音。悲願亦如是。微塵國土中。尋聲常救苦。
維此閻浮提。音聲為佛事。大士圓通門。示以聞中入。
眾生以耳聽。是故逐聲塵。大士以眼聽。特顯圓通理。
一根既圓通。六根總無礙。聞與所聞盡。聞性亦無得。
非惟無受苦。亦復本無救。聞性既無得。是故常能聞。
無苦亦無救。是故常救苦。普告世間人。當作如是解。
即能悟圓通。與觀世音等。
椎髻荊釵。提魚出賣。只緣太煞慈悲。現出幾多鬼恠。
滯貨于今買者稀。逢人勿索遼天價。
大士發心無始劫。所事如來觀世音。從因感果若持
券。故今獲證名不異。十方世界諸眾生。循環生死受
諸苦。一稱其名即往救。是故乃有此嘉號。能救之智
即機境。所救機境豈離智。維智維境常互融。是故亦
曰觀自在。機境元空智亦無。亦無是解及是說。一切
眾生苦永離。剎那頓入三摩地。
施十四無畏。泥牛吼月。現三十二應。石臼翻空。眾生
有盡。悲願無窮。善財歷百十城。難尋蹤跡。文殊具擇
法眼。曷選圓通。垂衣宴坐碧巖中。大千沙界揚慈風。
寶瓶楊柳舞春風。鸚鵡翩翩下碧空。補怛洛伽觀自
在。為人隨處示圓通。
<other>草衣文殊</other>
拈玻璃問無著老。著草衣迎呂惠卿。只有這些兒伎
倆。何當七佛祖師名。
頭髮鬆髼身衣蒲。臺山嬴得轉荒蕪。惠卿眼底生花
翳。却被人傳作畵圖。
身以蒲纏手執經。等閑出語使人驚。天生伎倆雖奇
恠。也只能謾呂惠卿。
<other>達磨</other>
西來要覔大乘器。冷坐九年無轉智。覔心不得已安
心。悞殺神光空斷臂。我昔若見則不然。為渠驀胸搥
一拳。若也略能知痛癢。急携隻履回西天。免得分皮
又分髓。接響承虗傳直指。延蔓從茲不可圖。殃害兒
孫竟無已。
一花五葉謾流傳。老子何曾解會禪。不得神光一臂
力。應無良計返西天。
眼深鼻大兩眉橫。佛法全無要度生。對却梁王云不
識。日輪當午打三更。
渡海浮江作麼生。要傳佛法救迷情。爭知未到支那
日。箇箇眉毛眼上橫。
六宗破後入支那。伎倆須知苦不多。道箇一花開五
葉。分明平地起風波。
<other>寒山拾得</other>
手裏生苕。猶放不下。嬴得埃塵。徧滿華夏。
那一句子。不在思量。擎蕉執筆。鴈過瀟湘。
拾得磨玄玉。寒山把毛錐。擬向萬仞崖。寫此一首詩。
雖未形點畵。文采光陸離。渴讀即止渴。饑讀即止饑。
<pb n="809"/>
除却老豐干。知音今有誰。
不是顛狂不是癡。或看經卷或吟詩。閭丘曾被豐干
悞。却向枯樁覔兔蹊。
拾得展卷。寒山指月。用無所用。說無所說。惹得豐干
饒舌閭丘屈節。謂其起佛見法見。貶向二鐵圍山。也
是喚鹿作馬。證龜為鼈。別別別。大洋海底輥紅塵。六
月炎天飛白雪。
<other>朝陽對月</other>
布衫多年。七花八裂。好趂斜陽。補此一缺。
案上是經。松梢是月。欲覔了時。虗空釘橛。
<other>九祖伏䭾蜜多為劉仲傑讚</other>
舍上白光騰。應有大乘器。何為五十年。不言復不履。
父母非親誰最親。了知諸佛心即是。那爛陀寺塔婆
顛。至今撼地清風起。
<other>布袋</other>
靠布袋坐。手搯輪珠。袒胸露腹。天下無如。謂是彌勒。
有甚憑據。謂非彌勒。轉費分疎。從來本是無形相。誰
把丹青畵太虗。
長汀汀上恣遊戲。半似顛狂半似癡。待得這場春夢
覺。龍頭花吐已多時。
放下布囊仍拄杖。不知立地等何人。分身何翅百千
億。自是時流眼少筋。
<other>政禪師</other>
心在林泉興在詩。簉羣國土不相宜。莫言世上無知
己。自有溪邊白鷺鶿。
<other>白侍郎參鳥窠</other>
鳥窠棲宿非為險。位鎮江山未是安。八十翁翁行不
得。侍郎開眼被佗謾。
<other>靈雲</other>
從來了了絕狐疑。大似蓮開夢覺時。謂見桃花方悟
道。刻舟記劒不勝遲。
一見桃花早已差。若言悟道轉周遮。如今描出成圖
畵。失馬尋驢認犢車。
<other>藥山同李長者共㡧</other>
藥嶠翻經松樹下。通玄造論土龕中。破臀螺[殼-一]舀滄
海。折柄笊籬撈北風。
<other>慈明</other>
汾陽陷穽禁不殺。楊李門頭恣往來。盆水草鞋安室
外。分明死店活人開。
<other>明覺</other>
結友蚤逢韓大伯。拂衣抹過老林禪。翠峰乳竇兩山
色。直到于今青接天。
<other>羅漢奕棊圖</other>
見思已斷欲應離。妙用無方孰與齊。却笑浮山柴石
老。還從十九路中迷。

南石和尚語錄卷二

<sarticle>南石和尚語錄卷三</sarticle>

門人　良玓　等編
<other>偈頌上</other>
<other>送瑛白石住穹窿</other>
松源一脉傳來久。木翁端能繼其後。道人蚤得格外
機。叢林久俟揚真吼。高提鈯斧居穹窿。叱咤萬象驅
雷風。大悲千眼覰莫及。十聖三賢曷敢從。掇轉南辰
安向北。六合雲陰萬山黑。覿面施呈有變通。拋出金
圈并栗棘。平地忽現釋梵宮。中下之流焉可測。渡河
香象解截流。懸崖獅子能返擲。我今說偈聊讚揚。本
無言語無商量。二祖當年錯斷臂。達磨何曾來大梁。
<other>贈善住道人誦法華</other>
大事因緣離言說。七喻三周謾分別。是馬何曾喚作
牛。雲收秋宇家家月。天台一妙談九旬。口開未免沾
<pb n="810"/>
凡塵。黑非是字白非紙。看不用眼方通神。善住道人
冰雪志。靈山昔應受懸記。端坐胡床蜹紫檀。六萬餘
言若翻水。最初一句知不知。林鳩啼在斜陽裏。
<other>次天界全室和尚韻。贈來藏主</other>
龍河早歲能相從。朝來日出扶桑東。子啐母⿰口豕兩時
至。須彌粉碎虗空墜。一機超越殊有神。體用既全知
見親。出窟於菟嘯林下。乘風俊鶻騰海濵。蟭螟眼中
世界𤄃。一任橫該并豎抹。四七二三不是祖。半滿偏
圓亦非法。終日談玄誰動口。空非空兮有非有。抹過
他家向上關。佛面從教自百醜。
<other>送萬壽忻侍者</other>
雨歇雲林清。風靜萬籟寂。盤膝坐終夜。機智俱已息。
五更鐘動東方明。突然扣我山房扄。平生氣誼有相
合。欲別眷眷難為情。卷衣直上金陵去。落落襟懷絕
塵慮。鳳凰臺上肆遐觀。護龍河頭扣玄旨。　九重丹
闕天下奇。樓臺金碧相交輝。鍾山秀色聳霄漢。長江
東下如龍飛。我亦平生愛登賞。興來幾度携藤杖。病
體衰羸不遂行。目送遊踪謾悽悵。豈不見會通侍者
辭鳥窠。布毛吹起誠若何。烟熏日炙幾百載。清光照
世何其多。
<other>賀益仲虗住江陰光孝</other>
妙喜中興臨濟宗。五世傑出熙怡翁。禪師既得親印
可。何妨隨處揚真宗。始從天峰啟密室。青山陟覺回
春風。近携紙被入光孝。海[邱-丘+(看-目)]緇素咸景從。揚水波濤
滾舌底。應器隨根演真理。慈雲普覆一雨施。草木無
情總忻喜。有時倒握黑竹篦。龍睛鶻眼那能窺。青天
白日霹靂起。半夜海底金烏飛。棊盤石話喧天地。終
古應知播無已。江城作偈展賀忱。一聲漁笛沙頭起。
<other>送恭上人參萬壽瑩中禪師</other>
德山見龍潭。箇事何曾會。一吹紙燭滅。虗空百雜碎。
寬廓見非外。寂寥亦非內。殺活并縱擒。一一無拘礙。
獅子百獸王。遊戲得自在。三世佛與祖。藐之若兒輩。
道人根性聰。咨詢況不怠。但當拍其肩。自然無向背。
迅捷豈玄機。祕密誠三昧。欲見見還難。擬思思莫逮。
北山今代雄。妙用誰堪對。直教脫葢纏。初不勞動喙。
豁開摩醯眼。深入華藏海。一切但尋常。自有通人愛。
<other>送萬壽茂知客</other>
禪必須參道須學。不是現成非造作。直下衝開萬仞
崖。頭頭拶入毗盧閣。乳竇曾司大陽客。開口也知應
不錯。一任旁觀笑不休。胸中自有超羣略。禪流見得
胡為難。回天轉地須臾間。儻隨語脉未忘解。對面自
隔千重關。汝今無求我無語。七佛傳來此規矩。瞥向
人前恣拍盲。南山起雲北山雨。
<other>客中有懷。寄留止菴法弟</other>
止菴遠自　京都歸。殷勤訪我雙江湄。東軒淨掃置
特榻。通宵相對情怡怡。提起葛藤截不斷。鐵蒺藜值
金剛鑽。五須彌山高何高。四大海水滿非滿。拈却洞
山三頓棒。⿰翟支瞎摩醯頂門眼。千聖頭邊掉臂還。明月
清風有何限。此心正欲同細論。為眾行乞婁江村。眨
眼俄驚已旬日。未甞頃刻忘賢昆。茲因便風聊致敬。
百里雖遙猶對鏡。定光金地招手時。智者江陵點頭
聽。異復異兮奇復奇。寥寥宇宙誰能知。回來擬與重
提持。歸心莫向祁川飛。
<other>寄中竺幻居禪師</other>
千歲巖前大開士。手面縱橫妙無比。娑婆擲去猶針
鋒。妙喜撮來如粟米。多生願力深且堅。要度迷流出
生死。不辭播土兼揚塵。豈憚入泥仍入水。玄機妙用
有若此。出現人間豈徒爾。普使熱惱俱清涼。拂拂秋
風動天宇。佛華自媿渾無能。徒解覔火敲層冰。有時
唱出少林曲。紛紛末學誰來聽。千鈞一絲吾祖道。紹
續須還真種草。逐塊韓獹似稻麻。咬人獅子何方討。
光陰疾速驚波翻。別來又見三剝棗。何時夜雨煑山
茶。對床重與論懷抱。
<pb n="811"/>
<other>禪牀歌</other>
我此禪牀。不屬作造。非竹非木。非土非草。了知無短
無長。豈云有大有小。又非濶狹并高低。或坐或眠俱
恰好。李白七寶奚須誇。魚容象牙安足道。誰能旋繞
行一遭。孰敢當陽解掀倒。明珠產蚌兔懷胎。暹公臭
口徒勞開。道為何物又誰證。却言斯是證道媒。歸宗
雖則較些子。究竟依然費唇齒。縱饒放下便安穩。未
放下時應不是。玉局仙翁尤更癡。要從人借四大為。
佛印剛認大千是。無相之相猶成疑。堪嗟幾多老凍
儂。指出與我牀非同。非同却也亦非別。如水合水空
合空。禪床禪床奇復異。不堪比況曷思議。千七百祖
從此來。三世諸佛從此去。禪床禪床異復奇。人人盡
有無少虧。曠大劫來不肯坐。自甘途路長驅馳。我今
亦不向此坐。向此坐時誠不可。夜來展脚正酣眠。霹
[靂-秝+林]一聲驚夢破。
<other>次韻松下一首答蘗菴</other>
松頭一片月。正照松下經。披衣偶來翻。瓦爐栢烟青。
長天露萬象。微風動幽聲。思議不可得。師曠焉解聽。
十方空索索。豈獨心境并。馬師踏水潦。汾州詬慈明。
俊鷹突雲日。鴈過蕭湘汀。
<other>古禪歌。追次休居和尚韻</other>
古禪歌古禪歌。字字句句猶芬陀。今非無兮古非有。
佛祖何曾論授受。列五位兮分三玄。拈得鼻孔失却
口。直饒滅向瞎驢邊。依然落在他人後。羣盲認象徒
捫摸。是誰解脫誰遭縛。擬議不來山萬重。彎弓須是
金牙作。女媧斷鰲立四極。歲晚寒花疎寂歷。雲門拄
杖化為龍。趙州葫蘆還挂壁。古禪歌真好聽。虗空發
笑開金睛。陽春白雪和者寡。老猿啼斷巖松青。
<other>寄靈隱空叟和尚</other>
靈山拈花露消息。百萬人天明不得。飲光一笑開微
顏。是精識精賊識賊。鼻祖遠汎重溟來。大乘根器何
方覔。覔心無處即心安。波斯走入支那國。東南年來
此道微。若累九卵猶非危。踞牀提唱豈不有。奔輪朽
索焉能羈。冷泉勝絕天下希。慧文曾向其中居。吾兄
獨能繼祖武。大開爐鞴提鉗鎚。湖光山色晴雨好。朝
鐘暮皷無停時。舌端滾滾波濤湧。棒頭愬愬雷霆飛。
有時將身藏北斗。二三四七不知有。石頭土塊寶光
騰。萬象森羅獅子吼。轟天裂地原無作。謂是度生全
大錯。佛華特地寄伽陀。六月炎天飛雪雹。
<other>草菴贈錢居士（參無字話）</other>
威音劫外一莖草。縛成為菴居更好。中間不窄亦不
寬。規模非大元非小。石頭謾言含法界。已忘其小猶
存大。縱云法界即此菴。也是強將情傅會。逢人問道
作何色。當門特地栽荊棘。堪笑南陽一國師。開眸走
入華胥國。荒田不揀知何憑。萬里無處非惺惺。縱橫
妙用解拈掇。依然尚守寒巖青。琴川有士志猛烈。見
處超然與人別。丈六金身不用論。瓊樓玉殿何須說。
明朗朗兮空寥寥。六牕洞廓無絲毫。千年鐵樹產曇
蕚。石人驀地凌雲霄。趙州狗子無佛性。出語已知俱
是賸。道有道無都掃除。滿盤更把青泥飣。于今此話
休重提。饑來喫飯寒來衣。㗸花百鳥絕消息。杜䳌啼
在簷松枝。
<other>次韻答虎丘滅宗和尚</other>
少室真燈𦦨將息。此日有誰能續得。瞻風撥草競驅
馳。捨妄取真自戕賊。神魚已化蒼龍飛。⿰感鳥⿰感鳥只向空
池覔。渴鹿癡狂認陽𦦨。迷客首燕趨越國。雲巖機用
超玄微。懸崖峭壁非險危。碎珠驪頷豈遭睡。分飡鷹
爪寧緣羈。如斯宗匠今古希。度生正合隨方居。不辭
老大賈餘勇。輥毬豎拂還拈槌。默照邪禪望風靡。渾
如妙喜凌霄時。劒池吞却華藏海。燈籠𨁝跳空中飛。
維南有箕北有斗。趙州甲子蘇州有。何時來扣峰頂
關。洗耳松風聽雷吼。生公千載今復作。頑石點頭應
不錯。莫言學者少當機。寸腹蛇醫還吐雹。
<pb n="812"/>
<other>示徒弟海長老</other>
古靈歸大中。佛果歸太平。伸出揩背手。錯聽闌雞鳴。
一能啟師悟。一得師發明。偉哉二大老。千古流芳聲。
汝從鐘阜還。江柳絲絲青。老我無佛法。何慰離別情。
紹隆吾祖業。十載親經營。出入冐霜雪。臥起操准繩。
匪煩困思慮。孰憚勞其形。竹頭與木屑。莫不知苦辛。
久從汙漫遊。未識新戶庭。固當細語汝。還須著眼聽。
山門向佛殿。僧堂朝庫廳。一柱對一柱。一甍連一甍。
院事既已領。汝宜思守成。家業復委付。吾懷坦然平。
須彌亦起舞。半夜金烏昇。斷却甘蔗種。笑倒西來僧。
<other>樂善室贈陳均錫</other>
孜孜為善而自樂。起念便應成有作。本然之善那屬
修。況亦從來非對惡。離修自得方名善。禹顏孔聖猶
欽羨。不樂之樂始為樂。笑殺東平謾矜衒。居士已知
如是意。更究熊峰真旨趣。既不覩惡曾生嫌。亦不觀
善加勤措。菩提解脫心無著。生死輪迴豈纏縛。長年
一室唯自居。佛來魔來俱不著。若謂本善何勞求。也
應未到真無修。莽莽蕩蕩撥因果。不知輥入沉空流。
恁麼有時不恁麼。世出世間無取舍。有問誰為樂善
人。一掌攔顋便須打。
<other>次天序和尚韻。贈滋維那</other>
道人參方不暫閑。那辭露宿并風飡。手胼足胝尚矻
矻。南尋雪嶠西溈山。驀知一老一不老。直下灑然銷
熱惱。雲峰何曾見翠巖。鐵牛豈食闌邊草。序翁為汝
頻提撕。大似工瑟求於齊。佛華潦倒無可說。太湖水
濶青天低。
<other>次虎丘無說和尚韻。贈通藏主</other>
撥草瞻風事行脚。走徧天涯尋不著。忽然突出拄杖
頭。方信從來謾騷屑。無欠無餘同太虗。祖師未必能
識渠。木人唱起無聲曲。泥牛拽動黃金犁。禪流直下
便休去。推不向前留不住。仰天大笑下雲巖。秋風拂
拂生庭樹。
<other>月海贈楊居士</other>
蟾蜍飛浴滄溟中。乾坤一箇水晶宮。靈山指與曹溪
話。此中深淺那能窮。萬象森羅同一色。上下四維無
等匹。縱然挨拶到斯時。光境依前忘不得。恁麼須知
非恁麼。拂袖去來何足訝。鐵鞭擊碎珊瑚枝。七八四
三俱列下。道人見處能如斯。坐在這裏還成非。長沙
踏倒仰山老。千尋波底黃塵飛。
<other>送思藏主</other>
道人初入鍾山室。布毛未舉先超軼。道人今登禪月
堂。鼻孔眼睛俱打失。如來四十九年中。縱橫說有并
談空。青天無雲撒白雨。石上臈月蓮花紅。碧眼黃頭
盡拈却。大坐當陽展韜略。一舉三山連六鰲。風前笑
倒黃幡綽。
<other>送遠藏主</other>
對一說倒一說。六月炎天飛白雪。十方世界空寥寥。
三千剎海波濤竭。竹篦話布毛機。一筆勾下何須提。
露柱朝來忽發笑。蟭螟昨夜吞須彌。北山雲太湖水。
信口道來無不是。背明投暗如稻麻。盡使回光歸自
己。咄咄咄力圍希。抹過趙州東院西。呈橈舞棹笑奯
老。何如留取雙雙眉。
<other>次韻贈徑山海藏主</other>
道人歷諸方。所貴在聞道。不辭躡屩并擔簦。豈憚瞻
風兼撥草。驀然踢破脚指頭。百億須彌眼中小。五千
藏教一字無。三世如來何處討。猗頓忽失富。黃金豈
為寶。相逢自有知音知。何待開談始傾倒。阿呵呵好
不好。李公喫酒醉張老。泥牛𨁝跳舞三臺。夜半金烏
光杲杲。
<other>示鎧維那</other>
維那且喜大事畢。白日青天轟霹[靂-秝+林]。廓清五蘊空十
方。諸佛眾生無可得。應用著著能隨機。輕提重按無
差違。火中撥出一輪月。樹頭釣得雙雙魚。北山老矣
<pb n="813"/>
沒[石*((白-日+田)/廾)]記。開眼分明成瞌睡。子來索我贈行篇。抖擻屎
腸無覔處。信手援毫信意書。撒出數斛摩尼珠。照天
照地發光恠。驚倒西來碧眼胡。
<other>示謐侍者</other>
北山初入院。謐禪來執侍。志氣甚不凡。直欲明此事。
此事殊易明。初不勞指示。問訊及燒香。頭頭無覆蔽。
圓悟聞雞鳴。依然不離位。未知向上機。焉會末後句。
要作他家兒。莫墮他圈䙡。盡底俱揭翻。斬新成活計。
鍼眼裏𨁝跳。剎竿頭遊戲。三世婆伽婆。盡是眼中翳。
笑殺老達磨。西來傳祖意。
<other>送彧藏主</other>
以字不成。八字不是。一機忽投。千差自靡。眼頭宇宙
既能分。逆順卷舒無的旨。可行則行。可止則止。移南
辰換北斗。曷用勞神。裂窠臼碎玄關。不消彈指。三千
剎海一毫頭。百億須彌脚跟底。阿呵呵。囉囉哩。明月
清風安可比。趙州東壁挂葫蘆。慈明室中橫草履。
<other>示玓侍者</other>
國師三喚。侍者三應。謂是啐⿰口豕機。猶為佛祖病。當陽
坐斷上頭關。臨濟德山來乞命。玓禪志不凡。天姿況
清勁。既知教外傳。著著自殊勝。豈惟抹過靈山花。等
閑擊碎曹溪鏡。撒土拋沙。摧邪顯正。道人行履合如
斯。昨日定兮今不定。
<other>示律侍者</other>
神通目犍連。天眼阿那律。祖師向上事。何曾能委悉。
鳥窠吹布毛。魯祖唯面壁。三昧苦不多。繇來總堪述。
臈月蓮花開。半夜日輪出。本自沒商量。何須論得失。
叉手立吾前。超然無等匹。壁梭俄化龍。驚倒維摩詰。
<other>送璨維那</other>
解心已極欠著力。白槌相似那繇得。龍門苟不解憐
兒。竹菴豈達箇消息。啐⿰口豕未是通神機。草木瓦礫騰
光輝。二三四七俱膽碎。百千諸佛無全威。我未曾言
汝先契。非類雄峰煩扭鼻。地北天南話大行。馬駒騰
踏渾相似。
<other>示任藏主</other>
大藏教中奇特事。日用現行常顯示。殫思研精擬欲
求。炎炎猛火尋浮漚。九嵕見處何其隘。剛言展軸光
千界。投子雲巖謾度量。演出演入非相當。任爾從頭
俱抹過。未許全肩能負荷。爭如者也并之乎。文殊普
賢俱他奴。
<other>次韻。送妙藏主遊方。後歸省慶壽獨菴和尚</other>
舉步踏著長安道。觸境逢緣無不妙。睍睆鶯啼鍾阜
松。聯拳鷺宿長洲草。紅吐南薰葵正妖。青點西湖荷
葉小。半字滿字莫能詮。萬里碧天紅日杲。北山恁麼
為提持。無端累汝成不了。如欲了。歸把老禪急推倒。
<other>示趣侍者</other>
原夢度茶無指趣。家家門首長安路。乾坤未剖早回
頭。[鷂-缶+(工/山)]子已過新羅去。崖崩石裂先天機。著著直爾超
玄微。黃頭碧眼搆不著。龍睛鶻眼安能窺。藏器待時
何慶快。矩範先宗毋自懈。霹[靂-秝+林]一聲轟禹門。萬里脩
途任行邁。
<other>送里侍者</other>
淨躶躶。赤灑灑。纔欲承當。便涉知解。一機瞥轉上頭
看。萬浦千溪俱渤澥。有不有空不空。堪濟苦厄開盲
聾。善侍者拈一塊石。驚倒翠巖真點胸。向上機絕比
擬。陵轢古今耀寰宇。摩挱老眼北山頭。要看鵬搏九
萬里。
<other>送妙侍者之　京</other>
淨智妙圓。本自空寂。逼塞虗空。無蹤無跡。狸奴白牯
却應知。三世如來渾不識。道流志氣殊不凡。三喚聲
前親薦得。倒拈楖栗上蓬萊。颯颯清風生八極。
<other>送真侍者</other>
頭頭俱妙。法法皆真。山河大地。那有纖塵。機先搆得
便回去。手頭著著能通神。旋乾轉坤。不勞餘力。利生
<pb n="814"/>
接物。堪據要津。滅却臨濟正法眼。少林花木回陽春。
<other>送湧藏主</other>
往來不往來。是藏不是藏。信口道將來。自然能諦當。
直得四七二三。魂飛膽喪。縱饒德山臨濟。棒如雨點。
喝似雷奔。至於呈橈舞棹。打地輥毬。弄出千態萬狀。
臈月開敷十丈蓮。平地湧出千尋浪。道人祁川來。志
氣一何壯。曾不待揚眉。所得超格量。風前笑別拈烏
藤。萬里乾坤春浩蕩。
<other>送蕡維那</other>
興化打克賓。赤土塗牛嬭。罰錢設饡飯。𤨏蛣恒腹蟹。
當機一笑俄掀翻。敲空作響胡為難。插翅於菟笑林
樾。凌風彩鳳翔雲間。江南二月春正好。頭頭直截無
之繞。禪月堂前送別時。一箇黃鸝啼木杪。
<other>送璞侍者</other>
代人答話。對客敲牀。方鑿圓枘。那得相當。道流初未
入吾室。浩氣直欲摩穹蒼。道流既已入吾室。胸中蕩
蕩無留藏。便恁麼去。猶涉商量。直忘能所絕情謂。自
然著著非尋常。斷索麒麟步天岸。覂駕騄駬馳康莊。
妙喜竹篦抝作兩截。番湖滴水普灑八荒。竺乾四七
真丹二三。危分險布謾爾誇聯芳。
<other>送解空律師歸錢唐</other>
法師初自錢唐來。青山秀拔烟雲開。盛談條章演持
犯。辯傾河漢真奇才。邇遐聽受集如坌。利器鈍機咸
遂願。異果珍花捷疾持。名香甘露非人獻。聲譽落落
聞八紘。疑是南山今再生。為憐末運戒方緩。豈徒愛
向人間行。法師今復錢唐去。一錫一瓶隨所住。天竺
峰前訪舊遊。蘇臺月落桫欏樹。
<other>送門侍者之徑山</other>
不即文字亦不離。開口已知成第二。瞥轉機來向上
看。別有清風振天地。百丈初參馬簸箕。胸中萬斛皆
狐疑。鼻頭喫扭忽知痛。百億日月揚光輝。男兒學道
宜奮志。擺尾直如赤梢鯉。等閑一躍透龍門。千峰頂
上波濤起。
<other>錢氏廉貞。刊圓覺疏板薦父母。請題其後</other>
大圓覺海元澄寂。諸佛眾生不可得。曼殊平地起波
濤。薄伽未免成狼藉。如來本起曾無因。況知無我兼
無人。四病既離三觀泯。大千何處求纖塵。圭峰老禪
太饒舌。無分別中恣分別。以疏註經鈔註疏。炎炎六
月飄霜雪。草菴居士龐蘊流。圓覺妙義曾研求。臨終
了了心不亂。出生入死何優游。其女孝思尤莫測。經
疏命工重板刻。天長地久永流通。用酬生育劬勞德。
佛華說偈聊稱揚。謗沉無馤譽金黃。森羅萬象齊起
舞。笑倒階前石敢當。
<other>送訓蒙菴住諸暨寶林</other>
隨菴尊者吾法兄。全機妙用何縱橫。舌翻波濤筆風
雨。聲譽拍肩嵩仲靈。入寂滅來雖已久。海內猶聞獅
子吼。詵詵弟子盛傳持。星布城隍與休藪。訓師蚤依
鍾阜顛。桶篐[焊-干+恭]處參得禪。曾蒙吾兄親印可。餘子誰
復能爭先。又向冷泉施一默。曷許智知兼識測。五十
年中譚不全。四七二三傳不得。從茲話落叢林中。設
施不與尋常同。驊騮固當出洼水。鳳凰終是遭樊籠。
出處隨緣又隨福。圓悟當年尚歸蜀。寶林非為故鄉
榮。也知自可追先躅。老吾客居鳳阜邊。來索贈行無
可言。住山慎勿為名利。古人標格宜勉旃。
<other>次蘧菴和尚韻。示徐福遠</other>
纔涉思惟非正句。安許耳聞兼眼覰。千聖繇來不可
傳。堪笑維摩談不二。直下會得誠差強。自然便達無
何鄉。頭頭物物盡成現。了知更不勞摶量。鼻直眼橫
從此識。面向南辰看北極。借婆帔也拜婆年。騎賊馬
兮仍趕賊。三要三玄俱擘破。臨濟德山生按過。莫嫌
意氣何更多。大丈夫宜如此作。
<other>次韻送天界田藏主</other>
入雲巖室登鳳山。已了平生參學志。既能還却犀牛
<pb n="815"/>
兒。等閑一默酬問字。摩醯正眼頂門開。山河大地無
纖埃。那分暗合與明合。從教胡來并漢來。老吾渾沒
為人句。傳燈廣燈白魚蛀。笑渠中邑太無端。剛把獼
猴六窻喻。
<other>送深維那</other>
禪流毗陵來。厥志非小小。佛祖上頭關。一笑盡掀倒。
三玄頓擘開。五位亦蕩掃。文殊杳無蹤。普賢何處討。
大地風寥寥。十虗日杲杲。桶篐墮猶遲。桃花開匪早。
此去宜勉旃。大振少林道。
<other>送雨知客</other>
雨夜讀傳燈。窮神俱破墮。咄哉老龍門。還於炭裏坐。
禪流切記莫學渠。學渠畢竟非丈夫。從來自握靈蛇
寶。肘後況亦懸神符。北山無端與麼道。蚤是全身入
荒草。撒手威音那畔行。自有清風來浩浩。
<other>送閑藏主</other>
如來四十九年說。大似烏龜喚作鼈。慶喜從頭結集
來。又向虗空剛釘橛。柴瓣颺下還未然。竇八布衫都
破穿。一氣轉得較些子。饆饠䭔子尤堪憐。道人志氣
殊猛烈。東請南詢要分決。叢林作者既親從。北山詎
可重饒舌。楊岐正脉猶懸絲。此去未必容閑居。千尺
長竿快須把。釣取東海吞舟魚。
<other>示路侍者</other>
向上一路。千聖不傳。直下洞達。只在目前。見得分明
提得去。千手大悲攔不住。任運旋乾復轉坤。全機出
沒無回互。圓悟初見東山時。鐵山萬仞何巍巍。小玉
聲中打失鼻。金雞飛上闌杆啼。恁麼恁麼何奇特。眼
裏無筋被他惑。擺手毗盧頂𩕳行。方是西來好消息。
<other>送瑟侍者</other>
琴瑟箜篌有妙音。若無妙指不能發。含生本住如來
家。良導不逢終莫達。所以圓悟參東山。周旋曾不辭
艱難。闌雞一唱眼睛活。掉臂直過千重關。煆烹佛祖
鉗鎚妙。有用灼然還有照。追風木馬山頭嘶。抱兒石
女溪邊笑。道流遠來自霞城。執侍左右殊專精。負吾
負汝俱莫論。要看萬里搏鵬程。
<other>送性藏主（諱自性。建昌府人）</other>
父母生前那一著。未出盰江已了却。入門振錫繞禪
牀。無病剛然要求藥。徑山恁麼為提持。黃葉謾止癡
兒啼。頂門正眼皎如日。掉頭歸去驊騮馳。秋山蒼蒼
秋水碧。一句了然超百億。蛾眉女子鬍鬚長。舜若多
神面門赤。
<other>贈聰藏主</other>
七穿八穴如來藏。從來只在毫端上。見得分明識得
親。究竟依然非諦當。東山道箇鉢囉娘。尺箠剛把虗
空量。雲門颺下柴一瓣。炎炎火裏飛清霜。我宗無法
無語句。竹篦亦嬾向人舉。終朝兀坐觜盧都。那問負
吾并負汝。道流來自金泉湄。胸中浩氣吞虹蜺。繞牀
三帀卓然立。徑山更不勞揚眉。露柱燈籠齊稽首。風
吹石臼空中走。一著全超曠劫前。釋迦不在然燈後。
<other>示學藏主</other>
大藏小藏俱拈却。演出演入那問著。千聖頭邊露一
機。瘥病豈假驢䭾藥。笑他德山口謾開。拭瘡疣紙從
何來。跛脚韶陽欠敏捷。對一說也徒迂回。賴有東山
較些子。畢竟何曾容擬議。當陽道箇鉢囉娘。明月清
風播無已。幾多絡索都掃除。熊峰面壁輸老鬍。若到
徑山門下過。還知居然在半途。道流別自有奇計。肯
落他家圈䙡裏。不畜粒米與莖虀。坐斷要津接雲水。
<other>送地藏主</other>
地水火風空覺識。徧周沙界無形跡。一顆如來藏裏
珠。紙衣脫下親收得。黑月即隱白月現。照古照今光
耀炫。白牯狸奴解點頭。三世如來渾不薦。道流昨自
吾鄉來。胸吞虹蜺何壯哉。竹篦一抝作兩截。鉢池吸
盡生塵埃。秋風瑟瑟動高樹。拄杖穿雲忽歸去。他日
人前恣拍盲。五色祥麟天岸步。
<pb n="816"/>
<other>示春藏主</other>
道人蚤歲來姑蘇。曾侍佛華北山裏。機先曾不待三
呼。諸佛頓空無自己。柴瓣颺下鍾阜顛。神機出沒何
超然。俊鶻翱翔戾碧漢。驊騮騰踏衝飛烟。凌霄峰頂
重相見。那論日面與月面。明窻一榻草為茵。飯有黃
糧蔬有莧。要識淡中滋味長。好思神鼎并法昌。草屋
瓿酒尚誇詫。豈有千倉及萬箱。媿我未能行古道。賴
子符合雅為好。相與扶持濟北宗。千古清風彌浩浩。
有時拈起黑竹篦。具摩醯眼那能窺。電光影裏驀掣
去。峰頂他年恣設施。
<other>次佛幻法兄和尚韻。示周道祥居士</other>
真佛安有相。大道元無方。可見及可到。了知非吉祥。
東平謾說能為善。思邈徒誇書梵典。當頭一著如未
明。究竟皆為隨物轉。如今且莫問如何。放下只在一
剎那。回斡天關轉地軸。盡皆繇我非繇他。
<other>示繪藏主</other>
道流未離栢山寺。已入徑山佛華室。及來燒香打問
訊。鼻孔拈得眼睛失。德嶠撞著龍潭時。龍潭只把紙
燭吹。一條白棒便胡楦。電砰雨射雷霆飛。箇般伎倆
慎勿學。接響承虗轉成錯。掀翻舊轍展新條。渺渺晴
空飛一鶚。
<other>偈頌中</other>
<other>洪武壬子夏。予居虎丘。記司山中諸名勝。咸
以偈見賀。遂成一首奉答</other>
海湧峰前一笑間。當機覿面不相謾。仰山夢裏神通
妙。積翠胸中藻思寬。拈起布毛明體用。掀翻藏海絕
波瀾。幾多鐵眼銅睛漢。一曲陽春和總難。
<other>賀萬壽中道行藏主</other>
道人纔入熙怡室。華藏重重盡揭翻。百草頭邊明祖
意。一毫端上識根源。龍潭吹滅德山燭。良遂推開麻
谷門。肝膽等閑俱裂破。蟭螟吞却鐵崑崙。
<other>送僧受戒後還華亭</other>
離心無戒亦無心。平地休栽荊棘林。法解不存塵自
盡。妄情纔動業還深。四禪畢竟非成壞。十世何曾有
古今。抑下威光重與說。朱涇船子是知音。
<other>寄獨菴法兄。兼呈西麓和尚</other>
坐斷寰中更有誰。海雲深處足棲遲。銅頭鐵額言前
死。鶻眼龍睛喝下迷。線路放開分內外。牢關把定絕
毫釐。那邊別有真消息。只許渾家父子知。
<other>寄臥佛融室法師</other>
勝幢高建眾魔摧。白牯狸奴歎善哉。良夜月輪諸暗
滅。中流砥柱百川回。上乘禪理詮方著。九會圓譚疏
已裁。應有南詢童子至。願聞禪指閣門開。
<other>送年藏主省母</other>
汀蒲過雨綠芽抽。慈母年來況白頭。本是出家宜割
愛。那堪逢景却生愁。負薪底用依盧老。捆屨何須効
睦州。撒手到家無物獻。劬勞恩德一時酬。
<other>賀蘧菴和尚住北禪</other>
宿承願力擅多聞。蚤悟天台觀行門。千聖頂中施斧
鑿。一毛頭上立乾坤。硎山糞火煨黃獨。金殿茶甌對
至尊。此日北禪開法席。定應四海象龍奔。
<other>送福維那再參天全室和尚</other>
道人法戰龍河後。與奪臨機總自繇。猛虎豈曾飡伏
肉。神仙何必待封侯。域中日月縱橫挂。塞外英雄叱
咤收。却笑馬師施一喝。無端屋裏販揚州。
<other>次薦嚴蘭江和尚韻。送夏正因東歸</other>
一念生時一佛成。恒沙煩惱等閑傾。頭頭盡是毗盧
藏。在在皆為極樂城。抹過五時兼五味。掃空三慧及
三明。風前唱起還鄉曲。竹杖芒鞋側耳聽。
<other>次韻答前開原愚仲和尚</other>
橫陳一榻古禪宮。高致超他五髻峰。拄杖欲拈機盡
喪。伽陀纔出義俱空。舟航苦海長迷客。橐籥曹溪欲
墜宗。禪不在譚那有病。舌長應笑老黃龍。
<pb n="817"/>
<other>寄天寧顯雪心</other>
自與毗陵大有緣。度門重啟示單傳。棊盤石話喧天
地。篾戾車人脫葢纏。赫赫紅輪消黑暗。雄雄大將據
中堅。先師公案登時了。何待廿年三十年。
<other>借全室和尚韻。悼華嚴瑩中和尚</other>
見得分明沒點虧。也應只有弟兄知。山塘路上同行
處。水竹軒中一笑時。不特泥牛還汗下。直教石女亦
心悲。莫言此話無分付。萬象森羅解受持。
解無偏僻行無虧。堪受賢王特見知。道猛初為綱領
日。拙菴三宿觀堂時。玄風方振天龍悅。佛日俄傾草
木悲。大定本無生滅相。頹綱此去孰扶持。
<other>次韻寄定山貞松石</other>
八月秋高月滿空。西來消息與誰通。蛇生繩上還因
識。幡動竿頭不是風。能所量忘知見泯。離微根極是
非融。松間宴坐蒲團穩。信是超然世少同。
顯出分明自劫空。遊梁歷魏要流通。神弓解破千重
甲。鵬翮能搏萬里風。境不起時心不起。理圓融處事
圓融。輸他濟北兒孫手。倒用橫拈自不同。
<other>寄一舟和尚（時退天寧。歸普照）</other>
老禪出處曷優游。只為從來有一舟。上載便須教下
載。入流終不肯隨流。奯公桂棹呈還舞。誠老絲綸擲
又收。且喜眾生今度盡。依然歸泊古灘頭。
<other>月波軒</other>
只為軒當湖上居。蟾來豈待夜深時。觸瀾不散非為
妙。穿水無痕未是奇。投子酬僧殊特達。南泉拂袖涉
狐疑。直教光境俱亡了。方與曹溪話合宜。
<other>送淨心源住崇恩</other>
捧檄東歸作住持。江城梅子半黃時。單傳門戶如能
啟。累世風流便可追。拈出韶陽乾屎橛。揭翻寂照鉢
盂池。教他海上參玄者。知得奚家有此兒。
<other>次韻答報本武菴和尚</other>
雙𩯭皤然老景臨。囅然投枕起蘿陰。宗綱解紐雖非
昔。佛日回光在即今。水漲定應船自汎。醯酸還有蜹
爭尋。祖翁一片棊盤石。何翅價高逾萬金。
<other>用韻示別海居士童福宗</other>
少室門庭未共臨。認陶多是錯為陰。等閑踏著渠非
我。奇特商量古到今。說處意根須用絕。覺時夢境曷
能尋。野狐種族徒成隊。一角麒麟自糞金。
<other>寄徑山敬中和尚</other>
昔同承聘入　皇都。騏驥駑駘曷共途。道業黃楊逢
閏歲。神機驕將得靈符。為人慣用山頭鯉。老我徒看
屋上烏。聞道室中籌欲滿。其如才俊正奔趨。
天下名山五髻峰。欽承　帝命闡真宗。號頒國一恩
同渥。茶盪延和道並隆。井底蓬塵休舉似。南山筀笋
好流通。衝樓跨竈猶閒事。絕喜遙同月下風。
<other>寄松隱唯菴和尚</other>
問法如雲咳唾酬。東南祖道近逾優。豈唯鑄印即銷
印。應是看樓還打樓。四十二門彈指頃。百千三昧一
毫頭。諸方作者皆兒戲。不似翁翁輥綉毬。
<other>悼靈谷隨菴法兄和尚</other>
妙明心印得真傳。十載　皇都闡化權。擊虎不施三
尺箠。釣鰲時下一棬攣。旋嵐遽偃陰涼樹。苦海俄翻
般若船。牢落叢林秋日冷。希音誰復奏鯤絃。
<other>寄承天東堂野舟和尚。求題先人道巖居士
傳</other>
目飛巖電貌含霜。大法元龜佛紀綱。俯仰周旋皆祖
意。笑譚怒罵盡文章。趙州老去機尤峻。天瑞傳來道
益昌。大施門開無雍塞。先人猶待發幽光。
<other>次韻答天封密印宗和尚</other>
鍾阜山頭海湧峰。幾回連榻話先宗。宏機密用難窺
測。奕世真傳克紹隆。路轉千盤單騎入。珠穿九曲一
絲通。巖頭雪嶠鰲山店。合豎降旗在下風。
<other>送正維那</other>
<pb n="818"/>
提起金鎚耀日明。百千諸佛膽魂驚。神魚定逐春雷
去。彩鳳寧遭鐵網縈。興化棒頭施重罰。翠巖堂上笑
相迎。不消謦欬都拈却。雲外青山一帶橫。
<other>示興藏主</other>
空劫已前一段事。明明動植共宣揚。彩鴻戞漢橫秋
影。丹桂含風吐晚香。大藏固知詮不及。祖師猶是錯
論量。道人胸次機輪活。化腐為奇別有方。
<other>次韻答前崇聖性源和尚瑀書記禧藏主</other>
笑別常人棄却山。翩翩野[鴳-女+隹]自東還。全機妙用誰能
測。一種高風孰敢攀。慶喜無端分八藏。黃龍特地立
三關。嗟予老不能忘世。塵土奔馳覺厚顏。
<other>示機藏主</other>
東山道箇鉢囉娘。杲日揚輝洞十方。遮表二詮渾莫
及。君臣五位曷相當。機先坐斷千差路。頂後常輝萬
里光。一著更能超列祖。木瓜枝上覺花香。
<other>送銘首座之杭</other>
小玉聲中得路歸。揭翻藏海顯全提。不施一喝分賓
主。脫略羣機絕悟迷。丹鳳定應翔碧漢。蒼龍安肯困
淤泥。春風西子湖頭路。白鳥雙雙度柳堤。
<other>送澤維那</other>
一聲佛下一聲槌。正是虗空粉碎時。露柱燈籠齊起
舞。木人石女盡掀眉。智如鶖子應難測。辯似空生謾
度思。相送不煩重指示。秋風淅淅黍離離。
<other>示崧維那</other>
師資緣遇信非輕。豈比尋常世俗情。不是克賓心自
肯。也知興化令徒行。石人頷下鬚方出。鐵樹枝頭果
已成。我既入泥仍入水。闍黎道眼合須明。
<other>送紀維那</other>
選佛場中曾法戰。不勞叱咤定封疆。萬方烽燹俱消
殞。六聚魔軍悉遁藏。徹底明宗猶第二。透峰見性也
尋常。龍泉未出豐城匣。已有寒光射斗傍。
<other>送楙維那</other>
宣州一箇木瓜種。接影連輝徧八荒。洞裏碧桃難並
茂。月中丹桂合同芳。壽山雨潤根應活。崑阜風清花
已香。佇看他年成大器。叢林千古作陰涼。
<other>示播維那</other>
桶篐墮地便知歸。未是懸崖撒手時。語透重玄猶涉
解。心空萬法尚存疑。若耶溪上蘋花白。斜玉峰前木
葉飛。何用北山多指註。當機無順亦無違。
<other>示施了全居士</other>
了知全性復全脩。祖意明明百草頭。謂有得時安有
得。不堪優處却堪優。雙眸烱烱懸穹壤。萬境紛紛任
獻酬。抹過衡陽龐蘊老。腰錢騎[鴳-女+隹]上揚州。
<other>送熏維那</other>
北山多眾已綱維。自己靈源合自知。非似殿中陳佛
處。端如堂裏白槌時。桶篐墮地元非妙。露柱生花未
是奇。掃蕩二三并四七。洞庭波漾碧琉璃。
<other>次韻答澱山仁默菴</other>
東敲況復解西撾。箇是雲巖真克家。絕類獅絃瘖眾
響。豈同蛙步𩥇泥沙。炎天普下繽紛雪。臈月遄開爛
熳花。老我住山無異䇿。長年一鉢作生涯。
<other>送煥維那</other>
未曾舉起解承當。觸境隨時煥本光。水綠山青非點
染。鴉鳴鵲噪豈尋常。却憐德嶠能焚疏。深笑雲峰事
化糧。津筏四生[懨-猒+火]列祖。理應時至自然彰。
<other>示乳侍者</other>
侍者參得禪了也。須知更有上頭津。有呼有應投籠
鳥。全境全心滯網鱗。金出鑛中猶待鍊。乳非城內始
為真。佛華老矣慵忉怛。雲斂蘇臺月色新。
<other>送玘藏主歸崇明</other>
等閑抹過布毛機。半夜金烏海底飛。書字藏空渾是
妄。側身對客亦成非。聖凡迷悟空中翳。霧露雲霞體
上衣。沙浦潮生家已到。菊花香噴滿林扉。
<pb n="819"/>
<other>送信藏主之武林</other>
信脚踢翻華藏海。扶桑夜半日輪紅。翻身獅子曾無
訣。掛角羚羊豈有蹤。頓復真規并素範。掃空密證與
潛通。武林故舊如相見。為道年來兩耳聾。
<other>送頓侍者</other>
一聽闌雞拍翅啼。胸中無悟亦無迷。凡情聖解俱消
泯。妙旨玄言曷用提。達磨徒煩來震旦。永嘉空自到
曹溪　帝城此去春光好。渠柳條長水面齊。
<other>次光孝萍菴韻。贈徑山嚴藏主</other>
的是衝樓跨竈兒。行藏語默總玄機。鉢囊向自鍾山
付。錫杖今從徑塢歸。大法有源能力討。芳名無翼自
長飛。度生悲願扶宗志。此去毋令或暫違。
<other>示湛侍者</other>
千聖頭邊有一機。當陽搆得絕離微。脫鞲俊鶻衝霄
去。戴角於菟插翅飛。三喚三酬還涉解。全心全佛未
忘依。試看倒用橫拈處。忿怒那吒也失威。
<other>示鑑藏主</other>
心鑑圓明洞十虗。中天雲淨月輪孤。靈光赫赫輝今
古。妙體如如離有無。五教三乘徒展演。單傳直指強
名模。木人拍手泥牛舞。驚倒西來碧眼鬍。
<other>示宣維那</other>
少林一段大因緣。物物頭頭共廣宣。窻外黃鸝方囀
竹。溪邊綠柳正含烟。翠巖有計煩營炭。興化無端要
罰錢。截斷兩條明暗路。閻浮樹在海南邊。
<other>示亶維那</other>
疊妙重玄力討尋。到頭都是枉勞心。片言解使凡為
聖。丸藥能令鐵化金。妙喜宗風無指的。閻浮佛事在
聲音。目前法法無遮掩。鸎囀碧桃春正深。
<other>示奎維那</other>
威音那畔箇消息。顯露分明在即今。要辨泥中還有
刺。須知法外本無心。撑天拄地何殊特。撥草瞻風謾
訪尋。脫落桶篐方悟去。流鶯已過綠楊陰。
<other>悼示光震止菴</other>
十載高居四示堂。為人曾不憚敷揚。揭翻佛祖開玄
路。掃蕩荊榛化寶坊。曉角驚殘槐國夢。旋嵐吹倒葛
藤樁。白雲早世人皆惜。非我同門獨歎傷。
<other>送洪維那（受業法華寺）</other>
直指單傳無授受。法華七喻與三周。非權畢竟元非
實。有放還應亦有收。室輥木毬憐雪嶠。牀懸麈拂笑
洪州。箇般保社俱休入。草偃風行得自繇。
<other>次韻賀萬壽象初禪師</other>
早從梁邸印心來。皂角燈心鋪慣開。妙用電砰還雨
射。玄談玉轉又珠回。吸乾眼底西江水。細抹階前下
馬臺。如此話頭重舉起。石人笑豁半邊腮。
<other>悼呂敬夫（書華嚴。誦法華）</other>
學博才優德行隆。參禪況亦邁龐翁。十玄六相毫端
上。七喻三周一念中。生滅去來那有相。聖凡迷悟本
無蹤。我來獨弔邪旬後。潮滿寒塘月滿空。
<other>次萬壽象初韻。送旻藏主</other>
拶破機先那一關。回天轉地不為難。直教攬草皆成
藥。安用推波更助瀾。湖上山排青玉案。海門月湧爛
銀盤。瞿曇四十餘年內。剛要將來寄舌端。
<other>血書楞嚴為胡覺性題</other>
佛頂楞嚴義甚深。言言戞玉又鏗金。如來演暢三摩
地。菩薩修成萬行林。見不見時名正見。心非心處是
真心。指頭一滴娘生血。流出尤能冠古今。
<other>夜坐示謝玄機居士</other>
夜雨頻將栢子然。掀翻疊妙與重玄。大千界在毫端
上。不二門開曠劫前。靈運鑿池獹逐塊。通玄造論蟻
尋羶。寥寥坐斷言思表。海寺鐘聲隔岸傳。
<other>送廸藏主</other>
寶藏圓成自劫空。眾生諸佛體元同。得來不假資熏
力。顯出非煩啟廸功。洛浦置書龜曳尾。德山燒疏鳥
<pb n="820"/>
投籠。豁開頂𩕳金剛眼。海岸瞳矓曉日紅。
<other>示英藏主</other>
揭開自己光明藏。那問往來非往來。自古自今常烜
赫。無脩無證絕縈迴。手頭落落神機活。頂𩕳堂堂正
眼開。黃蘗三番打臨濟。平於淨地輥塵埃。
<other>示進侍者</other>
三喚聲中親搆得。臨機總不失其宜。迦提鉢水投針
處。圓悟闌雞拍翅時。向上自來曾不昧。胸中從此更
無疑。奚翁三尺金剛劍。有待他年恣設施。
<other>送初維那</other>
一槌打著最初機。直得無毛鐵[鷂-缶+(工/山)]飛。萬壽堂前風䬃
颯。七金山外日暉暉。豈惟全照仍全用。況是有儀還
有威。歸去故園聊暫息。參方心志莫相違。
<other>送琇維那</other>
維那名與我名同。正合全肩荷此宗。潦倒慙無圓照
德。瓌奇似有法雲風。金槌颺下無諸佛。楖栗橫檐入
萬峰。拈却三玄與三要。曉庭雨歇若榴紅。
<other>示有維那</other>
驀地金槌輕颺下。北山頂上浪翻空。孰論有學并無
學。誰問宗通與說通。黃蘗棒頭謾濟北。翠巖笑裏賺
雲峰。須知別有超然處。北斗西移南斗東。
<other>悼清塵外菴主</other>
憶與交遊三十年。幾回松下夜牀連。掃空五教無餘
法。擘破三玄作兩邊。忽爾郭郎絲線斷。依然竇八布
衫穿。從教破屋隨紅𦦨。留得莖茅翠拂天。
<other>謝傅復初醫士</other>
老去偏多疾病侵。扶持衰幻曷堪任。祛寒必藉綿州
附。養胃還須上黨參。思邈豈無援世術。毗耶徒有利
生心。朝來起坐渾如舊。寫罷伽陀復自吟。
<other>送述侍者</other>
列祖傳持只此心。洞然無古亦無今。花明柳碧非他
物。燕語鶯啼盡正音。原夢度茶安可及。敲牀示客却
堪任。大鵬展翅九萬里。孰謂南冥烟水深。
<other>送善藏主</other>
雞唱闌干驀轉身。踏翻藏海起紅塵。層霄飛舞九苞
鳳。天岸奔騰五色麟。得處既能無向背。用時應不有
疎親。故園歸去秋光好。桂子飄香菊蕋新。
<other>血書華嚴。為壽寧安長老題</other>
華嚴大典冠諸詮。瀝血書成豈小緣。百十餘城俄頃
徧。三阿僧行一生圓。羣峰頓落須彌聳。眾曜潛暉杲
日懸。却笑善財空費力。南詢走得脚皮穿。
<other>寄佛幻法兄和尚</other>
慙愧交承主徑山。羨兄高致莫能攀。清風浩浩南堂
遠。古道悠悠積翠還。禪病不談機自峻。慈顏無改𩯭
從斑。佛華近亦歸東院。天地能容二老閑。
<other>次韻答前因聖玉坡禪師</other>
霅溪深處掃閑扉。祖佛無心更欲為。離相本來還離
性。無禪畢竟亦無師。虗檐竹動風生處。遠嶺雲開月
上時。萬象熾然常演說。山翁那用折松枝。
<other>贈天界習藏主</other>
金雞唱處透玄機。換調移腔任設施。習學詎應殊絕
學。有為終不異無為。毫端現剎元非妙。空裏書經未
是奇。提起夜明簾外話。優曇花綻不萌枝。
<other>示昌維那</other>
本來無對待。何用更商量。坐斷聲前路。輝騰腦後光。
竹菴心獨苦。佛眼舌何長。老我疎慵甚。誰能抖屎膓。
<other>示初侍者</other>
布毛初舉起。閃電孰能追。擬議還成礙。思量更涉疑。
龍潭滅燭處。德嶠揭簾時。一擲他方外。燈籠展笑眉。
<other>示俊侍者</other>
扇破索犀牛。鹽官匪善謀。當機能脫略。隨處得風流。
覔火清波底。捎鯨碧樹頭。北山雖強項。亦為爾掀眸。
<other>次韻答前北禪照菴法兄和尚</other>
<pb n="821"/>
奚家真種草。觸處解鷹揚。高揭胸中鏡。斜輝腦後光。
風雲藏杖屨。江海飽星霜。大坐高登處。施為別有方。
<other>謝管叔純書南嶽戒儀</other>
未舉毛錐子。戒文書已終。安容曇諦會。不許道宣通。
取相還成礙。無心尚滯蹤。爐薰初展處。南嶽聳晴空。
<other>為道日損。次普慶振此宗韻</other>
饑飡冷著衣。應用但隨時。禪已無心坐。經何有意持。
春光從自去。逝水任東之。誰謂千年教。危如九鼎絲。
<other>贈圓藏主</other>
默酬僧問字。大藏實難詮。懵懂焉承領。聰明曷受傳。
毋添眼裏屑。好種耳中田。逈出威音外。秋空夜月圓。
<other>示奇侍者</other>
吾宗奇特事。畢竟絕言思。便是猶非是。能知亦未知。
勿將禪板度。休待布毛吹。烏石嶺頭見。當機何太遲。
<other>示臻藏主</other>
擊碎藏中珠。光明爍太虗。頂門開正眼。肘後卸靈符。
妄泯真還泯。心如境亦如。要津輕坐斷。靠倒老臊鬍。

南石和尚語錄卷三

<sarticle>南石和尚語錄卷四</sarticle>

門人　良玓　等編
<other>偈頌下</other>
<other>佛誕</other>
纔出胎來便自尊。周行特地弄精魂。渠儂本是風塵
客。慎勿當陽叫浣盆。
<other>石崖</other>
屹立空中萬仞高。幾人斫額謾徒勞。要知險處平如
砥。撒手須親到一遭。
<other>訪隹仲行</other>
鹿飲泉頭老作家。如何不肯上龍華。我來相見無言
說。問訊燒香便喫茶。
<other>贈虎丘喜藏主</other>
扶桑國打禾山皷。海湧峰參臨濟禪。擘破三玄與三
要。風搖江柳綠如烟。
毗盧閣下鬼仙詩。四海禪流切要知。看盡元來惟一
句。若言一句早成疑。
<other>寄前永懷觀無我（時住淨慧菴）</other>
是窻是壁總書心。脫賺平人用計深。露柱堂前開活
眼。高山流水有知音。
喝下有賓兼有主。胸中無我亦無人。一千七百陳年
話。直截掀翻語路春。
<other>病中寄奐天章并諸名勝</other>
身本是空誰受病。病無身受病還空。此時無處存知
解。隔岸斜陽映水紅。
石牀烟裊瓦爐香。千聖頭邊較短長。兩口果然無一
舌。莫將消息到諸方。
堂堂臨濟下兒孫。重按輕提廓頂門。七穴八穿無味
話。何妨嚼碎鶻侖吞。
<other>贈萬壽達首座</other>
彈壓叢林氣象新。金毛獅子解翻身。等閑拈出眉間
劍。驚倒閻浮主地神。
<other>贈嚴藏主</other>
古教照心心自明。莫將粟柄當禾莖。德山只見龍潭
老。毒藥醍醐一道行。
<other>送南維那</other>
佛未生時下一槌。刻舟求劍不勝遲。脚頭幸有知方
眼。肯學尋常擿埴兒。
<other>心海</other>
無形無相亦無名。萬象森羅一印明。諸佛難窮深與
淺。古今錯喚是滄溟。
<other>禮應菴和尚遺像</other>
<pb n="822"/>
梅陽特愛老歸宗。能使楊岐正脉通。末代不知先德
意。布伽棃下立門風。
<other>賀琛石隱住菴</other>
住院住菴無大小。都來只要藥頭靈。祥公不下蓮峰
頂。冷語閑言自好聽。
不辭杓柄手親提。入水何妨更入泥。海上士民緣已
熟。好教一一到曹溪。
<other>送戩履菴住宣城多寶</other>
草屋單丁非是陋。千倉萬礎豈為榮。杖頭突出金剛
眼。贍部洲中話自行。
<other>行化途中偶作</other>
六度門頭第一機。皎如千日晝揚輝。相逢不憚頻頻
舉。自是時人會者稀。
<other>勉習三經（并引）</other>
洪武十一年　皇上以萬機之暇愍。念吾徒為佛
弟子。鮮能精通教典。深究禪學。特頒　睿旨。俾習
般若心經金剛楞伽。晝則講演。夜則坐禪。務期曉
達。豈非古佛應化而弘宗教者耶。臣僧文琇。誠慮
吾徒不能。仰承　聖意。精勤習學。因說七偈以勉
焉。
聖皇親受靈山記。手執金輪御萬方。詔諭僧徒令講
習。叢林頓覺有輝光。
印心莫讓楞伽妙。蕩相無如般若親。會得三經真的
旨。千紅萬紫一般春。
了知緣句非緣句。要識真空本不空。轉得身來堪喫
棒。却將消息與君通。
佛法淵源豈易窮。直須日夜痛施功。一朝覰破經頭
意。鐵壁銀山有路通。
得旨須令見莫偏。禪非異教教猶禪。羣盲摸象言諸
色。究竟何曾得象全。
註釋諸師各本宗。同中有異異中同。但當體取如來
意。莫墮尋常死語中。
窮通教典與參禪。是大因緣非小緣。幸遇　聖君能
注意。吾徒何事不加鞭。
<other>看花示楊月軒</other>
偶來東院一凭闌。紅白花開錦綉團。最愛南泉好言
語。時人只作夢中看。
<other>寄盈藏主</other>
海雲道人到江上。夜話知兄在海雲。却是八年前會
處。真如松下日初曛。
<other>寄靈源講主</other>
老來萬事已都忘。日月昇沉一任忙。喫飯著衣隨分
過。了無心念想西方。
七軸靈文一篆烟。閑房消盡世間緣。夜深燈暗鼠虫
出。翻落茶瓢臥榻前。
<other>江居自述寄元一宗</other>
平生癡鈍百無能。結得茅茨在釣汀。接脚柴牀榆木
枕。夜多一覺到天明。
<other>江居雜言</other>
聖皇不忘靈山記。詔起叢林有道僧。高據大牀譚大
法。果然續得少林燈。
閑齋獨掩晝沉沉。碧色浮階蘚暈侵。一住江皐今十
載。世間誰識道人心。
壁粘祖偈風吹落。簷罥蛛絲雨打開。滿徑綠陰花落
盡。門前百鳥不曾來。
一室寥寥秋夜長。悠然獨坐破柴牀。明明有句道不
出。江月松風自舉揚。
勸人架屋著閑漢。平地上堆三尺泥。三世如來不知
有。養雞意在五更啼。
虎馴當道翟三叔。鬼助開基響大師。一片江光淨如
練。倚闌獨立夕陽時。
<other>次韻答蘗菴</other>
道人行處火燒冰。湊泊那容座主僧。箇是木瓜真種
<pb n="823"/>
草。光明輝耀劫前燈。
識塵緣影久銷沉。萬境紛紜作麼侵。坐斷古今空佛
祖。海風推月到天心。
祖庭觸處蔽風塵。鐵石心腸亦愴神。大展挈綱提領
手。也知須是斗南人。
小軒叢竹大江湄。雨足春深笋蕨肥。五彩雲從天外
至。一雙[鴳-女+隹]向樹頭歸。
<other>次韻寄慧性泉</other>
行道匡徒第二頭。茅茨竹榻萬緣休。獻花釋梵來無
路。渺渺白雲千頃秋。
<other>次韻答法性海留別</other>
坐對圍爐撥冷。一聲鴻鴈海邊來。此中不與同人
遇。謾把柴門竟夜開。
<other>寄慶壽獨菴法兄</other>
丁家寺裏話分携。恰恰黃鶯柳外啼。屆指數來今十
載。𩯭霜應重似當時。
瞥轉當頭那一機。逢人專勸念阿彌。昔年扁鵲咸陽
去。只說偏能治小兒。
弟子編成淨土詩。三千里外寄江湄。聲槌普請師僧
看。燁燁虹光射布衣。
秋來吳水不勝清。雲淨燕山月更明。若謂弟兄心不
問。也知猶未出常情。
<other>送僧之徑山（此偈因緣。寄呂敬夫。故著語於每句之下）</other>
五髻峰高凌碧漢（千聖仰之不及）。長年不見一人遊（可知禮也）。道
流志氣吞虹蜺（只恐不是玉）。拄杖穿雲到上頭（未敢相許）。
石瀨灘頭繫野航（未是到家時節）。山雲漠漠樹蒼蒼（好箇消息）。欽
師面目分明在（切忌認驢鞍橋作阿爺下頷）。見得依然未廝當（玄關
更有百千重）。
<other>題血書楞嚴</other>
八還辨見七徵心。直向勞生痛處針。於一毫端輕抹
過。曉霜紅葉滿東林。
<other>道山贈周道成</other>
只在尋常日用中。豈居南北與西東。趙州指出墻外
底。何翅高於萬仞峰。
<other>次韻送盛藏主</other>
擊碎玄關那一重。千溪萬浦盡朝宗。德山燒却青龍
疏。空裏蚊虫弄猛風。
<other>無鏡</other>
從來一法何曾立。只箇容成也不留。却笑雙林還有
照。尚來臨水自觀頭。
<other>寄薦嚴蘊道微</other>
東吳禪法正荒涼。喜見開筵古佛場。無限苾蒭爭聚
集。左肩偏覆聽敷揚。
<other>送有維那</other>
諸方作者贈維那。饡飯桃花舉更多。萬壽不能循眾
例。點茶相送下前坡。
<other>送茂維那</other>
雲峰聞得桶篐聲。錯認廚中火板鳴。却笑翠巖猶儱
侗。朝來特地笑相迎。
<other>塑三世佛化人念佛圖</other>
巍巍相好紫金山。只在尋常一念間。要使人人親敬
禮。又煩塑出大家看。
<other>笑菴贈羅覺悟</other>
一見花枝便破顏。飲光真是管窺斑。爭如兀坐茅簷
下。百鳥不來春晝閑。
<other>心鏡贈蔡妙靜</other>
法性爐中親鑄出。信知元不是青銅。廓然瑩徹周沙
界。萬象森羅一照中。
<other>化長明燈</other>
一椀燈然古佛堂。長年粲粲復煌煌。雖然本自無昏
昧。也要當人共發揚。
<other>宗淵贈海維那</other>
滄溟浩浩殊深廣。誰道滄溟向此歸。縱是文殊難徹
<pb n="824"/>
底。夷溪孺子曷能知。
<other>送疎山盟藏主</other>
木蛇頭上放無端。鐵壁銀山萬仞寒。一默已能輕抹
過。三吳百越任盤桓。
<other>送皎禧二禪人禮峩眉</other>
普賢朝夕鎮相隨。參禮何勞特遠之。見堠子名能識
路。始知元不在峩眉。
峩眉翠掃雨餘天。赤脚波斯鼻孔穿。更待象王雲裏
現。依然墮在髑髏前。
<other>示甫維那</other>
賜棒罰錢仍出院。却憐興化計何深。向吾未舉先知
得。已逐流鶯過柳陰。
<other>示高侍者</other>
學道先須志趣高。雨簦霜履不徒勞。幸然頂眼明如
日。何待北山吹布毛。
<other>次韻答智門澤天霖</other>
諸方浩浩播玄風。伯樂歸來萬馬空。不舉蓮花與荷
葉。自然越格又超宗。
大開門戶接禪流。那問南州與北州。直截更無些葢
覆。白巖雲淨月如鈎。
<other>送虎丘南侍者之靈谷</other>
小玉聲中得指南。不虗親見老雲巖。明朝拂袖鍾山
去。千里東風一布帆。
<other>析蘧菴和尚偈。示吳淨完居士</other>
自心是佛鮮承當。剎剎塵塵放寶光。夜聽松風朝聽
雨。寒來向火熱乘涼。
念到心空佛亦忘。更無餘事可思量。柴牀睡覺東方
曉。紅日暉暉照竹房。
坐斷自家真淨土。九苞彩鳳丹霄舞。黃面瞿曇非是
佛。缺齒老鬍豈為祖。
更於何處覔西方。馬廐牛欄正覺場。潦倒蘧菴剛指
註。分明好肉上剜瘡。
<other>示暹侍者</other>
與汝往來者是藏。當陽拋出鐵崑崙。等閑一擊百雜
碎。半夜陽烏出海門。
<other>示鎰侍者</other>
國師三度喚侍者。侍者三回酬國師。不是須彌安芥
子。分明芥子納須彌。
<other>示縫人馬生</other>
大千沙界一端布。覿面相呈見也麼。好把金刀輕剪
破。為吾製取[鬱-山+止]多羅。
<other>示實維那</other>
北山為說真實話。道在尋常日用中。化得糧歸仍化
炭。翠巖老漢得雲峰。
<other>送堅維那</other>
罰錢喫棒匪尋常。鐵石心堅始克當。且喜北山無許
事。不須傳說到諸方。
<other>寄法喜仁敬中</other>
準高僧寺去譚玄。屈指于今又四年。秋水挼藍山撥
黛。封書不用鴈魚傳。
<other>靜山</other>
一峰兀兀復巍巍。任爾旋嵐八面吹。劫歷僧祇成又
壞。巋然曾不動毫[釐-未+牙]。
<other>送萬壽宗侍者</other>
禪月機先達此宗。凡情聖解廓然空。南陽三度喚侍
者。濕紙將來褁大虫。
<other>化茶</other>
入得吾門便喫茶。風流越格也堪誇。雖然用處無多
子。領略須還是作家。
<other>示禧侍者</other>
饑飡渴飲困來眠。日用頭頭自顯然。報眾巡廊虗揑
恠。少林門下本無禪。
<other>次韻答送祥簡菴和尚</other>
<pb n="825"/>
京畿道俗共懽呼。屹屹泉巖碧漢孤。與奪縱擒全殺
活。神機曾不讓孫吳。
師兄妙解服羣公。融會千差到大同。南北東西天地
濶。塵塵咸播少林風。
<other>送承天斆維那</other>
峩阜曉來雲霮䨴。長洲雨後水漣[漪-大+(立-一)]。翠巖堂上笑迎
處。畢竟何曾異此時。
<other>宅心示中維那</other>
尋常不離一毫端。能所俱忘作麼觀。堪笑神光迷本
妙。却從鼻祖持求安。
<other>送忻藏主</other>
野水白蓮滄海遠。湖山翠聳碧空寒。渾崙一箇毗盧
藏。莫似從前作境看。
<other>古石</other>
威音那畔一盤陀。元自天成匪琢磨。若也更論心內
外。已隨秦[竺-二+乘]過新羅。
<other>明白菴首座鬀髮表䞋結萬僧緣</other>
一僧緣結萬僧緣。善法堂前寶網懸。囓鏃一機能倒
用。不同契此覔文錢。
<other>病中偶成</other>
病裏逢人口嬾開。床頭木枕不曾推。銚烹山茗鑪然
栢。童子應門接往來。
淨名臥病毗耶室。佛勑文殊特問安。身毒真丹成話
柄。老僧終不被他謾。
一回熱了一回寒。腦痛腰疼骨又酸。欲覔病從何處
起。木人拍手舞雲端。
<other>示管叔純（正因）</other>
道人已達本源心。遇境逢緣克荷任。却笑外邊之遶
者。盡成擔草棄黃金。
隨時俯仰與周旋。那假持心常一緣。公暇書經仍念
佛。頭頭盡是少林禪。
九衢人馬日奔忙。富貴榮名滿　帝鄉。住得久來心
自穩。彌陀觸處放毫光。
昔年相見練溪濆。此日相逢白下門。土榻蒲團松火
冷。並無佛法可譚論。
<other>禮法眼祖師塔</other>
不撥萬象撥萬象。[鷂-缶+(工/山)]過新羅十萬程。潭北湘南無覔
處。月明潮撼石頭城。
只將明道便為功。見色聞聲不用聾。一切但教仍舊
去。言中有響句藏鋒。
地藏指頭親薦得。塵毛剎海露堂堂。江南江北參玄
者。窣覩波前聽舉揚。
<other>送悟長老住崇恩</other>
住山不易苟如知。歲久應能大有為。藥嶠牛欄煨糞
火。至今光耀滿坤維。
<other>贈髮生</other>
五蘊山頭荒草盛。歷塵沙劫未消磨。寶刀一舉都除
却。也與從前不較多。
兩目昏花已少明。耳根閉塞髮鬅鬙。吳生刀鑷精來
久。識取箇般癡鈍僧。
髮生脚未跨山門。金鑷聲聲到耳根。好箇為人消息
子。不知誰是解知恩。
<other>山中懷古</other>
山上鯉魚井底塵。無端費盡老精神。晚生總不能勞
擾。慚愧也為同里人（國一）。
吾宗直截貴亡詮。[鷂-缶+(工/山)]過新羅萬八千。誰謂寥寥天地
內。雲牙過後世無賢（無上）。
光靴任爾自光靴。開口何曾動齒牙。縱是目機銖兩
客。後園茄子已開華（法濟）。
平欺佛祖眇諸方。倒握竹篦誰敢當。殃害子孫無日
了。合應盡世貶梅陽（妙喜）。
月臨溪水碧⿰粼ㄑ⿰粼ㄑ。日照孤峰翠色新。喚作祖師玄妙
訣。欲投東魯却之秦（真歇）。
<pb n="826"/>
正法眼藏破沙盆。黃河九曲出崑崙。非心非佛又非
物。不是興家是滅門（密菴）。
賜經建閣渾閑事。水到渠成亦未真。獨有舉拳交互
處。分明好笑又驚人（別峰）。
特旨移幢上徑山。時時欲要見慈顏。曾於鷲嶺同聽
法。今日重來現世間（佛照）。
邛州磁碗遂州鉢。價重渾無物比倫。莫道世間人不
識。一回拈出一回新（無準）。
眼生三角似愁胡。恠恠奇奇一解無。慣使三脚驢拽
磨。如何也上祖師圖（藏雲）。
鯨吞海水露珊瑚。挾筞親曾上帝都。千古禪宗如按
堵。叢林誰識赤鬚鬍（雲峰）。
凌霄峰頂棊盤石。斫破幾多人腦門。若只又從言下
覔。却成記劍刻舟痕（寂照）。
只言格物理非常。物格誰知趣更長。不向人前呈半
偈。誰知措大會文章（子韶）。
梵語唐言成一塊。吾家三昧俗人知。從茲更不藏頭
角。逢著詩人便獻詩（濟川）。
<other>次韻送靈隱秀藏主</other>
不滯文身與句身。未離西蜀早知津。倒拈即栗逢場
用。真是靈山會上人。
<other>送慈書記</other>
黃龍怒枕擲雲峰。撞著慈明大脫空。徑塢不拈三頓
棒。願言奮力繼高風。
<other>寄陸覺海</other>
蚤結長期限已圓。住行坐臥總為禪。春風二月婁江
上楊柳絲絲盡帶烟。
<other>贈沈伯祥（閱華嚴）</other>
眼裏能聞耳裏觀。重重華藏一毫端。善財特地南方
去。剛被文殊苦熱謾。
<other>次韻答野雲講師</other>
采雲飛上五峰頭。卞璧陏珠曷與侔。龍象滿堂來競
看。越山吳水只空遊。
<other>次韻答前薦嚴宗竺源</other>
閑房一榻古城陰。曲几團蒲識此心。名落乾坤今古
重。趙州元只住觀音。
<other>次韻答淨秋江西堂</other>
閑房古寺樂優游。不落無脩與有脩。却笑鰲山深雪
夜。雪峰剛要問巖頭。
<other>示默藏主</other>
往來與不往來同。畢鉢羅巖死水中。玄辯樞機空蕩
蕩。少林門下路方通。
<other>法語</other>
<other>示傳禪人</other>
單傳一著。曾無委曲。說無委曲。早是落七落八了也。
德山見僧入門便棒。臨濟見僧入門便喝。雖喚作劈
面提持。直截分付。正是第一。等拖泥帶水。所以道。便
是猶倍句。動目即差違。若問曹溪旨。猶成第二機。雖
然。這般根器。今亦罕有。且於日用之中。密密參究。登
山渡水。喫飯著衣。語默動靜。莫令斯須有間。直得五
欲八風。無入作處。歷歷明明。更無毫髮許為障為礙。
亦未為究竟。直須啐地折嚗地斷。大死一番。方能慶
快平生。然後入佛入魔。入邪入正。總是平等境界。便
解垂手塵勞。應機利物。為末世光明幢矣。
<other>示桂正真</other>
父母未生前。那箇是我本來面目。這箇公案。是破生
死網之利劍。斷煩惱樹之巨斧。但於折旋俯仰之際。
行住坐臥之間。密密參究。頃刻不忘。日久歲深。自然
純一。不提自提。不舉自舉。繇頂至踵。通身只是這一
箇話頭。到恁麼時。從前塵勞妄想。覔一絲毫起處。了
不可得。驀然漆桶底脫。前後際斷。方知大聖原在泗
州。雖然。猶有末後一著在。塗菘善女人桂氏正真。宿
熏善種。深信己躬一事。出紙求開示。因書前語。以貽
<pb n="827"/>
之。
<other>示潘正智</other>
若論此事。猶如太虗。本無形相。豈可以青黃赤白長
短濶狹而能比況。本無方所。豈可以奔走馳逐窮討
尋覔而能造詣。本無事理。豈可以雄譚博辯眩耀知
見而能髣髴。本無玄妙。豈可以利根上器舉一明三
而能𠯗啖。設使於形相泯。方所空。事理亡。玄妙絕處。
挨拶得出。亦是弄識神漢。直饒總不恁麼。別有轉身
一路。亦是依草附木精靈。雖然。若是得底人。轉轆轆
地。自然處處歸源。頭頭合轍。物我一妙。境智一如。盡
大地。無纖毫許為障為礙。縱得恁麼。亦未與此事相
應在。豈不見。三角禪師示眾云。若論此事。貶上眉毛。
蚤已蹉過。時麻谷出眾云。蹉過即不問。如何是此事。
三角云。蹉過了也。谷便掀倒禪床。三角便打。有如此
體裁。方能擔荷此事。如擊石火。如閃電光。豈容擬議。
練川潘正智居士。雅號一如。切切偲偲。有擔荷此事
之志。必期㘞地一番而後已。若㘞地一番。則前之所
說。速付丙丁無疑矣。所以道。若人學道道不行。萬般
邪境競頭生。智劍出來無一物。明頭未顯暗頭明。且
喚甚麼作智劒。有智人前莫舉。無智人前莫說。
<other>示沈正行</other>
正法眼藏。自世尊拈花。迦葉微笑。展轉相傳。至於菩
提達磨。始以此道傳于此土。乃為初祖。復傳至曹溪。
遂枝分派列。彌滿天下。是皆以心傳心。以器授器。曾
無毫髮差悞。總是大力量人。目機銖兩。於毫毛未動
之先。便能領略。又豈如文字之師。義學之士。章分句
析。巧辯曲喻。以為傳授者哉。所以云。我宗無語句。亦
無一法與人。後代。法逐時遷。根漸昧劣。遂教令提箇
話頭。亦不得已而然耳。練川沈正行居士。深信此道。
參究趙州和尚無字話。請語為警。因謂曰。這箇無字。
是一柄吹毛劍。要將心識所有起滅不停底。如一綟
絲相似。一斬斬斷。更不相續。常令歷歷然逈逈然。則
本有佛性。不離一念。自然廓爾現前矣。沈正行。宜著
精采。
<other>室中勘辨</other>
師垂語云。道源不遠。在甚麼處　祖師西來。為甚麼
事　菩提無樹。誰為立名。
僧問。如何是賓中賓。師云。扶杖傍人門。僧云。如何是
賓中主。師云。堂前倚露柱。僧云。如何是主中賓。師云。
性命屬他人。僧云。如何是主中主。師云。手握金剛杵。
胡覺海居士問。如何是衲僧門下事。師云。你俗人家。
如何曉得衲僧門下事。又問。如何是宗門下事。師云。
今日忙無暇。與汝說宗門下事。胡擬議。師遂喝出。
一日。師見一僧庭中行過。遂厲聲云。屋簷㘱下來也。
僧遂仰望驚懼。師云。[鷂-缶+(工/山)]子過新羅。
師纔見僧入門。便云。你這踏州縣漢。脚跟下好與三
十棒。僧云。某甲話也未問。便蒙賜棒。師云。待你開口。
堪作甚麼。僧擬議。師便喝出　僧參。擬展坐具。師云。
我這裏無殘羮餿飯。不用使破炊巾。僧云。和尚慈悲
受禮。師云。笑倒門前青石幢　僧請問。昔有僧問巴
陵和尚。祖意教意。是同是別。巴陵云。雞寒上樹。鴨寒
下水。此意如何。師云。你問我。僧云。祖意教意。是同是
別。師云。齾瓦鉢破蒲扇。僧云。某甲不會。望和尚慈悲
指示。師云。鉢好盛餅。扇好取風。僧擬議。師厲聲云。思
而知。慮而解。鬼家活計。出去。
師問侍者云。南陽忠國師。一日三度喚侍者。侍者三
度應諾。你還會麼。者云。也只為老婆心切。師云。你恁
麼會。國師汗臭氣。也未夢見在。者云。望和尚點破。師
云。待鉢盂峰點頭。向汝道。
<other>題䟦</other>
<other>北㵎和尚墨跡為漸藏主題</other>
吾宗先德。善於詩文者。非以此自多。欲敷暢佛理。曉
人心地耳。明教曰。禪伯脩文豈徒爾。要引人心通佛
<pb n="828"/>
理。此之謂也。今觀薤室和尚答梅坡詩。有云坐到忘
言處。蕭然似舊時。正如閙市裏颺碌塼。打著者方知。
<other>橫川和尚示濵侍者偈。為舟絕海藏主題</other>
宗師家。得處諦當。見處明白。凡出語言。皆從本有發
現。初無意於工拙。故能絕義路。忘情謂。弗容湊泊。近
世尊宿。若橫川和尚是也。或謂。師拈提贊示。必岩聳
嶽立。務特起以映古。必與務全。是起心作意。安契直
指之道。是重誣於師也。舟藏主。以其示濵侍者五偈。
請題。因贅鄙見于後云。
<other>伯淵深法師心經義鏡</other>
予觀潛溪法師所著心經義鏡。文辭簡要。略諸師之
詳。詳諸師之略。折衷眾說。覈歸至理。若引菩提資糧
論。證智攝餘度。尤為切當。誠使學者。一觀如揭明鏡。
萬象昭然。題為義鏡。不亦宜乎。亦猶吾宗永明和尚。
折衷諸宗。而曰宗鏡者焉。是書之行於宗教。豈小補
哉。雖然。其中有一字不曾道著。且道。是甚麼字。諸方
具擇法眼者。試請指出。
<other>危內翰宋太史。送哲用明律師序後</other>
諸宗學者。咸以律為先務。弘律之師。豈易為哉。法入
此土可宗者。北臺南山靈芝數人而已。律之學難能。
又較然矣。用明。解行高。吳越之人。尊為宗師。危內翰
素宋太史濂。序以稱美。殆亦宜乎。太史精於佛理。條
陳律學。源委尤詳。斯文既傳。柳柳州送濬師之作。不
得專美於前矣。用明赴開原。戒壇師範。始識荊因。獲
觀二文。故題其後云。
<other>瓊禪人書雲峰小參語後</other>
妙喜老祖。在湛堂會中。持茅書雲峰語以自警。湛堂
曰。此子。他日必任重致遠。已而一住鄮峰。兩坐徑塢。
法雨大施。奔走天下奇衲。悅服名公巨儒。道契宸衷。
中興臨濟。噫湛堂識見。何其明且驗歟。其猶蕭何識
韓信。曾開識葉顒也。今時叢林下衰。雛道人終日游
譚無根。詎肯如妙喜。為眾結緣乎。書古語自警乎。余
愛瓊禪人。有慕古人之志。故為識于左方。
<other>束本日墨書金剛經後</other>
金剛般若。有不可思議不可稱量無邊功德。聞此而
信心不逆。尚超恒沙七寶。三時身命。布施之福。況書
寫受持讀誦者乎。吳門伊蒲塞束本日。持誦已久。茲
復書寫。深信般若可知矣。觀者謂。必為當來成佛之
緣。豈可與世福相較。殊不知。未舉筆之先。已成佛竟。
如其不信。試入日光定。問取兜率慈氏。
<other>題溫日觀書大慧語。寧謐中所藏</other>
甞讀首楞嚴經。至殺彼身命或食其肉經微塵劫相
食相誅猶如轉輪互為高下。不覺毛髮俱竦。今觀妙
喜老祖之詞。有云。輪迴近改頭換面。只在霎時中信
乎。佛祖。同一舌頭。同一慈愍。末世眾生。但嗜其味。不
顧酬償輪轉之苦。恣行殺戮。非但自暴自棄。甘受惡
報。其孤佛祖之心多矣。日觀書之。以示人。謐中藏之。
時以展玩。得非能契佛祖之心乎。余獲拜觀。故書其
後。以識歲月。
<other>題血書楞嚴經後。胡本澄請</other>
練川王福源。平昔發心。刺血書首楞嚴經。至第八卷
而亡。其友胡本澄。為續書完。復來雙江。永懷再拜請
識其後。噫。張方平。前身書楞伽未了。再生續書。酬本
願也。今王福源書楞嚴。未了而亡。其友胡本澄續書。
而福源不勞再生。而了其願。即於此身。便成真脫矣。
本澄。實可謂福源知心友也。若挂劍墓樹。安可同日
語哉。
<other>題血書法華經</other>
練川諸正智。刺血為墨。書寫妙法華經。既完。載拜請
題其後。因謂曰。經中有云。藥王菩薩。與二萬菩薩。皆
於佛前。作是誓言。惟願世尊。不以為慮。我等於佛滅
後。起大忍力。讀誦此經。持說書寫。種種供養。不惜身
命。善哉居士。乃是二萬數中菩薩。乘願力而再來者
<pb n="829"/>
也。不然。何以能於末法之中。起大忍力。不惜身命。刺
血為墨。書寫此經者耶。雖然。未下金針。未舉毛錐之
前。此經元自具足。若向點畫已形之後。而見此經。劒
去久矣。
<other>題東山觀主克承傳後</other>
東山觀主終後。其孫景安。得　太子少師姚公為作
傳。仍以師所述淨土經像讚墨跡連于後。裝潢成卷。
其意。欲人觀其傳。知吾祖之行業。觀其讚。知傳之言
不虗。復來請題其後。余覽傳讚。信乎觀主。有其言而
有其行。非尋常學語之流可比得。非是蓮花國中菩
薩。乘願力而來。化引迷流。同生淨土歟。不然。何行解
卓越。纔三十二歲。而遂長往乎。於戲。法運衰替。僧多
汎濫。求如承師者難得。傳謂。近世一人。豈過褒哉。故
不辭為書。如左方。
<other>題慧無盡藏主塔銘後</other>
沙門者。貴在明佛心宗。行解相應。近世為沙門。或有
行無解。或有解無行。或行解俱無。間有行解兼全。渠
能明佛心宗者乎。若夫有行有解。而能明佛心宗。中
吳慧無盡藏主其人歟。無盡。戒撿冰清。禪誦勤勇。刺
血書諸大乘經。攻苦敷淡。備行三寶中事。孜孜弗懈。
豈非有行乎。學教觀於古庭。聽楞嚴於融室。皆有所
入。豈非有解乎。又從行翁於虎丘。究別傳之旨。豈非
明佛心宗乎。是三者。出世大丈夫事。無盡既兼而有
之。其出生入死。得大自在。固宜然矣。若示身火聚。乃
遊戲三昧。燼出舍利。乃行之顯驗。豈為異哉。蘧菴
法師。狀其行。吾佛幻法兄。銘其塔。誠與蔡邕作郭林
宗[石*((白-日+田)/廾)]銘無異也。稗沙門觀之。得不其顙有泚。
<other>題故女居士張氏悼偈卷後</other>
心之靈妙。不可思議。貫三際而包十虗。含百界而攝
萬有。頭頭處處。莫不全彰。剎剎塵塵。何曾有間。世出
世間之法。離心之外。豈別有一絲毫可得哉。吳門王
本道居士。以其室張氏本寧終後。諸方知識悼偈卷。
請著語于後。余遂徧觀。若張氏平昔所行。終後光明。
發揚亦盡矣。惟其拭經綿現佛像。鐙𦦨現瑞相。謂是
誠信所感。則不然。若是則心外有法矣。余故證以小
偈。頭頭不間。處處非差。心外無法。緜佛燈花。本道。閱
大藏究心學。其於佛理。應已洞明。當視此以為如何。
<other>薤室西菴梅洲蒲室四尊宿墨蹟</other>
經書呪禁術。工巧諸伎藝。盡現行此事。饒益諸羣生。
故宗師家。得處親切。見處明白。發為文章詩詞偈頌。
至於戲笑怒罵咄嗟棒喝。無非揭示向上一著。誘接
來學。豈有他哉。四尊宿遺墨。今中吳萬壽住持象初
[王*(虍-七+(一/八/八/目))]公。寶而藏之在此也。凡展卷者。亦當如是而觀。若
祇重其語句合作。字畫得體。正如盲者摸象。但逐其
頭尾耳牙鼻足而已。安能識象之全體也哉。
<other>血書華嚴經</other>
經云。剝皮為紙。析骨為筆。刺血為墨。書寫經典。積如
須彌。為重法故。不惜身命。且道。如何是法。七處九會
佛菩薩所說。是法耶。雲臺寶網。自然出聲。是法耶。五
十三知識。為善財所說。是法耶。若是靈利衲僧。便能
直下領略。則知七處九會佛菩薩所說。不是法。雲臺
寶網自然出聲。不是法。五十三知識為善財所說。不
是法。既皆不是法。且畢竟喚甚麼是法。明眼人前。不
得錯舉。中吳利濟比丘聞韶。甞典藏靈谷。發心刺血。
書華嚴大經。用報父母劬勞之恩。余因獲。觀遂為書
于卷末。
<other>血書法華經</other>
是真精進。是名真法供養如來。中吳清信士顧福敬。
誓誦妙法華一萬部。復刺指血。書寫此經。且道。是是
真精進。非是真精進。是是名真法。非是名真法。須知
真精進真法。在未啟口。未舉筆之先。洞然明白。靈山
一會。儼然未散。若向聲音字畫求之。[鷂-缶+(工/山)]子已過新羅
矣。蘧菴一雨一菴諸尊宿。聲偈以讚。在于別卷。盡是
<pb n="830"/>
畫蛇添足。徑山恁麼批判。在裏許不在裏許也。是洋
瀾左蠡。
<other>小佛事</other>
淨上座葢棺。一念心清淨。則生死永絕。隨波逐浪句。
截斷眾流句。函葢乾坤句。總不勞拈出。
月維那新上座火。綱維已經歲月。不是新入叢林。死
生大事。苟或未明。且聽。火𦦨為汝說法。
淨上座火。淨智妙圓。體自空寂。出生入死。如火燒冰。
茂知客火。未悟客塵煩惱。幟茂既了一真。廓清宇宙
直得死柴頭。火𦦨揚真吼。
達性空首座火。鐘樓上念讚。牀脚下種菜。直下了達。
生死無礙。性空真火。性火真空。蟭螟吞却須彌峰。
澄藏主火。颺下柴瓣。剎海波澄。了知無佛無祖。誰云
有死有生。泥揑金剛雲裏走。筆描菩薩火中行。
江心澤中洲茶。見了幻而悟無生。是第二機。向江心
而啟密室。是第三首。且作麼生是第一機。鞏縣茶瓶
二箇觜。
前慧日褀曇石鎻龕。稽留峰前親見了幻。左眼八兩。
慧日堂上握黑竹篦。右眼半斤。打破生死關。坐斷涅
槃路。紫皇按前五色麟。等閑掣斷黃金鎻。
前僧錄司左善世蘧菴和尚茶。轉無上法輪於吳中。
如日當午。罄無側影。提毗盧正印於輦下。猶風吹水。
自然成紋。鎔凡鍛聖。只在剎那。入死超生。如同遊戲。
大眾。還知蘧菴和尚平生妙用處麼。縱橫手面與人
別。拈出蒿湯便是茶。
堂司庫行者淨守火。碓坊舂米。是生死岸頭事。廊下
報眾。是生死岸頭事。作麼生出得生死。二繇一有。一
亦莫守。火裏䳭鷯開笑口。

南石和尚語錄卷四（終）

<article id="n1423">投子義青禪師語錄</article>

<talk>No. 1423-A
 舒州投子青禪師語錄序</talk>

昔大陽山中。木人孤坐石女懷胎。頻年不舉。山前瑞
艸付與誰耘。嶺畔泥牛何人收放。空王殿上車軸將
摧。古佛渡頭船舷欲破。唯有半穿皮履無縫布衫當
時覿面呈人。到底承當不下。月華圓鑒。浩歎攢眉。𢹂
歸金谷巖中。分付白雲老子。於是金雞抱卵丹鳳生
雛。玉樹開華蟠桃結子。直得山河振動。大地掀騰。不
妨特地新鮮。也是一場奇怪。從此賣油市上舊店重
開。古廟香爐祥煙再起。胡家曲子韻出青霄。寫向無
孔笛中。未知誰人側耳。諸方傳去。各善護持。若遇知
音。大眾吹唱。時
元豐七年四月望日龍眠李元冲序

<other>投子青和尚語錄目錄</other>
卷上
序
白雲山海會禪院語錄
投子山勝因禪院語錄
師答同霖十問
偈頌真贊
卷下
頌古（一百則）行狀䟦

No. 1423
<sarticle>投子青和尚語錄卷上</sarticle>

<other>舒州投子山青和尚住白雲山海會禪院語錄</other>
（住上都左街十方淨因禪院。傳法比丘自覺編）
<pb n="831"/>
師開堂日。大眾集定。知縣寺丞捧疏呈師。師接得迺
云。心若無事萬法不生。意絕玄微纖塵何立。遂呈起
疏云。且道這箇從甚處得來。若道得。石人舞袖共賀
太平。若道不得。却請維那為眾道破。宣疏罷。
師指法座云。大眾。從上諸聖到這裏從空放下。山僧
即不然。到這裏却步步登高。何故。欲窮千里目。更上
一層樓。便陞座。太平長老拈香與師。師接乃云。此一
瓣香奉為
今上皇帝祝延　聖壽。恭願　陛下乾坤同壽。日月
齊明。八方歌堯舜之風。四塞賀禹湯之化（拈宰官香訖）。此
一瓣大眾還知來處麼。非天地所產。非陰陽所成。威
音已前不落諸位。然燈之後七佛傳來。直至曹谿分
派大夏。山僧向治平初在浮山圓鑑禪師親手傳得。
寄付其宗。頌委證明。慈旨云。代吾續大陽宗風。山僧
雖不識大陽禪師。憑浮山宗法識人以為續嗣。如此
更不違浮山圓鑒禪師法命付囑之恩。恭為郢州大
陽山明安和尚。何故。父母諸佛非親。以法為親。遂趺
坐。山谷長老白槌云。法筵龍象眾。當觀第一義。師乃
云。大眾。還知道早落第二義麼。若是第一義作麼生
觀。到這裏直饒祖佛全身是眼覰見無門。衲僧喘息
之閒千生萬劫。六代攢眉。古今倒立。致使掩室於摩
竭。淨名杜口於毗耶。少室九年。黃梅夜渡。若據盡法
施行。直須摩天荊棘。此乃郡化清垂邑光臨政。遠承
佛囑之因。近護興隆之道。今日為國開堂演法。上答
皇家。悚懼丹誠。一心奉祝。眾中莫有久𢹂祖胄。積佩
印韜。不顧大庾嶺高。便請截雲相見。時有僧問。師唱
誰家曲。宗風嗣阿誰。師云。威音前一箭。射透兩重山。
進云如何是相付底事。師云。全因淮地月。得照郢陽
春。進云恁麼則入水見長人。師云。祇知荊玉異。那辨
楚王心。隨從以拂子擊禪牀一下。僧問。昔日多子塔
前預聞記莂。今朝白雲峯下願聽潮音。師云。紫鳳堦
前舞。金雞對日啼。進云。若然者。五山高鎮地。百谷遠
朝宗。師云。雲外千峯翠。谿聲一㨾寒。進云。一片白雲
舒世界。普天無處不垂陰。師云。龍吟碧㵎。霧祝霜華。
僧問。昨離舒郡太平。今到白雲海會。如何是不動尊。
師云。白雲來往青山外。嶺上寒松帶月高。進云。恁麼
則不離此處遍到他方。師云。休問山前路。孤猿啼處
深。僧禮拜。師噓一聲云。更有問話者麼。若無。彼此著
便。何故。若論此事。豈在高陞法座下列明賢。問答主
賓以為出世。況千賢杜口萬聖絕言。古今佛祖分雪
無門。三藏五乘指諭不下。然雖如是。不可一向弓折
箭盡去也。所以道千峯鎖色萬木凝寒。古嵓月照風
生。幽洞雲開四面。龍吟枯木。鳳囀丹霄。石牛吼斷長
空。木馬嘶開金戶。靈苗競發。瑞艸爭春。日月同明。千
江共澍。直得如斯。猶是出世邊事。落在今時。諸仁者。
如何得不落今時去。良久云。萬年石徑千雲鎖。一帶
青山半夜封。白槌云。諦觀法王法。法王法如是。便下
座。
師在太平受帖陞座。僧問。諸佛不出世。一句如何宣。
諸佛已出世。一句示何人。師云。石人蹈雪去。清風滿
座來。進云。滿堂人側耳。此日盡知音。師云。闍梨且低
聲。進云。雲騰霄漢。雨潤大千。和尚出世事如何。師云。
明月連僧舍。青山近白雲。進云。一炷沈檀爇。馨香遠
近聞。師云。雞峯嵓下笑殺頭陀。僧禮拜。師云。更有問話
者麼。若無。彼此著便。何故。若論此事。如鸞鳳冲霄不
留其迹。羚羊掛角那覓其蹤。金龍不守於寒潭。玉兔
豈棲於蟾影。其或主賓若立。須威音路外搖頭。問答
言陳。仍玄路傍提為唱。若能如是。猶在半途。更乃凝
眸。不勞相見（謝詞不錄）。
次夜小參。僧問。承明安禪師頌云。陽廣山頭艸。憑君
待價焞。今夜布袋已開。請師垂示。師云。瑞艸連天秀。
蘆華對月明。進云。學人未曉。請師再指。師云。且歸嵓
下去。直待月明時。進云。恁麼則野火燒不盡。春風吹
<pb n="832"/>
又生。師云。正令已行。次。僧提起坐具云。文殊劒在這
裏。開口動舌則喪身失命。請師答話。師敲禪牀一下。
進云果然好手。師云且莫錯會。師乃云。昨夜鐘鳴時。
道人盡來此。今夜鐘鳴時。復來有何事。月照幽室寒。
星分拱辰異。若是陶淵明。攢眉却回去。良久云。今夜
不教諸人攢眉。何故。心不負人。面無慚色。下座。
入院上堂。僧問。昔日須達長者請佛說法側布黃金。
今日和尚出世有何殊勝。師云。今日霜重。進云。恁麼
則祥雲生檻外。瑞氣擁堦前。師云。㵎水和煙綠。青松
帶月高。進云。且道世尊出世與和尚出世是同是別。
師云闍梨定當看。進云作家宗師人天眼目。師云明
眼衲僧一點瞞不得。師乃云。大眾。白雲嵓下古佛家
風。碧嶂峯前道人活計。風生古嶺。月照前谿。松聲與
翠竹交音。流水共山雲合彩。羚羊掛角覓東西。樓閣
門開且喜相見。大眾。相見即不無。還相識麼。良久云。
誰知席帽下。元是昔時人。下座。
次日謝諸知事上堂。白雲曉起白雲山。翠竹青松鳥
道閒。昨夜猿啼向西嶺。今朝杳靉祖堂閒。
上堂。若論此事。如魚遁深淵。必招釣客。玉埋荊谷。何
逆求人。所以刖足楚城。煙波渭水。葢不守平常。致斯
如是。此日白雲滿谷綠水浮煙。瑞鳥驚晨山光眩目。
觸事無私。有何不可。然雖如是。更須無手能遮日。釣
魚不犯竿。下座。
冬至上堂。大眾集定。師以拄杖卓一下。良久云。一陽
生也。所以道古佛路外千聖不游。諸祖傳芳袈裟立
信。自曹谿之後派散枝分。師承各就於一宗。傳換共
揚於斯事。此日一陽屆候萬物含靈。嚴風吹綻於雞
嵓。玉兔挨開於碧落。龍生龍子。虎抱麒麟。靈苗帶雪
生輝。瑞艸和雲遍地。然雖如是。且道玅在體前一句
作麼生道。良久云。一氣纔生天地後。萬靈何處謝無
私。久立眾慈伏惟珍重。
謝化主上堂。碧岫橫空白雲自異。靈苗獨秀繁艸何
生。金雞啼處月落三更。玉兔眠時日輪當午。瓊林上
苑枯木迎春。寶殿苔生歌謠萬里。然雖如是。且道應
時應節一句作麼生道。良久云。夜來深雪裏。天曉數
枝開。
送化主上堂。潔志橫筇下遠峯。高低緣化在從容。途
中人問白雲事。遙指青山千萬重。久立珍重。
聖節上堂。天垂玉露。地涌祥雲。千江澄萬頃煙波。四
塞賀堯風舜化。山連碧漢。樹起清風。瓊林華綻於瑤
池。御柳鶯啼於玉苑。星分紫閣。辰拱天輪。千[邱-丘+(看-目)]賀誕
聖之辰。萬國祝南山之壽。直得山川擁秀。海岳呈輝。
金雞振天外之聲。玉扆受千春之貴。諸仁者。正當恁
麼時。且道君臣道合一句作麼生道。良久云。道泰君
臣清宇宙。時豐齊賀舜堯年。
師在甘露陞座云。大眾。祖岫千峯。宗流萬派。碧雲高
鎖於長松。皎月普臨於眾水。春生南岸。華發東枝。金
烏共玉兔連輝。木馬趂石牛竝走。少林雪盡。枯木生
芳。雞岫嵓封。香雲遍野。諸仁者。且道無縫塔前一句
作麼生道。良久云。月滿天河處。星橫斗柄高。珍重。
上堂云。雲卷諸峯。青山迥秀。綠蘿煙密。露滴明珠。白
猿啼處月當軒。玉兔眠時日輪午。且道不犯明暗一
句作麼生道。良久云。雲藏千里岫。雨潤萬年石。下
座。
上堂云。默沈陰界。語落深坑。擬著則天地縣殊。棄之
則千生萬劫。洪波浩渺白浪滔天。鎮海明珠在誰收
掌。驀拈拄杖卓一下云。百雜碎。便下座。
送化主上堂云。西來十萬。幾涉山川。魏梁兩[邱-丘+(看-目)]。待機
九載。致使如來之心印有在。曹谿之衣鉢仍列。剎建
梵苑招提。弘宗藉四方清眾。法輪未動。預布食輪。度
水穿雲。無憚勤苦。臨歧一句。希善諦聽。良久云。路逢
碧眼儞誇語。免敘白雲山處深。下座。
因啟首座至上堂。以拄杖卓一下云。大眾。還委悉麼。
<pb n="833"/>
春殘景莫。氣序漸暄。高低華綻於千峯。遠近煙濛於
綠樹。鶯啼谷響。[鴳-女+隹]態鸞翔。耕人賀堯舜之豐。漁父樂
昇平之道。月生雲際。日照長空。金雞銜鳳子歸巢。玉
兔渡天河起浪。靈苗競發。枯木迎春。白雲綻一帶青
山。流水貫千江合派。直得如是。猶是這邊事。落在今
時。諸仁者。作麼生是那邊事。良久云。萬年松徑雪深
處。一帶峯巒雲更高。下座。
因雲大師到院上堂云。無影殿上誰是知音。古路傍
邊幻人木馬。千峯鎖翠萬木含煙。白雲起處樓閣門
開。碧霧卷時玅峯頂露。且道絕頂相見一句作麼生
道。良久云。不辭山路遠。特地入松門。下座。
上堂云。季春纔罷入孟夏。總道今朝四月八。毗藍園
裏石筍生。五臺山上風颯颯。木雞啼瓦。狗吠拾得。寒
山猶春睡。東[郊-父+ㄓ]王老夜燒錢。照動須彌峯岌岌。下
座。
聖節上堂。萬里堯雲。千峯舜雨。虹光射斗牛之前。彩
氣拱星辰之異。金輪起扇。玉殿呈祥。光寵萬國之春。
天富一人之壽。是以諸聖之法證之即靈。在人王位
中即人王位中尊。在法王位中即法王位中尊。諸仁
者。作麼生是諸聖之法。良久云。垂衣朝萬國。列宿洞
三老。
小參。舉藥山和尚小參眾集山云。我有一句子。待特
牛生兒即向儞道。時有僧出云。特牛生兒也。自是和
尚不道。山云把火來。其僧潛身入眾。洞山拈云。却是
這僧知有。祇是不肯禮拜。師云。大眾。且道甚處是這
僧知有底道理。若道得。可謂與這僧雪屈。若道不得。
却被藥山瞞。山僧今夜不惜眉毛與諸人頌破云。一
句那教祖佛施。特牛生子落今時。暗中一曲依俙似。
燈照殘文不似詩。下座。
上堂云。孤[郊-父+ㄓ]陋巷莫掛缻盂。祖佛玄關橫身直過。早
是蘇武觸塞求路難回。項主臨江何逃困命。諸禪德。
到這裏進則落於天魔。退則沈於鬼趣。若是不進不
退。正在死水中。諸仁者。作麼生得平穩去。良久云。任
從三尺雪。難壓寸靈松。久立珍重。
施主請上堂云。祖師西來。特陳此事。自是諸人勾之
不及。何故。若論此事。如琴在掌。善用指端。七條而緊
急如風。十指而撥提如水。若纖塵有滯。音必犯於宮
商。指擬安排。聞必差於視聽。或高高提素範。佛祖無
立足之音。更乃盡令而了。歷劫聖凡絕迹。此者不辭
品弄。略展微音。布五天動地之音。歌十聖不聞之韻。
直得山搖海震華雨雲飛。百獸聽以驚惶。鬼神聞而
膽懾。十方彌布。胡漢同風。猶落化門。未是本分時節。
諸仁者。作麼生是本分時節。良久云。伯牙既喪。子期
絕廣陵。謾奏秦時曲。下座。
上堂。舉僧問石霜如何是祖師西來意。石霜咬齒。其
僧不會。直待石霜遷化。却問九峯。先師咬齒。未審意
旨如何。峯云。我寧有截舌不犯國諱。又問雲葢。葢云。
我與先師有甚麼冤。諸仁者。且道這三人尊宿還有
祖師西來意也無。若道得。可謂千古同風。若道不得。
山僧不避性命與諸人道破。良久云。時熱惜取眉毛。
下座。
師在四面山施主請陞座。次當第四。師云。大眾。適來
諸尊宿可謂盡底分付了也。更教山僧說箇甚麼即
得。不見古云。為先不易。末後更難。若提宗舉令。滿目
荒榛。唱玅談玄。刻舟萬里。設使威音前薦得。猶同迷
路之人。更乃句下精通。何異失珠之士。所以洞山和
尚云。夜明簾外古鏡徒輝。寶王殿中千光那照。須向
異類中明宗。石人語中會取。諸仁者。作麼生是石人
語。若道得。可謂千古之下今日同風。若道不得。山僧
自犯令去也。良久云。牛斗過中宮。大陽臨大海。珍重。
上堂云。白雲峯遠。綠水流長。彩霞籠夜月星高。碧霧
⿱卓紅輪𦦨遠。寒嵓密鎮。玉戶門開。金雞啼煙樹華芳。
芻犬吠春猿競子。石牛過嶺。木馬回途。半夜相逢。誰
<pb n="834"/>
人委悉。諸仁者。且道不犯明暗一句作麼生道。良久
云。瑞彩籠霞嶂。白雲散[勉-力+日]谿。下座。
上堂云。千峯雨色枯木抽條。萬谷流煙石苔生筍。西
山猿叫正三更。東嶺雲歸仍半夜。星辰不見。月色藏
輝。天地參羅混成一色。諸仁者。正當恁麼時。且道曹
谿路上幾人過嶺。良久云。休言江外人多少。且喜先
鋒丐士來。下座。
開爐日上堂云。大眾。紅爐焰裏共守寒冰。水石聲中
寂寥宴坐。霜迎月色。松鎖青煙。雁回半夜過長空。星
轉天輪正一色。諸仁者。作麼生是一色邊事。良久云。
半夜雲橫嶺。天明霜滿谿。
上堂云。宗乘若舉凡聖絕踪。樓閣門開別戶相見。設
使捲簾悟道。豈免傍觀。春遇桃華。重增眼病。所以古
人道。向上一路千聖不傳。諸仁者。既是不傳。因甚陝
府鐵牛走過新羅國裏去。乃喝一喝云。達者須知暗
裏驚。
上堂云。種種幻化皆生如來圓覺玅心。祇如山僧拄
杖子。且不從彼中生。何故。若從彼中生。爭得在山僧
手裏。諸禪德。若知生處。祖佛向諸人脚跟下乞命。若
也不知。山僧不免與諸人註破。擲下拄杖歸方丈。
上堂。舉僧問洛浦。學人欲歸鄉時如何。浦云。家破人
亡。子歸何處。僧云恁麼則不歸去也。浦云。庭前殘雪
日輪消。室內紅塵遣誰掃。師拈云。且道洛浦恁麼對
它。甚麼處是指這僧歸路。若於這裏會得。可謂撒手
歸家。若也不會。舉步更須子細。下座。
上堂云。諸佛出世遞相證明。祖師西來同垂風範。致
使曹谿路峻。靈鷲山高。天台與南岳相連。少室共[葸-十+夕]
雲交接。澄潭水月隱隱難沈。一曲無私任君吹唱。諸
仁者。且道是甚麼曲調。良久云。雪曲和難齊。下座。
送化主上堂。承緣別眾出雲山。行卷春初意泰然。化
畢早回林下寺。香風煙靄福人天。
上堂云。雪覆青山白雲淡泞。松寒千古㵎水流冰。祖
師不坐少林春。來者休尋無縫塔。下座。
歲旦上堂云。元正啟祚。萬物咸新。千山秀翠於煙峯。
綠水穿雲於碧霧。石牛運步瑞艸鮮明。木馬垂絛靈
苗艶發。古佛塔前善財得遇文殊。雞足山西飲光再
逢彌勒。寒山添壽。拾得增年。同賀太平。共扶堯化。諸
仁者。且道嘉州大象今日壽年多少。良久云。千歲老
兒顏似玉。萬年童子髮如絲。下座。
上堂云。煙雲擁翠鸞鳳迷踪。寒雨衝山樵人歸[勉-力+日]。劫
初鈴子振者何人。路不拾遺君子稱美。少林昨夜月
當圓。[葸-十+夕]嶺山西𢹂隻履。諸仁者。祖師更有一隻履。諸
人還曾收得麼。若收得。不直半分錢。若收不得。當何
憑準。以拂擊禪牀下座。
上堂云。春光帀地。瑞色凝空。遠山歸鳥度平川。落日
猿啼松韻切。蓮華世界毗盧現七佛家風。流水鶯啼
觀音示千門法海。塵塵影現。剎剎光明。轉大法輪。普
成佛道。到這裏若信得去。祇悟得佛邊事。須知有七
佛外消息始得。諸仁者。作麼生是七佛外消息。良久
云。半夜白猿啼落月。天明金鳳過西峯。下座。
謝首座上堂云。古人道。積石成山。積水成流。積土成
牆。積學成聖。積行成德。且道衲僧家積箇甚麼。良久
云。少林雖不語。別是一家春。下座。
上堂云。昔日世尊在於靈山會上。入無量三昧。身心
不動。是時天雨曼陀羅華。摩訶曼陀羅華。大眾。釋迦
老子大似傍若無人。山僧今日雖是養子不及父。再
不入無量三昧。何故。且免得天雨四華。遂拈起拄杖
云。與諸人轉大法輪。以拄杖卓一下下座。
上堂云。多子塔前金光晃耀。白雲峯頂雨色[朦-卄+((並-(前-刖))-一)]朧。滿
山華發正當春。一葉落時誰得意。歸根得旨。隨照失
宗。不落見聞如何話會。大眾。且作麼生是不落見聞
底道理。良久云。恰到春深處。鶯啼轉更多。下座。
上堂。舉大哥和尚在青林會下作園頭鋤地次。青林
<pb n="835"/>
喚蘊闍梨。大哥應喏。林云作甚麼。哥云種菜。林云。盡
大地是佛身子。向甚麼處下手。哥云。金鋤不動土。靈
苗在處生。師拈云。還會麼。但得春風後。高低艸自青。
下座。
上堂云。竺土大僊心。東西密相付。古人恁麼道了也。
諸人作麼生會。若會得。西天此土共作一家。大地山
河一任遨遊。若不會得。更須子細看。下座。
上堂。僧問。昨日有病。今日請師醫。師云無下手處。僧
云暨不問過。師云且歸延壽寮。師乃云。金烏未昇玉
兔已去。德山臨濟休更罔措。白雲半夜覆青山。天曉
峯巒猶不露。諸仁者。作麼生是不露底句。良久云。露
溼千峯冷。雲籠萬樹寒。下座。
結夏上堂云。諸佛垂範。眾聖主持。作千古之洪規。為
萬代之龜鏡。三業淨時萬德果圓。六根撓而千生受
苦。守持戒律禁足護生。譬霜雪之寒冰。若青霄之皎
靜。相依共守。隱密護持。各任力行。時中不得污染。諸
人到這裏。直饒滴水滴凍。須知有轉身玄路。良久云。
雲開山色重重碧。日落天河處處青。久立珍重。
上堂云。諸佛出世。應病施方。祖師西來。守株待兔。直
饒全提舉唱。猶如鑿壁偷光。設使盡令施行。大似空
中擲劒。何故。不見古人道。不用求真。唯須息見。諸仁
者。且道息箇甚麼見。良久云。靈雲不悟桃華旨。空使
玄沙暗皺眉。下座。
上堂云。三日一風。五日一雨。德山臨濟。不勞更舉。下
座。
上堂。舉僧問曹山。佛未出世時如何。云曹山不如。出
世後如何。不如曹山。師云。古人道則一時閒道了也。
須知玅峯頂上有一人。大不肯曹山恁麼道。諸人還
識此人麼。若不識。山僧為儞諸人道破。良久云。寧可
截舌。不犯國諱。
上堂。火裏臘人行步[葸-十+夕]嶺。白眉尊者振錫還空。五天
風範此中行。漢地清規西竺立。道原聖地。宗出千賢。
萬里寸艸不生時。一任清風伴明月。諸仁者。且道萬
里無寸艸。路頭在甚麼處。良久云。還會麼。木人遙指
千峯處。鳥道難通翠色深。下座。
解夏上堂云。諸佛垂教。方便為門。祖師西來。直指人
心。葢為眾生罪累棄本迷真。流浪輪回久而不反。於
三惡道互為眷屬。未得道果已前。難報佛恩聖力。此
者眾僧解夏之辰。諸佛歡喜之日。目連展救母之心。
人天赴盂蘭之會。各運精誠。莊嚴勝會。傳大藏之靈
文。滅塵沙之罪垢。共報父母六親。各獲平安之玅樂。
諸仁者。報恩一句作麼生道。良久云。但知方寸無諸
惡。便是時中報重恩。
上堂云。古人道。執事元是迷。契理亦非悟。作麼生免
得去。良久云。久立。
上堂云。白雲不動。綠水無心。優曇華向火中開。無角
石牛眠室臥。諸佛不般涅槃。祖師不來東土。曹谿路
上幾人行。少室峯頭不見頂。且道絕頂一句作麼生
道。良久云。夜來霜落處。今朝日始昇。下座。
因請典座上堂。即心是道。劃地為牢。向外馳求。轉沈
魔界。設使善財頓悟。不免南詢。少室傳衣。何勞斷臂。
直饒總不恁麼。須知有日用底事。諸仁者。作麼生是
日用事。良久云。諸天辨供猶閒可。變造生熟事要人。
下座。
歲旦上堂。良久拈拄杖卓一下云。大眾。塵劫來事被
拄杖一時漏泄。若會得去。山僧走透無門。若會不得。
當面瞞諸人去也。不見道。元正啟祚。萬物咸新。千年
谿水貫滄溟。萬載靈松入雲去。毗盧樓閣善財見七
佛家風。華藏海心普賢指一生玅果。塵塵現影。剎剎
光明。主伴交參互興佛事。致使堯雲彌布舜雨膏萠。
星辰交換於九宮。和氣淳風於萬國。雖然如是。衲僧
家到這裏須絕消息始得。直饒絕消息。猶被露柱冷
笑一場。諸仁者。且道露柱笑箇甚麼。良久云。還會麼。
<pb n="836"/>
拾得來相賀。寒山空皺眉。
上元節日上堂。大眾。燈連鳳翅。月照娥眉。高低嵓谷
起清風。遠近煙霞籠秀色。堯天日照。舜瑞鋪雲。漢明
羅臺列於南郊。萬德顯金光於是日。致使塔籠雲漢
燈耀長空。萬樹呈祥千江浪涌。雖然如是。向建化門
中即可。若向祖師門下即白雲萬里。下座。
化主回上堂。承緣隔歲喜歸還。踏雪橫筇入舊山。華
果既圓無影樹。白雲高臥水石閒。
上堂。雪覆青山空無少碧。江河粉浪嵓谷平盈。蜚鳥
迷踪樵人斷路。獸伏穴閉魚鎖淵寒。萬里風生。千林
翠折。漁家倚岸朱紫筵爐。古佛家風祥光帀地。雖然
如是。於少室峯前片片用著。且應時應節一句作麼
生道。良久云。白雲覆萬里。玉樹鎖千山。復乃頌曰。瑞
色山河一色勻。佛家嵓敝聳連雲。松高翠重[鴳-女+隹]停澀。
玉馬嘶聲別是春。下座。
<other>投子山勝因禪院語錄</other>
（住上都左街十方淨因禪院。傳法比丘自覺重編）
師開堂日。知縣捧疏與師。師接乃示眾云。昔日摩竭
提國將此付國皇大臣。今日寂住峯前再揚此令。大
眾。且道與昔日是同是別。知有者同共證明。未知有
者請表白。為眾說破。宣疏罷。
師指法座云。古聖道。此座高廣吾不能昇。當向須彌
燈王作禮。雖然如是。到這裏不可自生退屈。何故。可
行即行。便陞座。乃拈香云。此一瓣香奉為
今上皇帝祝延　聖壽。又拈香云。此一瓣香奉為知
府少卿羣邑諸官增長祿壽。又拈香云。此一瓣諸人
還知落處也無。恭為郢州大陽山明安禪師和尚。師
遂趺坐。靈泉長老白槌云。法筵龍象眾。當觀第一義。
師乃云。大眾。若是第一義。且作麼生觀。況五目不覩
其容。二聽莫聞其響。釋迦掩室。諸祖密持。雖然官不
容鍼。有疑請問。僧問。若據宗乘舉唱。水泄不通。把定
放行皆由作者。今日第一義中。和尚如何唱道。師云。
萬里清風來岳面。一輪紅日照西乾。進云恁麼則風
行艸偃水到渠成也。師云尊官在此。進云。這箇猶是
賓主談。總不與麼。以何為道。師擊禪牀一下。進云猶
是這邊事。師云且禮拜著。進云將謂胡鬚赤更有赤
鬚胡。便禮拜。師云猶自口喃喃。僧問。昔日梵王請佛
葢為羣生。今日朝宰請師當為何事。師云日月無私
照。乾坤瑞氣生。進云恁麼則禮拜謝師恩。師云却是
瞥地。僧問。昔日靈山一會迦葉親聞。今日會中還有
聞底也無。師云。雲生嶺上。水出高原。進云。恁麼則一
句超今古。人天盡已聞。師云聞底事作麼生。進云。將
此身心奉塵剎。是則名為報佛恩。師云也是齋後鐘。
師迺云。莫坐白雲。休眠青嶂。直須枯木華芳。冰河𦦨
發。旋風不滯觸目皆傷。擬議之閒徒勞進步。到這裏
直須懸崖撒手自肯承當。絕後再甦欺君不得。諸禪
德。作麼生是承當底事。良久云。㵎深華落遠。山高樹
影長（謝詞不錄）。靈泉長老白槌云。諦觀法王法。法王法如
是。便下座。
上堂。本路巡撿兵士問云。旃檀林。無雜樹。[鬱-山+止]密深沈
獅子住。如何是其中事。師云。月到中峯頂。松羅萬像
分。進云。恁麼則寂住千峯秀。曹谿一派深。師云須知
強將下無弱兵。進云若然者學人禮謝。師云也不得
放過。便打。師乃云。問話且止。今晨四月八日。是如來
降生之日。淨法界身本無出沒。大悲願力示現受生。
大眾。降生事與今日事是同是別。良久云。日月同輪
照。靈山事宛然。
因西京韶山來請上堂。僧問。昨日嵓閒宴坐。忽聞詔
嶺之來音。進退二途乞師指示。師云。不怜楚國。豈羨
東吳。進云恁麼則象王行處象子親隨。師云。一片白
雲無定處。滿輪明月共同家。進云爭奈桐城無依倚
何。師云且莫著忙。進云。大眾證明。也要問過。便禮拜。
師微笑。師乃云。若論此事。須是當人。擬議之閒早是
<pb n="837"/>
蹉過。所以道水長船高泥多佛大。向上一路怎生奈
何。諸禪德。如何是向上一路。良久云。還會麼。千手大
悲拈不起。無言童子笑呵呵。下座。
次日謝專使上堂云。若論此事。豈在繁論。雖官不容
鍼。私通車馬便有分疎分。所以道靈山分座自恥何
多。少室虗淹是誰之過。葢為栽梧待鳳種竹引風。若
若無無祖承襲。依舊青山帶翠。諸仁者。且道承襲箇
甚麼。良久云。不勞懸石鏡。天曉自雞啼。
為亡僧下火　　拈起火把云。大眾還會麼。昔日拘
尸城畔三世諸佛遞相傳授。今日寂住峯前依而行
之。大眾若也會得。向紅爐𦦨裏活得天下人性命。若
也不會。不免為眾竭力。良久云。嗚呼哀哉。伏惟尚饗。
<other>師答同霖十問</other>
日月照不到處有人相逢。還認得面目也無。
師云。早知今日事。悔不記將來。
三脚馬兒夜奔北。天明却在日南國時如何。
師云。三更喫盡無根艸。天曉嘶風過玉關。
依倚似月。方弗如環。臨濟德山猶縮手。百衲禪僧
著眼看。
師云。荊山不產無瑕玉。休話相如誑趙君。
金屋簾垂人寂寂。玉階日暖艸茜茜時如何。
師云。香煙散地宸苔潤。鶯過南國春雨霏。
若言不可說。則辜負世尊四十九年靈山演法。若
言可說。又枉屈達磨九年少林面壁。未審意旨如
何。
師云。少室山前雙鳳去。鷲峯頂上[鴳-女+隹]蜚來。
無漏國中留不住。却來煙塢臥寒莎時如何。
師云。雞峯雲綻紅輪滿。雪𩯭霜眉火裏來。
我一條拄杖子走入諸人眼睛裏去也。還有覺痛
癢底麼。
師云。蕭何甘受秦家重。漢嶺雲高猶問人。
路僻苔侵人不到。白雲深處曉猿啼時如何。
師云。碧雲嵓鎮重。後夜月移西。
會佛法者入無閒地獄。不會佛法者亦入無閒地
獄。明眼底人看。
師云。髼頭千歲石人道。劒嶺西邊驛路長。
谿邊魚躍桃華浪。林下鶯穿柳絮風時如何。
師云。午夜青山雲鎮岫。漸春煙柳拂汀洲。
<other>師答圓鑒五問</other>
空劫威音那畔程。靈苗叢裏幾人行。毗盧失却空
王印。誰是知音告請明。
師云。萬古峯巒雲閉路。幾潭中夜北辰高。
碧嵓丹桂星河遠。玉樹雲籠翠鳳宜。春山路古人
相問。荊棘林中臥者誰。
師云。劫石苔封籠古道。夜深寒塔影垂空。
石牛喫盡三春艸。木馬蹈開萬古墳。土牀人臥千
峯冷。枯骨聲招誰聽聞。
師云。無影樹垂寒㵎月。海潮東浪斗移西。
苔圍紫閣簾垂靜。萬里無雲月色清。聖容不整絲
綸化。禁外如何視聽聲。
師云。瑞艸鋪階苔滿地。天香時散不知來。
古曲無音韻傳清。夜深人聽月明侵。還鄉人問途
中調。不犯宮商是甚音。
師云。風吹嵓桂生層碧。雨滴高崖響處深。
<other>偈頌真贊</other>
<other>浮山和尚出十六題令師頌</other>
<other>識自宗</other>
佛祖言時路轉乖。石人語話頗同諧。徒施棒喝門庭
迅。擬動之閒早自埋。
空劫威音前。別有一壺天。御樓觀射獵。豈是刈茅田。
<other>死中活</other>
絕境沈機無是非。江南春早鷓鴣啼。皆言即色明心
會。木馬無絛動地嘶。
<pb n="838"/>
<other>活中死</other>
鳥銜華落碧嵓前。對境皆言到處傳。人問西來指庭
柏。豈關蒼翠嶺頭穿。
<other>不落死活</other>
金雞日裏報春時。玉兔懷胎入紫微。兩岸蘆華映白
鷺。漁翁舉棹撥煙歸。
<other>背捨</other>
百非若盡萬惑除。對境無心物物渠。真淨界中纔一
念。閻浮早是八千初。
<other>不背捨</other>
真金入火兩何殊。優鉢羅華𦦨裏敷。煩惱路中誰作
伴。無明海內自浮沈。
<other>活人劒</other>
黃河九曲鎮乾坤。濟水穿溟透海清。風起浪高船更
長。月分彎勢又多晴。
<other>殺人劒</other>
劃斷機彀勢莫窮。聖凡從此永沈蹤。巴江迅闊人難
渡。一陣嚴風信莫通。
<other>平常</other>
一周纔盡又春風。野渡江濵動釣翁。堤岸綠楊和雨
綻。近山添翠碧[朦-卄+((並-(前-刖))-一)]朧。
<other>利道拔生</other>
休觀黃葉失金錢。自是無它豈後先。千聖共傳無底
鉢。大都迷悟有中邊。
<other>言無過失</other>
露柱拈來作木杓。它人不宜任從它。三脚蜘蛛巧不
會。致令王老笑呵呵。
<other>透脫</other>
黃[鴳-女+隹]樓畔綠條新。二水三山閒景橫。南地瘴多炎氣
盛。北天夏雨凍成冰。
<other>透脫不透脫</other>
東山西嶺閒紅青。云言答話有其門。跳得南堆北阜
坐。到頭不解跨崑崙。
靈山分坐顯仁風。少室傳芳續𦦨同。功不浪施直到
此。本來祖意豈西東。
<other>降句</other>
擬發言來路八千。回頭顧望滿家憐。立[石*((白-日+田)/廾)]荒野無人
識。空對悲風艸色前。
<other>方入圓</other>
鐵牛幾度過新羅。蹈斷千谿萬道河。欲會方中入圓
句。牧童橫管又披簑。
<other>辭浮山和尚</other>
須彌立大虗。日月輔而轉。羣峯漸倚他。白雲方改變。
少林風起叢。曹谿洞簾卷。金鳳宿龍巢。宸苔豈車輾。
<talk>五位頌并序</talk>
夫長天一色星月何分。大地無偏枯榮自異。是以
法無異法。何悟迷而可及。心不自心。假言象而提
唱。其言也偏圓正到兼帶叶通。其法也不落是非
豈關萬象。幽旨既融於水月。宗源派混於金河。不
墜虗凝。迴途復玅。
正中偏。星河橫轉月明前。彩氣夜交天未曉。隱隱俱
彰暗裏圓。
偏中正。半夜天明羞自影。[朦-卄+((並-(前-刖))-一)]朧霧色辨何分。混然不
落秦時鏡。
正中來。火裏金雞坐鳳臺。玄路倚空通陌上。披雲鳥
道出塵埃。
兼中至。雪刃籠身不迴避。天然猛將兩不傷。暗裏全
施善周備。
兼中到。解走之人不觸道。一般拈掇與君殊。不落是
非方始玅。
<other>五位偏正謠</other>
夜半紫微收。曉霞生碧嶂。[鴳-女+隹]棲夢正成。鸞舞清夕陽。
中峯星斗橫。石笋迎春長。兔懷胎入漢。鴛抱鳳來閶。
<pb n="839"/>
嵓樹重雲閉。谿華承露香。古臺霜葉覆。新鳥曉來芳。
嶺暮烏沈去。石龜出六湘。泥牛眠室臥。玉女行斜陽。
夜明簾外主。不落偏正方。強以偏正謠。意露宗印匡。
<other>綱宗</other>
丈夫須自立綱紀。打斷虗空休問覓。須彌粉碎海枯
竭。佛祖兩關門永閑。啞人作夢莫閒言。面壁徒勞引
瞌睡。饒君喝住九江風。誰道那吒怕山鬼。鳳凰不伴
黃蒿起。野犴那隨師子戲。金輪哮吼振天威。寶殿苔
生臣不立。
<other>提宗</other>
夜明簾外星河遠。一帶峯巒入漢齊。雲起舊山煙色
重。莫天嵓碧月沈西。
<other>提唱</other>
夜半石人走。天明却來睡。若人捉得著。佛祖無奈儞。
<other>唱道</other>
夜明簾外無風色。無影堂前日輪黑。星河轉處浪滔
天。月落三更辰拱北。
<other>投機</other>
長空無雲月。星河宿不列。午夜鐵牛行。木人把鼻拽。
若人會得時。解共露柱說。其如不會得。眼裏又添屑。
<other>法身</other>
路[勉-力+日]行人急。烏沈鳥泊忙。蟭蟟泣寒樹。不覺引唐郎。
<other>四料揀語并頌</other>
 奪人不奪境  路破前原艸。岡分㵎畔煙。 
 奪境不奪人  景[勉-力+日]江邊樹。星分孤岸蘆。 
 人境兩俱奪  月色雖來照。殘蕪空到春。 
 人境兩不奪  梅柳隨春綻。蓮菱入夏敷。 
青艸初開嫩竹折。野禽撩亂㵎分斜。岡煙乍斷雲猶
澹。月照高原木未遮。
藍關風雪徑難通。野渡求舟謁釣翁。五里望遙復五
里。一宵愁盡一宵同。
石徑春回艸不青。荒塘平野月為鄰。楚山斷處殘雲
散。渭水河枯不到秦。
春風吹谷綠苔新。流水滔滔貫孟津。鶯囀上林喧帝
里。帶煙垂釣得金鱗。
<other>四賓主</other>
<other>賓中賓</other>
途中日日問行程。獨困殘骸不計春。家園無限風光
好。拋棄忙然受客論。
<other>賓中主</other>
人亡家破士無遺。目前無物告它誰。且歸嵓壁青蘿
下。侍得盲人說向伊。
<other>主中賓</other>
九宮不戀入坊衢。弊漏殘衣甘自居。水入火時君不
會。金烏沈處玉輪舒。
<other>主中主</other>
千聖雖圍不露顏。眾星攢處紫微寒。塔分半座紅光
現。七寶輪停化外看。
<other>憶古</other>
肯來一法無生處。迷去千言越轉譌。釋迦曾受然燈
印。還有人能記得麼。
<other>慶今</other>
得承遺廕歸真覺。高謝空王諦此心。但教日用平懷
穩。佛祖情塵見自沈。
<other>忘惶</other>
方春不覺來朱夏。秋色蟬鳴翠影斜。夜來風急柴扉
破。滿地霜鋪落葉華。
<other>解夏示眾</other>
蒼蒼野岫動谿風。艸色迎秋帶露濃。雲毳又添千里
夢。塞鴻重渡五關峯。星分河漢蟾蜍冷。日上長江綠
自紅。木人半夜來相賀。振錫天明返碧空。
<other>白雲曲</other>
翠鎖深雲。風生綠樹。碧煙流水古碧高。月照青山松
<pb n="840"/>
韻起。金烏昇。玉兔睡。滿目千峯瑞籠翠。一曲白雲今
古清。萬里和風海輪出。
<other>山居（三首）</other>
疊翠日常對。頗合寂寥情。暗坐思殘照。猶來似相迎。
忽然老鼠驚。憶得去年晴。今算曆日來。四十七箇春。
為僧所足處。喜得富泉石。雖然所業空。免被才情役。
忝曾學參禪。叨以習文義。如今林下居。貧不能逐禮。
山居頓絕緣。時被林鳥喧。孤坐煙爐靜。月落虗窻暗。
松風雁忽叫。飜憶沙塞寒。曉屏春到來。列翠疊雲漢。
<other>牧童</other>
淡淡煙谿泛落華。雨催樵子欲還家。騎牛半夜穿雲
去。一曲昇平散曉霞。
<other>白牯</other>
露地前時懶欲牽。恐分頭角蹈人田。如今放育清谿
上。吼斷千峯萬樹煙。
<other>擬少林惶古依法燈韻（十首）</other>
少林消息事。樹倒古基前。月滿澄寒水。風生西北天。
雲濃迷古路。雨過翠峯鮮。早夜石牛長。雙犢一飲泉。
[石*((白-日+田)/廾)]闕成文短。風清葢子長。夜深霜後桂。月落肅林香。
有路人行少。無我計自忘。西峯熊耳夢。塔鎖擬難量。
半夜雲橫嶺。天明色幾般。折蘆分大浪。駕月過西灘。
石虎林中嘯。鐵牛火裏寒。春風動枯樹。華綻野人觀。
古路人行少。途新經往多。風清鼓松韻。豈并釣灘歌。
月皎從星嚁。山高任薜蘿。幾嵓雲下嶺。半谷霧生坡。
無法傳迦葉。履遺熊耳山。往侵階地雪。春去幾秋還。
日晝啼猿切。雲開布水潺。西峯林下寺。人老古松閒。
初夜雲起石。猿叫西峯雨。少室九年人。菜無鐺中煑。
東[郊-父+ㄓ]王老師。嫌奢太多語。更𢹂隻履回。特地不相許。
少林名古寺。經從能幾到。㵎穿東嶺斜。雨壞石門倒。
木人夜挑燈。庵地更誰掃。月落清風寒。嵓松任藤老。
金棺示雙足。二千餘歲年。少林面壁坐。非定亦非禪。
石人踏雪去。木馬火中眠。三拜伸何事。一臂古今傳。
㵎水湛如鏡。華開嵓似織。高下縱千般。皆荷無私力。
滿目絕纖毫。耳聞心不忒。信定若金剛。初心圓萬德。
雲卷諸峯露。松風似雨扉。昔曾傳法地。樹老宿禽歸。
㵎月清寒雪。啼猿力漸微。媿慚惶古事。斷臂比應希。
<other>依古述十二時</other>
雞鳴丑。睡覺起來無可有。不免披衫著布裙。冷爐
畔寒猫守。
平旦寅。不曾得似今歲貧。自來知己杳無路。空對疎
窻眉皴頻。
日出卯。休用工夫作計較。縱然瞞得西家過。又被東
村籬狗咬。
食時辰。舉頭不識何處親。強開顏色告它人。殊不相
惠又生瞋。
禺中巳。荒舍無人來到此。忽有青疲跛童來。云道與
師為弟子。
日南午。𩜯飯盛來破家具。休道出家受快活。喫盡飢
恓無限苔。
日昳未。勸君休著名利地。佛道我鄉尚懶踏。任它人
罵無恩義。
晡時申。設使玄悟越不親。不如隨分納些些。今年盡
了又重春。
日入酉。涼兔去時休更守。西山日出北山明。不信須
彌空裏走。
黃昏戌。休話胡僧坐少室。到頭饑後自家饑。誰信閒
言鬧啾唧。
人定亥。老鼠成羣叫喚來。思量無物教咬嚼。與箇木
枕又不受。
夜半子。夢見得錢歡喜死。覺來摸索一文無。誰知恍
惚到如此。
<other>漁父（二首）</other>
一泛孤舟無寸土。那愁王[仁-二+(儿/又)]差門戶。山映碧波浸古
<pb n="841"/>
曲。清雲霧。誰能更問佛兼祖。
曉來風靜煙波定。徐搖短艇資閒興。滿目秋江澄似
鏡。明月迥。更添兩岸蘆華映。
<other>與歸宗安首座</other>
東家消息略陳書。少室峯高斗轉隅。昨夜鳳銜丹桂
去。今朝石虎嘯長虗。日添紅𦦨瓊枝冷。月對金輪紫
氣舒。閒中敢布居山事。優鉢華芳上苑渠。
<other>與壽陽澄座主</other>
少林雪盡古臺無。休話西來恐賺渠。道覓轉令情思
鬧。肯來信後聖凡虗。芳菲枯木迎春長。紅𦦨青蓮入
夏舒。敢憑拙偈遙相報。翠勢相連杉月初。
<other>與平上座</other>
道中亡道尚顰眉。默契言來豈喪機。須得病訶居士
處。自然無挂祖師衣。瀟湘夜半金烏曉。洛水天明玉
鳳歸。知音林下今相寄。枯木迎威結子肥。
<other>閒述寄人</other>
情有諸緣動。心空萬事休。不唯凡聖斷。觸類自無求。
無求方與道相宜。道與無求豈更違。雲散碧霄圓月
迥。堆青山岳翠生衣。
<other>禮三祖鑑智禪師塔</other>
天峯來勢遠。靈塔鎖雲高。杖錫泉流月。三分舍利韜。
<other>禮四祖大醫禪師塔</other>
一塔雙峯下。全身萬象前。松寒幾度老。月滿不離天。
靜剎師親創。醫王聖主宣。牛頭人不在。東嶠接風煙。
<other>禮五祖大滿禪師塔</other>
塔聳千峯外。巍巍一坐容。法傳四祖印。衣付嶺南舂。
松竹師親種。復生聖莫窮。後夜蓮池月。鐘搖江岫風。
<other>投子慈濟塔</other>
白雲鎖不住。青嶂以何收。月色籠寒塔。松聲半夜秋。
<other>廬山遠法師塔</other>
八百餘年鴈塔存。幾遭風雨幾逢春。虎谿輦在社人
散。依舊杉梯長翠陰。
<other>雲居弘覺禪師塔</other>
藥山雲嵓續洞山。甌峯連翠陰塵寰。青冥有路孰來
往。鳥道石人來往閒。塔鎖碧林千嶂迥。[石*((白-日+田)/廾)]殘明月萬
谿閒。如今再禮遺宗去。高唱胡家繼後顏。
<other>同安第四代詧禪師塔</other>
威音程外不能尋。得覩虗堂色像真。丹鳳來棲青嶂
後。金龍去㵎碧階新。塔封曉色祥風遠。藤惹香臺夜
月鄰。九峯消息如何問。參取乾坤那畔身。
<other>雙谿田道者真堂</other>
道存古今人何去。谿水分頭帶月來。嵓畔老松墳畔
竹。時搖清韻祖堂階。
<other>黃檗斷際禪師真贊</other>
百丈山雄。斷際崖峻。月滿滄溟兮眼暗耳聾。吐舌縮
項兮臨濟歸順。大鼎湯中片雪蜚。劫火心紅玉潤。
<other>投子楷和尚真贊</other>
寂住松寒。祖峯月冷。審諦慈容。威而不猛。星河斗轉
五更前。帶雪泥牛耕月影。
<other>投子淵和尚真贊</other>
九里山前尋不見。楚江月滿寶峯西。夜深雲抱龍眠
路。一紀松聲萬籟齊。
<other>投子證悟禪師真贊</other>
雲聚千峯。月流四海。骨藏兩地。道無移改。寂住層層
煙樹深。紅輪半夜分霞彩。
<other>潞州直度山智廣禪師真贊</other>
道接盤山。路行直度。默受神約。鬼虎何顧。萬年松老
古嵓青。一月流空山岳露。
<other>洞山悟本禪師真贊</other>
洞水逆流。雲嵓路接。過嶺過谿。進退自涉。鳳棲林下
月來時。碧岫風高煙樹疊。
<other>梁山和尚真贊</other>
龍生龍子。鳳生鳳兒。萬嶺松高。春風動時。一衲雲收
<pb n="842"/>
楊廣城。同安山露甌峯月。
<other>大陽明安禪師真贊</other>
古帆不挂。無影樹生。葉覆前嵓。華芬嶺後。半夜金鷄
帶子來。天明彩鳳和雲去。
<other>舒州浮山圓鑑禪師真贊</other>
玉樹無棲鳳。金河月未生。木人來乞火。半夜大陽春。
<other>禪人寫師真求贊</other>
忽覧傳儀。殊無可相。不是為僧。升合難望。白雲終夜
抱嵓石。月上千峯曉青嶂。
<other>楊次公讚師真</other>
一隻履。兩片皮。金鶯啼處木鷄蜚。半夜賣油翁發笑。
白頭生得黑頭兒。

投子青禪師語錄卷上

<sarticle>舒州投子青和尚語錄卷下</sarticle>

<other>頌古（一百則）</other>
舉思和尚問六祖大師。當何所務即不落階級。祖
云汝曾作什麼來。思云聖諦亦不為。祖云落何階
級。思云。聖諦尚不為。何階級之有。祖云。如是如是。
汝善護持。吾當有偈。心地含諸種云云。
無見頂露雲攢急。劫外靈枝不帶春。那邊不坐空王
殿。爭肯耘田向日輪。
舉石頭到思和尚處。思問從什麼處來。頭云曹谿
來。思乃豎起拂子云。曹谿還有這箇麼。頭云。非但
曹谿。西天亦無。思云子莫到西天來麼。頭云若到
有也則。云未在更道。頭云。莫全靠某甲。和尚也須
道一半。思云。不辭向汝道。恐後無人承當。
白雲藏玉鳳。紅日照無遼。隱隱星攢處。無私鎮九霄。
舉藥山與雲嵓游山。腰閒刀響。嵓云甚麼物作聲。
山便抽刀驀口作斫勢。
大鵬無伴過天池。獅子將兒絕後隨。崑崙觸犯歸行
路。一孔吞雲萬象馳。
舉僧問道吾。如何是和尚深深處。吾下禪牀作女
人拜云。謝子遠來。無可祗待。
驪龍海臥瑞雲高。四望歸宗萬派朝。木人來問西宮
事。回惠東園一顆桃。
舉雲嵓初參藥山。山問甚麼處來。嵓云百丈來。山
云有何言句。嵓云。有時云一句子百味具足。山云。
鹹即鹹味。淡即淡味。不鹹不淡是常味。作麼生百
味具足底句。嵓無對。山云爭奈目前生死何。嵓云
目前無生死。山云。二十年在百丈。俗氣也不除。又
問。海兄更說什麼法。嵓云。有時道三句外省去。六
句外會取。山云。三千里外且喜沒交涉。山又問。更
說甚麼法。嵓云。有時上堂了。大眾下堂次。復召大
眾。大眾迴首。乃云是甚麼。山云何不早恁麼道。嵓
於言下有省。
行盡千峯路轉高。肯歸方憶舊雲房。貪尋古調單于
曲。暨蹉胡家一韻長。
舉夾山參船子。
泛舟駕嶮三十春。擊處竿頭活死人。夾嶺桂分千古
韻。朗江山翠萬重新。
舉藥山問高沙彌云。我聞長安甚鬧。彌云我國晏
然。山忻然曰。子從看經得。從請泴得。彌云。不從看
經得。亦不從請泴得。山云。大有人不看經不請泴。
為甚麼不得。彌云。不道佗不得。自是佗不肯承當。
興亡雲去與雲來。渠無國土絕塵埃。須彌頂上無根
艸。不受春風華自開。
僧問石霜。如何是和尚深深處。霜云無䰅鎖子兩
頭搖。
三更月落兩山明。古道程遙苔滿生。金鎖搖時無手
犯。碧波心月兔常行。
<pb n="843"/>
僧問洞山。如何是祖師西來意。山云待洞水逆流
即向汝道。
古源無水月何生。滿岸西流一派分。[葸-十+夕]嶺罷詢熊耳
夢。雪庭休話少林春。
僧問夾山。如何是佛。山云此閒無賓主。僧云尋常
與什麼對談。山云。文殊與吾𢹂水去。普賢猶未折
華來。
親言言處幾人知。今古無儔類莫齊。玉馬雪行歸半
夜。羚羊挂角月沈西。
雲葢問石霜。萬戶俱開即不問。萬戶俱閉時如何。
霜云堂中事作麼生。葢無對。經半年方道得語云。
無人接得渠。霜云。道則太煞道。則道得八成。葢云
和尚又如何。霜云無人識得渠。
古殿嵓開月鎖松。霜凝雪露韻無窮。星前人臥千峯
室。佛祖無因識得渠。
僧問九峯虔和尚。一筆丹青為什麼邈志公真不
得。師云僧繇却許志公。僧云未審僧繇什麼人證
據。峯云烏龜稽首須彌柱。
荊山採玉卞人尋。至寶無瑕絕見因。鐵牛帶子蹈滄
海。撞月石龜長羽鱗。
僧問韶山。是非不到處。還有句也無。山云有。僧云
是什麼句。山云一片孤雲不露醜。
白雲不到中峯頂。滿目煙蘿景象殊。一句曲含千古
調。萬重青碧月來初。
僧問梁山。如何是祖師西來意。山云莫亂道。
國令嚴嚴擬者危。毫[釐-未+牙]纔動鐵輪。隨心萠口應三千
里。齒露言來苦怨誰。
僧問龍牙祖意。
石龜語話是誰聞。無耳髑髏夜聽深。方曉便藏無影
樹。大陽雖照不能尋。
靈雲見桃悟道。
山前桃發故園春。華綻紅枝省此身。證據謝君傍著
力。笑顏雖展意生瞋。煙鎖綠楊鶯囀緩。雨侵石筍倚
空鄰。金烏放去無消息。木馬嘶聲過漢秦。
肅宗問忠國師。百年後所須何物。
古塔涌聖迷。雲籠龍鳳失。香風半夜沈。寶殿無知識。
龐居士問馬大師。不與萬法為侶是什麼人。師云
待汝一口吸盡西江水即向汝道。
父母曠來別。得奉當竭力。木人半夜言。莫使外人識。
僧問長沙。本來人還成佛否。沙云儞道大唐天子
還刈茅否。
苔殿重重紫氣深。星分辰位正乾坤。金輪不御閻浮
境。豈并諸侯寶印尊。
道吾與雲嵓到南泉。泉問闍梨名什麼。吾云宗智。
泉云智不到處作麼生宗。吾云切忌道著。泉云酌
然道著則頭角生。異日吾與雲嵓在後架把鍼。泉
過再問。智頭陀前日道智不到處切忌道著。道著
則頭角生。合作麼生行履。吾乃抽身入僧堂。
金剛際下古髑髏。幾被人蹈血濺空。明月任從君自
掬。寒松那棄白雲封。
趙州纔見僧來便問。曾到此閒麼。僧云不曾到。州
云喫茶去。又問僧曾到麼。僧云曾到。州云喫茶去。
見僧便問曾到否。有言曾到不曾來。留坐喫茶珍重
去。青煙暗換綠紋苔。
大隨葢龜公案。
一家有事百家忙。春暖纔回艸自長。東嶺月分西㵎
水。匊殘猶自候重陽。
南泉兩堂爭猫兒。
臨險推人事要知。求材先自露鍼錐。釣魚盡說暗風
勢。及至風來波路迷。潦倒趙州雖好手。鐘鳴齋後赴
來遲。要知大象嘉州路。鐵牛鎮斷陝西關。
僧問雲居弘覺。僧家畢竟如何。云居山好。
突兀嵯峨萬仞橫。四邊無路不通行。自古兩輪光不
<pb n="844"/>
到。夜深王老入西岑。
丹霞一日經過院宿凝寒燒木佛。
師拈云。不會為客。勞煩主人。
古嵓苔閉冷侵扉。蜚者驚危走者迷。夜深寒爇汀洲
火。失曉漁家忙自疑。
舉洛浦參夾山。山云雞棲鳳巢非其同類。出去（云云）。
無伴石人夜入山。雪籠紅頂綠衣寒。喝開劫肇三峯
頂。捧出金襴對日看。
僧問疎山。如何是佛。云。何不問疎山老漢。
養子方知在上慈。親言無味外人疑。欲窮滄浪深深
處。聽取漁家輒莫迷。
僧問重雲和尚。如何是歸根得旨。雲云早時忘却
不憶塵生。
家破人亡何處依。無心無緒話求歸。十年忘盡來時
路。暫憶些時總不知。
舉僧問夾山。如何是夾山境。山云。猿抱子歸青嶂
後。鳥銜華落碧嵓前。
月皎青松[鴳-女+隹]夢長。碧雲丹桂挂羚羊。嵓高壁仞千峯
雪。石筍生條半夜霜。
舉僧問曹山。佛未出世時如何云云。
月隱青山瑞氣高。梧藏丹鳳覰無寥。無端石馬潭中
過。驚起泥龍翻海潮。
舉僧問雲居。全無學處如何立身。居云無立身處。
僧云佛事何勞。居云不同興化。
苔殿煙收紫氣旋。拱班宸幄退堯年。鳳棲不宿桃源
客。豈并金光矚漢天。
僧問風穴。古曲無音韻時。如何和得齊。穴云。木雞
啼子夜。芻狗吠天明。
古嵓月色鎖重雲。枯木迎芳曉帶春。昨夜星河轉南
斗。金烏隨鳳過天輪。
僧問投子。劫火洞然時如何。云寒威威地。
天地為爐萬物燋。石人駕浪渡雲霄。風生半夜霜威
重。月落冰寒逼𩯭凋。
米胡令僧問仰山。今時人還假悟否。山云。悟即不
無。爭奈落第二頭。米胡深肯之。
碧岫峯頭借問人。指山窮處未安身。雖然免得重陽
令。爭似靈苗不犯春。
鏡清問雪峯。古人有言。峯便倒臥。良久起云。問甚
麼。清再問。峯云。虗生浪死漢。
尋常愛客恨無來。及至人來懶話陪。空臥早知眠不
當。虗勞紅𦦨落寒。
雲門一日問明教。今日喫得幾箇胡餅。教云五箇。
門云露柱喫得幾箇。教云請和尚茶堂裏喫茶。
等閒垂借問端由。不負平生盡咄酬。竭力為人須是
徹。方知茶味解人愁。
僧問雲居。六戶不明時如何。居云不涉緣。僧云向
上事如何。居云慎者不護。
春到石人視遠山。鶯啼華木碧波閒。須知雲外嵓松
瑞。千古迎風任歲寒。
風穴初到黃龍。龍問。石角穿雲路。垂絛意若何。穴
云。紅霞籠玉像。擁嶂照川原。龍云恁麼則相隨來
也。穴云和尚低聲。
無價明珠暗處懸。夜深將把木人穿。誰知却被泥牛
見。吞入紅霞碧浪淵。
雪峯和尚送南際長老出。乃作女人拜。際斂手云
喏喏。峯以手斫額便歸。
送客隨家豐儉施。盡情為餞免生疑。却蒙惠重過相
贈。斂手遙別向暮歸。
舉傅大士見梁王不起。公臣問曰。大士見王為什
麼不起。士曰。法地若動。一切不安。
師拈云。然安[邱-丘+(看-目)]定亂實假良股。立法明宗須憑作
者。投機不玅。過犯彌天。力用不全。化風減半。若據
將高就下。即枯木重陽。若盡令雙趺。即哀同萬里。
<pb n="845"/>
梁國令它魏國愁。渡江投水暗隨流。雖然寸土居無
動。爭柰雙林樹半秋。
舉僧問首山。如何是學人親切處。山云五九盡日
又逢春。僧云畢竟如何。山云冬去寒食一百五。
日暮陰雲郊野深。重陽到後匊華新。不因西嶠殘冰
盡。爭得東山一帶春。
舉僧問雲門。如何是超佛越祖之談。云餬餅。
祖佛超談問作家。困來宜喫建谿茶。重陽日近開金
匊。深水魚行暗動沙。
僧問玄沙。如何是和尚親傳底事。沙云我是謝家
兒。
親伸端的向君言。莫比流沙少室傳。昨夜鴈回雙嶺
後。謝家人立月明前。
僧問趙州。如何是祖師西來意。州云版齒生毛。
九年少室自虗淹。爭似當頭一句傳。版齒生毛猶可
事。石人蹈破謝家船。
舉僧問仰山湧和尚。如何是法身寶。云。百舌未休
枝上語。鳳凰那肯共同棲。
松生嵓畔[鴳-女+隹]停穩。鳳出丹山鸞并羣。面壁尚虧菴外
事。淨名何苦太言論。
僧問雲門。如何是祖師西來意。云。日裏看山。
坦然曾問老師安。爭似韶陽一句傳。日裏華山仙掌
露。夜深猿叫月當軒。
舉夾山在溈山作典座公案。
相逢借問眾僧麋。莫比庵園香飯施。紫氣夜隨丹鳳
轉。金龍曉纏月中枝。
僧問巴陵。祖意教意是同是別。云。雞寒上樹。鴨寒
下水。
同別祖意問端由。便將無價與他酬。絲綸夜靜人垂
釣。曉得金烏帶月收。
僧問投子。凡聖相去幾何。投子下禪牀立。
水出崑崙浪接連。天高地垕秀林巒。禪牀略下雲山
斷。凡聖無踪海岳寒。
僧問趙州。如何是道。州云牆外底。
知道還他老倒翁。親言相指自[(囟-乂+夕)/心][(囟-乂+夕)/心]。關山路遠重須
去。一徑長途君任通。
仰山湧和尚示眾云。一言說盡山河。僧便問。如何
是一言。山以火筯插向爐邊。却收舊處。
一句稱提萬象分。肯同摩竭掩重門。夕陽影裏風濤
急。不覺移舟古渡昏。
舉僧問首山。如何是菩提路。山云此去襄陽五里。
僧云向上事如何。山云來往不易。
問路重途擬進程。綠楊鶯語送行人。牌標五里向君
說。莫道當年不指陳。
僧問嵓頭。古帆未掛時如何。頭云後園驢喫艸。
師拈云。寒山睡重。拾得起遲。
雲暗西嵓東嶺明。汀洲南面起笛聲。天光睡重和衣
潤。鶯囀高枝柳帶春。
舉僧問風穴。麈鹿成羣。如何射得麈中主。穴云。釣
船載到瀟湘岸。氣咽無寥問白鷗。
禁殿重圍視聽危。側思偏立絳綸垂。漢鄉雲斷汀洲
迥。嶺暮猿啼孤月隨。
舉僧問投子。三身中那身說法。子乃彈指。
三身說法問端由。彈指輕輕海嶽收。金鎖塔開紅日
像。夜深人笑碧峯頭。
僧問仰山湧和尚。曹谿意旨如何。云一鎖入寒空。
重雲層仞插寒空。塔鎖深雲勢莫窮。千古松聲來有
韻。萬年谿水去無蹤。
僧問福州雲峯顯和尚。如何是諸佛向上人。峯云
白雲覆青山。僧云莫便是和尚為人處也無。云綠
沼徒長蕖。
雪嶠層層翠鎖深。風生寒岫結重雲。夜來丹鳳冲霄
漢。聽曉樵人逐雁羣。
<pb n="846"/>
僧問蘄州廣教志和尚。是甚麼物。學人不會。志云
生在冀州。
禁幄重圍苔蘚深。金鈴不動侍無人。誰𢹂班杖來相
問。報說東園麥壠青。
僧問風穴。如何是學人親切處。穴云。須彌南畔齊
打鼓。賀蘭山上曬皮裘。
親切曾伸問老翁。東山謌唱北山吟。弄潮須是江吳
客。別語還他漢地人。
僧問首山。如何是學人用心處。云怪儞一問遲也。
未語難明迷悟情。發言方表赤心人。祇貪進步求明
玉。爭信靈苗不受春。
僧問首山。一切諸佛皆從此經出。如何是此經。山
云低聲低聲。僧云如何受持。山云不污染。
水出崑崙山起雲。釣人樵父昧來因。祇知洪浪嵓巒
闊。不肯拋絲棄斧聲。
僧問郢州趙橫山柔和尚。如何是佛。云平地望高
坡。
江山歷盡幾施功。方得逢人話昔同。春到洞庭南壁
岸。鳥啼西嶺月生東。
僧問九峯懃和尚。如何是西來意。云一寸龜毛重
九斤。
等閒不語未逢人。語便傷真似太親。不顧火中鸞鳳
息。驚它石虎暗生瞋。
僧問臨濟。如何是吹毛劒。濟云禍事禍事。僧禮拜。
濟便打。
劒藏匣冷逼人寒。擬問棲遲過嶺南。更欲進前求退
後。悲風千古遶谿潭。
僧問大隨。如何是室中燈。云三人證龜成鼈。
六耳同謀事可成。直言方表赤心人。室中燈𦦨誰來
撥。白髮童兒兩𩯭新。
僧問瑞嵓。如何是誕生王子。嵓云深宮引不出。
貴異天然應有時。六宮春苑少相隨。星攢半夜天輪
迥。燭曉東圍簾靜垂。
僧問鼎州文殊和尚。古人垂一足意旨如何。云坐
久成勞。
馳書纔去反[(囟-乂+夕)/心][(囟-乂+夕)/心]。一足垂酬繼後蹤。坐久成勞誰委
悉。紅爐點雪自相通。
僧問上藍超和尚。善財見文殊後為甚麼却往南
方。藍云。學憑入室。知乃通方。僧云到蘇摩城為甚
麼彌勒却遣見文殊。云。道⿰目齊無涯。逢人不盡。
日出昇空高下周。崑崙源派入川流。春山雲逗風無
盡。雁去回南天地秋。
僧問洛浦。如何是一大藏教收不得者。浦云。雨滋
三艸秀。片玉本來輝。
畢鉢嵓華曉帶春。香風時結鷲峯層。須知玉象瓶中
塔。別有輝天照地燈。
僧問芭蕉情和尚。如何是透法身句。蕉云。一不得
問。二不得休。僧云學人不會。蕉云第三度來與儞
相見。
休問維摩臥病城。靈山空自掩光陰。流沙欲渡全無
難。莫聽鶯鳴在那林。
僧問芭蕉徹和尚。有一人不捨生死。不證涅槃。師
還提𢹂也無。徹云不提𢹂。僧云為甚麼不提𢹂。徹
云老僧粗識好惡。
百歲童兒出戶來。滿身紅爛惹塵埃。火中閒步清凉
地。識者無因敢近擡。
僧問天彭。如何是佛。云。親切不離家。寂寞不當戶。
白雲時映舊山青。竹鎖薄煙露幾莖。虗室夜寒秋月
迥。雁回遙聽可三更。
僧問禾山。即心即佛即不問。如何是非心非佛。山
云解打鼓。
布毛拈處費人言。爭似禾山一句傳。打鼓一聲喧宇
宙。冰寒千丈忽生蓮。
<pb n="847"/>
僧問黃連和尚。如何是聲前一句。連云。聲前無句。
聲後問將來。
空劫前時廣路閒。聲前無句信人難。欲窮滄浪白雲
曲。且看石人露半顏。
僧問吉州資福寶和尚。如何是古人歌。福畫圓相
對之。
一曲兩曲深夜彈。松風和雨過前山。可憐卞玉離荊
岫。誰是知音却取還。
僧問益州崇福志和尚。如何寬廓之言。志云無舌
人道得。
寬廓言時不犯舌。清風高韻碧雲斜。石人貪話西峯
事。不覺東嵓起霧遮。
大陽明安和尚問梁山。如何是無相道場。山指觀
音云此是吳處士畫。陽擬進語。山急索云。這箇是
有相底。如何是無相底。陽言下有省。禮拜乃歸本
位立。山云何不道取一句子。陽云。道即不辭。恐上
紙墨。山呵呵云。此語上石去在。後果上[石*((白-日+田)/廾)]。
師拈云。然道廣古今。行人難度。山危絕嶮。登者無
因。儻不發問先蹤。履踐無期得入。所以悟由自己
印乃憑師。遞代證明續佛壽命。此者窮崖問路力
盡指蹤。嵓壁無門力窮進退。既金龍失水妙翅力
提。別透波瀾復歸本位。諸仁者。正當恁麼時還知
古人退位處麼。若知得。可謂萬仞峯擁千波竭沸。
龍宮與天界分簷。鳳閣并星辰合彩。嵓松籠瑞川
霧艸薰。不犯化門千山迥出。若不知落處。嵓闊無
人問。龍到滄海深。
路窮崖仞問山翁。別指嵓西嶺近東。擬進霧垂嵐色
重。回頭頂見太陽紅。
僧問百丈奇特事。
黑風吹海浪頭高。霹[靂-秝+林]飜空吼夜濤。隱隱漁燈藏古
岸。截流一棹豈徒勞。
舉歷[郊-父+ㄓ]和尚一日煎茶次。僧問如何是祖師西來
意。師舉起苶匙子。僧云莫這便當否。師擲向火中。
煎茶未了人來問。拈起分明呈似他。當機若遇收燕
手。性命難存爭柰何。
僧問文殊和尚。萬法歸一一歸何處。云黃河九曲。
問法窮因歸何處。黃河透過碧波瀾。須知雲外千峯
上。別有靈松帶露寒。
雪峯在洞山作典座淘米次。山問云。淘沙去米。淘
米去沙。（<bz>〔著〕</bz>語云無影長生桂。經霜結子頻。峯云沙
米一齊去。山云大眾喫箇甚麼。（<bz>〔著〕</bz>語云金鳳探香
銜不盡。玉雛食蘂葉長新。峯乃覆却盆。山云。得即
得。須別見人始得。後果嗣德山。
滿鉢盛來一物無。豈同香積變珍酥。日月并輪長不
照。木人舞袖向紅爐。
德山一日上堂云。問即有過。不問又乖。時有僧纔
出禮拜。山便打。僧云。某甲話也未問。因甚麼便打
某甲。山云待儞開口堪作甚麼。
師拈云。然禍因自起。傷損它人。火發內生。燄飜林
獸。既險崖弄巧。祇可推落。洪嵓放轉徹通。却成反
遭受屈。雖小得便宜。還知德山大錯麼。若知得。德
山粉碎。若不知得。揀猶少在。
金輪微動吼乾坤。稍逆金軀艸臥身。更欲發言來擬
問。悲風吹盡四絕鄰。
僧問興化。軍旗急速時如何。化云日料半斤餐。
離城別閣暗愁時。月落星分信馬蹄。風掃曉霜林木
迥。夜深汀岸火生微。
僧問長慶。如何得不疑去。師展手。
展手之時萬仞摧。枯河無水月無來。若疑別問龐居
士。石女黃梅誰共陪。
僧問洞山。亡僧遷化向什麼處去。山云火後一莖
茆。
野火燒時越轉新。至今煙𦦨雨難霖。旱地紅蓮遮日
<pb n="848"/>
月。無根樹長翠成陰。
國師三喚侍者話。
國師喚侍者。重言不當吃。它耳又不聾。自又無處雪。
幽棲和尚一日斂鐘上堂。大眾纔集。棲云甚麼人
打鐘。僧云維那。棲云近前。僧近前。棲便打。却歸方
丈臥。
驀路相逢借問由。寸心莫便與他酬。雖然重擔教人
代。終是慚顏暗地羞。
僧問洞山。如何是佛。山云麻三斤。
三年一閏大家知。也有顢頇不記時。昨夜雁回沙塞
冷。嚴風吹綻月中枝。
僧問雲門。如何是透法身句。云北斗裏藏身。
南岳峯高北岳低。行人泣淚兩遲疑。火星昨夜移牛
斗。照見西瞿人不知。
僧問風穴。如何是道。穴云五鳳樓前。僧云如何是
道中人。穴云問取城湟使。
師拈云。然指道由人。行之在己。問窮決悟。答以提
宗。不當人徒勞進步。何故。葢向上一路千聖不游。
擬議之閒喪身失命。是以龍樓迎瑞。紫殿籠煙。苔
砌深圍。燭香人靜。正當恁麼時。還許人喘息麼。若
喘息之閒。長途萬里。
深宮禁殿隔重圍。簷靜簷楹紫氣垂。苔地不通朝請
近。家人指路莫遲疑。
舉仰山插鍬話。
溈山問處少知音。插地酬它佛祖沈。蹈倒玄沙傍不
肎。免教蒼翠帶春深。
僧問法眼。如何是佛。云汝是慧超。
𡾟嶮行時問路難。有人相指北[郊-父+ㄓ]南。長安無限人來
往。幾箇無鈴過得關。
舉趙州勘婆話。
靈龜未兆無吉凶。變動臨時在卜人。路頭問破誰人
委。王老東[郊-父+ㄓ]努目瞋。
僧問興化。多子塔前共談何事。化云。一人傳虗。萬
人傳實。
於道無證所。方通萬法路。或明或暗行。不鎮亦不護。
月來松色寒。雲去青山露。今古天台橋。幾人能得度。
僧問大陽堅和尚。如何是玄旨。云壁上挂錢財。
輕輕人問玄中事。便吐肝腸說與它。木人暗皴雙眉
處。石女多言爭柰何。
德山和尚上堂云。大眾。及盡去也。直得三世諸佛
口挂壁上。猶有一人呵呵大笑。若識此人。參學事
畢。
師拈云。然雖如是。德山大似藏盡楚天月。猶存漢
地星。
雙盲入暗路崎嶇。日落棲蘆暫得甦。爭似石人眠半
夜。免教舜讓守林居。須知華綻非干木。無脚行時早
觸途。昨朝風起長安道。元是崑崙進國圖。
舉投子月未圓月圓後話。
師拈云。大眾。投子恁麼道。諸人作麼生商量。若也
道得。寂住峯煙雲葢地。曹谿路上日月同輪。若也
不會。山僧有頌。
圓缺曾伸問老翁。石龜銜子引清風。昨朝木馬潭中
過。蹈出金烏半夜紅。
芭蕉拄杖話。
師拈云。人無遠慮。必有近憂。
有無今古兩重關。正眼禪人過者難。欲通大道長安
路。莫聽崑崙敘往還。
僧問浮山。師唱誰家曲。宗風嗣阿誰。山云八十翁
翁輥綉毬。僧云恁麼則一句迥然開祖胄。三玄戈
甲鎮叢林。山云李陵元是漢朝臣。
師拈云。水深魚穩。葉落巢疎。
月裏無根艸。山前枯木華。雁回沙塞後。砧杵落誰家。
僧問浮山。如何是祖師西來意。云平地起骨堆。
<pb n="849"/>
嫩艸疎斜徑。山泉帶碧流。文曾要渭水。烈士恥莊周。

投子青和尚語錄卷下（終）

<talk>No. 1423-B
 行狀</talk>

師諱義青。姓李氏。本青社人。襁褓中見佛僧即動容。
父母疑再來人也。七歲捨本州玅相寺出家。十五試
經得度。明年受具。初聽大乘百法明門論。雖精究義
味。知一切法無我。而每念三祇途遠。自困何益。後聽
華嚴大經。深達法界性海。剎塵念劫。重重無盡。講主
命師就席開演。玄談玅辨傾瀉如流。聞者悅服。至諸
林菩薩偈。即心自性。師忽起立歎曰。法離文字。寧可
講乎。遂散席為雲水計。訪長蘆福禪師。蔣山元禪師。
一時名重尊宿。機緣不契。時浮山圓鑑遠禪師道價
滿天下。師徑趨法席。值遠退休。會聖嵓因夢獲青色
俊[鷂-缶+(工/山)]。曉見師扣嵓禮謁。遠笑云。吾之夢。子應其祥矣。
遂留別嵓看外道問佛因緣。專令寂默離念自照。師
一味滅情見解。會向空劫已前。體究凡三載。未能自
省。一日遠曰。汝記得話頭試請舉看。師纔舉。遠急以
手掩師口。而師豁然大悟。通身汗流。尋即禮謝。遠云
子玅悟玄機邪。師曰。設有玅悟。也須吐却。時資侍者
在傍云。這漢今日如病得汗。師云合取狗口。自是遠
方痛下毒手烹煉。又經三年。遠曰。曹洞宗風實難紹
舉。吾參七十餘員大善知識。無不投證。末後見郢州
大陽明安禪師凡數年。方默契。而明安以皮履直裰
付囑。然吾以先有得處不敢味初心。以實告明安。若
老師尊年無人繼嗣。即某甲當持此衣信。專淘擇大
器以為劫外種艸。庶正宗密旨流化不絕。明安忻然
許之曰。它時得人出吾偈以為證。偈曰。陽廣山頭艸。
憑君待價焞。異苗翻茂處。深密固靈根。其末又批云。
得法後潛眾十年方可闡揚。今子應先師密記。乃真
法器也。吾今以大陽真像衣信讖偈付囑於汝。汝當
續大陽宗風。吾住世不久。宜善護持。無留此閒。遂送
登途。師廣歷諸方徧禮祖塔。至廬山慧日周閱藏教。
熈寧六年復還舒州。太守楊公欽慕碩德。郡人亦仰
師高風。具禮勸請住白雲山海會禪院。師默照機緣
成熟遂即授命。退惟治平元年得法至出世時。果符
明安十年之讖。師鋒鋩迅高。宗旨玅密。離念絕學非
情識所可擬。自住海會八年。移席投子復四年。唯破
衲弊衣寒槁冷默。忘緣寂照坐臥如竹木。而家風蕭
條無可趣向。昔投子開山慈濟禪師受記曰。吾塔若
紅。是吾再來。忽[邱-丘+(看-目)]人命工飾其塔為碼碯色。未幾師
來。人皆疑師為慈濟後身。投子素艱水。而師住後有
甘泉涌出。汲之不窮。太守賀公榜之為再來泉。題詩
云。能嗣師音者。名為師再來。元豐六年四月末示有
微疾。移書告別郡官檀信。至五月初四日盥沐陞座。
退而書偈曰。兩處住持。無可助道。珍重諸人。不須尋
討。遂跏趺而化。山色晝昏嵓風號作。鸛鵲香滿谷。收
五色舍利靈骨。以閏月二十三日塔于院之西北三
峯庵。塔後有芙蓉一株。是日數十華盡發。亦可異也。
俗壽五十二。僧臘三十七。嗣法出世者十餘人。如道
楷報恩相繼住隨州大洪。而　聖天子欽重道德。皆
被　詔唱道都城。宗風大振。然師之法子法孫星分
碁布。以洞山門庭峻高。得者如大死人而氣息俱盡。
非髑髏無識莫能知之。謹以實狀刊錄後。異苗飜茂
之句。如呼谷照鏡虗明絕朕。任運之應不可得而名
邈。

<talk>No. 1423-C
 重刻投子青和尚語錄後序</talk>

<pb n="850"/>
天下有有其實而無其名者。有無其實而有其名者。
古今宿碩舉唱投子語者不少。然予未覧遺名拾實
者。且物多相類而非也。白骨疑象。武夫類玉。本[邱-丘+(看-目)]舊
之有投子錄者。上堂法語纔十數則耳。亦訝疑象類
玉也。予先有梓行謀。而僦居京師。偶訪伯映禪師於
北野興聖。茶話次。師出投子語錄告予曰。公重鋟此
錄。洞門以為榮云爾也。予得之而耕抃樵呼疑潰訝
塞。於是乎珍敬懷抱之歷載。于茲頃日。道明禪者愛
夫愈久焉將蠡絕。失其真而負任儋荷。勘挍既成。方
謀災木而之京師。一日來請予之著後語。予曰。大小
大野哉。言乎斗南。誰言之乎。人皆仰之。若斯錄亦何
𢽿以閒然矣。是以為序文云。
享保九年焉逢執徐秋重陽日
前住大雄沙門釋貫徹廓門叟漫題

<talk>No. 1423-D
 䟦</talk>

總持無文字。豈以言語求道。文字顯總持。離文字更
無法。非總持。非文字。好高著眼。此錄者遠祖投子和
尚無舌解語也。曾嗄啞于破簡蠧紙之裏。無聞者已
舊矣。道明禪者偶得此錄於古剎中。恰如得末尼珠。
歡喜舞蹈而不暫措。唯憂他後再失其傳。災木以垂
有永。可謂勤矣。挍考已畢。請使山僧記年月。不得辭。
書以與焉。
享保九年十一月吉旦東都蜃樓居主人題

<talk>No. 1423-E</talk>

夫道者。天地之大器而法自然者也。自然者。天之道
也。自然之者。人之道也。夫人自然則無心于事。無心
于事則無事于心。無事于心故佛是無事人。然而非
事無事為無為。直使人百尺竿頭進一步。萬仞懸崖
打𨁝跳。轉凡作聖。變鐵成金。尋常舌頭無骨。笑裏有
刀。西天四七。東土二三。以心傳心。將錯就錯。佛佛授
手。祖祖締眉。西來正嫡大陽宗風。唱于當時者。以有
師在也。于茲大雄東堂廓門徹公和尚珍藏此錄已
尚矣。這回一日被示。予則拜閱焉。遍體汗流。不覺歎
息。豈量乎。千里之外。六百年後。覧此錄矣。即以為重
刻日。本舄弈乎千載。葢原本全稿者。其孫淨因覺公
之所編集也。所以予不增減片言隻字。唯為舉燭之
說題其尾耳。然三寫之誤。哲人察焉。於時
享保歲次甲辰孟冬旬日
不肖後學（道明）謹書於江府桃雲精舍

<article id="n1424">投子義青禪師語錄</article>

No. 1424
<sarticle>舒州投子山妙續大師語錄</sarticle>

住芙蓉山嗣法小師　道楷　編
上堂示徒曰。正正時非圓。圓中還有徧。徧徧時不色。
色裡却存圓。更深催曉氣。日闌洞曉天。兩墀和融處。
貴所得玄玄。汝等諸人到這裡如何安身立命。得恁
麼相應去。良久曰。夜明簾外主。今古無人知。須是傍
參手。樹宗乘一枝。山僧此四句。諸禪德又作麼生商
量。時有僧出眾問。承和尚有言。圓中還有徧。色裡却
存圓。斯理如何。師云。正不立玄。偏不附物。僧云。可謂
暗中有明。明中有暗。師云汝道是何道理。僧云共難
其諱。師曰是須恁麼會。僧乃禮拜。師乃云。泉洗檻前
月。天橫雨外山。夜來少室睡佛祖。大難大難。便下座。
上堂因示徒云。妙道通心離語言。玄途溫體不清痕。
龍巢鳳子豈常種。了了一機誰得論。諸禪德。且道這
<pb n="851"/>
箇是滿眼滿耳底樣子。正與麼時還知落處。雲巒崇
聳青山頂。喬嶽東邊萬象靜。天上人間一樣春。誰迎
景色到江上。卓拄杖一下云。直饒十成去。猶是爭半
提。時有僧出眾問。如何是全提時節。師云釋迦老子
建立化城。僧云權化消息為孰說。師云。寶所在近。更
進一步。僧云。已是寶處。豈得去乎。師云是須與麼去。
僧云出他屋裡作什麼活計。師云。雖無活計。甚勝富
貴。僧云如何是密處活計。師云。劫外儼然。無物惱師。
僧云容顏甚奇妙。乃作禮。師乃云。鷲嶺咲昌。香色芬
芳。列聖叢裡。獨沒商量。乃下座。
上堂因示徒云。一處妙時萬處空。三世了時千世同。
寂寂寥寥得後事。颯颯凄凄風樹松。這箇無人著道
理。那箇有深見異中。體處用時無別處。一段活心得
妙通。拈拄杖云。看看。此是田地隱密底人。此是神通
遊戲底漢。要見乃見。眾中誰是見得底之禪和子。試
與老僧出氣看。時出毫氣。吾為汝證明去。時有僧出
眾問。作麼生是大道心源之妙理。師云。一月普含一
切水。一切水月一月攝。僧云恁麼為同為別乎。師云
汝不見華嚴六相義耶。僧云總別同異成壞是何所
作。師云一圓相之中有一佛。僧云佛是何物。師云諱
不得。僧乃禮拜。師云用禮為什麼。師乃云。同中有異
異中同。總別壞成一樹風。天下陰凉人悉在。何須熟
處覓真宗。便下座。
上堂因示徒云。劫前一氣。密密現成。那箇一印。堂堂
記盛。有時瑠璃殿上玉女回首。有時古鏡臺前石人
撫掌。还有人識取伊麼。若能認得。許你有。今安樂處
獨以平等無差法味。穩知甘露洒落之妙文。今日一
會雲客。蹈破草鞋入吾門來。志究何處去。一句了然
超百億。是什麼一句。試道看。道了而儼然坐。時有僧
出眾問。學人不會。請師舉揚。師默然坐。僧云。承聞維
摩有入不二門是也無。師呵呵大咲云。這顛言倒語
漢。僧便微咲休去。師云老僧罪過。僧便禮拜。師云喫
茶去。僧云和尚恐是白拈賊。師云與汝盜箇什麼。僧
云堦前有下馬臺。師便休。師乃曰。或說玄妙一理所
宜。或說了然三乘歸處。共是八九成。今日投子為諸
禪德說了也。且道是凡是聖。於此商量。雲抱青岑。水
迴寒林。不如此者。誰是陶金。乃下座。
上堂因示徒云。火氣寒然。雪心熟爾。陽佛去來。陰魔
出沒。畢竟作麼生。天台山上南岳眠。少室峯頂熊耳
坐。顧視左右曰。高著眼。休盡是非田地虗。拂除好惡
家風妙。自斯不用閑空章。未有一絲掛九竅。諸大德。
且道如何一生得底人而相去。時有僧出眾問。和尚
是得底不得底。師云眉毛在眼睫上。僧云鼻孔何處
在。師云汝不盲看。僧呵呵大咲。師云汝何得自瞞。僧
乃去。師乃云。拂子頭上薦得。主丈頭上提取。若能如
斯。半開又得。半合又得。恁麼不恁麼總得。驀擲丈子
曰。猶是聻。便下座。
上堂因示徒云。扣聲入耳風無意。梅影橫窓月不痕。
一輪所照是何物。看取人人弄精魂。畢竟歸去到甚
麼處。落處急急著眼看。如能一朝撥轉。管取一員無
事道人。未然。閻老子不許汝在。还會麼。時有僧出眾
問。如何是一員無事道人。師云。要行便行。要座便坐。
師僧如何。僧云行止分明無物妨我。師云汝是何物。
僧云苦屈苦屈。師便打。師乃云。寂寂寥寥。妙妙玄玄。
是何麼機用。清清黯黯。默默堂堂。是什麼作略。試請
道看。終日安然座一堂。通宵寂寞絕商量。欽光正脉
付傳後。咲暖機前點異芳。便下座。
上堂因示徒曰。昨夜木人眠室中。今朝石女倚孤松。
如何是祖師來機。脚下黃金超玉鳳。一機歷歷。密路
堂堂。彌滿洞輝。日夜分明。神珠一光暗裏抽橫骨。蟻
絲曲道明中座舌頭。是衲僧行履處。諸大德。如何領
覧。時僧出眾云。更深無夜色。如何是木人室中睡。師
云深。僧云。天明無日氣。如何是石女倚孤松。師云淺。
<pb n="852"/>
僧云。一機了然處。如何是祖師意。師云動。僧云萬里
無盡處。如何是黃金鳳。師云靜。僧作禮拜云畢竟又
如何。師云內外虗玄徹底空寂。僧乃去。師乃云。一法
含多法。一佛印諸佛。一心合千心。一念超萬念。豈不
見道。栴檀移來一樹植。春風秋葉色相同。投子恁麼
說義。諸人與麼聽法。畢竟無有二相。具眼者自看。便
下座。
上堂因示徒曰。心佛無住居覺位。放光雨花動人天。
非真非虗梵音質。這者萬萬具足玄。还見麼。前面孤
明歷歷地曾無形影者。是你一心之法也。故古德云。
新羅國裡有一佛子。纔入三昧十方相隨。是箇此也。
且道汝等諸禪德。畢竟入三昧時以何相見。还有答
話分麼。時有僧出眾問。不動身心入三昧。此理如何。
師云只是人人底。僧云恁麼則用入三昧為什麼。師
云汝道如何是深入三昧。僧云座具即不無。未曾用
禮拜。師云是[?夕]。僧乃作禮。師乃云。妙悟妙到直須一
如。或示棒或（下示）喝。或論道或談禪。自本無異法。即今
自性不即不離。是[?夕]何物。若實合頭。與諸佛何殊別
乎。吾門兒孫不要犯鋒傷手。宛轉一氣旁參妙旨。共
是好手段。便下座。
上堂因示徒曰。豁開甘露解脫之法門。透入華嚴莊
嚴之心源。妙哉遊戲三昧而現神通。切哉出頭妙界
而成聖道。衲僧家脫盡光影而透出肚皮。正當恁麼
十成時。还有相委底漢麼。出來與老僧商量看。時有
僧出眾問。如何是甘露門。師云看看山前幸有真消
息。僧云和尚何如是漏泄。師云曲為汝等。僧云还轉
無上法輪也否。師云道什麼。僧便喝。師乃打。僧云此
恩難報。師云此怨難酬。師乃云。歸座田地妙玄難臻。
衲僧做處曠遠自親。如來頓教祖師心傳。山岳高低
皆是付事。还見麼。竪起拂子高聲喚云。諸大德。是甚
麼。便下座。
上堂因示徒云。海門秋靜雁音稀。江水澄澄萬萬微。
好箇人間金葉色。黃楓片片一時飛。此箇田地明明
歷歷。處處堂堂。雖然如是。實知人少。諸禪德。还會麼。
君臣徧正共不用。體用賓主皆是按排。唯是尋常。亦
是大難。若密著華戈。不須一字脚。若卒作模索。未見
三空旨。投子恁麼告報。早是琳上添玉土上加泥。何
故如此。皎玉無瑕。彫紋喪德。大眾如何若當。時有僧
出眾問。即是自知。為什麼不疑。師打云孰免箇窠窟。
僧云和尚莫謾打某甲去。師擲下棒曰你又作麼生。
僧呵呵大咲出去。師云且來闍梨。僧不顧。師云獅子
以一滴乳。迸散（十六）斛驢乳。師乃云。老僧適來為眾漏
逗不少。还知落處麼。西天四七未知處。東土二三不
受時。峯下源泉聲一㵎。山頂嵐樹裊風枝。諸禪德。山
僧這四句畢竟如何。久參上士道看。便下座。
師因謂眾云。投子有三器。今日舉似。汝等子細聽。直
須以格調妙奏奇曲。上正之器。汝等諸人如何見。絃
以妙手將彈玉調。中當之器。汝等諸人如何見。實以
活眼見破天容。下偏之器。汝等諸人如何見。眾皆默
然。師又云。上正之人而可向上。中當之人而可自已。
下偏之人而可今時。若又三位共到了。是可無位真
人。珍重。
師因謂眾曰。今日憶得先師道平常無生句。妙玄無
私句。體明無盡句。汝等諸人一一商量看。又云。透得
無生句方得法身。透得無私句方得那邊。透得無盡
句方得目前。三句畢竟得時。一一了時。衲僧珍重。
師因謂眾云。華嚴經有六種之因緣。有時總。有時別。
有時同。有時異。有時成。有時壞。諸禪德。畢竟如何領
會。此六相唯是一相。總佛。別心。同法。異念。成僧。壞情。
全一佛之所印。珍重。
師因謂眾云。經云。三界唯一心。心外無別法。心佛及
眾生。是三無差別。此意何處下觜。拈一雙火筯云。這
箇还有心有佛有眾生耶。若無。為什麼唯一心。於此
<pb n="853"/>
如何道取。先師云。三界唯一心。你还見我麼。此理甚
希有。試道看。珍重。
師因謂眾云。妙有妙用。其非功勳邊事。豈世理所到
乎。何故如此。如來未出世西天轉法輪。祖師不西來
茲土傳心印。且道何物轉何物傳。山雲冉冉。江水滔
滔。良久云。野菊含金。漢泉𡃤玉。君看消息別。早是不
可得。珍重。
師因謂眾云。見色見心聞聲悟道。絕色絕心見色明
心。且道以什麼商量。竪起團扇云。這箇是見色見心。
投子恁麼說破。既是剩語。諸禪德。还道取得麼。放下
團扇云。是亦什麼心行。珍重。
師因謂眾云。止止不須說。我法妙難思。黃面老子驚
殺。鶖子誑謼眾人。雖然如是。實到此田地始得。如是
相。如是性。是什麼道理。畢竟實相真性施為運動。珍
重。
師因謂眾云。曩祖達磨大師單傳心印。開示迷途。教
外別傳。不立文字。还有知落處者麼。誰知还有。教中
語。理孰識。談言表意外。且道為什麼對朕曰不識。山
僧太無端。珍重。
師因謂眾云。禪不在意會。道豈以情覓乎。吾得逢遠
公。方知有大事。不是容易變弄。一眾試取心中寶珠
來呈我看。珍重。
師因謂眾曰。吾今日向汝等舉似洞山師翁五位。一
一領覽看。真中有偽正中徧。偽中有真徧中正。圓中
有圓正中來。色中有色徧中至。妙中有妙兼中到。畢
竟五位一位。一位無位。現空妙顯真。真底是什麼物。
珍重。有偈云。却來元是正中徧。向去正親徧裏正。不
來難辨正中來。不去難知兼中至。徧正遙絕兼中到。
了然一氣大極前。雨過雲披天若洗。鐘聲何入古松
風。又云。諸人还知麼。若能邈得分得去。許汝有。避遮
生死冥符一舉。却知隙避不及處。且道新豐老子意。
唯顧小兒鳴。却忘自己醜。投子今日重露醜拙。向人
莫道好。雖然與麼。誰是真得實到漢。出來共商量。珍
重。
師初到圓鑑禪師處。鑑迎而致禮。師唯默然。鑑令見
外道問佛不問有言不問無言話。師受教坐堂中三
年。鑑時致問你還記得話頭麼。師擬分踈。鑑驀掩師
口云。汝向良久處會也。師於言下忽然大悟。乃作禮。
鑑曰你妙悟玄機耶。師曰設有也須吐却。時質侍者
在傍見之乃云。青華嚴宛如病得汗相似。師回顧云。
合取狗口。著若更忉忉。吾乃嘔。自此復經三載。鑑時
出洞下宗旨示之。悉皆妙契付。便以大陽和尚頂相
皮履布直裰一十八般妙悟而囑云。代吾續其宗風。
莫久滯此。善宜護持。遂書一偈送云。須彌立大虗。日
月輔而轉。群峯漸倚他。白雲方改變。小林風起叢。曹
溪洞捲簾。金鳳宿龍巢。宸苔豈車碾。乃令依圓通秀
禪師處。師至彼無所參問。唯嗜睡而已。執事白秀云。
堂中有僧日睡。當行規法。秀云是誰。執事云青上座。
秀云。未可。待與按過。秀乃拽杖而入堂。見師正睡乃
擊牀頭呵云。我這裡無閑飯與上座喫了合打睡。師
云和尚教某甲何為。秀云何不參禪去。師云美食不
中飽人喫。秀云爭柰大有人不肯上座。師云待肯堪
作什麼。秀云上座曾見何人來。師云浮山遠和尚。秀
云怪得恁麼頑賴。握手相笑歸方丈。由是道聲藉甚
兮。
師一日坐次。有一僧諱曰道楷。乃來致問。佛祖言句
如家常茶飯。離此外別有為人處麼。師云。汝道寰中
天子勑。还假禹湯堯舜也無。楷擬進語。師以拂子撼
楷口上云。汝發意來早有三十棒分。楷乃於言下大
悟。師云汝見何道理。楷作禮而去。師云汝曾到不疑
之地乎。楷掩耳而出去。師大悅許之。
師一日坐次。索門人云。吾有一句子。諸禪德下語。自
代云。不辭向諸人道。恐帶累吾兒孫。乃有偈云。巍巍
<pb n="854"/>
作王容。堂堂現妙道。吾有一句子。驢載舉宗風。又云。
同。
師一日入堂。因有一僧眠。師云。宛如老僧在圓通禪
師處對話相似。僧默然。師云你还邈得耶。僧擬分踈。
師乃打。僧於此豁然大悟。乃作禮。師云。你見什麼乃
禮拜。僧云。今日如貧人獲明珠。師忻然而去。其僧徑
上方丈正宣前事。師呵責云。且去。
<other>舒州投子山妙續大師語錄（終）</other>

<talk>No. 1424-A</talk>

䟦曰。師諱義青。俗姓青社李氏子也。七歲頴異。自往
妙相寺出家。試經得度。習百法論。未幾云。三祇塗遠。
自困有何益。乃入洛聽華嚴義。宛若貫珠。賞護無間
斷。甞讀諸林菩薩偈至即心自性。猛省曰。法離文字。
寧可講乎。即棄捨獨遊宗席。時浮山圓鑑禪師法遠
和尚居會聖岩。因一夕夢見手畜青色鷹。尤為吉徵。
至旦師遂臻。遠以禮迎之。其機緣語端見前章兮。世
謂之青鷹。便是此謂乎。人又曰。是青華嚴。盖是為以
華嚴為業之。兼契大陽安大師。卷續洞下宗乘。不舉
世一十三年。大陽傳法偈付法遠和尚云。陽廣山頭
草。倚君待煆焞。異苗繁茂處。深密固靈根。其偈尾云。
得法者潛眾十年而方應宣揚。法遠和尚受之。自贊
師翁大陽頂相曰。黑狗爛銀蹄。白象崑崙騎。於斯二
無礙。木馬火中嘶。遠乃以此等物而授師。師悉受之。
乃交眾作務十二載也。其後唱起新豐之雪曲。排成
洞上之妙燈。一千餘代出佛之模範。三四有年現祖
之機用。獨紹陽廣踵。自舉煆焞之劒。投子山頭龍作
金鳳之舞。大唐國裏虎露玉麟之蹄。深入報身無差
境界。穩現華嚴無邊妙相。其法嗣出世者其員八人。
住芙蓉曰道楷。住石門曰元易。住泐潭曰惟照。住淨
因曰法成。住大洪云守遂。住白水云妙榮。住紫陽云
了期。住雲盖曰剎利。此等大宗匠作枝成蔓。玉回珠
轉。師云大略如此。豈以言句諠之得乎。勑諡妙續大
師。住丹霞山三世孫沙門子淳卒馳禿筆撰之竟。

<article id="n1425">丹霞子淳禪師語錄</article>

<talk>No. 1425-A
 丹霞淳禪師語錄序</talk>

我宗無語句。亦無一法與人。然於無法之中而立五
位三玄之法。於無語之中而作呵佛罵祖之說。雷砰
電射。魔外不能窺。海湧雲屯。龍宮不得藏。然未嘗始
涉唇吻立文字矣。能具此機宏唱五位君臣之法。橫
說豎說如轉圓石於千仞之上。不留其蹤者　丹霞
淳禪師是也。茲　師遠裔良機。恐其語錄歲久湮沒。
依舊本參考訂正一新。繡梓以永流播。因問序於余。
不以不文辭。而謹書之以冠卷首。庶幾後學之輩別
須具眼子細看取。切勿向語言文字求解會焉。
旹寶永庚寅孟陬下澣　萬山（祖緣）拜手敬題

No. 1425
<sarticle>丹霞子淳禪師語錄</sarticle>

<other>丹霞淳禪師語錄目次</other>
卷上
序
大洪山上堂法語真贊偈頌
卷下增輯
上堂法語舉古頌古
<other>隨州大洪山淳禪師語錄</other>
嗣法小師　慶預　校勘
<pb n="855"/>
師於政和五年九月二十五日在唐州大乘山慧照
菴受隨州大洪請。拈疏云。還會麼。驪珠未剖價難酬。
灼爍寒光映碧流。罔象未能知去處。更憑子細說端
由。讀疏罷。師陞座示眾云。好諸禪德。蕭索茅菴草亂
埋。柴扉日午尚慵開。冥然獨坐枯根上。孰謂殊恩雲
外來。遂置金雞報曉重明少室之玄旨。石女謳歌再
唱新豐之妙曲。直得千山擁瑞萬卉呈祥。八方道泰
時康。一國河清海晏。諸人還會麼。正當霜桂花開夜。
又是蟠桃結實時。
入院上堂云。危巒蕭灑古禪宮。信步重歸趣無窮。風
卷白雲天界淨。一輪紅日正當空。
當日知事請小參云。銀臺燃鳳燭。𦦨照虗堂。寶閣扣
金鐘。聲騰空界。於是慧光無間冥通先佛之妙心。雅
梵喧轟潛運祖師之密旨。識情未盡舉目皆差。根境
頓忘殊途一致。若能如是。始解帶角披毛。雖然恁麼。
大洪拄杖猶未肯在。敢問諸人。且道拄杖子別有甚
麼長處。良久云。天教生在千峰上。穩密盤根勢未休。
上堂云。曉風吹散碧天雲。日上長空景象分。寂照含
虗無內外。當明一句若為論。所以道一句子當明不
當照。一句子當照不當明。一句子明暗混融。一句子
不落明暗。四句中且道那一句為賓那一句為主。若
也委悉得去。便乃行脚事畢。苟或未然。萬古碧潭空
界月。再三撈摝始應知。
冬夜小參。好諸禪德。金鐘雖韻。星月未分。假燈燭為
光明。仗聲塵為佛事。於是熒煌交映音韻相和。逈出
見聞。遐超聲色。所以道欲識解脫道。諸法不相到。眼
耳絕見聞。聲色閙浩浩。諸人若也於斯委悉得去。可
謂如龍得水似虎依山。苟或未然。不免他旋轉。大洪
今夜不惜眉毛為諸人說破。耳界聞時眼界通。一根
旋返六圓融。欲知佛祖虗明地。妙在聲香味觸中。
冬節上堂。山上今冬少陰雪。晴和天氣如春月。斯辰
又喜一陽生。梅根占得先開發。欲知佛性義。諦觀時
節。正當林木凋疎天地寒冽。且道一陽從什麼處生。
諸人還會麼。要知陽氣潛興處。直向金剛際下看。其
或未然。節辰已過。伏惟起居萬福。
臘八上堂。屈指忻逢臘月八。釋迦成道是斯辰。二千
年後追先事。重把香湯浴淨身。諸禪德。古有十六開
士。因僧浴時隨例入室。忽悟水因。洞明妙觸。盡入圓
通境界。大洪今日普請往靈濟殿上灌沐釋迦如來。
箇中亦有悟底消息。諸人還會麼。香湯瀲灔兩三杓。
便向如來頂上傾。
除夜小參。今夜年窮歲盡。來辰改旦迎春。光陰倐忽
不饒人。齒髮衰殘又添歲。大眾。光陰遷謝。念念無常。
時不待人。命焉得久。人人盡知今日是臘月三十日。
還曾準備得今日事麼。諸人莫作等閑。直得切切準
備他始得。且道作麼生準備。莫是聚集財物為準備。
莫是看閱經教為準備。莫是念禪䇿子為準備。莫是
持機巧心為準備。正當恁麼時。眼光落地手脚忙亂。
從前記得一時忘了。到這裡直須脚蹈實地始得。用
掠虗不得也。諸人時中快須休歇去。準備他去。把今
時事放盡去。向枯木堂中冷坐去。切須死一徧去。却
從死裡建立來。一切處謾你不得。一切處轉你不得。
一切處得自在去。所以道懸崖撒手自肯承當。絕後
再甦相欺不得。若能如是。可謂旋嵐偃嶽而常靜。江
河競注而不流。野馬飄皷而不動。日月麗天而不周。
其或未然。祇知事逐眼前過。不覺老從頭上來。
元旦陞座。正氣回春。東君扇物。向無生中生成萬有。
於無住本建立諸緣。情與無情咸承恩力。是以夜明
簾外君臣慶賀於茲時。枯木岩前父子歡呼於此日。
諸禪德。祇如野老門下又復如何。良久云。還會麼。兒
孫俱得力。室內不知春。
上堂拈起拂子云。大洪拂子拈起則春光妍媚萬木
含芳。放下則寸艸不生普天一色。然雖恁麼。子細觀
<pb n="856"/>
來猶是時人窠窟。此二途如何履踐。良久云。還會麼。
但得春風和暖。自然背陰花開。
師於天寧萬壽禪寺上堂祝香云。伏願
皇帝陛下。二儀同壽生成萬物而無為。三光共明照
燭十方而不間。
遂陞座示眾云。三德齊敷結淨緣。十方僧寶世良田。
願將此日無為福。上祝　皇圖億萬年。於是瑠璃殿
瑩君臣會合而一氣連枝。明月堂深子父相逢而同
身共命。相將行處玉堦寒蘚蒙茸。携手歸時碧嶂白
雲繚繞。通身及盡不當機。信步回途無異路。所以從
無住本立一切法。經行坐臥常在其中。語默動容不
離當處。諸人還會麼。十方國土無佗境。四海歡謠奉
一人。即將此日舉揚般若大會殊因。謹用上嚴
今上皇帝陛下。伏願道齊五帝福邁諸天。位居北極
之崇。壽等南山之固。次願知府大夫通判大夫郡縣
文武賢僚。德祛民瘼。風傳去獸之威。才入聖眸。夢應
非熊之兆。
上堂云。好諸禪德。夫為如來之子。宜各以道為務。直
須洗滌根塵。遂使三業清淨。於圓明正念而念念無
差。方能入道脫離生死。苟或未然。貪著空華衣。失却
孃生袴。臘月三十日手忙脚亂去。奉勸諸禪流。得坐
自迴顧。
結夏上堂云。安居三月。以大圓覺為我伽藍實相住
持。禁足九旬。具平等智護生履道饒益有情。然雖恁
麼。更須知有一人不安居守制。不履道護生。諸人還
識得麼。苟或未然。不免重為宣說。佛祖從來不奈伊。
滿頭明月去還歸。雖然六戶無親識。今古何曾更間
違。
小參示眾云。好諸禪德。法本無住。隨處圓成。道絕言
詮。應機建立。於是衲僧家有時向高高山頂立。縱橫
不陟古來今。有時向深深海底行。信步全超無伴侶。
然雖恁麼。子細觀來猶是究理邊事。且道透脫一句
又作麼生。良久云。還會麼。靜極光通本妙圓。嘶風玉
馬過重關。迴途不落威音世。妙用全彰化外看。
上堂拈拄杖云。大洪有箇無影杖。虎踞龍蟠孰敢向。
有時橫按坐虗堂。臨濟德山還膽喪。然雖恁麼。且道
得力在什麼處。諸人還會麼。好是月華鋪蘚砌。相將
閑遶玉堂行。
上堂云。三月安居已半過。虗明心地又如何。有求宛
然成機巧。無作方能不較多。爐裡寒香旖旎。巖前
枯木葉婆娑。白頭人在千峰上。妙唱新豐一曲歌。諸
禪德。還聞麼。靈然古韻曾非間。聽者須明未兆前。
上堂拈起拂子示眾云。大洪拂子非有名非無名。七
佛前前本混成。非有相非無相。淵而無下高無上。若
論陰陽未兆時。卷舒俱在光明藏。諸禪德。且作麼生
是光明藏。還會麼。浩然無異色。照盡未當今。
上堂云。好諸禪德。碧玉界中無變異。虗明地上有離
微。妙圓一句如何說。隱顯含融豈間違。到這裡且作
麼生是不間違處。還會麼。鐵牛耕破壺天遠。繁興大
用不當機。
上堂。少林九年垂一語。流布諸方多賺舉。大洪今日
老婆心。未免分明細說與。良久云。還會麼。月裡姮娥
巧。金鍼穿斷線。半夜繡鴛鴦。能有幾人見。
上堂云。金佛不度爐。妙相圓明會也無。泥佛不度水。
落落圓音美復美。木佛不度火。蕭蕭古殿無關鎻。是
須撒手直歸家。莫向半途空懡㦬。諸禪德。且作麼生
是歸家底事。良久云。還會麼。獨坐枯根石頭上。四溟
無浪月輪孤。
天寧節上堂云。天然貴異骨涉功勳。妙應昌期當陽
不露。所以海音堂上擊法皷而演真機。毗盧殿中叩
鯨鐘而宣至理。於是堯風大扇。舜日高明。千[邱-丘+(看-目)]賀誕
　聖之辰。萬國祝南山之壽。且道壽年多少。還會麼。
明月一輪生海面。玉人披影數金沙。
<pb n="857"/>
郡山迴山上堂云。七佛前前曠路賒。碧琉璃界鎻蟾
華。披衣出戶更猶永。撒手還家日未斜。諸禪德。且道
到家一句又作麼生。良久云。還會麼。行盡白雲路。靜
聞流水聲。
陳謝典座上堂云。杓柄笊籬權在手。放行把住非窠
臼。二時齋粥在精專。自利利他功不朽。且作麼生是
不朽之功。還會麼。須知盤中飡。粒粒皆辛苦。
再留監寺上堂云。圓澄覺海遊戲而獨掌難鳴。沒底
蘭舟皷棹而大家著力。致迷津者得岸。滯水者忘憂。
然雖恁麼。更須知有一人出門無轍跡。入戶不當堂。
千聖興來盡是傳語底人。諸祖降世焉敢正眼顧著。
且道是什麼人。還相識麼。昨夜偶隨流水去。今朝又
逐白雲歸。
上堂云。湛然無變異。虗徹有靈通。妙盡功忘處。咸歸
寂照中。乃竪起拂子云。這箇是拂子。且道那箇是寂
那箇是照。還會麼。[鴳-女+隹]鷺並頭蹈雪睡。月明驚起兩遲
疑。
上堂云。殘冬凜冽寒。滴水便成團。飜憶少林祖。齊腰
立雪難。或謂將心與汝安。覓心不見一毫端。廓然記
得來時路。頓覺壺中景象寬。瑠璃光裏一般般。午夜
依依月正圓。㝡先三子得皮肉。末後一人得髓還。㝡
先三子即不問。且道那箇是末後一人。還會麼。遠觀
同半月。近看却如鉤。若是知音者。思惟暗點頭。
為亡僧下火云。大地雪漫漫。臨行一句難。泥牛沉巨
浸。玉馬火中寒。諸人若向這裏委悉得去。可謂來如
月分眾水。去似雲散千峰。苟或未然。伏惟尚嚮。
為亡僧下火云。三緣和合成有。四大離散還空。且道
那箇是能上座主人翁。還會麼。來兮無依。去兮何託。
紅燄亘空。不曾燒著。
為亡僧下火云。出家兒。無休暇。終日忙忙空搆架。臨
行一著太區區。眼見耳聞爭不怕。百骸狼藉撒奚為。
普請般柴用燒化。且道中間有燒不化者麼。諸禪德。
白雲靉靆空去來。渺邈清虗無縫罅。尚嚮。
<other>真贊</other>
<other>丹霞開山天然禪師</other>
丹山月冷。祖室風清。瞻之仰之。千載揚名。古佛不存
檀佛像。寒岩曾許鐵牛耕。
<other>丹霞第二代無學禪師</other>
皎月流輝。影澄寒水。萬有齊彰。太虗廓爾。禪版曾酬
上上機。當鋒未薦西來旨。
<other>丹霞第三代安禪師</other>
龍準高不高。虎頤短不短。半夜崑崙兒。兩手扶銀椀。
<other>丹霞第四代勳禪師</other>
寒風凜凜。古貌堂堂。俱盧日午。瞻部夜央。聲前一句
兮從爾商量。
<other>淨因和尚</other>
即真非真。是假非假。語路未陳。言滿天下。驪龍海臥
彩雲深。黑漆崑崙騎玉馬。
<other>般陽老人</other>
昔年顏似玉。今日𩯭如霜。不挂金襴服。還衣白㲲裳。
彩鳳夜棲無影樹。曉天雲綻露斜陽。
<other>禪人寫師真求贊</other>
咄這枯槁形容。平生太煞揭斗。電光石火之機。兩舌
一還無口。直截根源不肯談。愛引禪徒荒艸走。
真非真。偽非偽。圓眼橫眉。醜脣平鼻。圖[書-曰+(且-二+人)]自難同。思
量何處是。月籠松頂兮[鴳-女+隹]夢初醒。雪覆蘆花兮鷺寒
不睡。
寫出病形。眉目分明。直饒全似。祇得八成。聞名兮不
如見面。見面兮不如聞名。霜天月滿兮難尋老兔。海
門潮落兮不覓長鯨。
<other>偈頌</other>
<other>五位</other>
正中偏。寶殿烟籠月色前。井底燃燈天未曉。暗中誰
<pb n="858"/>
辨往來源。
偏中正。嫫母臨䊋羞照鏡。三更玉戶不挑燈。混融非
露當年影。
正中來。運步紅爐徧九垓。寶月夜光隨處靜。披雲終
不露纖埃。
偏中至。大用無私何擬議。當鋒那肯落今時。他家自
有超倫志。
兼中到。及盡有無真個妙。披毛戴角火中行。縱橫不
落今時道。
<other>又</other>
正中偏。寶月光凝海底天。何事漁舟難滿載。流輝爭
肯透波瀾。
偏中正。水雲深鎖漁家境。一派長江極目清。日照筠
竿那露影。
正中來。一葉輕舟泛遠灘。錦鱗不觸香鈎餌。何得絲
綸更犯羶。
偏中至。收絲却返蘆花裡。高欹龜枕恣情眠。長江信
任波濤起。
兼中到。更闌六宅無音耗。縱橫澤國路優游。樵人舉
步應難造。
<other>閒居</other>
迴途玉馬休相伴。背角泥牛莫下鞭。多謝乾坤垂覆
載。閒雲芳艸恣情眠。
<other>自宗</other>
空劫自己無依守。佛祖從來難啟口。九年面壁太多
端。那堪更強分妍醜。
<other>釣者</other>
海際烟收欲暮天。扁舟輕泛出蘆灣。絲綸夜擲清波
裡。曉得金鱗不犯竿。
<other>送昇上人馳法嗣書</other>
飛花暖日輕相送。烈焰須憑作者通。覿面不勞伸語
路。丹山千里事同風。
<other>送法弟應首座</other>
落葉紛紛萬卉凋。雲衣輕卷下岧嶢。他年花蕚𨔝榮
日。靈樹無根暗長苗。
<other>送靜上人</other>
本自圓成不在言。泥牛耕破劫初田。夜來風月霜威
重。天曉崑崙戴雪還。
<other>酬寂道人</other>
言前無句擬何伸。妙語玄談眼裡塵。一邑毗耶金粟
眾。想應翻笑住山人。
<other>無縫塔</other>
月皎漁舟瑞氣旋。蘆花深處夜濤寒。可憐無限垂絲
者。隨例忙忙失釣竿。
<other>趙州婆子勘破話</other>
木人嶺上歌。石女溪邊舞。明月共同途。無私照今古。
<other>和淨因老師漁父詞</other>
四海無家何拘礙。垂絲坐對烟雲靄。水急風和舟行
快。嚴霜屆。蓮裳籜笠和烟戴。
洪鱗每自藏深派。今朝釣得真奇恠。皷棹驚波桑田
改。三災壞。恁時方稱生涯在。
潦倒漁翁一無解。蒼蒼雪𩯭知何載。短棹輕舟泛滄
海。拋鈎在。碧波深處全無閡。
錦鱗吞餌浮絲擺。樵父兩岸皆憐愛。直透龍門頭角
改。誰能怪。為霖方顯靈通大。
<other>送昇長老住大乘</other>
皎月流輝千嶂冷。泥牛徐步出雲烟。玄徒若問西來
意。直指胞胎未具前。
<other>送蒲君錫赴任湖南提刑</other>
携筇揮汗別文星。匝地清風聳百城。佛祖位中留不
住。瑠璃殿上綠苔生。
<other>送龐婆</other>
剎剎西來意。塵塵古佛心。眉毛為道侶。鼻孔作知音。
<pb n="859"/>
借問牛頭何處去。銜花幽鳥杳難尋。
<other>送汲助教醫博</other>
未到毗耶城。不識維摩病。有客兮良醫妙術通神聖。
金鍼鍼起髑髏吟。此曲千年誰與並。
<other>酬劉書記朝奉二首</other>
生涯得力句。盡被維摩說。空劫一壺天。泥牛耕破月。
應現宰官人不識。棲心祖域道情腴。不憐金印大如
斗。自貴衣中無價珠。
<other>送俊化主回鄉丐簟</other>
昔年百丈曾輕卷。今日重歸故國求。頓使雲堂三伏
裡。哭天忽爾變清秋。
<other>酬滿上人</other>
勿謂無言為妙。面壁何嘗不道。飜思金色頭陀。却把
剎竿推倒。
<other>漁父子送齊明二化士</other>
凜凜嚴風徹骨寒。扁舟輕泛碧波瀾。金線直。玉鈎端。
錦鱗無限踊躍上琅玕。
漁父從來性本寬。滿船釣得未為歡。收絲了。望層巒。
舉頭方覺天際曉星殘。
<other>謝安撫張學士惠茸氈</other>
虗室更深冷不眠。翛翛孤坐幾經年。昨宵又覺還耽
睡。元是新鋪白玉氈。
<other>冬日寄住菴僧</other>
落葉積莓苔。柴扉半不開。幽林雲密覆。花鳥恨空來。
<other>送王汝弼宣教</other>
平生活計都消盡。錐地殊無付子孫。撒手便辭青嶂
去。翛然却返白雲村。
<other>送化士</other>
春雲不世情。滋澤興還普。從龍向海飛。散作人間雨。
幽洞無門任卷舒。悠悠莫忘青山父。
<other>漁父詞五首</other>
[鴳-女+隹]髮漁翁歲莫論。桑田幾變爾常存。紅蓼岸。荻花村。
水月虗明兩不痕。
舉目誰親無可攀。翛然獨對水雲閑。山色裏。浪花間。
妙體堂堂不露顏。
青虗為釣復為鈎。斷索籃兒沒底舟。隨放蕩。任橫流。
玉浪堆中得自由。
輕泛蘭舟入海涯。拋鈎擲線莫遲疑。驪龍子。巨鼇兒。
不犯清波釣得伊。
釣盡江湖曉色分。數聲羗笛韻凌雲。波浩渺。霧氛氳。
皷棹回舟望海垠。
<other>和無盡居士牧牛頌</other>
頭角崢嶸未兆前。亂雲深處任安眠。不隨芳艸遙山
去。何用芒童更著鞭。
<other>因禪人發明以頌示之</other>
水濶雲深古路賒。五湖禪侶共同家。夜來喜得真消
息。無影林中杇木花。
<other>寄度兄道友</other>
寂照含虗未兆身。翛然那與物為隣。任經風月霜威
重。枯木花芳不犯春。
<other>默曜堂訪預監寺不遇</other>
昔年摩竭令。今日孰知恩。句外潛心體。言前密意論。
松風清宇宙。桂月曜乾坤。出戶雖無往。爭如靜掩門。
<other>靜上人病以偈貽之</other>
火風地水合為身。猶若晴空一點塵。借問病從何處
起。祇應誰是病中人。
<other>退居後以二偈示預環二禪者</other>
十年同此振綱維。萬種誵訛悉共知。今日脫然無一
事。坐觀明月照瑠璃。
水最為清月最圓。月光含水水涵天。混融不落威音
世。到此如何語正偏。
<other>送環知客歸省親</other>
清風明月秋光半。環禪別我云南歸。當堂子母相逢
<pb n="860"/>
日。妙圓孰敢分離微。咦。撥轉吾家向上機。回頭觸處
生光輝。
<other>送覺上人</other>
異類潛行未兆前。昂藏頭角聳摩天。迴途莫守寒岸
草。耕破威音那畔田。
<other>謝王宣教見訪</other>
柴扉常對白雲開。玉鳳銜花去又回。不學東林遠沽
酒。淵明多謝入山來。
<other>喜吳雲叟公裕垂訪</other>
山路春風桃李香。延陵長者賁岩房。行行廓爾忘途
轍。步步翛然合道場。妙淨宗乘松宿[鴳-女+隹]。虗明田地月
含霜。相逢相見有何事。共語毗盧頂後光。
<other>送止維那作丐</other>
常思止禪者。返本如嬰兒。一念萬年去。春秋都不知。
斫倒寒巖無影樹。迴頭焰裡再抽枝。春老別吾入[邱-丘+(厂@墨)]
去。緣生會有歸山咦。淨榻相看坐。清風起四維。
<other>和正知藏適軒</other>
適軒新開非華飾。為愛清凉消暑濕。景象千般何處
來。塵埃一點應難入。蒲團禪版靜沉沉。松韻竹風常
龔龔。香斷爐寒坐夜深。苔墀月滿無人立。
<other>謝蒙城善友惠米</other>
客到蒙城有信歸。慇懃惠米助晨炊。老僧鉢滿慵相
喚。長者恩深祇自知。粒粒圓成難著會。明明嚼碎更
何疑。趙州遺語誠非謬。一飽元來忘百飢。
<other>任善友求頌</other>
差別道難通。應須識自宗。無根枯樹子。月夜影重重。
<other>丹霞誧法弟新建暖堂以頌慶之</other>
暖堂新構侵雲表。桂月松風常滿抱。玉燭光中靜應
時。言前妙唱般陽道。
<other>山居五首</other>
林麓結茅廬。翛然稱所居。松風驚破夢。㵎氷靜涵虗。
春老花猶媚。秋殘葉未踈。良宵無限意。東嶺月生初。
祇這一閑田。古今無變遷。泥牛耕不盡。寶月鎮長圓。
巖桂和烟翠。溪花含露鮮。甘藏青嶂裡。懶更謁時賢。
家近亂山根。日高懶啟門。樵歌雲外唱。胡曲句前論。
路僻無人到。庭荒有蘚痕。蕭蕭巖石畔。祇麼老烟村。
兀坐鎮長行。孰人知此情。竹風輕有韻。巖溜細無聲。
岌岌三山秀。依依片月明。門前枯樹子。孤[鴳-女+隹]夢難成。
不戀白雲關。家山撒手還。玉爐香旖旎。石磵水潺湲。
庭樹烟籠合。牕軒雨灑斑。經行及坐臥。常在寂寥間。
<other>寄隨守向大夫三首</other>
歲寒本欲老林垌。茲沐恩光入翠層。再整絲綸垂釣
手。隨緣溳水且騰騰。
道同曾未隔毫端。相別相逢會者難。偶此又蒙清照
及。松風桂月襲人寒。
無絃琴上有希聲。此遇知音作證明。不犯指端彈一
曲。碧瑠璃界月三更。
<other>送吳公裕</other>
天氣暄妍三月春。青山垂訪白頭人。威儀雍肅披儒
雅。語論清泠洗渴塵。道合圓常無異路。心空及第自
通津。相逢相別休懷念。千里同風德乃鄰。
<other>蠲上人求頌</other>
一九逢春信。梅花破雪開。箇中如會得。千里不空來。
<other>和張居士</other>
默訥虗明履趣深。蟾蜍推月照天心。松風未作寒林
靜。一弄無絃琴上音。
<other>和張伯威見寄</other>
今日重來坐暖霞。故人笑謂老年華。劫空別有壺春
在。雲對青山興莫涯。
<other>和章陽叔見寄二首</other>
休將水乳試鵞王。妙識醇醨別有方。本地不消春氣
力。靈枝劫外有餘芳。
師曠離婁不我徒。昭然罔象得玄珠。心萠口擬成途
<pb n="861"/>
轍。底事圓明異有無。
<other>酬劉于叔</other>
妙句靈然溢目寒。幽微旨趣會還難。相逢更問無絃
曲。風入松梢不在彈。

隨州大洪山淳禪師語錄

<talk>No. 1425-B</talk>

洞山之道六傳而至大陽殆將斷絕。投子續之。三傳
而至
丹霞淳禪師。師出真歇宏智二子以張皇其門風。由
是觀之。　師寔吾門之中興也。然而　師語要。世失
其所傳。後裔靡不以是為恨矣。屬者偶得十三葉法
孫大容清公所謄寫之。　師住大洪語錄一卷。恰如
旱天逢甘雨。忻躍之餘。募刊以廣其傳。因裁一偈敬
題其後云。
 掀翻洞水盛宗風  廣大波瀾灑日東 
 六百經霜猶未沒  重刊棗梓永流通 
寶永七年季春上浣
遠孫小比丘良機盥手百拜書

<sarticle>增輯丹霞淳禪師語錄</sarticle>

上堂云。乾坤之內宇宙之間。中有一寶秘在形山。肇
法師恁麼道。祇解指蹤話跡。且不能拈示於人。丹霞
今日擘開宇宙。打破形山。為諸人拈出。具眼者辨取。
以拄杖卓一下曰。還見麼。鷺鷥立雪非同色。明月蘆
花不似他。
上堂。舉德山示眾曰。我宗無語句。實無一法與人。德
山恁麼說話。可謂是祇知入草求人。不覺通身泥水。
子細觀來。祇具一隻眼。若是丹霞則不然。我宗有語
句。金刀剪不開。深深玄妙旨。玉女夜懷胎。
上堂。亭亭日午猶虧半。寂寂三更尚未圓。六戶不曾
知暖意。往來常在三更前。
上堂。寶月流輝。澄潭布影。水無蘸月之意。月無分照
之心。水月兩忘方可稱斷。所以道昇天底事直須颺
却。十成底事直須去却。擲地金聲不須回顧。若能如
是。始解向異類中行。諸人到這裏還相委悉麼。良久
曰。常行不舉人間步。披毛戴角混泥塵。
真歇參次。師問如何是空劫已前自己。歇擬對。師曰。
你閙在。且去。一日登鉢盂峯豁然契悟。徑歸侍立。師
掌曰。將謂你知有。歇忻然拜之。翌日上堂。日照孤峯
翠。月臨溪水寒。祖師玄妙訣。莫向寸心安。便下座。歇
直前曰。今日陞座更謾某甲不得也。師曰。你試舉我
今日陞座底看。歇良久。師曰將謂你瞥地。歇便出。
宏智參次。師問如何是空劫已前自己。智曰井底蝦
蟇吞却月。三更不借夜明簾。師曰未在更道。智擬議。
師打一拂子云。又道不借。智於言下大悟。
僧問。牛頭未見四祖時如何。師曰金菊乍開蜂競採。
曰見後如何。師曰苗枯華謝了無依。
<other>舉古</other>
舉北院問青峰。洛浦道。入荒田不揀。信手拈來草。何
不道作麼生是信手拈來草。峰作拈勢。師別曰。是則
是。只是未能喫草。
舉甘贄行者接待。有僧曰行者接待不易。贄云譬如
餵驢餵馬。明安曰。也知行者常行此路。師別曰。來年
與行者買一領直裰。
<other>頌古</other>
僧問九峯虔云。承聞和尚有言。諸聖間出。祇是傳
語人。是否。師曰是。曰。世尊一手指天。一手指地云。
天上天下唯吾獨尊。和尚為甚麼却喚作傳語人。
師曰。祇為一手指天一手指地。所以喚作傳語人。
<pb n="862"/>
妙相圓明不可親。奴兒婢子自殷勤。指天指地稱尊
大。也是傳言送語人。
僧問洞山詮。清淨行者不入涅槃。破戒比丘不入
地獄時如何。師云。度盡無遺影。還他越涅槃。
相好巍巍大丈夫。一生無智恰如愚。從來佛祖猶難
望。地獄天堂豈可拘。
青原思禪師初參六祖。問。當何所務即不落階級。
祖曰汝曾作什麼來。師曰聖諦亦不為。祖曰落何
階級。師曰。聖諦尚不為。何階級之有。祖深器之。
卓爾難將正眼窺。迥超今古類難齊。苔封古殿無人
侍。月鎻蒼梧鳳不棲。
青原因石頭問。和尚出嶺多少時。師曰我卻不知
汝早晚離曹溪。曰希遷不從曹溪來。師曰我亦知
汝去處也。曰。和尚幸是大人。莫造次。
木人來問青霄路。石女年尊似不聞。擕手相將歸故
國。暮山岌岌鎖重雲。
藥山惟儼禪師一日在石上坐次。石頭問曰汝在
這裏作麼。師曰一切不為。曰恁麼即閒坐也。師曰
若閒坐即為也。曰。汝道不為。且不為箇什麼。師曰
千聖亦不識。頭以偈讚曰。從來共住不知名。任運
相將祗麼行。自古上賢猶不識。造次凡流豈可明。
玄微及盡本翛然。若謂渠閒萬八千。月印澄江魚不
見。釣人何必更拋筌。
道吾因石霜問。百年後有人問極則事。向他道甚
麼。師喚沙彌。彌應諾。師曰添淨瓶水著。師良久却
問霜。適來問甚麼。霜擬再舉。師便歸方丈。霜於此
有省。
垂手還他作者機。尋常語裏布鎗旗。重詢擬進歸方
丈。一句分明更不疑。
道吾到五峯峯問。還識藥山老宿麼。師曰不識。曰
為甚麼不識。師曰不識不識。
白雲深處路難通。擬問踪由已涉功。掛角羚羊無影
迹。從容還落正偏中。
雲巖同道吾自南泉回藥山。師問藥山曰如何是
異類中行。山曰。吾今日困倦。且待別時來。師曰某
甲特為此事歸山來。山曰且去。師便出。吾在方丈
外聞師不薦。不覺齩得指頭血出。下來問師。師兄
去問和尚那。因緣作麼生。師曰不為某甲說。吾便
低頭。
饑飡嫩草遙山去。渴飲寒泉曲㵎回。放蕩不耕空劫
地。暮天何用牧歌催。
雲巖因僧問。二十年在百丈侍巾缾。為甚麼心燈
不續。師曰頭上寶華冠。曰頭上寶華冠意旨如何。
師曰大唐天子及冥王。後僧舉問九峯虔禪師。大
唐天子及冥王意旨如何。虔曰却憶洞上之言。
玉鞭高舉擊金門。引出珊瑚價莫論。逈古輪王全意
氣。不彰寶印自然尊。
高沙彌住菴。一日雨中來相看藥山。山曰你來也。
師曰是。山曰可煞濕。師曰不打這鼓笛。雲巖曰皮
也無打甚麼鼓。道吾曰鼓也無打甚麼皮。師曰今
日大好一場曲調。
偶爾垂言借問伊。知音爭使落今時。胡笳不犯宮商
曲。玉笛橫時劫外吹。
百巖明哲禪師。洞山與密師伯到參。師問曰闍棃
近離什麼處。洞山曰近離湖南。師曰觀察使姓什
麼。曰不得姓。師曰名什麼。曰不得名。師曰還治事
也無。曰自有廊幕在。師曰豈不出入。山便拂袖去。
師明日入僧堂曰。昨日對二闍黎一轉語不稔。今
請二闍黎道。若道得。老僧便開粥相伴過夏。速道
速道。山曰太尊貴生。師乃開粥共過一夏。
燒香人靜杳無聲。苔滿丹墀皓月明。入戶當堂慵正
坐。出門尤懶下堦行。
船子誠禪師囑夾山云。直須藏身處沒蹤跡。沒蹤
<pb n="863"/>
跡處莫藏身。吾三十年在藥山祇明斯事。
白雲檻外思悠哉。密密金刀剪不開。幽洞不拘金鎖
意。縱橫無繫去還來。
青峯楚因僧問。大事已成。為甚麼也如喪考妣。師
曰。不得春風花不開。及至花開又吹落。
家山歸到莫因循。竭力寅昏奉二親。機盡功忘恩義
斷。便成不孝闡提人。
[梇-王+(白-日+田)]樹省禪師問洞山。甚麼處來。山曰親近來。師曰。
若是親近。用動這兩片皮作甚麼。後曹山聞舉乃
云。一子親得。
從來父子不相離。石女何勞更問伊。昨夜寒岩無影
木。白雲深處露橫枝。
洞山因僧問。和尚教學人行鳥道。未審如何行鳥
道。師曰不逢一人。曰如何行。師曰直須足下無私
去。曰。祇如行鳥道。莫便是本來面目否。師曰闍黎
因甚顛倒。曰甚麼處是學人顛倒。師曰。若不顛倒。
因甚麼卻認奴作郎。曰如何是本來面目。師曰不
行鳥道。
古路翛然倚太虗。行玄猶是涉崎嶇。不登鳥道雖為
妙。點撿將來已觸途。
洞山問僧。世間何物最苦。曰地獄最苦。師曰。不然。
在此衣線下不明大事是名最苦。
鑊湯爐炭幾何般。地獄三途未苦酸。須信新豐親切
語。袈裟之下莫顢頇。
神山與洞山過獨木橋。洞先過了拈起木橋曰過
來。師喚价闍黎。洞乃放下木橋。
平地無端鑿陷坑。木橋拈起使人行。沉沉寒水如何
渡。月夜金雞報五更。
漸源興禪師一日持鍬到石霜。於法堂上從東過
西從西過東。霜曰作麼。師曰覓先師靈骨。霜曰。洪
波浩渺白浪滔天。覓甚先師靈骨。師曰正好著力。
霜曰。這裡針劄不入。著甚麼力。師持鍬肩上便出。
本地靈明無一物。幾人認得黃金骨。扶鍬肩上便行
時。大辯從來還若訥。
夾山因僧問。撥塵見佛時如何。師曰。直須揮劒。若
不揮劒。漁父栖巢。僧後問石霜。撥塵見佛時如何。
霜曰。渠無國土。甚處逢渠。僧回舉似師。師曰門庭
施設不如老僧。入理深談猶較石霜百步。
當機一句玉珊珊。內外玲瓏溢目寒。無漏國中曾不
住。月華影裡見應難。
夾山因僧問。如何是夾山境。師曰。猿抱子歸青嶂
後。鳥[啣-止+山]花落碧巖前。
蚌含明月珠生腹。龍擁深雲雨洒空。莫向平田翻巨
浪。直須點點盡朝東。
夾山因僧問。會處却不問。不會處請師一言。師曰。
戶挂凋林。影中辨取。
威音那畔不能行。撒手還家懶問程。寢殿無人空寂
寂。滿窻唯有月虗明。
洞山价禪師解夏上堂曰。秋初夏末。兄弟或東或
西。直須向萬里無寸草處去。良久曰。祇如萬里無
寸草處作麼生去。顧視左右曰。欲知此事。直須如
枯木上花開方與他合。石霜曰。出門便是草。明安
曰。直得不出門亦是草漫漫地。
歸家豈坐碧雲牀。出戶不行青草地。南北東西本自
由。渠無向背那廻避。
僧問洛浦安禪師。眾手淘金誰是得者。浦云拳中
舊寶豈假披沙。僧云恁麼則展手不逢也。浦云莫
將[鴳-女+隹]唳擬當鶯啼。
淘金豈假披沙得。不觸波瀾猶費力。露柱三更忽放
光。此時未審何人識。
僧問洛浦。如何是祖師西來意。浦云。青嵐覆處出
岫藏峯。白月輝時碧潭無影。
群花未發梅先拆。萬木凋零栢轉奇。雲淡不彰篩月
<pb n="864"/>
影。煙輕那露引風枝。
僧問洛浦。一毫吞盡巨海。於中更復何言。浦云。家
有白澤之圖。必無如是妖怪。
巖前雖有雲千頃。戶內殊無半夜燈。極目危巒今古
秀。暮天斜照碧層層。
蛤溪道者相看。洛浦問曰。自從棃溪相別。今得幾
年。溪曰和尚猶記得昔時事。浦曰見說道者總忘
却年月也。溪曰和尚住持事繁且容子細。浦曰道
者住山事繁。
這般消息不尋常。蟾桂枝枝布遠香。昨夜姮娥呈巧
妙。眼睛直上綉鴛鴦。
洛浦因僧問。供養百千諸佛。不如供養一無心道
人。百千諸佛有何過。無心道人有何德。師曰。一片
白雲橫谷口。幾多歸鳥盡迷巢。
拾得踈慵非覺曉。寒山懶惰不知歸。聲前一句圓音
美。物外三山片月輝。
僧問洛浦。如何是佛法大意。師曰。雪覆孤峯峯不
白。雨滴石笋笋須生。
海底龍吟雲雨潤。林中虎嘯谷風清。莫言滿路生荊
棘。況是家貧少送迎。
洛浦因僧問。學人擬歸鄉時如何。師曰家破人亡
子歸何處。曰恁麼則不歸去也。師曰。庭前殘雪日
輪消。室內游塵遣誰掃。
太平鄉國路空賒。歸興悠悠思莫涯。撒手到家何所
有。琉璃寶殿鎖蟾華。
洛浦因僧問。祖意教意是同是別。師曰。日月並輪
輝。誰家別有路。曰恁麼則顯晦殊途事非一槩。師
曰。但自不亡羊。何須泣岐路。
月篩松影高低樹。日照池心上下天。赫赫炎空非卓
午。團團秋夜不知圓。
韶山因僧問。如何是和尚家風。師曰。絕頂無根草。
無風葉自搖。
妙峯孤頂偏肥膩。天產靈苗不觸地。翠葉無風常自
搖。清香那逐春光媚。
韶山因僧到參。禮拜起立。師曰大才藏拙戶。僧過
一邊立。師曰喪却棟梁材。
叉手須知已隔津。更重進步轉漂淪。頑銅若作黃金
貨。祇可瞞他無眼人。
黃山輪禪師來參夾山。山問曰甚麼處來。師曰閩
中來。山曰還識老僧麼。師曰和尚還識學人麼。山
曰。不然。子且還老僧草鞋錢。然後老僧還汝廬陵
米價。師曰恁麼則不識和尚。未審廬陵米作麼生
價。山曰真師子兒善能哮吼。
父子相逢眼倍明。靈苗叢裏坦然行。箇中若為金毛
子。已是鹽梅觸大羮。
上藍超禪師因僧問。如何是上藍本分事。師曰。不
從千聖借。豈向萬機求。曰不借不求時如何。師曰
不可拈放闍棃手裡得麼。
一片靈明本妙圓。箇中非正亦非偏。寶峯瑞草無根
蔕。不待春功色自鮮。
僧問四禪禪師。古人有請不背。今請和尚入井。還
去也無。師云。深深無別源。飲者消諸渴。
曹溪源派古之今。意識徒將渡淺深。好是昔人游戲
處。雖然入井不曾沉。
無著喜禪師往五臺華嚴寺。至金剛窟禮謁。遇老
翁牽牛行。邀師入寺。翁曰近自何來。師曰南方。曰
南方佛法如何住持。師曰末法比丘少奉戒律。曰
多少眾。師曰或三百或五百。師却問此間佛法如
何住持。曰龍蛇混雜凡聖同居。師曰多少眾。曰前
三三後三三。
前後三三不失宗。逈迢千聖數難窮。金剛腦後全軒
露。疊疊青山鎖翠空。
大光誨禪師因僧問。祇如達磨是祖否。師曰不是
<pb n="865"/>
祖。曰。既不是祖。又來作甚麼。師曰祇為汝不薦。曰
薦後如何。師曰方知不是祖。
少林續焰事堪可。臘夜梅開雪後枝。黃蘗昔年曾有
語。大唐國裏沒禪師。
九峯在石霜作侍者。石霜遷化後。眾欲請首座接
續住持。師白眾問首座曰。先師道休去歇去。冷啾
啾去。一條白練去。古廟香爐去。一念萬年去。且道
明什麼邊事。座曰明一色邊事。師曰與麼則不會
先師意在。座曰但裝香來。乃焚香曰。我不會先師
意。香烟起處脫去不得者。言訖便坐脫。師拊其背
曰。坐脫立亡即不無。先師意未夢見在。
帶角披毛異類身。寒枯木眼中塵。雖然未會先師
意。爭奈臨行一著親。
海湖禪師有座主問。和尚甚麼年行道。師曰座主
近前來。主近前。師曰祇如憍陳如是甚麼年行道。
主茫然。師喝曰這尿床鬼。
多是從人學得來。一生空把口胡開。欲窮此片虗明
地。七佛前前總不該。
天蓋幽禪師有一院名無垢淨光。造浴室。有人問。
既是無垢淨光。為甚麼却造浴室。僧無語。後請師
代。師曰。三秋明月夜。不是騁團圓。
雖然答盡深深意。爭奈投機句未親。欲會本來無垢
的。更須入水見長人。
九峯因僧問。祖祖相傳復傳何事。師曰。釋迦慳。迦
葉富。曰如何是釋迦慳。師曰無物與人。曰如何是
迦葉富。師曰國內孟甞君。曰畢竟傳底事作麼生。
師曰百歲老人分夜燈。
寂光影裏現全身。貴異天然逈出倫。家富兒奴偏得
力。夜分燈火照西隣。
石柱禪師遊方時到洞山。時[虔-文+ㄆ]和尚垂語曰。有四
種人。一人說過佛祖。一步行不得。一人行過佛祖。
一句說不得。一人說得行得。一人說不得行不得。
阿那箇是其人。師出眾曰。一人說過佛祖行不得
者。祇是無舌不許行。一人行過佛祖。一句說不得
者。祇是無足不許說。一人說得行得者。祇是函蓋
相稱。一人說不得行不得者。如斷命求活。此是石
女兒擔枷帶鎖。洞山曰闍黎分上作麼生。師曰該
通分上卓卓寧彰。山曰祇如海上明公秀又作麼
生。師曰幻人相逢拊掌呵呵。
海底泥牛耕白月。雲中木馬驟清風。胡僧懶捧西乾
鉢。半夜乘舟過海東。
湧泉欣禪師因唐武宗廢教。在院看牛。時有強德
二禪客到。於路次見師騎牛不識。乃云。蹄角甚分
明。爭奈騎者不識。師驟牛而去。二禪客相次憩於
樹下煎茶。師回。下牛近前問訊與坐喫茶。師乃問
二禪客近離甚處。云那邊。師曰那邊事作麼生。禪
客提起茶盞。師曰此猶是這邊。那邊事作麼生。二
人無對。師曰莫道騎牛者不識好。
芳草漫漫豈變秋。牧童白牯恣優游。異中有路人難
見。却謂騎牛不識牛。
夾山上堂云。明不越戶。穴不栖巢。目不顧他位裏。
脚不蹈他位裏。六戶不掩。四衢無蹤。學不停午。意
不立玄。千劫眼不借舌頭底。萬劫舌頭不顧。眼中
明峻機。不假鋒鋩事。到這裡有甚麼事。闍黎。竿頭
絲線從君弄。不犯清波意自殊。
月沉碧海龍非隱。霧鎖蒼梧鳳不知。劫外森森無影
木。垂陰自有未萌枝。
湧泉欣因僧問。如何是相傳底事。師曰。龍吐長生
水。魚吞無盡漚。曰請師挑硩。師曰。擂鼓轉船頭。棹
穿波底月。
依依半月沉寒水。耿耿三星落碧巑。昔日雲巖曾漏
泄。金輪王子寶花冠。
僧問文殊禪師。僧繇為甚麼邈志公真不得。師曰。
<pb n="866"/>
非但僧繇。志公亦邈不得。曰志公為甚麼邈不得。
師曰彩繪不將來。曰和尚還邈得也無。曰我亦邈
不得。曰和尚為甚麼邈不得。師曰。渠不苟我顏色。
教我如何邈。
身光熾盛相巍巍。妙手如何彩繪伊。休問僧繇吳道
士。志公佗日不能知。
曹山寂禪師因僧問。世間甚麼物最貴。師曰死猫
兒最貴。曰為甚麼死猫兒却貴。師曰無人著價。
腥臊紅爛不堪親。觸動輕輕血污身。何事杳無人著
價。為伊非是世間珍。
曹山辭洞山。山問曰向甚麼處去。師曰不變異處
去。山曰不變異處豈有去邪。師曰去亦不變異。
家家門掩蟾蜍月。處處鶯啼楊柳風。若謂縱橫無變
異。猶如擲劒擬虗空。
曹山因僧問。五位對賓時如何。師曰汝即今問那
箇位。曰。某甲從偏位中來。請師向正位中接。師曰
不接。曰為甚麼不接。師曰恐落偏位中去。師却問
僧。祇如不接。是對賓是不對賓。曰早是對賓了也。
師曰如是如是。
月中玉兔夜懷胎。日裏金烏朝抱卵。黑漆崑崙踏雪
行。轉身打破琉璃椀。
龍牙遁禪師因僧問。二鼠侵藤時如何。師曰須有
隱身處始。得曰如何是隱身處。師曰還見儂家麼。
寒月依依上遠峯。平湖萬頃練光封。漁歌驚起沙洲
鷺。飛入蘆花不見踪。
疎山仁禪師因主事僧為師造壽塔畢白師。師曰
將多少錢與匠人。曰一切在和尚。師曰。為將三文
錢與匠人。為將兩文錢與匠人。為將一文錢與匠
人。若道得。與吾親造塔來。僧無語。後僧舉似大嶺
菴閑和尚。嶺曰還有人道得麼。曰未有人道得。嶺
曰。汝歸與疎山道。若將三錢與匠人。和尚此生決
定不得塔。若將兩錢與匠人。和尚與匠人共出一
隻手。若將一錢與匠人。累他匠人眉鬚墮落。僧回
如教而說。師具威儀望大嶺作禮嘆曰。將謂無人。
大嶺有古佛。放光射到此間。雖然如是。也是臘月
蓮花。大嶺後聞此語曰。我恁麼道。早是龜毛長三
尺。
清風吹動釣魚船。鼓起澄波浪拍天。堪笑錦鱗爭戲
水。到頭俱被釣絲牽。
疎山冬至夜有僧上堂問。如何是冬來意。師曰京
中出大黃。
京師出大黃。熟處最難忘。道吾常作舞。元是謝三郎。
疎山因靈泉問。枯木生花始與他合。是這邊句是
那邊句。師曰亦是這邊句。曰如何是那邊句。師曰
石牛吐出三春霧。靈⿱少隹不栖無影林。
滄海無風波浪平。烟收水色虗含月。寒光一帶望何
窮。誰辨箇中龍退骨。
雲居膺禪師上堂曰。得者不輕微。明者不賤用。識
者不咨嗟。解者無厭惡。從天降下則貧寒。從地湧
出則富貴。門裡出身易。身裡出門難。動則埋身千
丈。不動則當處生苗。一言逈脫。獨拔當時。言語不
要多。多則無用處。
門頭戶尾事千差。了盡猶來未到家。明月堂前無影
木。嚴凝雪夜正開花。
青林[虔-文+ㄆ]禪師因僧問。學人徑往時如何。師曰。死蛇
當大路。勸子莫當頭。曰當頭者如何。師曰喪子命
根。曰不當頭時如何。師曰亦無迴避處。曰正當恁
麼時如何。師曰失却也。曰未審向甚麼處去。師曰
草深無覔處。曰和尚也須隄防始得。師撫掌曰一
等是箇毒氣。
長江澄澈即蟾華。滿目清光未是家。借問漁舟何處
去。夜深依舊宿蘆花。
乾峯和尚上堂曰。舉一不得。舉二放過。一著落在
<pb n="867"/>
第二。雲門出眾曰。昨日有人從天台來。却往徑山
去。師曰典座來日不得普請。便下座。
聲前一句口如眉。佛祖從來總不知。昨夜崑崙閑說
夢。白頭生得黑頭兒。
白水仁禪師上堂曰。老僧尋常不欲向聲前句後
鼓弄人家男女。何故。聲且不是聲。色且不是色。時
有僧問如何是聲不是聲。師曰喚作色得麼。曰如
何是色不是色。師曰喚作聲得麼。僧作禮。師曰且
道為汝說答汝話。若向這裡會得。許你有箇入路。
色自色兮聲自聲。新鶯啼處柳烟輕。門門有路通京
國。三島斜橫海月明。
白馬儒禪師因僧問。如何是法身向上事。師曰井
底蝦䗫吞却月。
九重深密視聽難。玉殿瓊樓宿霧攢。爕理盡歸臣相
事。輪王不戴寶花冠。
天童啟禪師因僧問。如何是應用無虧底眼。師曰
恰如瞎一般。
盲聾瘖瘂逈天真。眼似眉毛道始鄰。昨夜東君潛布
令。黃鶯啼處綠楊春。
玄沙備禪師一日遣僧送書上雪峰和尚。峯開緘
唯白紙三幅。問僧會麼。曰不會。峯曰。不見道君子
千里同風。僧回舉似於師。師曰遮老和尚蹉過也
不知。
三番白紙問寒暄。千里同風月滿船。奪得高標全用
處。盤蛇口內打鞦韆。
北院靜禪師因僧問。牛頭未見四祖時如何。師曰。
異境靈松。覩者皆羨。曰見後如何。師曰。葉落已枝
摧。風來不得韻。
寶杖親携挂翠纓。徘徊常遶玉堦行。轉身就父無標
的。拈却花冠不得名。
曹山霞禪師因僧侍立。師曰可煞熱。曰是。師曰祇
如熱向甚麼處迴避。曰鑊湯爐炭裡迴避。師曰鑊
湯爐炭裏又作麼生迴避。曰眾苦不能到。
崑岡片玉火中潤。碧落孤蟾水底圓。一念翛然無異
色。任從滄海變桑田。
木平道禪師問洛浦。一漚未發時。如何辨其水脉。
浦曰。移舟諳水勢。舉棹別波瀾。師不契乃參蟠龍。
亦如前問。龍曰。移舟不別水。舉棹即迷源。師從此
悟入。
金烏玉兔兩交馳。照破威音未兆時。若謂青霄別有
路。木人依舊皴雙眉。
谷山緣禪師。僧問如何是祖師西來意。師曰。夜半
烏兒頭戴雪。天明啞子抱頭歸。
瑞靄祥烟鎖玉樓。妙年王子恣優游。琉璃殿上騎金
馬。明月堂前輥綉毬。
白雲藏禪師。僧問如何是深深處。師曰矮子渡深
溪。
白頭童子智尤長。半夜三更渡渺茫。任運往來無間
斷。不消船艇與浮囊。
同安察禪師。僧問如何是天人師。師曰。頭上角不
全。身上毛不出。
秘殿重圍曉尚寒。丹墀苔潤未排班。寶香鳳燭煙雲
合。寂寂簾垂不露顏。
新羅泊巖禪師。僧問如何是禪。師曰古塚不為家。
曰如何是道。師曰徒勞車馬迹。曰如何是教。師曰
貝葉收不盡。
故國清平久有年。白頭猶自戀生緣。牧童却解忘功
業。懶放牛兒不把鞭。（古塚不為家）
曹溪古路綠苔生。車馬登臨已涉程。野老痿羸兼跛
挈。手携玉杖夜深行。（徒勞車馬迹）
四十九年成露布。五千餘軸盡言詮。妙明一句威音
外。折角泥牛雪裏眠。（貝葉收不盡）
新羅大嶺禪師。僧問如何是一切處清淨。師曰。截
<pb n="868"/>
瓊枝寸寸是寶。析栴檀片片皆香。
乾坤盡是黃金國。萬有全彰淨妙身。玉女背風無巧
拙。靈苗花秀不知春。
泐潭明禪師。僧問。碓搗磨磨。不得忘却時如何。師
曰虎口裡活⿱少隹兒。
一念蕭蕭不記年。皮膚脫落自完全。長天夜夜清如
鏡。萬里無雲孤月圓。
同安丕禪師。僧問如何是和尚家風。師曰。金鷄抱
子歸霄漢。玉兔懷胎入紫微。曰忽遇客來如何祗
待。師曰。金果朝來𤠔摘去。玉花晚後鳳[啣-止+山]歸。
日午烟凝山突兀。夜央天淡月嬋娟。混然寂照寒宵
永。明暗圓融未兆前。
同安丕因僧問。依經解義三世佛冤。離經一字即
同魔說。此理如何。師曰。孤峯逈秀不挂烟蘿。片月
行空白雲自異。
雲自高飛水自流。海天空闊泳孤舟。夜深不向蘆灣
宿。逈出中間與兩頭。
雲居簡禪師。僧問孤峯獨宿時如何。師曰。閑著七
間僧堂不宿。阿誰教你孤峯獨宿。
法爾非修本十成。平常酬答最分明。端然指出長安
道。無奈遊人不肯行。
新羅雲住禪師因僧問。如何是諸佛師。師曰文殊
聳耳。
無相光中未兆身。清虗渺邈豈為隣。一輪明月當軒
照。玉殿蕭蕭不見人。
荷玉慧禪師。僧問如何是西來的的意。師曰不禮
拜更待何時。
虗堂寂寂夜深寒。携得瑤琴月下彈。不是知音徒側
耳。悲風流水豈相干。
阿育通禪師。僧問如何是和尚家風。師曰渾身不
直五分錢。曰恁麼則太貧寒生。師曰祖代如此。曰
如何施設。師曰隨家豐儉。
祖代家風沒一文。清貧中更是清貧。著衣喫飯隨豐
儉。物物頭頭用最親。
護國澄禪師因僧問。如何是本來心。師曰。犀因翫
月紋生角。象被雷驚花入牙。
三脚靈龜荒徑走。一枝瑞草亂峯埀。崑岡含玉山先
潤。凉兔懷胎月未知。
護國澄因僧問。如何是本來父母。師曰頭不白者。
曰將何奉獻。師曰。殷勤無米飯。堂前不問親。
出門徧界無知己。入戶盈眸不見親。虗室夜寒何所
有。碧天明月頗為鄰。
金峯志禪師。僧問四海晏清時如何。師曰猶是堦
下漢。
四海烟塵已晏然。當軒明月照人寒。大功不賜將軍
賞。寶馬金槍頓懶觀。
蜀州西禪禪師。僧問如何是非思量處。師曰誰見
虗空夜點頭。
一點靈明六不收。照然何用更凝眸。箇中消息人難
委。獨有虗空暗點頭。
廣德延禪師。僧問如何是透法身句。師曰。無力登
山水。茅戶絕知音。
體妙探玄盡涉程。爭如野老異中行。功忘日用平懷
穩。免事君王寵辱驚。
石門蘊禪師。僧問如何是和尚家風。師曰。物外獨
騎千里象。萬年松下擊金鐘。
夜明簾外月[朦-卄+((並-(前-刖))-一)]朧。騎象飜身擊寶鐘。洪韻上騰三界
外。聾夫何事睡猶濃。
淨眾禪師。僧問蓮華未出水時如何。師曰菡萏滿
池流。曰出水後如何。師曰葉落不知秋。
白藕未萌非隱的。紅花出水不當陽。遊人莫用傳消
息。自有清風透遠香。
同安志禪師。僧問二機不到處如何舉唱。師曰。偏
<pb n="869"/>
處不逢。玄中不失。
這邊那畔總難逢。一句無私不處中。紅日暮沉西嶂
外。空留孤影照溪東。
廣德義禪師。僧問。古人云。言語道斷非去來今。此
理如何。師曰。彌勒涅槃知幾劫。護明猶未降迦維。
妙湛圓明第一機。降生成道涅槃時。迦維摩竭雙林
樹。認著元來不是伊。
廣德義因僧問。久負不逢時如何。師曰。扇開人不
遇。陋巷莫能收。
妙體堂堂相好全。青霄獨步躡金蓮。千華臺上猶慵
坐。弊垢襴衫豈肯穿。
石門徹禪師。僧問雲光作牛意旨如何。師曰。陋巷
不騎金色馬。回途却著破襴衫。
瑞艸藂中懶欲眠。徐行處處逈翛然。披毛戴角人難
識。為報芒童不用鞭。
廣德周禪師。僧問波浪之中如何得妙。師曰。橈棹
不施兼底脫。往來終不借浮囊。
一句相酬難取則。輪王不化閻浮國。無邊剎海浪痕
平。獨駕泥牛耕月色。
太原隱禪師。僧問。數家檀越請。未審赴誰家。師曰。
月印千江水。門門盡有僧。
妙圓無相劫前人。隨類權分百億身。月夜御樓纔報
曉。平明六國盡逢春。
梁山觀禪師。僧問如何是空劫已前事。師曰。擊動
乾坤鼓。時人聽不聞。
虗空為鼓須彌槌。擊者雖多聽者稀。半夜髑髏驚破
夢。滿頭明月不思歸。
梁山因僧問。祖意教意是同是別。師曰。金烏東上
人皆貴。玉兔西沉佛祖迷。
靈山會上言雖普。少室峯前句未形。瑞草蒙茸含月
秀。寒松蓊[鬱-山+止]出雲青。
梁山因僧問。如何是日用事。師曰。碧玉點破瑠璃
色。滿目紅塵不見沙。
劫火洞然無相宅。金門不覩玉樓家。寶天雲淡銀河
冷。浩浩波瀾豈動沙。
大陽玄禪師上堂曰。嵯峨萬仞。鳥道難通。劒刃輕
氷。誰當履踐。宗乘妙句。語路難陳。不二法門。淨名
杜口。所以達磨西來。九年面壁始遇知音。大陽今
日也太無端。珍重。
不挂唇皮一句奇。少林冷坐最慈悲。須知此道非傳
授。立雪神光已強為。
大陽僧問如何是和尚家風。師曰。滿缾傾不出。大
地沒飢人。
荊山美玉何須辨。赤水玄珠不用拈。罔象無心黃帝
重。卞和有智楚王嫌。
投子青禪師。僧問。師唱誰家曲。宗風嗣阿誰。師曰。
威音前一箭。射透兩重山。曰如何是相付底事。師
曰。全因淮地月。得照郢陽春。曰恁麼則入水見長
人。師曰。祇知荊玉異。那辨楚王心。師隨後以拂子
敲禪牀一下。
[狦-(狂-王)+王]瑚枝上玉花開。風[逅-口+巿]清香遍九垓。勿謂乾坤成委
曲。韶陽親見睦州來。
投子示眾云。若論此事。如鸞鳳沖霄不留其跡。羚
羊挂角那覔其蹤。金龍不守於寒潭。玉兔豈棲於
蟾影。其或賓主若立須威音路外搖頭。問答言陳
乃玄路傍提為唱。若能如是。猶在半途。更乃凝眸。
不勞相見。
水澄月滿道人愁。妙盡無依類莫收。劫外正偏兼帶
路。不萌枝上辨春秋。
投子因僧問。和尚適來拈香祝壽。且道當今皇帝
壽年多少。師曰。月籠丹桂遠。星拱北辰高。
六國清平賀聖年。珠簾高卷月明前。金輪那肯當堂
坐。不用丹墀擊靜鞭。
<pb n="870"/>
東京天寧芙蓉楷禪師。僧問。師唱誰家曲。宗風嗣
阿誰。師曰。金鳳夜棲無影樹。峰巒纔露海雲遮。
等閑應問豈安排。一句全提隱顯該。薄霧依依籠古
徑。孤峰終不露崔嵬。
芙蓉楷僧問。夜半正明。天曉不露。如何是不露底
事。師曰。滿船空載月。漁父宿蘆花。
星流水國夜然燈。月印江天明似鏡。隱顯無私位不
該。依稀擬動成偏正。
芙蓉楷上堂。法身者理妙言玄。頓超終始之患。諸
仁者。莫是幻身外別有法身麼。莫即幻身便是法
身麼。若也恁麼會去。盡是依他作解。蒙昧兩岐。法
眼未得通明。不見僧問夾山。如何是法身。山云法
身無相。如何是法眼。山云法眼無瑕。所以道吾云。
未有師在。忽有人問老僧。如何是法身。羊便乾處
臥。如何是法眼。驢便濕處尿。更有人問作麼生是
法身。買帽相頭。作麼生是法眼。坑坎堆阜。若點撿
將來。夾山祇是學處不玄。如流俗閨閤裏物不能
捨得。致使情關固閉識𤨏難開。老僧今日若不當
陽顯示。後學何以知歸。勸汝諸人不用求真。唯須
息。諸見若盡。昏霧不生。自然智鑑洞明。更無他物。
諸人還會麼。良久云。珠中有火君須信。休向天邊
問太陽。
道合平常絕異端。行人何必歷艱難。從今莫信孫臏
卜。龜[殼-一]無靈不用鑽。
保壽恩禪師上堂。拈拄杖云。得自天台絕比倫。從
來無葉又無根。有時扶過斷橋水。幾度伴歸明月
村。雖然如是。也不得無過。擊香臺一下便下座。
此樹不從天地生。登山涉水承渠力。如今擲向亂峯
前。免致叢林為軌則。
保壽上堂。三界唯心。萬法唯識。檻外雲生。簷頭雨
滴。㵎水湛如藍。野花開似織。此時若不究根源。謾
向當來問彌勒。還會麼。不勞久立。
靈然不涉古來今。三界都盧一點心。檻外桃花春蝶
舞。門前楊柳曉鶯吟。

增輯丹霞淳禪師語錄（終）

<article id="n1426">真歇清了禪師語錄</article>

<talk>No. 1426-A
 較正重刻劫外錄引</talk>

伏惟真歇祖之劫外錄。曾播支那也。當時有通玄淨
禪師者造此錄判辨。事載空谷集。又采熱鐵丸語載
佛法大明錄及俗書韻瑞等。以稱了和尚劫外錄。則
可謂熾也。日本寬永中所刊之本。文字寫誤非但數
十。末載塔銘亦脫其序。余悶之尚矣。今秋有緣寓惠
日之艮嶽院。偶得古寫本於蠧堆。讀之巨備焉。是
故重刊流布。謹考塔銘之序。則謂語錄兩集行於世
也。必定有廣錄在。若有之則可與宏智廣錄分鑣竝
馳。嗚呼。不傳于日本也。遠孫之遺憾也。今采輯散逸
以附者。崑山之片玉而不忍棄也。且如昔編此劫外
錄亦略上之略。而所謂千百之十一乎。然而比之於
他之百帙千套。則不異孤月之在于眾星。光明徧照
有何邊際。伏冀遠裔之麟角鳳毛稱提之。以扇揚祖
風。則不負祖恩之須彌山高兮大兮。遺蔭之娑竭海
深兮廣兮。云爾。
明和丁亥孟春初五第三十三世遠孫八十五翁
方面山盥董拜題於洛東瑞龍山之金龍軒

<talk>No. 1426-B
 真州長蘆了禪師劫外錄序</talk>
長蘆了禪師。芙蓉之孫。丹霞之子。得法於鉢盂峯上。
<pb n="871"/>
以無所得而得。說法於一葦江邊。以無所說而說。雲
行水止。從而問法者常千七百人。以無所聞而聞。予
甞造其室。窅然空然。溫伯雪子之忘言。淨名居士之
杜口。予莫能知。且觀其抱美玉於空山。混銀河之秋
月。視之不見。言之莫及。時時顧堂上之簾深。憐戶外
之履滿。於是萬金良藥湔腸易骨。斯須之閒病者起
走。人人輕安得未甞病。亦如雷雨既作草木萌動。頃
刻霽止了無痕迹。天清物春雨已無用。雖然。豈直如
是而已哉。木鷄啼霜。石虎嘯雲。鳥鳴山幽。蟬噪林寂。
世有望角知牛聞嘶知馬者。其庶幾歷其藩乎。
紹興二十八年正月旦　中橋居士　吳敏　序

No. 1426-1
<sarticle>真州長蘆了和尚劫外錄</sarticle>

侍者　德初　義初等　編
上堂。僧問。三世諸佛向火焰裏轉大法輪。還端的也
無。師呵呵大笑云。我却疑著。僧云和尚為什麼却疑
著。師云。野花香滿路。幽鳥不知春。僧禮拜云。今日遭
人毒手。
師乃云。柳眼爭芳。風煙混秀。未露處密移春色。不萌
時暗染溪光。寒岩樵子歌謠。野渡漁人鼓腹。所以道
正則龍銜異寶。偏則[鴳-女+隹]宿銀籠。且道不落偏正作麼
生相委。（良久云）萬機休罷處。一曲韻無私。
上堂。僧問。如經蠱毒之鄉。水也不得霑他一滴。未審
此意如何。師云及盡始通身。僧云通身後如何。師云
方知撲不破。
師乃云。不假舌頭說。熾然無閒歇。深密密處光彩頓
生。明歷歷時混融皎潔。若也和身放倒隨流任真。始
信百般計較不成。運用本無欠缺。雖然恁麼。金屑雖
貴。落眼成翳。
上堂。僧問百艸頭上罷却平生時如何。師云亦無藏
身處。僧云恁麼則遍界露堂堂。師云切忌作面目。僧
云不作面目又作麼生。師云泥牛觸破嶺頭雲。
師乃云。卓錐無地甚處安身。瞬目不通如何駐擬。所
以把定乾坤眼。綿綿不漏絲毫。融通造化。機的的更
無滲漏。正恁麼時。打破[書-曰+(且-二+人)]缾一句作麼生相委。（良久云）
雲散水流去。寂然天地空。
上堂。傍參密旨。妙會玄宗。句在混沌前。豈涉今時路。
無舌人解語。無情者皆聞。通途消耗不分時。靈脈浩
流無閒處。且道不借借底作麼生。（良久云）堆堆全體露。
祗麼不曾藏。
上堂。僧問不露風彩還許轉身也無。師云石女行處
不同功。僧云向上事作麼生。師云。妙在一漚前。豈容
千聖眼。僧禮拜。師云只恐不恁麼。
師乃云。智不到處。道著即頭角生。心不泯時。認著即
影像現。百匝千重都擺撥。騰今照古本無虧。木雞啼
斷海雲昏。石虎嘯開山色秀。光境俱亡即且置。不授
手底是什麼人。（良久云）青松生古韻。白髮咲寒巖。
上堂云。機輪密處。靈艸未生。溢目不登。揚眉自曉。有
時意到句不到。白雲藏玉鳳。有時句到意不到。秋露
滴銀河。有時意句俱到。妙盡不當今。虗明不出戶。且
道意句俱不到又作麼生。（良久云）不傳千聖口。莫向萬
機求。
上堂云。暗裏抽橫骨。彌天句已彰。明中坐舌頭。匝地
無紋彩。混不容其迹。照不留其痕。金烏子夜出乾坤。
濃雲停午生嶽面。且道須彌那畔什麼人擔荷。（良久云）
莫行玄處路。功盡合平常。
上堂。僧問如何是學不停午。師云海底銀輪秀。僧云
如何是意不立玄。師云無影樹頭春。僧云恁麼則未
露之機當鋒得妙。師云亦須轉却。僧云轉却後如何。
師云不墮混融機。
師乃云。窮微喪本。體妙失宗。一句截流。淵源及盡。是
<pb n="872"/>
以金針密處不露光鋩。玉線通時潛舒異彩。雖然如
是。猶是交互雙明。且道巧拙不到作麼生相委。（良久云）
雲蘿秀處青陰合。岩樹高時翠鎖深。
上堂云。轉功就位是向去底人。玉韞荊山貴。轉位就
功是却來底人。紅爐片雪春。功位俱轉。通身不滯。撒
手忘依。石女夜登機。密室無人掃。正恁麼時絕氣息
一句作麼生相委。（良久云）歸根風墮葉。照盡月潭空。
上堂云。麤中辨細。門裏出身。石女不孤。機梭暗泄。細
中辨麤。身裏出門。暖氣雖消。岩上雪冰。壺未破。劫前
春。六門活計冷翛然。萬頃瑠璃寒徹骨。且道滴水滴
凍一句作麼生相委。（良久云）歸堂問取聖僧。
上堂云。居動而常寂。處暗而愈明。不墮二邊機。當頭
誰敢觸。正按傍提有據。真慈妙應無窮。雖然句在未
萌前。要且不離當處。且道畢竟如何。白雲留不住。依
舊出青霄。
上堂。僧問泥牛常運步為什麼不許觸波瀾。師云虗
空暗點頭。僧云恁麼則子就父時猶有依倚。師云更
有一人未肯在。僧云未審是什麼人。師云紅爛通身
火裏看。
師乃云。虗玄及盡。見處偏枯。明湛不搖。想中滲漏。是
以千峰瀉翠。萬谷流春。靈苗秀而氣未萌。瑞彩分而
天欲曉。光融水月。影混空潭。叶照忘痕。如何辨異。木
龍吟子夜。妙在未聞前。
上堂云。藏身處沒蹤跡。浩意融時誰辨的。沒蹤跡處
莫藏身。驀移步處妙難尋。枯根石裏花明秀。劫外威
光密密新。所以道三十年在藥山只明此事。諸仁者。
作麼生是此事。（良久云）白髮顏如玉。靈然不墮今。
上堂云。無功妙旨。不涉玄微。一念潛通。全機密運。易
奏高山流水曲。難傳虗空夜明符。暗中靈句許誰知。
化外威光須自看。雖然恁麼。不行青嶂路。爭到白雲
根。
上堂云。妙化潛敷。無中忽有。漚紋纔擬。失湛乖真。九
霄淨處廓無疆。四海清時明徹底。若知有者箇消息。
堪報不報之恩。其或未然。天水混時秋一色。眾星攢
處紫微高。
上堂云。家音歷歷。的要難通。紹了非功。忘其擔荷。戶
外有雲從斷徑。坐中無照勝燃燈。既知活計現成。便
合深沈消耗。為什麼更有途中事。（良久云）功齊超歷劫。
運步不當陽。
上堂。僧問密密現成還得尊貴也無。師云。用在萬機
前。不勞呈巧妙。僧云恁麼則一句靈然通途絕朕。師
云是阿那箇一句。僧擬議。師云過犯彌天。
師乃云。剎塵一掃。大小量空。念劫兩融。前後際斷。不
離當處圓應無窮。安住是中周施不怠。正恁麼時。木
童敲月戶。六用虗明。石筍暗抽條。孤標秀密。且道是
誰境界。（良久云）江岸風濤急。蘆村景色幽。
上堂云。見聞不昧。聲色純真。動靜無虧。去留本妙。若
也盡底承當得去。始信法法圓成。便能隨處立宗返
常合道。其或未然。滿襟秋露濕。一鑑冷無痕。
上堂云。未休休去。未歇歇去。豁然寶鏡當臺。無限清
光滿戶。所以道一句子當明不當照。一句子當照不
當明。若或當照當明又作麼生。（良久云）枯枝頭上雪。不
待大陽春。
上堂云。莫怪石頭饒舌便道靈源明。皎潔功成照不
失。虗妙盡明無間歇。如今果爾難藏。盡逐秋光漏泄。
為報海內道人。參取箇中時節。
上堂。僧問。午燈非照燭。夜炬滿天紅時如何。師云猶
墮傍來路。僧云如何是向上之機。師云明暗盡時俱
不照。
師乃云。披毛遊火聚。焰裏藏身。戴角混塵泥。光中轉
步。靈珠絕點。卞玉無瑕。一念廓融。千機秀發。正恁麼
時。坐却傍來路子。更有道得底。（良久云）歷然超化表。浩
劫體難分。
<pb n="873"/>
上堂云。明簾未捲。祕殿舒光。妙體潛彰。真機尚密。直
得龍吟碧海。鳳舞丹霄。大地鋪祥。長空布瑞。正恁麼
時。借位誕生一句作麼生相委。（良久云）金印未開沙界
靜。玉輪轉處不當風。
上堂云。裏許明如日。絲毫無隔礙。一靈不假胞胎。四
大孰為主宰。如今徹底露堂堂。運用隨緣常自在。雖
然如是。猶是平常行履。且道超宗越格如何相委。虗
空無面目。不用巧糚眉。
上堂云。終日分別只是分別自心。堪笑念彼觀音力。
畢竟還著於本人。黃頭老衲有理難伸。為什麼有理
難伸。賊是家親。
上堂。僧問。影草不施。千途罷賞。未審其中事作麼生。
師云當堂不正坐。僧云恁麼則全功轉去也。師云轉
向什麼處去。僧云古渡月明秋色晚。師云須是者驢
漢。
師乃云。人迷曉徑。戶掛凋林。出沒混融。凝流皎潔。妙
體靈然無影迹。通身及盡不當陽。水聲松韻一溪深。
月色波光全體妙。正恁麼時。落在誰人分上。（良久云）滿
船空不夜。穩密上鉤時。
上堂云。雨洗摩尼增秀色。全身不昧一絲頭。靈源傾
瀉無閒歇。添得滁山水逆流。所以道真慈妙應赴感
隨緣。大寂光中本無出沒。雖然恁麼。不因登絕頂。爭
見白雲高。
上堂云。鏡鏡相照。光光相入。猶是影像邊事。頭頭上
現。物物上明。呼為了事底人。直饒不涉緣不受位。全
機混密一念浩融。猶有類在。作麼生是異類。（良久云）門
門無隱的。妙在未分時。
上堂云。密密親近去。時時奉重他。猶存孝養在。不見
親近孝養奉重。始得尊貴。雖然恁麼。烏兔任從更互
照。碧霄雲外不相干。
上堂。僧問不慕諸聖不重己靈時如何。師云古鏡臺
前荒艸秀。僧云便恁麼去時如何。師云金烏銜片雲。
師乃云。沿流無定止。真照不留蹤。千峯秀處[鴳-女+隹]難栖。
萬水澄時魚自穩。樵人罷賞。釣客迷巢。古渡深雲。同
歌絕韻。正恁麼時。知音底在什麼處。（良久云）玉兔常當
午。白日不移輪。
上堂云。勝淨妙心本周沙界。精真廓爾明白洞然。靈
花密秀異前春。風味混成塵外句。直得寒林布彩。野
水流芳。寂爾不凝。如何體異。當陽不踏今時路。得意
無私鳥道玄。
上堂云。日月鎮長靈。古今常不改。如何特地新。各要
施三拜。及盡無依體自玄。雙六盆中休喝彩。作麼生
辨得失。（良久云）十語九中。不如一默。
上堂。僧問古路不逢人時如何。師云相隨來也。僧云
恁麼則萬像光中全身出沒。師云猶是往來人。僧云
如何是非往來人。師云古路覓不得。
師乃云。一牛飲水。密混溪雲。五馬不嘶。暗彰風骨。不
落曉機即且置。太綿密。忒靈現。作麼生回互。（良久云）白
頭蠶婦織。歷歷夜鳴梭。
上堂云。機回明位。妙盡轉身。一夢青山。滿船白月。子
夜雲收碧漢。中秋露混銀河。蘆花深處驀相逢。談咲
飲茶無處避。正恁麼時。更須知有一人不合伴。
上堂云。靈鷲深機。少林密旨。山岳高低而共唱。水雲
去住而自聞。得之者頭角強生。失之者功勳徒爾。所
以道莫求悟本無迷。日出東方夜沈西。雖然恁麼。且
道據箇什麼。（良久云）不勞澄九鼎。流動百花新。
上堂云。離心意識。達本忘情。千聖頂𩕳。撥開萬象。根
源徹透。當明隱照。入戶忘歸。野老謳歌。石人撫掌。正
當恁麼時。還有知落處底麼。（良久云）雪山香艸秀。不見
白牛蹤。
上堂云。百億毛頭花開。不犯春風。三冬雪裏爭芳。全
彰浩意。雲凝谷曉。滴水冰生。活計現成。憑誰受用。（良久
云）頭上青三五斗。明明不墮曉來機。
<pb n="874"/>
上堂云。祇恁麼。休尋覓。見成堂堂忘得失。假使心通
無量時。歷劫何曾異今日。（呵呵大笑云）聖僧堂裏坐。金剛
門外立。廣長舌相耀乾坤。半夜烏飛白如漆。
上堂。僧問。皮膚脫落盡。唯有一真實。未審其中事作
麼生。師云戶掩春風不停宿客。僧云。恁麼則綠岩雲
抱處。幽蘚翠成堆。師喝云。猶嫌少在。
師乃云。一念未生時。萬里無寸艸。通身紅爛處。徧界
不曾藏。鳥道忘依。雲蹤有異。直得恁麼。猶是究妙失
宗。所以道任你天下人樂忻忻。獨我不肯。且道據箇
甚麼。（良久云）魚行沙暗動。終不犯清波。
上堂云。默耀堂堂。現成密密。通途隱的。回互難分。家
風孤寂妙明前。活計荒虗玄路外。若能撒手恁麼去。
絕後再甦。橫身恁麼來。當頭不犯。始解隨變任化與
物推移。其或未然。雲藏無影樹。丹鳳不棲梧。
上堂云。[鴳-女+隹]夢無依。寒巢臥月。雲容不掛。野渡澄明。功
忘莫守玄微。位轉須知向背。所以道凋林迥秀。靈棹
密移。一句截流。如何辨異。還知端的麼。白牛耕盡寒
岩雪。禽鳥不鳴天地春。
上堂云。運步不當機。箇中無肯路。明密浩難齊。未前
超佛祖。及盡回途恁麼來。撒手相逢無回互。所以道
一切處行履。一切處不收。一切處現成。一切處莫覩。
山僧今日也太無端。
上堂云。旨外明宗。玄中辨的。古帆不掛。洞水逆流。黃
蘆渡口奏陽春。偃月城頭吹畫角。豈止異苗繁茂。須
知別有圓音。更休爛炒浮漚。便請乘時撒手。且道落
在什麼人分上。（良久云）錦繡溪邊去。新豐路上分。
上堂云。風暖寒堤。春回草綠。雲迷古路。家破人亡。大
陽門下覓無蹤。枯木岩前花自咲。直得髑髏吟處韻
韻難齊。雪月混時功功不共。諸仁者。到者裏且作麼
生措手。（良久云）靈絲動處金鉤密。不觸波瀾暗裏收。
上堂云。移身密處。意句難通。驀路分時。風雲迥秀。戶
外野花開似錦。造化不知。岩前芳艸軟如緜。隨根自
發。豈在忘機息息。斷臂安心。大施門開。更無辜負。雖
然恁麼。春力不到處。空山中夜泉。
上堂云。純清絕點。似鏡長明。照不失虗。萬像體妙。細
中之細雪盡冰消。功就之功任運現成。諸仁者。還知
有不鑒照底。（良久云）枯樁花爛熳。青艸渡頭空。
上堂云。世尊有密語。古渡春殘。迦葉不覆藏。落花流
水。見聞覺知絕。四維上下通。玉鳳舞中霄。金輪舒半
夜。正恁麼時。作麼生是不驚異。（良久云）海底驪珠貴。光
分宇宙迷。
上堂云。不變異處未可安身。無閒斷時更須放下。直
得羚羊掛角氣息都無。猶滯化城未到寶所。且道混
不得類不齊合作麼生。玉壺霜漏永。天外翠峯高。
上堂云。幻滅滅故非幻不滅。光無不透。明無不徹。長
歌吹起棹頭風。永夜恣眠篷底月。正恁麼時。浮定有
無釣機密泄。三寸離鉤要知時節。既知時節。為什麼
却容露柱多口饒舌。（良久云）却是長蘆倒一說。
上堂云。歇須歇得靈。用須用得密。丹霄步轉。清曉風
迥。野菊含金。山川漱玉。正恁麼時。作麼生是一念萬
年。（良久云）六戶明如晝。懸崖撒手看。
上堂云。舟移遠浦。風度長淮。秋露滿襟。寒江溢目。隱
顯以明。不觸相逢。兩刃無傷。是須陌路。到家休問沿
流時節。雖然恁麼。不迴古木暖。爭辨石頭吟。
上堂云。大徹底人無徹可徹。大歇底人無歇可歇。非
但玉樹開花。亦乃石人腦裂。少林三拜強荼糊。至今
有理難分雪。
上堂云。風光溢目。翠色滿林。香嚴上樹之機。夾嶺出
身之句。直下道得。堪報不報之恩。其或未然。祥雲籠
紫閣。瑞雪點紅爐。
上堂云。朝晡飲⿰口豕。無處藏身。乃顧謂大眾曰。祇今東
邊也著。西邊也著。還有迴避得麼。（良久云）一時勘破了
也。
<pb n="875"/>
上堂云。虗而靈。寂而妙。明密浩然。猶落鑑照。作麼生
是不落鑑照。直饒玄會得。猶是眼中塵。
上堂云。道得第一句。不被拄杖子瞞。識得拄杖子。猶
是途中事。作麼生是到地頭一句。
上堂云。處處覓不得。只有一處不覓自得。且道是那
箇一處。（良久云）賊心已露。
上堂云。口邊白醭去。始得入門。通身紅爛去。更須知
有不出門底。（良久云）喚甚麼作門。
<other>法要</other>
示眾云。撒手便行。向甚麼處去。不與萬法為侶。見聞
覺知。路子已斷。明密密佛眼也覰不見。大休大歇祇
是及得盡用得活見得徹明得透。轉處純熟。無毫髮
計滲漏。口頭更無佛法氣味。命脈自斷。光影俱透。如
萬仞懸崖放身。廓忘依倚。便能坐斷天下人舌頭。機
機隱密。觸處混融。一念萬年。真常體露。但行住坐臥
參到藏身不得處。垛避不及處。便乃全身擔荷。孤明
歷歷。無段無形。萬象光中頭出頭沒。更無欠少。祗麼
見成箇點靈然。元無斷續。恁麼覰得。內內外外圓陀
陀地。養得爛骨堆地始得無過患。然後一時掃却。向
乾坤那畔。千聖萬聖望不及處去。方知有向上事。珍
重。
示眾云。參得快活。用得自在。便知有休歇底路子。髑
髏前鑑顧。業識打得斷。夢影銷落。徹頂徹底。明而無
痕。盡虗空大地一時脫落。上下四維混混無把無捉。
坐斷佛祖言句。不被天下老和尚熱瞞。根底透漏絕
消息。盡却今時。一味恁麼去。忘蹤忘迹無方無所。沒
涯際。絕畔岸。揚眉瞬目千里萬里。有甚麼開口處。但
隨分著此精彩。風塵草動觸境遇緣。盡底承當更無
別法。千變萬化自然打成一片。常光現前。任運不昧。
只箇一片常光亦須忘了。喚作智不到處。切忌道著。
道著即頭角生。珍重。
示眾云。命根斷底人驀然轉得來了日用全是本光
逆順得失。不見有一絲頭許出沒。應機得大自在。謂
之隨順世緣無[(ㄇ@(企-止))/圭]礙。既能常不昧。無閒斷。一念通身
恁麼去。猶恐落在肯重。未得十成。更須轉取舊時光
彩。得到無辨處。巧妙向背淨盡都忘。方知不動步常
在屋裏。但忘教似枯木石頭牆壁瓦礫。絕知絕解。自
然虗明歷歷。無一絲毫特地費心力處。珍重。
示眾云。盡虗空大地。甚麼處得來。徹頂徹底元是箇
一段光明。彌滿洞耀。不落意句。亙塵沙劫。歷恒沙界。
廓無變易。若一念窮得源底明透。直截擔荷。便與三
世諸佛齊肩。猶落階級。未為向上。若掃却玄微階級。
智境法塵。向未搖三寸已前。澄想已俱盡。照而無迹。
明而無痕。混混密密。千聖亦摸索不著。只箇摸索不
著。亦非本有。知落處底合作麼生。珍重。
示眾云。情境不透。見覺不圓。高低偏枯。便有向背。葢
取捨揀擇過患未盡。識相流注。若一念混密淨盡。承
當任運現成。不須管帶。命脈自斷。四大自脫。明明歷
歷。照體廓然。魔佛俱掃。甚麼處更得迷悟生死一絲
頭來。出家兒念枯坐。索性打教脫脫落落。盡底劃
斷。將破皮袋[殼-一]漏子衣單下。子細點撿。不可開眼受
瞞去也。臘月三十日眼光落地。紛然失路。過在今時
參究不徹。
示眾云。坐得脫。歇得到。凝想俱盡絕根株。明歷歷。無
可趣向也。須是箇徹底放下死一遍了。驀地甦息箇
些精彩。若明鏡臨臺絲毫不昧。便恁麼橫身。猶恐墮
在絕點純清。未透真常流注。何況爭鋒競銳隨照失
宗。認識情。著影響。還出得陰界麼。枯木生花始與他
合是老人不識好惡底語。捨不得者俱為滲漏。直須
淨盡歇。參教穩密密地渾金璞玉去。那一人尚未
肯在。
示眾云。但有言句。都無實義。千說萬說。試為我拈一
毛頭來看。從朝至暮虗空裏喃喃地。苦哉。飽喫飯了
<pb n="876"/>
開眼寐語。阿你分上甚生次第。混耀烜赫。密露堂堂。
沒根株。絕邊岸。現成大用。快活不徹。外有甚大活計。
何不薦取。只管依他作解。認口頭聲色。還知道記箇
元字脚萬劫作野狐精麼。快須忘前失後去。家破人
亡去。路斷忘歸去。垢盡明現去。（良久云）不合恁麼道。珍
重。
示眾云。喚作如如早是變了也。百艸頭上不露面目。
直截向那畔移步轉身。還更有撲不破底眼麼。類不
收。混不去。百般伎倆不成。葢妙在體處。若失些子光
彩。明露天地。便為日用所留。不能透塵墨劫前威音
路外。若是大徹大悟大闡提。毀佛謗法不入眾數底
漢。咬釘咬鐵坐斷歷劫來路子。靈然皎潔浩脈不通。
愈精愈明。愈休愈歇。混混沒蹤跡不變易。無閒歇脫
造化。還有索性便恁麼去者麼。珍重。
示眾云。盡十方世界是一顆明珠。鑊湯爐炭劒樹刀
山。發大悲光。演微妙法。若具無礙智眼歷歷不昧。猶
是驀路相逢。未得穩坐。透玄關。出金鎖。妙盡到家十
成無辨。猶有氣息在。所以道有一人無出入息。速道
速道。則曰不道。為什麼不道。則知不將來。只箇不將
來。還有窮得根底明足為奇。若也己見未明。不知有
向上事。要搆古人也太不容易。如今眼光落地。如生
龜脫[殼-一]。似方木逗圓。為形軀所留。被風火所苦。葢一
生念念散亂心識紛飛。臨終之時暫欲澄心靜慮。閉
眉合眼不為幻妄磨滅。豈易得耶。也須是硬鱍鱍壁
立千仞。一念恁麼去。萬事俱忘去。徹底剝了去。氣息
都無去。那邊了却去。直去使行如鳥道。坐若虗空。空
想亦無。箇點靈然明密密地。任運卓爾恒無改變。豈
知有今時周由者也。如石室在杏山踏碓。擡起脚了
忘却放下。什麼處去來。先聖則曰親近來。又道擬親
即疎。擬近即遠。要知此事大難大難。如今還有明暗
盡處光景落時。不昧生死底麼。（良久云）五蘊身全尚不
知。百骸散後何處覓。
示眾云。平白地搆得徹底人。直截向裏許擔荷。放得
停穩。養得純熟。坐却三寸舌頭。明如百千日月。便能
截紋彩。斷機絲。一物不為。萬緣冥應。成現密密。妙露
堂堂。只麼如今無能無伎倆。若猛著精彩。歷劫來路
子。只是當念。不移易一絲毫。照體虗凝。迥絕依向。古
聖廓爾。大悟了被人逼著。語帶玄而無路。心涉妙以
難行。則曰乘舟者迷。登機者失。當知尊貴不落意思。
沒量大黃面老兒尚只得一場懡㦬。如今信彩開口。
還知無利益麼。也須是性燥都忘了。決定不流入第
二念。歷然明徹去。方知不到衲僧口裏。
示眾云。悟得紙衣下用。只解恁麼去。明得一色邊事。
未會先師意。自餘隱峯倒卓。灌溪駐步。無業問隨後
之人。大顛說無聲三昧。或聞鼯鼠而便脫。或為愚癡
而再來。或竪指而休。或飜船而往。一一坐亡立化。箇
箇逞神現通。其密也目擊正容。其混也忘蹤失迹。用
得純熟撒手自由。滿路光生迥無依著。此雖衲僧平
常轉身時節。也未有一機絲落行。珍重。
<other>機緣</other>
師初見丹霞。霞問作麼生是空劫已前自己。師擬對。
霞云儞閙且去。一日登鉢盂峯豁然契悟。徑歸見丹
霞方侍立。霞劈耳便掌云。將謂儞知有。師忻然禮拜。
來日霞上堂云。日照孤峯翠。月臨溪水寒。祖師玄妙
訣。莫向寸心安。便下座。師云。今日陞座便瞞我不得
也。霞云儞試舉我今日陞座看。師（良久）。霞云將謂不瞥
地。師抽身便出。霞一日在方丈後坐。師問訊。霞見來
不顧。師云。維摩道箇什麼。文殊便生讚嘆。霞微笑。師
禮拜。霞云儞不待我為儞說。師云我又不是患聾。
師見石門和尚。門問云。終日勞勞。成得什麼邊事。師
云須知有不勞勞者。門云作麼生是不勞勞者。師云
要且不敢安名立字。門云。儞是識來不敢。不識來不
敢。師云總不恁麼。門云畢竟如何。師（良久）。門云正是勞
<pb n="877"/>
勞者。師拂袖便出。
師在南陽再見丹霞。侍立次。霞云儞為我淨髮得麼。
師便安排水於霞前而立。霞云儞得恁麼純熟。師云
猶是奴兒婢子。霞云那人在什麼處。師不對。霞云奴
兒婢子。
師過香山菴中見師叔。山問近離什麼處。師云丹霞。
山云還見丹霞麼。師（良久云）不離一步。山云不虗參見
丹霞。師云也不得草草。山云。只如僧問思和尚佛法
的的大意。廬陵米價作麼生。師珍重便行。
師見深州。州問云甚麼處來。師云丹霞來。州云親見
作家來。師云且莫壓良為賤。州拽拄杖。師捉住云。和
尚尋常大小便利教什麼人勾當。州便喝。師云勘破
了也。
師見保寧。寧問云。江河競注而不流。豈不是遷中明
不遷。師拈火夾豎起云。和尚喚者箇作什麼。寧云老
僧命根在子手裏。師便放下火夾便行。
師到智海見佛鑑。鑑見來駐步望師。師近前方擬問
訊。鑑便歸方丈。師隨後云且容轉身吐氣。鑑回首。師
云不審。便回。
師到法雲見佛照。照從法堂出。師云。好箇阿師。恁麼
去也。照顧師。師便下法堂。有僧云也須子細。師云和
尚尋常向儞道什麼。僧云。拈却山河大地。明暗色空
向什麼處安身立命。師云。儞且來。我更問儞一轉公
案。僧隨師至三門。師云夢見法雲麼。
師見雲蓋。蓋問云女子出定話作麼生會。師云合取
皮袋。蓋云。不然。我且入定。儞試出看。遂斂足而坐。師
和身推倒便出。
師見長蘆祖照。照見來便問。甚麼處僧。師云川僧。照
云年多少。師云二十六。照云猶自亂走在。師撼禪牀
云只在者裏。照便喝。師便禮拜。
祖照一日同師到延壽堂。照問病僧云。儞作麼生。僧
云傷風頭疼。照云傷左邊傷右邊。僧無語。師云。者僧
却安樂。只是不肯參堂。
佛眼到長蘆。師詣知客寮問訊。眼見來。於書案上拈
起鏡子便照。師云者野狐精。眼放下鏡子。師便出。至
晚澡浴。眼自𢹂浴具到廚門前。見師來。眼云如何如
何。師云和尚莫要箇人隨後麼。眼提起浴具復云已
在者裏。師揖云燒湯已辨。眼便過。師便行。
佛果到長蘆西方丈。師相見了。相並而坐。果便舉廓
侍者問德山公案。以肘築師云。因甚兩度不彩他。師
亦築云。莫謗人好。果大笑。師云者賊。
佛果令僧馳書到。師開見頌云。宣化渡頭作別。譬如
兩鏡相照。何止千里同風。全提向上一竅。師問僧。作
麼生是向上一竅。僧擬分疎。師云且莫辜負。師復有
頌答云。運用堂堂本妙。徹底不落鑑照。一言及盡鋒
鋩。只箇更無孔竅。
師見超首座。超舉參仰山偉和尚。一日入室蜂子打
窻。偉云儞還捉得麼。超云捉得。偉云儞試捉看。超以
兩手佉偉頸叫云捉得也。偉笑云儞只解騎虎頭。超
云要虎尾也不難。放手禮拜。師云。仰山可惜痛棒放
過了。超視師（良久）。師云者漢猶自弄精魂。
師問僧甚麼處來。僧云天寧卓和尚處來。師云向儞
道什麼。僧云。舉雪峯道望州亭與你相見了也。更來
者裏作什麼。師云天寧被你當面勘破。僧云和尚也
不得瞞人。師竪拂子云你喚者箇作什麼。僧云拂子。
師云却是你瞞我。
師問僧近離甚麼處。僧云雲居。師（良久云）見和尚麼。僧
云。見陞座舉洗鉢盂話了。呵呵大笑云。此箇公案甚
是穩密。又呵呵大笑云。此箇公案甚是穩密。師云雲
居為什麼脚跟不點地。僧云什麼處是雲居脚跟不
點地。師云隨我舌頭走。僧擬議。師打云你夢見麼。
師問僧甚麼處來。僧云佛果和尚處來。師云室中向
你道什麼。僧云覿面相呈不得蹉過。師云苦哉作者
<pb n="878"/>
箇語話。僧云未審和尚此間如何。師云蹉過了也。僧
擬議。師便打。
師問僧近離甚麼處。僧云五祖。師云五祖有何言句
示眾。僧云。法堂上有一牌。牌上有字云。五祖有三轉
語。方來衲子道看。師云我者裏一轉也無。僧云問頭
何來。師喝云喫五祖多少飯也。僧擬議。師云草賊大
敗。
師問新到甚麼處僧。僧云祥雲菴主。師云菴中事作
麼生。主云種田博飯喫。師云喫多少辛苦作麼生。主
云若不恁麼爭到者裏。師便休。一日來辭乞頌。師云
前日公案未了。畢竟菴中事作麼生。主云舊時院主
今要遷移。師喝云什麼處去來。遂與頌云。相逢相揖
眼如眉。百鳥銜花尚未歸。回首春風吹夢斷。舊山雲
散月明時。
師問僧。枯木裏龍吟。什麼人得聞。僧云不墮凝然者。
師云猶有朕迹在。僧云作麼生是絕朕迹底。師云半
夜不挑燈。
<other>偈頌（十首）</other>
兀兀忘機巧。來已得純。虗明無間斷。淨妙絕疎親。
密戶寒燈曉。靈花古洞春。回途賡雪韻。門裏綠苔新。
湛寂凝然透。孤明徹底空。秋風生古韻。曉月上寒松。
量外千差泯。機前六用通。應緣成底事。畢竟不留蹤。
意句難分別。風騷格外求。提刀空四顧。駐步失全牛。
落眼情塵脫。歸根景象幽。萬緣俱不到。佛祖莫能酬。
徹澄無凝礙。情塵迥脫然。全機忘照外。一句未分前。
枯木雲籠透。寒潭月夜圓。回頭開正眼。芳艸破春烟。
只麼堆堆地。常光密露時。玄途明絕朕。妙體廓忘依。
正去功中轉。傍來曉路歸。絲毫都及盡。不覺口如眉。
絕點純清處。由來是半提。虗空休照鏡。混沌莫糚眉。
隱隱忘兼帶。寥寥罷曉機。雪消寒谷暖。花咲不萌枝。
不犯清波句。澄江涵一鉤。棹頭風色靜。篷底夜明秋。
雁影沈寒水。蘆花隱白牛。須知耕釣外。穩密類難收。
路斷無依著。空船載月歸。力窮忘一色。功盡喪全機。
密混凝流處。融通向背時。古帆風靜夜。任運應高低。
密密梭頭事。機絲不掛時。木鷄啼曉戶。石女夜生兒。
已發寒焰。難埋古塚[石*((白-日+田)/廾)]。荒郊春艸綠。風暖共依依。
鳥道通身去。迢迢劫外參。隨流忘朕兆。癡兀未曾閑。
瞬視成途轍。揚眉落二三。只應無見頂。子夜白雲漫。
<other>頌古</other>
師一日晚參。大眾圍遶法堂定立片時。師令侍者報
云。時寒各請歸堂。大眾久而不散。師遂出。據坐片時。
大眾定立望。師起身便歸方丈。示頌云。
寒明一點墮空林。朕兆依俙已觸今。目擊正容成滲
漏。青天白日轉迷人。
有時示眾云。盡大地是箇熱鐵丸。下得口也通身紅
爛。下口不得也通身紅爛。如何免得此過。示頌云。
乾坤那畔類難齊。千聖從來不識伊。家破人忘迷肯
重。夜深寒塔影空垂。
有時問僧。命根不斷不到牢關。命根斷后向什麼處
去。僧無語。示頌云。
萬緣歇盡照無時。撒手忘依有路歸。劫外一壺春色
暖。靈苗石上正芳菲。
僧問如何是空劫已前事。師云白馬入蘆花。示頌云。
線道難分處。須知不是伊。牛頭按尾上。豈借大陽輝。
宣和癸卯宴坐自讚
三十六年作怪。撞入者箇皮袋。一千七百衲僧。被你
熱瞞忒煞。如今坐斷舌頭。直下大千俱壞。劫外迢迢
曉未明。休把虗空糚五彩。

真州長蘆了和尚劫外錄（終）
<talk>No. 1426-C
 崇先真歇了禪師塔銘</talk>
夫道詣於大同。性成乎圓通。無住而住。不空而空。東
<pb n="879"/>
西三十三傳默合符節。信不私而公也。佛吞三世。經
破微塵。發自己之光明。得衲僧之機用。根境平出。行
履自然。天地之默。成陰陽之化光。四時之氣。備萬彚
之慈等。祖龕燈活。緇園律溫。持法柄。荷佛擔。力抗魔
外。身任艱難。悟空禪師其人也。師諱清了。道號真歇。
姓雍。左綿安昌人。兒時抱持入寺。見佛喜動眉目。人
咸異之。十一歲依聖果寺清俊出家。業法華經。更七
年榮試得度。具戒已。之成都大慈寺。聆圓覺．金剛．起
信等經論之講。領略大意。便登峨嵋禮普賢大士。東
行出蜀。道過瀘南郡建崇寧寺。遮留之。師曰。鯤鵬時
節。詎草草耶。下瞿塘。轉灔澦。出荊楚。歷沔漢。投鄧之
丹霞山淳禪師之席。一日入室。霞問如何是空劫以
前自己。師擬進語。霞與一掌。師豁然開悟。翌日霞示
妙密詰其證詣。猶珠之影隨。谷之響答也。北遊五臺
禮文殊大士。已而至京師。禪講名席俱扣摭焉。浮[泳-永+下]
而下。時祖照禪師住儀真。長蘆龍象之眾蹴踏萬指。
師投其中。英俊相親。駸駸殆半。延為侍者踰年而罷。
以轉物寮待之。舉分座入室。師默遁去。祖照以偈招
之。復回秉拂。叢林老成趨門折節。命為首座。政和八
年祖照退院。夜夢人告曰。蜀僧當代公。既寤疑曰。佛
果耶。佛眼耶。未幾再請主之。宣和三年祖照病。復命
師為第一座。病甚退院。四年秋七月經制使陳公請
師補處。五年夏至居雲堂千七百僧。五月開堂嗣法
淳和尚。六月江風駕潮漫田。殆無穫矣。師陞堂告眾。
安坐勿憂。八月祖照遷化。師行喪以師禮。十月躬行
乞食。六年二月告還。撾鼓出所得。供須有羨。問津指
源。燭幽汲深踰七載。建炎二年六月退院。八月絕錢
塘如明之梅岑禮觀音大士。海山七百餘家。一聞教
音俱棄漁業。計日活千萬億命。四年過我結制。五月
天台國清寺三請三辭。八月為鴈蕩之遊。十月客天
封寺。受福唐雪峯請。十一月入院。雲水之儔復過長
蘆之數。檀信趨施歲用舒裕。閩中佛剎。自古禪居深
林遠壑。樓觀相望。主盟之人悉舉江湖有道尊宿。一
洗故習。紹興五年退居東菴。六年七月四明阿育王
山廣利席虗奉旨請師。寺之曠敗未易料理。齋鼓不
伐晝突不黔。逋負幾二十萬。人悉為憂。師十月入寺。
井邑林壄喜聞師來。遠親近鄰扶老𢹂幼。肩踵相摩
舳艫相銜。師入席始溫。償逋十之八九。七年駐驆建
康。詔師住蔣山。且行且辭疾。七上乃允。八年溫之龍
翔興慶二院合額禪居。詔師主之。四月入院。陞堂小
參。安集來眾。東西兩址潮漲限之築堤坑護。南北隆
衍建三門大殿。法堂方丈翼以故屋。金糓竹木循乞
得之。一寺雙塔玉巧幻出。屹然江上。繪圖以進。賜田
千畞。法食厭滿乃專佛祖職事。十五年二月乞就閒。
四月詔師住臨安徑山。五月入院。僧踰千鉢。常住素
薄行丐以供。二十年二月以疾乞歸長蘆。二十一年
勑建崇先顯孝禪院。成詔師主席。六月入院。暑行疾
作。九月壬子慈寧太后詣寺。師力疾開堂。垂箔聽法。
問答提唱一席光耀。賜金襴袈裟銀絹等物。癸亥疾
弗瘳。甲子宣醫乃少間。慈寧宮賜錢修建水陸法會。
丁卯十月朔旦中使候問。從容而別。須臾呼首座曰。
吾今行矣。瞑目跏趺而逝。龕留八夕。慈寧宮降香賜
幣以侑齋祭。卜院西桃花塢建塔以瘞全身。越壬午
入塔。送龕之人彌滿原野。痛心隕涕。皆有祖華凋零
禪林寒瘁之歎。二十三年八月勑諡悟空禪師。靜照
之塔。師儀相頎長。初癯後腴。眉目疎秀神宇靜深。舉
動超遙雲行[鴳-女+隹]立。影響觸受鑑淨谷虗。其量容機活
警敏用神。律身以嚴不苟於行己。格言而簡不倦于
誨人。定慧圓明道德昭著。一時賢士大夫樂與之遊。
諸方名德尊宿難侔其盛。林儔社友川趨海受。投爐
鎚就刀尺方圓長短隨其宜也。善人信士雲委山積。
望威儀。聽教誨。見聞薰習廣其勤也。以如幻三昧遊
戲世間。行平等慈得自然智。導無前而遜無後。有無
<pb n="880"/>
外而空無中。祖域之英標。僧林之傑出。嚴冬之日。破
夜之月。洗寒之春。濯熱之秋。其慰人心也如此。師為
僧四十五夏。出世三十年。六處度弟子普嵩等四百
人。嗣法出世者曰慧悟住真州長蘆。曰宗珏住明州
雪竇。曰傳卿住建康府移忠報慈。曰得明住臨安府
崇先顯孝。總三十餘人。語錄兩集行於世。噫度世之
因緣。起家之事業。光輝始卒。照應古今。姑得而敘之。
其於[托-七+友]名象之先。踏身世之表。幾微剪拂。心得神傳。
又烏可寄毫素而摸寫哉。銘曰。
 佛祖之燈  東西繩繩  以悟為則  惟證相應 
 心華自發  覺海元澄  蹴踏龍象  變化鯤鵬 
 雪庭之可  舂屋之能  無絲繫螘  無糝聚蠅 
 菩提印印  般若乘乘  月排夜色  山拭秋稜 
 宗傳曹洞  濬深凝重  敲唱双行  正偏互用 
 豹變霧披  龍驤雷送  的的無依  功功不共 
 元牝象成  靜樞機動  暗擲金梭  明窺錦縫 
 法法本然  門門變弄  影悟蛇疑  物齊蝶夢 
 道詣而唱  心聞而賞  方回萬夫  香酬一掌 
 丹山羽成  沂川波漲  鯨展潮翻  兔推月上 
 葦江東趨  雪峰南仰  玉線金鍼  鰲鉤鳳網 
 妙觸根塵  冲虗影響  風雨五湖  烟蓑一槳 
 理之所歸  水之趨低  輸心援引  出手提𢹂 
 石虎風嘯  木鷄夜啼  混之不得  類之不齊 
 七據緇海  正承紫泥  孤嶼月棹  双徑雲梯 
 門連少室  路接曹溪  花滋釀蜜  桂魄通犀 
 慈遊普門  三昧塵塵  象王之步  獅子之顰 
 母陀羅臂  舜若多身  星圖魁斗  花氣陽春 
 微言以示  淵默而神  正因非字  絕學為鄰 
 步轉空劫  舟膠要津  真燈不夜  嗣光有人 
紹興二十六年四月夏安居日
住明州天童山景德禪寺法弟比丘正覺撰

<ps>No. 1426-D
 附錄</ps>
<ps>華藏無盡燈記（出禪門諸祖偈集）</ps>
東平打破鏡。已三百餘年。龍潭吹滅燈。復四百餘歲。
後代子孫迷於正眼。以謂鏡破燈滅。而不知行住坐
臥放大光明。燈未甞滅也。見聞覺知虗臨萬像。鏡未
甞破也。燈雖無影。能照生死長夜。鏡雖無臺。能辨生
死魔惑。鏡與燈光光常寂。明與鑑幻幻皆如。照之無
窮則曰無盡燈。鑑之無窮則曰無盡鑑。日用不昧。昭
昭於心目之間。但眾生迷而不知。故有修多羅教開
如幻方便。設如幻道場。度如幻眾生。作如幻佛事。譬
東南西北上下四維。中點一燈。外安十鏡。以十鏡喻
十法界。將一燈況一真心。一真心則理不可分。十法
界則事有萬狀。然則理外無事。鏡外無燈。雖鏡鏡中
有無盡燈。惟一燈也。事事中有無盡理。惟一理也。以
一理能成差別事故。則事事無礙。由一燈全照差別
鏡故。則鏡鏡交參。一鏡不動而能變能容能攝能入。
一事不壞而即彼即此即一即多。主伴融通。事事無
盡。悲夫眾生居一切塵中。而不知皆毗盧遮那無盡
剎海。普賢示一毛孔。而不知一一毛孔中含眾生三
昧色身。然一切眾生日用在普賢毛孔中。毗盧光明
內。慈氏樓閣中出沒。文殊劒刃上往來。念念中與諸
佛同出世。證菩提。轉法輪。入滅度。如鏡與鏡。如燈與
燈。方一切一時溥融無礙。誠謂不可思議解脫法門。
非大心眾生無以臻于此。鏡或曰即今日用見聞覺
知。畢竟是燈耶非燈耶。是鏡耶非鏡耶。偈曰
 鏡燈燈鏡本無差  大地山河眼裏花 
 黃葉飄飄滿庭際  一聲砧杵落誰家 
<ps>戒殺文（出歸元直指）</ps>
堪歎世人大錯。却將苦事為樂。迎賓待客安排。殺害
生靈造作。耳畔痛聲未絕。便把沸湯淋淥。不是鑊裏
<pb n="881"/>
烹炮。便向火中炙烙。堂上聚集親朋。堂下喧喧鼓樂。
恣其一世奢華。豈覺千生墮落。一朝壽盡報終。奪命
冤家尋捉。直饒抵諱分舒。其奈鬼神執縛。或上刀山
劒樹。或入𦦨爐沸鑊。依次償他宿債。却被刀傷斧斫。
此時痛苦自當。人情却使不著。縱然受苦出期。未免
透入別[殼-一]。若非[啣-止+山]鐵負鞍。必定披毛戴角。奉勸諸善
男女。各自回頭相度。何如改悔身心。庶免沈淪三惡。
若教賺却路頭。萬劫難為轉脚。但念阿彌陀佛。求生
西方極樂。
<ps>淨土宗要（出蓮宗寶鑒）</ps>
彌陀不離眾生心。是三無別。極樂徧在一切處。舉一
全收。如帝釋殿上千珠寶網。千珠光影咸入一珠。一
珠光影徧入千珠。雖珠珠互徧。此珠不可為彼珠。彼
珠不可為此珠。參而不雜。離而不分。一一徧彰。亦無
方所。彌陀淨土即千珠之一。十萬佛國。一佛國土。各
千珠之一。聖人善巧方便。示人專念阿彌陀佛。乃千
珠直指一珠。見一佛即見十方佛。亦見九界眾生微
塵剎海。十際古今頓圓。了無餘法矣。
<ps>自贊（出大智拈古鈔）</ps>
信口胡說。七差八錯。萬劫千生。不妨快活。情願生死
輪回。肎求諸聖解脫。誰言遍界沒遮欄。雨過青山雲
一抹。
<ps>真歇了禪師（出正宗贊）</ps>
師諱清了。左緜人。俗姓雍。初見丹霞悟旨。後謁長蘆
照。照一見器之。命為侍者。踰年分座。未幾照稱疾退
閑。命師繼席。學者如歸。拈香時照付衣與師。望拈出。
及見為霞。照令左右扯去衣。師預備布伽梨於袖。遂
搭示眾。撼拄杖云。看看三千大千世界一切動搖。雲
門大師即得。雪峰門下即不然。卓柱杖云。三千大千
世界向什麼處去。還會麼。不得黃梅雨。秧苗爭得青。
竹菴珪禪師紹興間奉詔開山雁湯能仁。時真歇居
江心。聞師至。恐緣法未熟。特過江迎歸方丈。大展九
拜以誘。溫人由是翕然歸敬（出續傳燈）。
<ps>船子夾山話（出頌古聯珠）</ps>
離鉤三寸如何道。駐擬還同眼裏沙。篷底月明載歸
去。劫前風韻落誰家。
<ps>惠超問佛（同前）</ps>
問佛分明答惠超。半斤八兩不相饒。叢林萬古為殃
禍。惡語傷人恨不消。

<ps>No. 1426-2</ps>
<sarticle>真歇和尚拈古</sarticle>

示眾云。截斷千差岐路。已是平地喫交。併却咽喉
唇吻。未免扶籬摸壁。若更開蝦蟆口。說心說性說
禪說道。盡是誑諕諸人滅胡種族。從上來事合作
麼生不涉廉纖。試請舉看。
<other>舉信心銘</other>
拈云。這野狐精喚作什麼說話。不是心不是佛不是
物。信箇什麼。淨躶躶赤洒洒勿可把。更銘箇什麼。三
祖大師不識好惡。道箇心字已是錯下名言污却口
了也。直饒漱口三千年。洗耳八萬劫。已是藤蛇繞足
露布纏身。那堪更成群作隊來這裏要人說破。且喜
沒交涉。雖然如是。舉一不得。舉二放過。一著有箇商
量處。試問諸人。現今四大六根內外虗幻徹底空寂。
面前明明了了彌滿天地復是何物。恁麼信得去。便
是自己本地風光本來面目。晝夜放光動地。常在面
前出入。若也思量擬議佇思停機。且向禪牀角頭伏
聽處分。
<other>至道無難　　唯嫌揀擇</other>
拈云。住住。纔有語言。是揀擇是明白。三祖大師平生
心肝五臟一提提起。呈似諸人了也。還搆得麼。只這
至道無難。言端語端。非但趙州五年分疎不下。直得
<pb n="882"/>
天下老和尚倒戈卸甲向這裏納敗闕。如今欲得透
頂透底徹骨徹髓地參透這一轉公案麼。但剝去從
前依草附木千種萬般伎倆計較。知見解會露布葛
藤一時吐却。向自己命脉上試點撿看。若一[覤-儿+丘][覤-儿+丘]得。
便請高掛鉢囊抝折主丈。許你是箇無為無事底閑
道人。若也意根未斷見解不忘。向開口處卜度。漿水
錢草鞋錢大責還人在。寂菴凭麼告報。也有三十棒。
過在什麼處。父母所生口。終不為子說。
<other>但莫憎愛　　洞然明白</other>
拈云。是誰恁麼道。良久云。無人識得渠。雖然如是。不
求諸聖不重己靈。憎箇什麼愛箇什麼。而今一般底。
將依師語相似語格則語合頭語口傳心授。印板上
次第排布。參來參去參得一肚皮禪。三年兩歲依前
忘却。到處爭勝負彼此人我。無明亘天。作麼生得無
憎愛去。諸人者要會洞然明白麼。竪起拂子云。慚惶
殺人。
<other>毫[釐-未+牙]有差　　天地懸隔</other>
拈云。不妨道著。只是不知落處大小。大法眼修山主
尚似依本畫葫蘆。何況你如今也隨例舉一徧。便當
此事。禪和子須是悟始得。有者道差之毫[釐-未+牙]失之千
里。此是無心境界。擬心即差動念即乖。若恁麼注解
將去。只羸得一場口滑。三祖大師肚裏無許多事。只
是覿面相呈兩手分付。只如毫[釐-未+牙]有差天地懸隔。你
畢竟道落在什麼處。僧擬開口。師便打。
<other>欲得現前　　莫存順逆</other>
拈云。道什麼。良久云。一時著了也。一隊漢更諱不得。
現前是什麼堆山積岳。與我拈得一絲毫來。豈不見
溈山二十年不參禪不學道。只是養得一頭水牯牛。
常在目前露躶躶地。若得凭麼。逆也不見順也不見。
頭頭物物一時坐斷。喚作常光現前念念不昧。若只
單明自己不了目前。此人亦只具一隻眼。若只單了
目前不明自己。此人亦只具一隻眼。諸人者如何相
應去。大地雪漫漫。冬來依舊寒。
<other>違順相爭　　是為心病</other>
拈云。如今恁麼者多。不恁麼者少。成羣作隊如麻如
粟。沒量大人總作這箇見解。不是憎便是愛。不知憎
愛是心。違順是我。你自虗妄顛倒自憎自愛自違自
順。互相毀謗各黨宗風。說是說非誇玄誇妙。這箇總
是執法。總是執心病。參禪只要安樂。你肚裏有許多
病痛。如何救得別人。禪和子明明向你道。或是或非
人不識。逆行順行天莫測。還會麼。莫將閑學解。埋沒
祖師心。
<other>不識玄旨　　徒勞念靜</other>
拈云。機幾乎坐殺。這漢只管無繩自縛作什麼者。箇
是大解脫門自在三昧。步步活機機活。圓轉無窮。閙
浩浩處識得。方始八面玲瓏七穿八穴。你却向黑山
下死郎當地。有什麼交涉。饒你得到精明湛不搖處。
猶未去它識陰在。此是靜想。不脫己見。不明一向坐
在無事界中喚作打淨潔毬子。殊不知勞慮永斷得
法界淨。即彼淨解為自障疑。此乃得在於神靜。失在
於物虗。錯認定盤星。只管喚作無心境界。且喜沒交
涉。正是業識茫茫外道見解。西天九十六種最下一
種也須勝你。諸人者要會玄旨麼。良久云。只有照壁
月。更無吹葉風。
<other>圓同大虗　　無欠無餘</other>
拈云。即此物。非它物。無眹迹。沒涯岸。如羚羊掛角。似
鳥道虗玄。五色不能染。五音不能亂。萬象不能雜。森
羅不能參。圓陀陀。孤逈逈。圓滿無際。在凡夫喚作凡
夫法。在聖人喚作聖人法。本無欠少無餘剩。在什麼
處勘破了也。
<other>良由取捨　　所以不如</other>
拈云。錯。又云。本無欠少。取箇什麼。本無餘剩。捨箇什
麼。既是圓同大虗。在在皆有。不可更取。在在皆無。不
<pb n="883"/>
可更捨。古人也向你道。前面明歷歷地沒形影者。便
是你一心之法。你現今將法聽法。以心覔心底。現成
了也。你更嫌箇什麼。一般底參不透。便道我今生不
會。捨却此事。隨分看經持課。且恁麼過日。殊不知坐
臥經行大小便利常隨你後。看經持課禮拜燒香常
隨你後。作麼生捨。直是取不得捨不得。不可得中只
麼得。要見祖師麼。應須恁麼會。方始契如如。
示眾云。斬釘截䥫。門前草深一丈。破二作三。平地
上死人無數。而今提起殺活杖子。向百草頭上七
穿八穴倒用橫拈。眾手淘金。誰是得者。
<other>莫逐有緣　　勿住空忍</other>
拈云。瞎漢向什麼處去。誰教你墮坑落塹。你識得有
緣麼。者箇是你無量劫來生死業根。顛倒識性。如今
昏昏地打入髑髏中皮袋裡。晝夜攀緣不曾休歇。你
既識不破。一向逐它貪愛取捨。造業受報向輪回生
死海裡頭出頭沒。你如今要不逐有緣麼。須是截斷
意根。淨躶躶地。眼前萬境一時休歇。自然有箇安樂
處。一般底聞著人說。又一向背六塵境撥去萬象。心
住空寂。坐空劫中守枯木岩前孤危死底。喚作休歇
處。且喜沒交涉。殊不知機不離位墮在毒海。直饒八
萬劫大定。只是箇魂不散底死人。落空亡外道。豈不
見同安道。迢迢空劫不能收。豈與塵機作繫留。須是
塵勞不染。淨妙不收。有緣空忍二俱透脫。方知有向
上事。汝且作麼生是向上事。暗裏抽橫骨。明中坐舌
頭。
<other>一種平懷　　泯然自盡</other>
拈云。皮膚脫落盡。唯有一真實。輝古騰今。明如杲日。
現今面前赤洒洒地。還見麼。喚作平常心。返常合道。
無汝計較處。橫參竪參到佛祖道不得處。如狸奴白
牯李四張三。空有二邊泯然自盡。到得恁麼田地。眼
如眉毛口似鼻孔。方解穩坐。諸人者如何得相應去。
良久云。羌笛數聲踈雨後。冐烟吹過夕陽村。
<other>止動歸止　　止更彌動</other>
拈云。話成兩橛。汝只管業識茫茫迷頭認影作什麼。
動是何物。靜是什麼。物不可有兩箇。此事唯一無二。
你要止其動歸其靜即沒交涉。殊不知行住坐臥見
聞覺知語默動靜當體即真。無形無相無眹無迹。此
則動無動相全體是止。止即靜也。雖然無形無相無
眹無迹。明明歷歷常在見聞覺知語默動用處。光爍
爍地纖毫不昧。此則靜全是動也。汝如今要止其動
用。一向歸其靜處。殊不知靜轉動也。禪和子。靜即是
動。你止它作什麼。是以聖人空洞[(曷-曰)/月]懷無識無知。雖
居動用之中。常處無為之境。只如不涉動靜一句作
麼生道。拍禪床云。百雜碎。
<other>唯滯兩邊　　寧知一種</other>
師打云。只為赤肉團要抵我棒。不識痛痒死在棒下。
只管著動著靜迷己逐物。被世間有相無相根塵流
浪將去。到幾時知有此事。要會麼。僧擬議。師云打得
百千萬箇堪作什麼。
<other>一種不通　　兩處失功</other>
拈云。果然扶籬摸壁脚忙手亂。動全靜靜全動。唯一
無二。汝這癡鈍漢既打不透。向動處作工夫。又認賊
為子。向靜處作工夫。又斬頭覔活。只管墮坑落塹。一
不成二不是。見解偏枯情境滲漏。莫道兩處失功。直
是頭頭蹉過。你若一處透。千處萬處一時透。且道是
那箇一處。良久云。路上有花兼有酒。一程分作兩程
行。
<other>遣有沒有　　從空背空</other>
拈云。有什麼救處。且問你有什麼物從你遣。試與我
拈一絲毫來看。盡乾坤大地都盧是箇主人公。只是
箇衲僧受用家事。喚作妙用。喚作妙有。你作麼生遣。
你若撥萬象。去塵境遣却萬有。即迷妙有。落在斷見。
禪和子。但子細思量看。你既撥萬象去塵境。墮在空
<pb n="884"/>
劫中。又却背其真空。而不知萬法當鉢即是真空。觸
物本來無相。橫拈倒用有什麼忌諱。大都不明心地。
遣萬有即迷妙有。從斷空即背真空。但止其動便是
遣有。要歸其靜便是從空。此中說有說空。前來說動
說止。動即是止。有即是空。名異軆同更無它法。且道
過在什麼處。貪觀天上月。失却手中珠。
<other>多言多慮　　轉不相應</other>
拈云。且低聲。你纔開口便沒交涉了也。須是拈起無
孔䥫鎚。直教盡大地人喪身失命。若不恁麼。打在葛
藤窠裏。如跛鱉盲龜入空谷相似。幾時得出去。禪和
子。此事若在言句中。一大藏教豈是無言。何必拈花
微笑傳正法眼藏。你要會麼。合取皮袋直下搆取。更
莫思前筭後。擬議思量便打入鬼窟裡去。所以情生
智隔想變體殊。要須語路處絕心行處滅。畢竟成得
什麼邊事。一夜落花雨。滿城流水香。
<other>絕言絕慮　　無處不通</other>
拈云。什麼處得者消息來。良久云。寧可截舌。不犯國
諱。復云。萬機頓削。千聖不携。視自己尤若冤家。以佛
祖便為弟子。德山臨濟有棒有喝。開口瞠眼到這裡
都使不著。雖然如是。莫守寒岩異草青。坐看白雲宗
不妙。
<other>歸根得旨　　隨照失宗</other>
拈云。便恁麼去。直得三世諸佛六代祖師天下老和
尚口似匾檐。已是落七落八。何況明宗旨⿱㓛言得失。論
根本說照用。幾時得休歇去。禪和子。你如今擬開口
要話會。墮在言句便是究妙失宗機昧終始。喚作語
滲漏。喚作隨照失宗。只被口頭聲色見聞知解流轉
將去。只如古人道。葉落歸根。來時無口。又作麼生說。
須彌頂上無根樹。不犯春風花自開。
<other>須臾返照　　勝却前空</other>
拈云。你待翻欵那。前來道遣有沒有從空背空。如今
却道須臾返照勝却前空。將謂你這漢不瞥地。前頭
不了萬法全真。遣有沒有。如今會一切色法當軆即
真。更不遣有。既會萬法為自己。無一法可當情。照徹
千差直下便是。須臾之頃返色歸真。更不離而觀空。
即當軆而無相。喚作見色便見心。所以勝却前空。參
到這箇田地關棙子一轉。日用之間阿轆轆地。更無
回避處。直饒恁麼。已是自埋。
<other>前空轉變　　皆由妄見</other>
拈云。自知即得。前來只管背境觀空。去生滅念澄湛
身心。絲毫不見。唯覺上下四維空空地。將謂奇特。殊
不知是你心想所現。若離想心此空還滅。此則識心
雖不著有轉變著空。空想當情亦是妄現。所以莾莾
蕩蕩撥無因果。棄有著空避溺投火。子細思量。一狀
領過。
<other>不用求真　　唯須息見</other>
拈云。現成公案。你求它作麼。見聞也真。聲色也真。動
靜也真。語默也真。即今日用見聞覺知純真。直得亘
大劫滿天地填溝塞壑。千差萬化全躰一真。不動纖
毫一時成現。更無欠少。應你有見空見佛見法見一
切見解淨淨掃却。這裏淨躶躶赤洒洒。自然到穩密
田地。忽然釋迦老子道。吾不見時何不見吾不見之
處。又作麼生。良久云。是何心行。
<other>二見不住　　慎勿追尋</other>
拈云。猶掛唇吻在。這裏要你有見空見一時打脫。作
箇大無事人。更莫追念更不尋求。轉踈轉親轉近轉
遠。轉轉棄捨轉轉隨後來。直得頭土面一念玄去。
更不受食。已隨在尊貴了也。如何得不墮尊貴處。一
片月生海。幾家人上樓。
<other>纔有是非　　紛然失心</other>
師和聲打。復云。什麼處去也。良久云。芳草渡頭尋不
見。夜來依舊宿⿱卄戶花。
示眾云。高高峯頂立。橫穿竪穿天下衲僧髑髏。坐
<pb n="885"/>
斷主人翁。千人萬人羅籠不住。如今案牛頭喫草。
氈上挹猫兒。若也騎虎頭。二俱成瞎漢。還有不受
殘羮餿飯底麼。
<other>二由一有　　一亦莫守</other>
拈云。你共誰說。還會麼。一切空有一切動靜一切得
失一切取捨一切憎愛一切是非。都盧只是主人翁
無二無別。古人不得已喚作一大事因緣。一路涅槃
門。一乘方便法。一言盡十方。一句超萬象。千句萬句
只是一句。千法萬法只是一法。得到一處亦須轉却。
若也守住其一便是繫驢橛。所以雲門大師道。直得
乾坤大地無纖毫過患猶是轉句。不見一色始是半
提。更須知有全提時節。禪和子。不妨誵訛。你要會麼。
須向萬仞崖前打箇筋斗。直下命根斷去。方得少分
相應。
<other>一心不生　　萬法無咎</other>
師良久云。山是山。水是水。天是天。地是地。有什麼過。
著衣喫飯。掃地煎茶。東游西翫。大小便利。有什麼過。
但除其病不除其法。不改舊時人只改舊時行履處。
作麼生是即今行履處。掬水月在手。弄花香滿衣。
<other>無咎無法　　不生不心</other>
拈云。一串穿却。一提提起。八面玲瓏峭措無賽。直得
三祖大師無隱身之地。諸人者還知落處麼。最好是
一條。界破青山色。
<other>能隨境滅　　境逐能沈</other>
拈云。光境俱忘復是何物。還知麼。能照是心。所照是
境。境因心起。心因境生。心無念而境空。境無相而心
寂。故得能隨境滅。境逐能沈。理智冥符。人牛不見。直
得桃花零落盡。何處見靈雲。
<other>境由能境　　能由境能</other>
拈云。因誰致得。心全是境則境由能境。境全是心則
能由境能。能由境能則奪境不奪人。境由能境則奪
人不奪境。所以在境全境則不奪。山青水碧天高地
厚。七縱八橫千變萬化。在心全心則乾坤大地百雜
碎。
<other>欲知兩段　　元是一空</other>
師連聲打云。說什麼兩段三段。只要喫棒。我要與祖
師相見。你莫道人境俱奪聖凡坐斷。亦無人亦無佛。
大千沙界海中漚。一切聖賢如電拂。饒你道得十成。
未免喫棒。
<other>一空同兩　　齊含萬象</other>
拈云。有利無利不離行市。恁麼不恁麼𤙹在裏許。無
相而相。無形而形。無為而為。無作而作。同能同所。同
境同心。照用齊行。人境俱不奪。雖然如此。主丈子吞
却乾坤了也。山河大地甚處得來。劫火洞然毫末盡。
青山依舊白雲中。
<other>不見精粗　　寧有偏黨</other>
拈云。人平不語。水平不流。主丈子平時如何。直饒攪
酥酪醍醐為一味。鎔瓶盤釵釧作一金。天地同根萬
物一躰。無黨無偏無精無粗。也未為奇特。諸人者作
麼生是奇特事。山花開似錦。磵水湛如藍。
示眾云。奔流渡刃啐⿰口豕同時。石火電光殺活自在。
直得雞寒上樹鴨寒下水。已是喪身失命。還有不
顧生死底麼。試請出來葛藤窠裏看。
<other>大道躰寬　　無易無難</other>
拈云。土曠人稀相逢者少。良久云。可煞寬大十方虗
空生其中。猶如片雲點大清裡。欲識大道真躰麼。志
公云不離聲色言語。你如今箇箇能言解語見色聞
聲。大道真躰在什麼處。豈不見僧問趙州如何是道。
州云墻外底。僧云不問這箇道。州云你問什麼道。僧
云大道。州云大道透長安。趙州老人言語太直。三祖
大師開口見膽。志公和尚舌頭無骨。來說是非者。便
是是非人。三箇草賊一時捉敗。作麼生斷。遣本州牢
城。
<pb n="886"/>
<other>小見狐疑　　轉急轉遲</other>
拈云。自領出去。又云。阿誰教你著忙。向你道直下無
事。滿肚是疑。不肯退步承當。只管向前勞形苦神。急
要成辦。殊不知轉急轉遲。轉轉用心轉轉勿交涉。直
饒練磨經三無數大劫。只成得有為功行。不知一念
無心便超三乘權學。不見趙州道。我見百千萬人盡
是覔作佛漢子。於中求無心底人難得。禪和子。如何
得不疑去。良久云。天共白雲曉。水和明月流。
<other>執之失度　　必入邪路</other>
拈云。瞎漢。放下著。此事如大火聚。擬之即死。有什麼
窠臼途轍依倚趣向。你而今有依倚途轍窠臼趣向。
己見不亡。躭著其事。爭人我覔勝負。鼻孔遼天不肯
天下人。盡是邪見。被些子禪道使得沒奈何。揑搦做
一團在。這裡如何得不入邪路。去年梅。今歲柳。顏色
馨香只依舊。
<other>放之自然　　體無去住</other>
拈云。放箇什麼。須是明眼人始得。這裏禪道佛法奇
特玄妙一點也用不著。只是打睡。隨分普請擇菜喫
茶說話。且恁麼過時。天下老和尚拈槌竪拂盡是作
夢。說禪說道總是寐語。你道據什麼道理。有道理堪
作什麼。
<other>任性合道　　逍遙絕惱</other>
拈云。大無事境界。須是大無事人方能荷擔。古人養
來養去。純純地如嬰兒相似。東西不辯南北不分。六
根門頭一時休歇。自然虗明自照。了了地無諸分別
念想任性隨緣。佛法世法不相惱亂。根塵四大動靜
語默一齊卸却。更無絲毫繫絆。終日只守虗閑閑地。
且道成得什麼邊事。良久云。到頭霜夜月。任運落前
溪。
<other>繫念乖真　　昏沈不好</other>
拈云。瞎睡漢。而今髑髏中皮袋裡昏昏地。念念流注
念念現前。作麼生得不乖天真之道。喚作飲無明酒
醉在聲色煩惱窟中。昏昏沈沈地臥大法身於生死
長夜。到幾時得醒悟去。直到驢年也未夢見在。
<other>不好勞神　　何用疎親</other>
拈云。迷頭認影作什麼。擬心即差。何況有疎親有揀
擇。顛倒知見取捨解會。心路搜求意根揑搦。有什麼
交涉。此事只要妄情體證。向用心不得處冥加觀察。
何必勞心神苦思慮終日昏昏地。饒你參到彌勒下
生。只是參得一肚妄想。莫怪相賺。只恐不是。古人道
擬將心意學玄宗。大似西行却向東。
<other>欲趣一乘　　勿惡六塵</other>
拈云。嫌箇什麼。十方佛土中唯有一乘法。何處得六
塵境來。你試與我拈一絲毫來看。內身外境虗空大
地。咸是妙明真心中所現之物。塵塵爾念念爾。無有
一法定有自躰。什麼處得見聞聲色來。但能外遣世
界內脫身心。直下照了圓融無際。自然得大解脫。諸
人者要見祖師麼。山虗風落石。樓靜月侵門。
示眾云。道無定亂。法離見知。言句相投。都無實儀。
從上諸聖心如白月口似醉人。以無味之談塞斷
人口。握金剛寶劍截斷葛藤。句句論當機。要人覿
面搆取。還有信得及底麼。
<other>六塵不惡　　還同正覺</other>
拈云。一言道盡裂破古今。外不見山河大地。內不見
四大五蘊。色不是色聲不是。聲聞不是聞見不是見。
竪拂子云。還見這箇麼。雪竇道。主丈子是塵。有什麼
過。過既無。應合辯主。所以糞掃堆頭丈六金身。拈放
一邊。赤肉團上壁立千仞。放過一著。直饒四方八面。
正好連架打。遂擲下拂子云。我也不可盲枷瞎棒去
也。
<other>智者無為　　愚人自縛</other>
拈云。一狀領過。又云。也不得草草。色香味觸外六塵
境本無自躰。盡是衲僧轉身處。證明處。成道處。明眼
<pb n="887"/>
漢終日綿密受用。無漏無為。有什麼過。未知有者心
外見法。被見聞聲色眼前萬境一時縛住。而不知萬
法本無。唯人自閙。禪和子。你但見凡見聖見女見男。
盡是染污心中虗妄顛倒。據實而論無一絲毫計為
對為緣。自是你無事生事。髑髏前自家見鬼。引得許
多事。如蚕作蠒自纏自縛。不見四祖問三祖求解脫
法門。祖云誰縛汝。禪和子。作麼生會佗道誰縛汝。良
久云。領取鈎頭意。莫認定盤星。
<other>法無異法　　妄自愛著</other>
拈云。爭怪得別人。你而今從生至死只是這箇。千法
萬法只是一法。更有什麼異來。你只管愛這箇嫌那
箇。著這箇棄那箇。既有愛著即取一邊徒增夢境。以
自性淘自性轉失真原。盡是自家虗妄顛倒。禪和子
作麼生會它法無異法。良久云。一言盡十方。絲毫未
舉揚。
<other>將心用心　　豈非大錯</other>
拈云。爭怪得別人。你四大解聽得法麼。既是赤肉團
不解聽法。聽法者復是何物。現今以法聽法將心覔
心將禪覔禪。擔一擔佛法更來這裏覔人說佛法。豈
不是大錯。怕你道不著。還識羞麼。騎一頭牛却來問
人牛在什麼處。莫辜負人好。
<other>迷生寂亂　　悟無好惡</other>
拈云。說迷說悟有什麼了期。只這箇是人人分上有
此一段空寂之躰。徹上徹下明皎皎地。無定亂離見
知。超凡聖越情量。若一念迷情忽背此空寂之體。即
被散亂心想一時隔礙不能現前。若一念不生前後
際斷。悟此空寂之體裏許。喚作實際理地不受一塵。
更有什麼好之與惡。只如不涉迷悟又作麼生。常憶
江南三月裏。鷓鴣啼處百花香。
<other>一切二邊　　妄自斟酌</other>
拈云。誰教你亂走。而今說聖說凡說迷說悟。說好說
惡說有說無。說定說亂說心說境說。得說失說是說
非。但是對待之法皆是二邊。若將此二邊卜度胡亂
斟酌。盡是戲亂箇般。若擬心已沒交涉。何況更在開
口處。但有言句都無實義。還知麼。巨鼇不在江湖裏。
堪笑時人把釣竿。
<other>夢幻空華　　何勞把捉</other>
拈云。放下著。無一絲毫事。你生許多計較作什麼。一
切萬境是夢。一切萬象作幻。一切萬法是空花。無纖
毫可得。只為你業識茫茫。妄執四大肉團上臭骨頭
死髑髏為我自身。引得許多勞攘。終日逐眼前萬境。
只管作夢流轉將去。禪和子如何得醒醒去。良久云。
青天白日。
<other>得失是非　　一時放却</other>
拈云。放到那裏。若有一物便教你放下。既如夢幻空
花又作麼生。禪和子。而今要你放下得失是非。直是
費力。須是悟一悟也不消你放下。自然知是一場夢
幻。大都心若無事萬法一如。你若心頭勞癢是是非
非得得失失在眼前。又作麼生會它道一時放却底
道理。良久云。但得雪消去。自然春到來。
示眾云。把定乾坤眼綿綿。不漏絲毫離見起情。純
清絕點。擬議即差。開口即墮。瞬目揚眉白雲萬里。
到這裏你作麼生轉身吐氣。
<other>眼若不睡　　諸夢自除</other>
拈云。寐語作什麼。三世諸佛說夢。六代祖師說夢。天
下老和尚說夢。揚眉瞬目拈槌竪拂盡是說夢。且道
因誰致得。只為一切眾生無始劫來臥大法身於生
死長夜。夢受六道輪迴生死。譬如世人睡眠困重。五
根五動第六意識虗妄偏許種種夢境。此境實無但
是識變。正當夢時不可為無。及其醒悟心境消落空
無所有。所以道夢裡明明有六趣。覺後空空無大千。
當知覺乃是夢。若眼開不睡則無夢境。若心不起則
無生死。六趣輪迴皆由心作。三祖大師恁麼說。寂菴
<pb n="888"/>
恁麼說。諸人與麼聽。且道是夢是覺。喝云。惺惺著。
<other>心若不異　　萬法一如</other>
拈云。一時道了也。還會麼。直得動靜一如。語默一如。
見聞一如。迷悟一如。聖凡一如。眾緣萬境全體一真。
更無心外法。亦無法外心。應須恁麼會。方始契如如。
諸人者。眼睡則有夢境。心著便是輪迴。眼不睡則夢
境自除。心不異則諸緣空寂。本來既無一物。花柳一
任青紅。燕語鶯吟盡是道人活計。然雖如是。大似春
意在景。噫。
<other>一如體玄　　兀爾忘緣</other>
拈云。合取皮袋。良久云。直是裩無襠。袴無口。頭上青
三五斗。也未夢見在。饒你東西不辯。南北不分。眼
似眉毛。口如鼻孔。養得如嬰兒純純地。也未夢見在。
還會麼。風定花猶落。鳥啼山更幽。
<other>萬法齊觀　　歸復自然</other>
拈云。了了見無一物。天地一指。萬物一馬。懷六合於
胸中而靈鑑有餘。鑑萬象於方寸而其神常虗。不動
纖毫一時成現。孤明獨照歷劫坦然。返本還源歸根
復命。到這裏方合自然天真之道。若能如是。是真出
家。
<other>泯其所以　　不可方比</other>
拈云。若更開口。堪作什麼。所以道萬象既泯全體露
現。正當恁麼時。說似一物即不中。喚作一物即不可。
類不齊。不稱斷。混不得。亘古今。如人飲水冷暖自知。
不可說示於人。諸人者要會麼。鷺鶿立雪非同色。明
月⿱卄戶花不似它。
<other>止動無動　　動止無止</other>
拈云。這箇些子如大火聚擬之即死。你作麼生卜度。
要會麼。止即是動。且靜時全靜是動。所以動無動相。
動時全動是靜。所以靜無靜相。你而今動用見聞所
作所為千差萬別。是箇什麼。若[覤-儿+丘]得見當體無形狀
無眹迹。便是動無動相。雖無形狀無眹迹。又却常在
動用中撑天拄地。此則靜無靜相。若言其動。狀似䥫
牛之機。若言其靜。應物現形。不可以動靜言說二邊
卜度。是以從上古佛掩室扗詞不敢喘息。若喘息之
間。白雲萬里。
<other>兩既不成　　一何有尔</other>
師云拈。却了也。動靜是二也勿交涉。動靜是一也勿
交涉。修山主道。二破不成一。一法鎮長存。若人一一
會。永劫受沈淪。須知此事絕戲論。無你下口處。淨躶
躶赤洒洒地。赤肉團上壁立千仞。還見麼。良久云。只
在此山中。雲深不知處。
示眾云。田地穩密底人如羚羊掛角眹迹不留。神
通遊戲底人似枯木開花別迎春色。忽若布漫天
網子。施陷虎之機。便見七花八裂。還有透得荊棘
林底麼。
<other>究竟窮極　　莫存軌則</other>
拈云。百尺竿頭如何進步。得到究竟處。辭窮理極身
喪力盡。深窮之處不存一絲毫玄妙。不存一絲毫奇
特。不存一絲毫佛法道理。大用現前有什麼軌則。掃
地煎茶把針補衲。隨分著衣喫飯。堪報不報之恩。更
有什麼禪可參道可學。雖然如此。也須是實到此田
地始得。
<other>契心平等　　所作俱息</other>
拈云。水長船高泥多佛大。什麼處是不平等。透得過
見得徹。運得此心平等受用。無始劫來妄狂顛倒自
然歇滅。語默動靜綿綿無間。念念在裏許念念常不
昧。所作所為悉皆頓息。萬境萬差一時坐斷。一一轉
歸。盡是自己無作妙用力。諸人者若點撿得出。實不
虧人。倘不如此。向後大費力在。
<other>狐疑淨盡　　正信調直</other>
拈云。拶破面門識得麼。明明向你說了也。為什麼不
知落處。只為你肚裏有禪所以不快活。你而今只管
<pb n="889"/>
將古人言句玄妙公案築在肚皮裏。將謂平生參學
事畢。殊不知盡是頑涎涕涶。古人喚作運糞入。污汝
心田。確實而論無一點墨。若記箇元字脚。萬劫作野
狐精。伶利漢聞舉著一時吐却。淨洗娘生口。直教心
地空婁婁地。自然不疑。開口便見膽。你尋常也道我
信得及。只是主張不曾有悟。不是正信。要會麼。江上
晚來堪畫處。漁人披得一蓑歸。
<other>一切不留　　無可記憶</other>
拈云。直得堆山積岳爭可不留。還知落處麼。你但虗
洞[(曷-曰)/月]懷無識無知。心如墻壁瓦礫大死底人相似。一
向絕想絕念無絲毫氣息。直下命根斷去。終日雖在
動用之中。自然常處無為之境。良久云。不合恁麼道。
<other>虗明自照　　不勞心力</other>
拈云。縮却舌頭別舉來看。良久云。這箇境界無人識
得。不是你暫時作箇道理便當此事。它古人歇來歇
去口如臘月扇子。心似枯木寒。十度發言九度休
去。諸人者不是強為任運如此。誵訛在什麼處。江月
照。松風吹。永夜清霄何所為。
<other>非思量處　　識情難測</other>
拈云。隨後來也。你道是什麼。這箇喚作現成公案到
地頭語。直是峭措直是奇特。豈不見僧問雲門。如何
是非思量處。門云識情難測。雪竇道。這僧下坡不走。
雲門快便難逢。直得問處如函答處如蓋。函蓋相應
乾坤把定。猶未夢見三祖在。且道利害在什麼處。影
搖千尺龍蛇動。聲撼半天風雨寒。
示眾云。隱密全該現成公案。高低普應日用無窮。
徒誇偃流掃影之機。謾說劍刃鋒鋩之辯。結草乖
道人之志。彫沙無鏤玉之談。須是向上人方明向
上事。還有透關底麼。
<other>真如法界　　無自無它</other>
拈云。且莫茶胡。這箇是什麼事。教你恁麼道。有者道
無妄曰真。不變曰如。一心是法。隨緣差別是法界。此
一真如躰不變是理法界。隨緣差別事法界。理無間
事是理事無礙法界。一一事法界融通無盡是事事
無礙法界。你若恁麼注解。要見三祖大師[馬*(一/尸)]年也未
許你。古人道青青翠竹盡是真如。又作麼生。豈不見
鹽官問座主講什麼經。主云華嚴經。官云華嚴有幾
種法界。主云略說有四種廣說重重無盡。官竪起拂
子云者箇是第幾種。主罔措。官云。思而知。慮而解。日
下孤燈。果然失照。諸人者還知麼。一著不到處。滿盤
空用心。
<other>要急相應　　唯言不二</other>
拈云。猶嫌少在那。纔落唇吻便是死門。更無活路。只
是這句子千聖開口不得。盡力要道亦道不出道不
得。不見文殊問維摩。如何是不二法門。維摩對它道
什麼。直得目瞪口呿四稜蹋地。無邊法門無邊妙義
不消一點。一時明得。雖然如是。更須知有一人呵呵
大笑。若識得此人。管取不著草鞋錢。
<other>不二皆同　　無不包容</other>
拈云。一口吞盡更無滲漏。任是河沙妙德普蘊其中。
百千道光皆從斯起。法法平等佛佛道齊。入不二法
門聖凡同躰。包納大虗含容萬象。只在諸人現今立
地。不動纖毫一時成現。恁麼承當去已是不著便。過
在什麼處。禹力不到處。河聲流向向。
<other>十方智者　　皆入此宗</other>
拈云。天下衲僧跳不出。三世諸佛也入此宗。六代祖
師也入此宗。天下老和尚皆入此宗。現大神通作大
佛事。或下棒下喝。作舞輥毬。竪拂竪拳。拽石搬土。一
言一句一機一境。盡從此宗出。直饒一出一入應變
無窮。也是周婆道底。
<other>宗非促延　　一念萬年</other>
拈云。萬里神光透頂透底。促則只是一念。延則豈止
萬年。空劫已前更已前也不離今時日用。若能觀彼
<pb n="890"/>
久遠猶如今日。古今通。始終同。表裏情亡三世淨盡。
一條白練一念萬年。只是箇無孔䥫槌一色邊事。須
知雲外千峯上。別有靈松帶露寒。
<other>無在不在　　十方目前</other>
拈云。定動精神一時包褁。縱是周徧十方心。目前無
法。不在一切處。意在目前。若也一時坐斷。無遠無近
無在無不在。乃至或取或放或縱或擒。不由別人只
是自己本有如是神通變化。若能自證自用自擔自
荷自作活計。羅籠不住呼喚不回。便能如是透網金
鱗得大自在。只如不是目前機亦非目前事又作麼
生。大眾擬議。師云速禮三拜。
示眾云。異類中行。方解無情說法。命根斷去。自然
不受人瞞。要開空劫之門。須掣無鑐之鎻。天曉不
露夜半正明。無端打破畫餅。便見許多狼籍。還有
洗得脫底麼。
<other>極小同大　　妄絕境界</other>
拈云。可煞奇特。主丈子是小是大。拈起則普天匝地
塞壑填溝。豈不是極小同大。一毫頭上虗空大地一
時總現。豈不是極小同大。坐微塵裏轉大法輪。無邊
香水海寶王剎也只向一毫端一微塵上歷歷現前。
豈不是極小同大。等閑竪起一指。逼塞虗空無涯無
岸豈不是極小同大。又作麼生說妄絕境界底道理。
良久云。達磨不會。大難大難。
<other>極大同小　　不見邊表</other>
拈云。大地載不起。虗空包不盡底一段大事。只是在
諸人眼中曰見耳中曰聞。豈不是極大同小。眼根也
徧法界。耳根也徧法界。有什麼邊表。據實而論。盡十
方世界只是箇火爐。只是箇主丈子。只在諸人眉毛
眼睫上。豈不是極大同小。它古人向你道盡大地撮
來如粟米粒大。拋向面前。漆桶不會。依前竪窮橫徧
恁麼去也。還會麼。過橋村酒美。隔岸野花香。
<other>有即是無　　無即是有</other>
拈云。一欵便招更莫思前慮後。一般底便說。言語性
空。有無不可得。又道有無只是名字。皆是分別。我口
裏舉處便是。豈更有二來。又道有之與無從什麼處
起。只管認口頭聲色。你恁麼會。入地獄如箭。只如僧
問趙州狗子還有佛性也無。州云有。僧云既有為什
麼撞入這皮袋。州云為伊知而故犯。又僧問狗子還
有佛性也無。州云無。僧云一切眾生皆有佛性狗子
為什麼無。州云為伊有業識在。而今兄弟皆道後面
是蓋覆語。緊要只在有無處。苦哉。滅胡種族。有什麼
交涉。要見三祖趙州麼。收取詩書歸舊院。落花啼鳥
一般春。
<other>若不如是　　必不須守</other>
拈云。猶較些子。却許你具一隻眼。又云恁麼恁麼。無
位真人常在面門出入。無晝無夜無動無靜。念念進
向念念現前。念念相應念念守護。有之與無自然一
串穿却。你若狂狗逐塊隨語生解。便是挽家散宅落
在今時。不能與主人翁相應。如何得不落今時。良久
云。月色靜中見。松聲清夜聞。
<other>一即一切　　一切即一</other>
拈云。舌頭無骨。一任七穿八穴。提起盡大地人性命
也只消一句子。有者道一是一心。一切是萬法。萬法
唯一心。一心全萬法。且喜沒交涉。若恁麼開講。做座
主即得。於衲僧門下更參百千萬年未許你在。且作
麼生是衲僧門下事。踏著稱槌硬似䥫。
<other>但能如是　　何慮不畢</other>
拈云。猶欠一著在。畢竟事作麼生。禪和子多道一即
一切一切即一。法即是心心即是法。但恁麼會。參學
事無不了畢。且莫錯會好。它祖師是大無事底人。肚
裏有許多葛藤堪作什麼。諸人者你作麼生會它道
但能如是何慮不畢。良久云。三人證龜成鼈。
<other>信心不二　　不二信心</other>
<pb n="891"/>
拈云。慚惶殺人。又云。識什麼好惡。要你髑髏前喃喃
地是什麼。莫是信之與心更無有二麼。且莫顛言倒
語。恁麼恁麼。珊瑚枝枝撐著月。參得透見得徹。只消
箇信心不二不二信心。直得函蓋乾坤把定世界。雖
然如是。若不得流水。還應過別山。
<other>言語道斷　　非去來今</other>
師噓一聲云。三祖大師弓折箭盡。雖然末後全提。納
一場敗關。不同小小。撿點得出。語盡山雲海月情。點
撿不出。依前不會還飛去。有般底便主張道言語道
斷非去來今。便是至道無難唯嫌揀擇。至道無難唯
嫌揀擇。便是言語道斷非去來今。最初是末後句。末
後是最初句。若恁麼。依前打入鬼窟裏去。諸人者應
是三世諸佛六代祖師天下老和尚無邊法門無量
妙義。我今忍俊不禁。只要一句子與你說破。休休。著
甚來由。閑話古與今。特地一場愁。古人直得口邊白
醭眼開懶閉。諸人被寂菴推東劃西強生分別。且道
與古人如何。雖然如是。也要諸人知有。非但三祖大
師弓折箭盡。寂菴亦是鎗折力乏家破人亡。畢竟如
何。各請歸去休。莫待雨霖頭。
真歇和尚拈古（終）

當紹興間。妙喜正統東山詆訾默照寂菴。是舉可
謂入其室操其戈。取其矛擊其盾。覽者當自得之。
（義遠）敬䟦。

