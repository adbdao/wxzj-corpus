<file>
<pb n="1"/>
﻿<h0>新纂卍字續藏經</h0>
<book id="1">x01.經部、律部</book>
<article id="n1">圓覺經佚文</article>

No. 1
<sarticle>圓覺經佚文</sarticle>

余嚮偶獲古宋本大方廣圓覺修多羅了義經下
卷一帖。一紙廿行。行十二字。經末有左藏庫西潘
閬巷（一行）內李三二郎印行（二行）之記。今撿尋其文。汝
善男子當獲來世是修行者。無令惡魔及諸外道
惱其身心。令生退屈之下。有爾時世尊（乃至）無令
生退屈等一百一十三言。此現存諸藏本所無也
按此經文。圓覺會中有十二菩薩。各從座起發法
問。佛亦各答之之事。而經先以長行詳述。而後以
偈重說之。然至於敘最後起座賢善首菩薩與佛
問答。唯有長行而無偈。文體既不一。乃其為誤脫
可知耳。今為看舊藏經者具錄其文于左云爾。
明治辛亥歲十二月　　　　松本文識
爾時世尊。欲重宣此義。而說偈言。
 賢善首當知  是經諸佛說  如來等護持 
 十二部眼目  名為大方廣  圓覺陀羅尼 
 顯如來境界  依此修行者  增進至佛地 
 如海納百川  飲者皆充滿  假使施七寶 
 積滿三千界  不如聞此經  若化河沙眾 
 皆得阿羅漢  不如聞半偈  汝等於來世 
 護是宣持者  無令生退屈 

<article id="n5">無量壽經會譯</article>

<talk>No. 5-A
 原刻淨土四經敘</talk>

余友邵陽魏默深（源）精通宗教。晚歲專心淨業。六年
春。自秦郵馳書問訊。并手錄四經。序而見貽。書云。老
年兄弟。值此難時。一切有為。皆不足恃。惟此橫出三
界之法。乃我佛願力所成。但辦一心。終登九品。且此
念佛法門。普被三根。無分智愚男女。皆可修持。若能
刊刻流布。利益非小。子其力行毋怠。余謹受教。惟底
本為默深病中所錄。頗有魚豕之譌。余藏書既尟。陋
處海隅。又無善本可以借校。屢刻屢改。兩易寒暑。始
克竣事。校刊竟。因書其緣起於卷端。經序皆署承貫
名。葢默深戒法名也。
咸豐八年歲次戊午仲秋之吉
湘潭信士周詒樸熏沐謹記

<talk>No. 5-B
 淨土四經總敘</talk>

世宗憲皇帝御選語錄。輯蓮池大師淨土諸語
御製序文。闡揚宗淨合一之旨。
高宗純皇帝南巡。親詣雲棲。拈香禮佛。
御製詩有由來六字括三乘之句。大矣哉。西方聖人
之教。得東方
聖人而表章乎。夫王道經世。佛道出世。滯迹者見為
異。圓機者見為同。而出世之道。又有宗教律淨之異。
其內重己靈。專修圓頓者。宗教也。有外慕諸聖。以心
力感佛力者。淨土也。又有外慕諸聖。內重己靈者。此
則宗淨合脩。進道尤速。至律則宗教淨之基址。而非
其究竟焉。然宗教律皆發心童真出家。動經久劫。由
初地至十地。方稱等妙覺。即不蒙佛記。亦自成佛。此
是何等根器。但從無一生了辦之法。此我佛無量壽
世尊。淨土往生之教。橫出三界。較豎出三界者。其難
<pb n="2"/>
易遠近。有霄壤之分。此永明壽禪師。所謂有禪無淨
土。十人九錯路。無禪有淨土。萬修萬人去。有禪有淨
土。猶如戴角虎也。雲棲師中興淨土。乃專宏小本彌
陀。而于大本無量壽經。及十六觀經。普賢行願品。皆
不及焉。夫不讀無量壽。何以知法藏因地願海之宏
深。與果地之圓滿。不次以十六觀經。何以知極樂世
界之莊嚴。與九品往生之品級。大心既發。觀境親歷。
然後要歸于持名。非可以持名而廢發願觀想也。持
名至一心不亂。決定往生。而後歸宿于普賢行願品。
以十大願王。括無量壽之二十四願。以每願末。念念
相續。無有間斷。身語意業。無有疲厭。括彌陀經之一
心不亂。故現宰官長者居士身者。持誦是四經。熟讀
成誦之後。依解起行。須先發無上菩提之心。大之則
無邊煩惱誓願斷。無盡眾生誓願度。無量法門誓願
學。無上佛道誓願成。邇之則廣行布施。供養三寶。多
刊大乘經典。及淨土諸經論。使叢林皆于禪堂外。別
開念佛堂。使出家者。皆往生西方。固極順之勢。即在
家白衣。未悉朝聞夕死之義。驟覩四經。未必聽受。然
疑佛謗佛。皆種信根。況蠢動含靈。固皆具佛性乎。夫
勸化一人成佛。功德無量。況勸化數十百僧。展轉至
千百萬。皆往生西方成佛。功德可思議乎。古德有言。
己先自度。而後度人者。如來應世。未能自度。先願度
人者。菩薩發心。然後閉七日念佛之關。以求一心不
亂。再閉七日觀佛之關。以求親見西方極樂依正。葢
入門必次第修而後圓修。圓莫圓于普賢行願品。故
為華嚴之歸宿矣。此天然之次第。修持之定軌。故合
刊四經。以廣流通。普與含靈。同躋正覺。
咸豐四年菩薩戒弟子魏承貫謹敘

No. 5
<talk>無量壽經會譯敘</talk>
蓮池大師舍大本彌陀及觀經。而專宗小本彌陀。固
已偏而不全矣。及雲棲法彚。刊大本彌陀經。又專用
魏譯。且謂四十八願。古今流通。夫天親菩薩無量壽
偈。已言誓二十四章。是西域古本如是。故漢吳二譯
宗之。為二十四願。自魏譯敷衍加倍。重複沓冗。前後
雷同。是以唐譯省之。為四十六願。宋譯省之。為三十
六願。是古不流通。今亦不流通也。加之五痛五燒。冗
複相等。惟寶積經唐譯無之。故無量壽經。至今叢林
不列于日課。使我佛世尊。因該果海。果徹因源之大
願。不章于世。豈非淨土經教之大憾哉。謹會數譯。以
成是經。無一字不有來歷。庶幾補雲棲之缺憾。為法
門之善本矣。或謂據子別本經注。仿雲棲彌陀疏。一
一銷歸自性。且愛不盡。不出娑婆。彼玻瓈硨磲。珊瑚
瑪瑙。黃金白銀。真珠寶樹。樓閣瓔珞天樂。何預性分
中事。而經言極樂世界。津津道之者何。曰。此法身報
化之自然也。娑婆世界。本華藏世界第十三重。眾生
視為坑坎土石者。世尊以神足躡之。立地皆為琉璃
寶地。及攝神足。還復如故。此生佛因果之異感也。眾
生無不有六根。有六根即有六塵六入。是以目欲極
天下之色。耳欲極天下之音。舌欲極天下之味。鼻欲
極天下之香。身欲極天下細滑之觸。心欲極天下快
意之法。其求而得之者。為諸天福報。不知天福享盡
之易墮也。其次為人道。人道終身為形骸妻子所役。
苦樂相半。且富貴溺人。易入三途也。在家之難如此。
即出家之僧。宗教二門。自智者永明宗淨合修而外。
餘皆大乘自命。欲由初地以登十地。動經長劫。且菩
薩有隔陰之迷。雲門青草堂五祖戒其前車之鑒。此
豎出三界之所以難也。是以大聖覺王憫之。故于豎
出三界之外。創橫出三界之法。即妄全真。會權歸實。
攬大海水為醍醐。變大地為黃金。一聲喚醒萬德洪
名。人人心中。有無量壽佛。放光動地。剖塵出卷。自衣
獲珠。乃知欲為苦本。欲為道本。欣不極則厭不至。厭
<pb n="3"/>
不極則三界不得出。如是嚮往。如是取舍。如是出離。
而後一禮拜。一觀想。一持名。念念仰彌陀如慈父。如
疾苦之呼天。如逃牢獄而趨寶所。雖欲心之不專。不
可得矣。不然者。口持洪名。心懸世樂。欲其竟出三界
也。不亦難哉。菩薩戒弟子魏承貫謹敘

<sarticle>無量壽經</sarticle>

如是我聞。一時佛住王舍城。耆闍崛山中。與大比丘
眾。千二百五十人俱。皆是諸大聲聞。眾所知識。名曰
憍陳如尊者。大目犍連尊者。舍利弗尊者。迦葉尊者。
阿難尊者。如是等大弟子而為上首。（諸羅漢名。各本或用梵語。或用
華語。今止酌列五尊者。以例其餘）又有普賢菩薩。文殊師利菩薩。彌
勒菩薩。及賢劫中一切菩薩。皆來集會。此諸菩薩。皆
具無量行願。植眾德本。具諸功德。行權方便。游諸佛
國。普現一切。供養諸佛。化導眾生。達眾生相。通諸法
性。譬善幻師。幻諸男女等相。於彼相中。實無所得。入
空無願無相三昧。而能具足總持無量百千三昧。住
深定門。悉覩現在無量諸佛。於一念中。徧游佛土。分
別眾生語言。哀愍如己眷屬。誓成諸佛無量功德。超
諸聲聞緣覺之地。（此贊菩薩功德一段。宋譯無之。今從四譯。而節其冗詞）又有
比丘比丘尼五百人。清淨優婆塞七千人。清淨優婆
夷五百人。欲界天子八十萬。色界天子七十萬。徧淨
天子六十萬。梵天一億。如是無量大眾。一時雲集。（此九
句。各譯無之。從漢譯增。葢此經普被上中下三根。宜首列凡聖男女。在家出家四眾。以表當機）爾時
世尊威光赫奕。如融金聚。又如淨明鏡。影暢表裏。（五句
參用魏唐二譯）現大光明。數千百變。（此八字。依漢吳二譯增）尊者阿難
即自思惟。今日世尊。諸根悅豫。清淨光顏。巍巍寶剎
莊嚴。我從昔以來。所未曾見。喜得瞻仰。生希有心。（以上
二行。參用魏漢二譯）即從座起。偏袒右肩。長跪合掌。而白佛言。
世尊今日入大寂定。住甚奇特廣大之法。住諸佛所
在最勝之道。為念過去未來諸佛耶。為念現在他方
諸佛耶。惟願宣說。利益一切。（以上三行。參用各譯字句）爾時世尊
告阿難言。善哉善哉。阿難。汝為哀愍利益諸眾生故。
能問如是微妙之義。（哀愍二句用唐譯）汝今斯問。勝於供養
一天下阿羅漢辟支佛。布施累劫諸天人民蜎飛蝡
動之類。功德百千萬倍。何以故。當來諸天人民一切
含靈。皆因汝問。而得度脫故。（此段用漢吳二譯）阿難。如來出
世。難值難見。猶優曇華。偶爾一現。汝今所問。多所饒
益。我當為汝演說。開化一切（末七句用魏譯。參用各譯字句）。
佛告阿難。乃往過去久遠無量不可思議無央數劫。
有佛出世。名世自在王如來。住世四十二劫。（原本由世自在
王佛。上溯住劫五十二佛。與燃燈佛相首尾。唐宋二譯俱逆數而上。漢吳諸譯。則順數而下。或謂燃燈為釋迦
授記之師。不應法藏發心。乃在五十三佛之後。或謂古佛同名者多。無可適從。且過去古佛。數不勝數。既非經
誼所關。故今闕之。即從世自在王起。以息疑諍）彼佛法中。有一比丘。名曰法
藏。本是國王。聞佛說法。尋發無上真正道意。棄國捐
王。行作沙門。智慧勇猛。無能踰者。詣世自在王如來
所。頂禮佛足。向佛合掌。而白佛言。（此下各本有偈。或四字句。或五字句。
或七字句。惟吳譯無之。今從吳譯）唯然世尊。我已發無上正覺之心。
願佛為我廣宣諸佛國淨土莊嚴。令我於世得無等
覺。成大菩提。時世自在王佛。語法藏比丘。莊嚴佛土。
汝當自攝。比丘白佛。斯義宏深。非我境界。唯願世尊。
為我敷演。爾時世自在王佛。知其高明。志願深廣。即
為廣說二百一十億諸佛剎土。天人善惡。國土麤妙。
應其心願。悉現與之。時彼比丘。聞佛所說。嚴淨國土。
皆悉覩見。起發無上殊勝之願。其心寂靜。志無所著。
修習功德。發大誓願。攝取莊嚴。具足五劫。往詣世自
在王佛言。我今為菩薩道。欲令我後作佛時。於八方
上下諸無央數佛中。智慧光明功德都勝諸佛國者。
寗可得否。佛言。譬如大海。一人斗量。經歷劫數。尚可
窮底。人至心求道。何願不得（以上十二行。用魏譯。參取吳譯）。
時法藏比丘。稽首禮足。遶佛三匝。合掌而住。白佛言。
世尊。我已攝取莊嚴佛土清淨之行。唯垂聽察。第一
<pb n="4"/>
願。設我得佛。國中無三惡道之名。設有地獄餓鬼畜
生。乃至聞其名者。不取正覺。第二願。設我得佛。國中
天人。純是化生。無有胎生。亦無女人。其他國女人。有
願生我國者。命終即化男身。來我剎土。生蓮華中。華
開見佛。若不爾者。不取正覺。第三願。設我得佛。若國
中天人。形色不同。尚有好醜。不悉金色身。三十二相
者。不取正覺。第四願。設我得佛。國中天人。若不皆識
宿命。下至知百千億那由他諸劫事者。不取正覺。第
五願。設我得佛。國中天人。不得天眼。下至見百千億
那由他諸佛國者。不取正覺。第六願。設我得佛。國中
天人。不得天耳。下至聞百千億那由他諸佛所說。不
悉受持者。不取正覺。第七願。設我得佛。國中天人。不
得見他心智。下至知百千億那由他諸佛國中。眾生
心念者。不取正覺。第八願。設我得佛。國中天人。不得
神足。於一念頃。下至不能超過百千億那由他諸佛
國者。不取正覺。第九願。設我得佛。國中天人。若不得
漏盡住滅盡定。及決定證大涅槃者。不取正覺。第十
願。設我得佛。國中天人。若不悉得廣長舌。說法善巧。
辯才無礙者。不取正覺。第十一願。設我得佛。光明若
有限量。不徧照百千億那由他諸佛國。普勝諸佛光
明。令彼十方眾生。觸此光明。身意柔輭。罪垢滅除。命
終皆得生我國者。不取正覺。第十二願。設我得佛。壽
命若有限量。下至百千億那由他劫者。不取正覺。第
十三願。設我得佛。國中聲聞。若有數量。乃至三千大
千世界眾生。悉成緣覺。於百千劫。悉共計校。能知其
數者。不取正覺。第十四願。設我得佛。國中天人。壽命
亦皆如佛。無有限量。永無生死。除其本願示現修短
自在。若不爾者。不取正覺。第十五願。設我得佛。國中
天人。若不皆身具無邊光明。照曜諸佛國土者。不取
正覺。第十六願。設我得佛。名聲普聞。十方世界。無量
諸佛。若不悉咨嗟稱歎我名者。不取正覺。第十七願。
設我得佛。十方眾生。聞我名號。發菩提心。至心信樂。
欲生我國。乃至臨終十念求生。若不見佛與大眾圍
繞。現其人前者。不取正覺。惟除五逆。誹謗正法。第十
八願。設我得佛。他方佛土。諸菩薩眾。來生我國。究竟
必至一生補處。除其本願。自在所化。為度脫一切眾
生故。徧遊佛國。修菩薩行者。雖生他國。終不受三途
苦。永不退失善根。若不爾者。不取正覺。第十九願。設
我得佛。國中天人。雖住聲聞緣覺之位。而能承佛神
力。供養諸佛。一食之頃。若不能徧至無數無量諸佛
國者。不取正覺。第二十願。設我得佛。國中天人。衣服
飲食。應念所需。自然化現在前。乃至於諸佛所。種種
供養。香華幢葢。瓔珞音樂。應念圓滿。無所從來。無所
從去。乃至欲求諸佛就供。以佛神力。應念即得他方
諸佛。舒臂來此。受其供養。若不爾者。不取正覺。第二
十一願。設我得佛。國土清淨。皆悉照見十方一切諸
佛世界。若不爾者。不取正覺。第二十二願。設我得佛。
國中有無量道場樹。高或百千由旬。或四百萬由旬。
諸菩薩欲見諸佛淨國莊嚴。悉於寶樹間見。猶如明
鏡覩其面像。若不爾者。不取正覺。第二十三願。設我
得佛。自地以上。至於虗空。宮殿樓觀。池流華樹。國土
所有一切萬物。皆以無量雜寶。百千種香。而共合成。
嚴飾奇妙。超諸天人。其香普熏十方世界。供養諸佛。
菩薩聞者。皆修佛行。若不如是。不取正覺。第二十四
願。所有他方佛剎。聲聞緣覺。聞我名號。不發大心。不
得堅固不退轉。究竟成就阿耨多羅三藐三菩提者。
不取正覺（魏譯四十八願。唐譯四十六願。宋譯三十六願。惟漢吳二譯。皆止二十四願。而天親
菩薩無量壽偈。亦云誓二十四章。則酉天本同也。今遵漢吳以免重複。至每願中字句。兼取各譯所長。以完成
善）。
佛告阿難。爾時法藏比丘。說此願已。以偈頌曰。
 我建超世願  必至無上道  斯願不滿足 
 誓不成等覺  我於無量劫  不為大施主 
 普濟諸貧苦  誓不成等覺  我至成佛道 
<pb n="5"/>
 名聲超十方  究竟有不聞  誓不成等覺 
 離欲深正念  淨慧修梵行  志求無上尊 
 為諸天人師  供養一切佛  具足眾德本 
 願慧悉成滿  得為三界雄  如佛無礙智 
 通達靡不照  願我功德力  等此最勝尊 
 斯願若尅果  大千應感動  虗空諸天神 
 當雨真妙華 （此偈漢吳二譯無之。唐譯每句七字。魏宋二譯。每句五字。今用魏譯。
略節數句）。
佛告阿難。法藏比丘。說此頌已。應時普地六種震動。
天雨妙華。以散其上。自然音樂。空中讚言。決定必成
無上正覺（此用魏譯）。
阿難。法藏比丘。於其佛所。諸天魔梵。龍神八部。大眾
之中。發斯宏誓願已。一向專志。莊嚴妙土。所修佛國。
開廓廣大。超勝獨妙。於阿僧祇劫。修行布施持戒忍
辱精進禪定般若六波羅蜜。亦教人行六波羅蜜。以
大莊嚴。具足眾行。三昧常寂。智慧無礙。住空無相無
願之法。無作無起。眾法如化。（此處魏唐宋譯。皆有稱頌法藏修行數十句。皆
不出六波羅蜜之內。今用漢吳二譯較簡括。其莊嚴以下六句。兼取魏譯）或為長者居士。
豪姓尊貴。或為剎利國王。轉輪聖帝。或為六欲天主。
乃至梵王。常以四事供養恭敬諸佛。由成就如是諸
善根故。隨所生處。有無量寶藏。自然涌出。身諸毛孔。
出無量香。普熏世界。無量眾生聞之。皆發阿耨多羅
三藐三菩提心。於一切法而得自在。所說諸願。皆悉
得之。（此參取各譯字句）現在西方。去閻浮提十萬億佛剎。有
世界名曰極樂。佛名無量壽佛。成佛以來。於今十劫。
有無量無數菩薩聲聞。圍繞說法。（又一向出生菩薩經。佛言。我念過去
無量阿僧祗劫。有佛號寶功德威宿劫王。彼佛將入涅槃。為眾廣。說法本陀羅尼。時有輪王。名曰持火。王有太
子。名曰不思議。勝功德。生年十六。從彼如來聞是法本。即于七萬歲中。精勤修習。未曾睡眠。亦不偃側。端坐一
處。不貪財寶。及以王位。不樂自身。得值九十億百千那由他佛。諸佛說法。盡能聞持修習。厭家薙髮。而作沙門。
復于九萬歲中。修習此陀羅尼。復為眾生。分別顯示。一生之中。力精教化。令八十億百千那由他眾生。得發道
心。至不退地。爾時不思議勝功德比丘。豈異人乎。即阿彌如來是也。此明法藏所修本行。足與經文互證）。
阿難。彼佛所放光明。照徧東方恒沙佛剎。南西北方。
四維上下。亦復如是。若化頂上圓光。或一二三四由
旬。或百千由旬。或億萬由旬。或照一二佛剎。百千佛
剎。乃至徧照無量無邊無數佛剎。（光明遠近不同處。漢吳二譯。皆指他
方諸佛。魏唐二譯亦同。惟宋譯屬阿彌陀佛。自身圓光。隨意大小。最為得之。葢放光與圓光不同。諸佛成道說
法。未有不放光照大千世界者。豈有十方佛光。拘止尋丈之理。至阿彌陀佛。化身接引眾生。則光亦有大小。隨
其所現。庶不礙諸佛功德平等之誼）是故無量壽佛。亦名無量光佛。如
是光明。普照十方一切世界。其有眾生。遇斯光者。垢
滅善生。身意柔輭。若在三途極苦之處。有緣見此光
明。皆得休息。命終皆得解脫。若有眾生。聞其光明功
德。日夜稱說。至心不斷。隨意所願。得生其國。（無量光下。各本
尚有十二種光明佛號。皆攝於無量之中。今節去以省重複。眾生遇光以下。用漢吳二譯）復次阿
難。無量壽如來。有無量無數聲聞之眾。譬喻算數所
不能及。阿難。彼大目乾連。神通第一。三千大千世界。
所有一切星宿眾生。於一晝夜。悉知其數。假使百千
萬億聲聞。神通之力。皆如大目乾連。一一聲聞。壽百
千萬億歲。盡其壽命。數彼聲聞。百分之中。不及一分。
復次阿難。譬如大海。深八萬四千由旬。廣闊無邊。假
使有人。出身一毛。碎為百分。細如微塵。以一毛塵。沾
海一滴。此毛塵水。較海孰多。阿難。彼目乾連等。聲聞
之眾。盡其形壽。所知數者。如毛塵水。所未知者。如大
海水。（以上各譯略同。其字句用魏宋二譯）彼佛及諸菩薩。壽量劫數。亦
復如是。（此壽量句用唐譯增）又其國土。七寶諸樹。周滿世界。金
樹。銀樹。瑠璃樹。玻瓈樹。真珠樹。硨磲樹。瑪瑙樹。或有
二寶三寶。四寶五寶。六寶七寶。轉共合成。根莖枝榦。
此寶所成。華葉果實。他寶化作。或有寶樹。黃金為根。
白銀為身。瑠璃為枝。玻瓈為梢。真珠為葉。硨磲為華。
瑪瑙為果。其餘諸樹。諸寶展轉相互。亦復如是。行行
相望。枝枝相對。葉葉相當。（各譯皆將每樹根柯枝葉華果。與七寶展轉互配。演
成七段。過於繁悉。無關佛法。今省并之。末三句。用魏漢譯增）又無量壽佛國。其道
場樹。高四百萬里。其本周圍五千由旬。枝葉四布二
十萬里。一切眾寶。自然合成。珍妙寶網。羅覆其上。微
<pb n="6"/>
風吹動。演出無量妙法音聲。流徧國中。若有眾生。覩
菩提樹。聞聲齅香。嘗其果味。觸其光影。念樹功德。皆
得五根清淨。住不退轉。至成佛道。（道場樹一段。宋譯無之。此用魏唐譯
本）復次阿難。彼佛國土。清淨嚴飾。寬廣平正。無有丘
陵坑坎。荊棘沙礫。土石等山。黑山雪山。寶山金山。須
彌山。鐵圍山。大鐵圍山。惟以黃金為地。爾時阿難。聞
是語已。白世尊言。若無須彌山。其四天王天。忉利天。
依何而住。佛語阿難。四禪天。色究竟天。依何而住。當
知眾生。業因果報。不可思議。諸佛神力。亦不可思議。
（此段魏唐宋三譯略同）彼佛國淨土。本無人天之別。惟順餘方。
示有三界。（人天三界四句。宋譯無之。此從魏唐譯增。入）復次阿難。彼佛國
土。雖無大海。而有泉池。處處交流。其水深廣。或十由
旬。二十由旬。三十由旬。乃至百千由旬。其水清淨。具
八功德。又水兩岸。復有無數栴檀香樹。吉祥果樹。華
卉恒芳。光明照曜。若彼眾生。過浴此水時。要至足者。
要至膝者。乃至要至頂者。或要冷者。溫者。急流者。慢
流者。其水一一隨眾生意。令受禪定之樂。其寶池中。
純是蓮華。有他方眾生。來生其國者。即於蓮華中。自
然化生。結跏趺坐。又於水中。出種種聲。佛法僧聲。止
息聲。無性聲。波羅蜜聲。十力四無所畏聲。神通聲。無
作聲。無生無滅聲。寂靜聲。大慈大悲聲。喜捨聲。灌頂
受記聲。眾生聞如是種種聲已。其心清淨。與聲中所
說法相應。無諸分別。成熟善根。永不退於阿耨多羅
三藐三菩提心。其有不願聞聲者。即如定中。一無所
聞（此段全用宋譯。惟蓮華化生四句。及不願聞聲二句。宋譯無之。從漢唐二譯增）。
復次阿難。彼國菩薩。或於晨朝。欲供諸佛。思香華等。
作是念時。華香瓔珞。幢幡網葢。及諸伎樂。隨意即至。
其所散華。即於空中。結成華葢。或十由旬。或數十百
千由旬。乃至徧覆三千大千世界。供養諸佛已。即於
晨朝。還到本國。若思飲食湯藥衣服臥具等。亦復如
是。此諸菩薩。所需之食。實無食者。但見色聞香。以意
為食。身心柔輭。無所味著。事已化去。時至復現。其香
味或有不欲聞者。即無所聞。（此段參用唐宋魏三譯）又復思念
摩尼寶等莊嚴。及宮殿樓觀。堂宇房閣。或大或小。或
高或下。或處虗空。或在平地。或依寶樹而住。隨意所
現。無不具足。（此段用宋譯。惟虛空平地二句從漢譯增）其諸菩薩阿羅漢。
各自行道。中有在地講經誦經者。有在地受經聽經
者。有在地經行者。思道者。及坐禪者。有在虗空講經
誦經者。有在虗空受經聽經者。有在虗空經行者。思
道者。及坐禪者。中有未得須陀洹道者。則得須陀洹
道。未得斯陀含道者。則得斯陀含道。未得阿那含道
者。則得阿那含道。未得阿羅漢道者。則得阿羅漢道。
未得阿惟越致者。則得阿惟越致。各自行道。莫不自
在。（此段用漢譯增。又各譯有乞人不如帝王。帝王不如輪王。輪王不如忉利諸天。展轉相倍。不如無量
壽國。云云一段。但或贊宮殿。或贊威勢。或贊菩薩容貌。各本互異。無所適從。且非義諦所關。故舍彼取此。較於
行人觀心有益復次阿難。彼佛國土。每於晨食時。香風自起。
吹動寶樹寶網。自觸出微妙音。演說苦空無常無我
諸波羅蜜。其有聞者。塵勞垢習。自然不起。風觸其身。
如比丘得滅盡定。復吹樹華。落放地上。徧滿佛土。隨
色次第。而不雜亂。輭妙如兜羅綿。足履其上。蹈下四
寸。隨足舉已。復還如故。過一時後。其華自然沒入於
地。隨其時節。復雨新華。一日之中。如是六反（此段字句。參用
魏唐宋譯）。
復次阿難。彼佛國土。復有眾鳥。住虗空界。出種種音。
猶如佛聲說法。普聞世界。皆是佛力化作。非實畜生
（化鳥七句。各譯無之。今從唐譯。但彼在下文。今移於此）。
復次阿難。彼佛國土。無有日月星曜晝夜之象。亦無
劫數之名。亦無山川高下林苑家室。於一切處。既無
標示。亦無名號。亦無取舍分別。（此段字句。參取諸譯）惟有眾寶
蓮華。周滿世界。一一寶華。百千億葉。其華光明。無量
種色。青色青光。白色白光。黃色黃光。紫色紫光。一一
華中。出三十六百千億光。一一光中。出三十六百千
億佛。一一諸佛。又放百千光明。普為十方說微妙法。
<pb n="7"/>
各各安立眾生於佛泥洹之道（此段宋譯無之用魏唐譯增）。
復次阿難。不獨我今稱贊阿彌陀佛光明功德。東方
過恒河沙數世界。諸佛如來。亦各出廣長舌相。放無
量光。說誠實言。稱讚無量壽佛不可思議功德。西方
南方北方。恒河沙數世界諸佛。亦復如是。四維上下
恒河沙數世界諸佛。亦復如是。何以故。欲令眾生聞
彼佛名。發清淨心。憶念受持。歸依供養。求生彼界。得
不退轉故（此段用宋譯。與魏唐各譯。大同小異）。
復次阿難。十方世界。諸天人民。其有至心願生彼國。
凡有三輩。其上輩者。舍身出家而作沙門。發無上菩
提之心。一向專念無量壽佛。修諸功德。願生彼國。此
等眾生。臨壽終時。無量壽佛。與諸大眾。現其人前。即
隨彼佛。往生其國。便於七寶華中。自然化生。住不退
轉。應時即得智慧神通自在。其中輩者。十方世界。諸
天人民。其有至心願生彼國。雖不能行作沙門。大修
功德。當發無上菩提之心。一向專念無量壽佛。多少
修善。奉持齋戒。供養三寶。以此回向。願生彼國。其人
臨終。無量壽佛。化現其身。光明相好。具如真佛。與諸
大眾。現其人前。即隨化佛。往生其國。住不退轉。功德
智慧。次於上輩者也。其下輩者。十方世界。諸天人民。
其有至心欲生彼國。假使不能作諸功德。當發無上
菩提之心。一向專意。乃至十念念無量壽佛。願生其
國。若聞法歡喜信樂。不生疑惑。乃至一念念於彼佛。
以至誠心。願生其國。此人臨終。夢見彼佛。亦得往生。
功德智慧。次於中輩者也。（此段全用魏譯。較唐宋譯文義完善。此三輩。當觀經
上中二品。而無其下三品）佛告阿難。彼國菩薩。皆當究竟一生補
處。除其宿願為眾生故。以大宏誓。入生死界。度脫有
情。隨意而作佛事。阿難。彼佛國中。諸聲聞眾。身光一
尋。菩薩光明。照百由旬。或千由旬。又有二菩薩。最尊
第一。光明普照三千大千世界。阿難白佛。彼二菩薩。
其號云何。佛言。一名觀世音。一名大勢至。此二菩薩。
現居此界。作大饒益。攝念佛人。生彼佛國。阿難。其有
眾生。得生彼國。其鈍根者。見佛聞法。成就二忍。其利
根者。得不可計無生法忍。又彼菩薩。乃至成佛。不受
惡趣。神通自在。除以宿願生他方五濁惡世。示現同
彼。常識宿命。（此段全用魏譯。而參取各譯字句。又此下各本。有贊彼國菩薩功德數百言。宋
譯已省其三分之二。今全省之。至此下漢吳魏譯。皆有佛告彌勒。勸進往生。及五痛五燒數干言。繁冗複沓。不
類佛語。唐宋二譯皆無之。今從後二譯阿難。汝起面西頂禮。爾時阿難
即從座起。合掌面西頂禮。五體投地。白佛言。我今願
見極樂世界。無量壽佛。供養禮拜。種諸善根。即時無
量壽佛。於其掌中放無量光。普照一切諸佛世界。於
此世界。所有黑山雪山。金山寶山。目真鄰陀山。須彌
山。鐵圍山。大海江河。叢林樹木。及天人宮殿。一切境
界。無不照見。譬如日出。明照世間。亦復如是。聲聞菩
薩。一切光明。皆悉隱蔽。爾時會中。天龍八部。人非人
等。皆見極樂世界。種種莊嚴。及見無量壽如來。聲聞
菩薩。圍繞恭敬。譬如須彌山王。出於大海。爾時極樂
世界。過於西方百千俱胝那由他國。以佛威力。如對
目前。彼見此土。亦復如是。爾時世尊告彌勒菩薩言。
汝見極樂世界。從地以上。至色究竟天。諸莊嚴否。汝
聞無量壽佛。大音演說妙法。宣布一切佛剎。化眾生
否。汝見彼國眾生。游處虗空。宮殿隨意否。或徧至十
方。供養諸佛否。彌勒菩薩白佛言。世尊。如佛所說。一
一皆見（以上全用宋譯。間取各譯一二字句）。
世尊。云何彼土眾生。亦有宮殿處地。不能游行虗空。
神通自在者耶。佛言。此乃彼國化城邊地眾生。由彼
在世時。不了諸佛不思議智。大乘廣智。最上勝智。但
信罪福。修習善本。願生其國。此人命終時。生彼國邊
界七寶城中。其城縱廣各二千里。城中亦有舍宅寶
樹寶池供養。如第二忉利天。其人於其城中。凡五百
歲。不能游行虗空。不能見佛聞法。譬如轉輪聖王。有
七寶牢獄。若諸小王子得罪。幽此宮中。衣食供帳伎
樂。如轉輪王。而以金鎖繫其兩足。此諸王子。寗樂處
<pb n="8"/>
彼否。彌勒言。不也。但以種種方便求出。佛告彌勒。此
諸眾生。亦復如是。又如此土眾生。處母胎中。尚未出
胎。一切無所見聞。此等眾生。亦復如是。雖處華胎。而
不能見佛聞法。與此土處胎無異。由其宿命。所種善
根。不能離相。不求佛慧。妄生分別。視生佛國。如求人
天福報。是故因果相感。生此化城。雖有餘樂。而以不
見佛為苦。待彼眾生。久知悔責。求離彼處。乃能往詣
無量壽佛所。供養聞法。既聞法開悟已。乃得徧至諸
佛世界所。修其功德。此等眾生。暫離三界輪回。信慧
未全。尚復如是。況乃世智聰辯。取相分別。情執深重。
但求人。天福田。增益邪心。永在三界獄中。云何得免
輪回。出離生死（此段參取魏唐二譯。其漢吳文亦相仿。惟宋譯不指邊地化城。而指生天
為胎生。則天上亦係化生。且佛與彌勒問答語氣。亦太淺近。故不從之。惟末數句。略參取其意。又案菩薩處胎
經云。佛言。過此西方十二億那由他剎。有懈慢國。快樂安隱。人欲徃生阿彌陀佛國。若從此國過。人多染著。即
願生其中。遂不得到彌陀佛土。若人見此。不貪不愛。即得越過。至安樂國。又寶積經。有一比丘。聞佛贊揚東方。
不動如來佛剎功德。心生貪著。而白佛言。我今願生不動佛剎。佛告比丘。彼國不以愛著而得徃生。惟有植諸
善本。修諸梵行。得生彼國。此二經。皆可與此相證。即十六觀經之下品徃生。不得見佛也。此經三輩往生。皆上
中品。而以下品屬疑城邊地）。
彌勒當知。眾生在此五濁惡世。精進一日一夜。勝在
天上為善百歲。所以者何。天上多樂少苦故。在此忍
界。精進十日十夜。勝在他方佛國邊地。為善千歲。所
以者何。佛界邊地。多樂少苦故（此段各譯。相仿惟此土為善。勝於極樂也
世界當指疑城邊地言之。諸譯未免以辭害意。故酌增邊地二字）。
彌勒菩薩白佛言。世尊。今此娑婆世界。及諸佛剎。有
幾多菩薩。得生極樂世界。佛言。彌勒。我此娑婆世界。
有七十二那由他菩薩。已曾供養無量壽佛。植眾德
本。當生彼國。其諸小行菩薩。修習小功德。當來得往
生者。不可勝計。復次。阿難。難忍佛剎。有十八億菩薩。
生彼國土。寶藏佛剎。有九十億菩薩。生彼國土。火光
佛剎。有二十二億菩薩。生彼國土。無量光佛剎。有二
十五億菩薩。生彼國土。世燈佛剎。有六十億菩薩。生
彼國土。龍樹佛剎。有千四百億菩薩。生彼國土。無垢
光佛剎。有二十五億菩薩。生彼國土。師子佛剎。有千
百八億菩薩。生彼國土。吉祥峰佛剎。有二千百億菩
薩。生彼國土。仁王佛剎。有千億菩薩。生彼國土。華幢
佛剎。有一億菩薩。生彼國土。光明王佛剎。有十二億
菩薩。生彼國土。得無畏佛剎。有六十九億菩薩。生彼
國土。此外十方世界。無量佛國。其往生者。亦復如是。
晝夜一劫。說不能盡。（此段全用宋譯。惟末四句。從魏譯增）若有善男子
善女人。得聞無量壽佛名號。深心信樂。至誠歸依。無
所疑惑。當知此人夙世已曾於諸佛所。種諸善根。非
是小乘。若於此經典。書寫供養。受持讀誦。為他演說。
乃至於一晝夜。思惟彼剎及佛身功德。此人命終。假
使三千大千世界。滿中大火。亦能超過。生彼國土。是
人已曾值過去佛。受菩薩記。一切如來。同所稱讚。無
上菩提。隨意成就（此段用宋譯。參取各譯字句）。
佛語彌勒。我悲此土眾生。盡其形壽。為心走使。無田
宅。憂田宅。無財寶。憂財寶。無眷屬。憂眷屬。適然得之。
又憂非常。水火盜賊。怨家債主。焚漂劫奪。日夜怔營。
無有休息。身亡命終。棄捐之去。莫誰隨者。又或於所
怨仇。更相報復。於所恩愛。互相貪戀。世世轉劇。或父
哭子。或子哭父。兄弟夫婦。更相哭泣。惟己之神識。獨
生獨死。獨往獨來。苦樂自當。無有代者。或有勉修福
田。情執深重。但求人天有漏果報。祇增生死。不出輪
回。永劫以來。流轉五道。憂畏勤苦。不可勝言變化殃
咎。異處善惡。自然追逐。去無所至。𥥆𥥆冥冥。別離久
長。道路不同。會見無期。甚難甚難。此皆不了佛智。不
信佛語。不拔生死輪回根本。迷沒愚癡苦海。無有出
期。當知眾生處此五濁惡世。長受五痛五燒。於諸世
界中。最可憐愍。何謂五濁。劫濁。命濁。見濁。眾生濁。煩
惱濁。是為五濁。何謂五痛五燒。生時痛。老時痛。病時
痛。死時痛。患難窮苦痛。淫欲火燒。瞋忿火燒。貪盜火
燒。邪偽火燒。愚癡火燒。是為五痛五燒。我今於此五
<pb n="9"/>
濁惡世成佛。勸導眾生。出五濁。離五痛。斷五燒。說此
易行難信之法。是為甚難。當知眾生。或聞無量壽佛
名號。悲悚信樂。深心歸依者。皆是夙種善根。已曾供
養諸佛。若有聞無量壽佛名號。不敬不信。不樂受持
者。皆是惡道中來。不種善根所致（漢吳魏三譯。皆有佛告彌勒。勸進徃
生。及五痛五燒等數千言。唐宋二譯皆無之。固較簡淨。但於我佛悲心苦口覺迷之旨。又恐有缺。考漢吳譯。均
有生老病死苦五痛之語。竊意當初佛說五痛。不過如此。後人展轉附益。故失其真。今故於前三譯中。決擇精
粗。存此一段。以資持誦。而起悲信惟中間人天福田五句。各譯無之。今采宋譯增入。
佛語彌勒。如來出世。難值難見。諸佛經法。難得難聞。
若聞此經。信樂受持。難中之難。無過此難。當來之世。
經道滅盡。我以慈悲哀愍。特留此經。止住百歲。其有
眾生值斯經者。隨意所願。皆可得度。（此段全用魏譯）過是以
往。無量壽經亦滅。惟餘阿彌陀佛四字。廣度羣生（此四
句各譯無之。今從大集經增入。使人知此淨土法門為末法第一津梁。且使人免法滅之懼。又瑜珈師地論云。
劫盡之時。阿彌陀佛四字。世間無能念全。或能一字。或能二字。若有能念全四字者。即為天人師。是知法愈末。
則根愈鈍。又法苑珠林。言餓鬼地獄。有菩薩憫之。教以念佛。皆不成聲。或以佛號寫其手掌。字不能現。是知業
障愈重。則信受愈難。故人身難得。佛法難聞。況淨土橫超三界。至易簡。至難信。佛經末丁甯告戒以難中之難。
無過此難。讀者當發深慶幸深悲恐。方不負金口囑付之苦心也）。
汝等當受持我語。廣流末法。毋令斷絕。
爾時世尊說此經已。無量眾生。皆發無上正覺之心。
萬二千那由他人。得清淨法眼。二十二億諸天人民。
得阿那含果。八百比丘。漏盡意解。四十億菩薩。得不
退轉。以宏誓功德。而自莊嚴。於將來世。當成正覺。爾
時三千大千世界。六種震動。光明普照十方國土。百
千音樂。自然而作。無量妙華。雨滿虗空。佛說是經已。
尊者阿難。及彌勒菩薩。天龍八部。一切大眾。皆大歡
喜。信受奉行（此用魏宋二譯）。

<ps>觀無量經敘</ps>
蓮池大師之不疏十六觀經。以有智者之疏。四明尊
者之鈔也。天台以三觀三諦。釋一切經。而於是經尤
切。一心三觀者為能觀。一境三諦者為所觀。然即佛
即心。即心即境。則所即是能。能即是所。初無彼此之
別。台宗一色一香。無非中道。所謂即妄全真。況我佛
依正。無上勝境乎。但在行人根器不同。修持有序。則
有次第三觀。一心三觀之別。次第三觀者。從空入假。
從假入空。從空入中。此經先觀依正。日水冰地。寶樹
樓臺。以漸及觀金容。因以漸契心源也。一心三觀者。
即假即空即中。諸佛正徧知海。從心想生。故行者觀
佛時。此心即是三十二相八十相好。則無次第之可
言矣。徹悟禪師語錄曰。觀經是心作佛。是心即佛。此
言較之宗門見性成佛。尤為直捷。何者。以成佛難而
作佛易也。見佛時即成佛時。知此則以彌陀之自性。
念自性之彌陀。以淨土之惟心。念惟心之淨土。而淨
業純是第一義諦矣。古德曰。諸佛心內眾生。塵塵極
樂。眾生心內諸佛。念念證真。自非用志不分。絕利一
源者。豈易語此哉。但需依經次第。諦審觀境。如對目
前。自然定中夢中。默為感應。心境圓融。入不思議。略
述指歸。以告持誦是經者。
菩薩戒弟子魏承貫謹敘
問觀佛依正之時。不可念佛號乎。曰是何言也。如
落日蓮華。此方所有。觀之易現。至于觀水觀冰。不
過江河湖蕩之水。已難成天水相接。琉璃世界之
象。況七寶之樹。八功德之水。若非求佛加被。于夢
寐之中現之。豈凡夫心想所能現乎。至于觀三聖
金容之時。則觀佛之日。必須終日念佛名。觀二大
士之日。必須終日念二大士之名。是觀佛念佛。兩
不可離也。念佛在一心不亂。今口中念佛。而心觀
依正。並非二用其心也。
問觀佛不至有魔。而各觀皆防邪觀者。何也。曰。此
非邪魔之謂。如觀水冰而現落日。觀寶樹而現蓮
華。所現與所觀不相應。不得即以為正觀也。
觀經于觀佛法門。備極婆心。恐相好太多。眾生無
<pb n="10"/>
由入也。則教以從一相好入。先觀眉間白毫。又恐
佛法界身。非凡夫心力所能攝也。則教以先觀丈
六金身立池水上。至于普觀。想此身生于西方極
樂世界蓮華中趺坐。華開見佛。徧覧依正。此則在
前此白毫丈六兩觀既成之後。非上上根器。不得
見此。有能以法界性。觀法界身者。則心可契此矣。
魏承貫謹記

<ps>阿彌陀經敘</ps>
彌陀一經。得雲棲大師疏鈔。可謂大涌細入。盡美盡
善矣。大師以乘願再來之人。為淨業中興教主。後學
仰鑽不暇。何敢置議。惟科判太多。初心難入。故為疏
鈔節要。刪繁就簡。于大師之精華。實一字不遺焉。夫
念佛之聲。或默持。或金剛持。或經行閉關時持。其聲
至近也。去阿彌陀佛極樂世界十萬億剎外。豈能得
聞。乃念者往生。不念者不得往生。豈非無邊剎海。自
他不隔于毫端乎。又念佛之念。惟自知之。何故一心
不亂者往生。散心不一者不得往生。豈非十世古今。
始終不離于當念乎。蕅益大師彌陀要解。自十方佛
贊以後。即判為流通。良為直捷。可以並行。惟其弟子
成時作淨土十要序。專主持名。而斥觀想參究之非。
其言譬如魘人。不可照以燈燭。照則失心。止宜喚其
本名。自然醒寤。夫魘人待他人喚醒。與醒人之觀佛
依正。即心即佛者。何可同年而語。又斥參究之人。曰
纖兒得些活計。急須吐棄無餘。此謂參念佛是誰話
頭。難起疑情。故有是詞。若其他話頭公案。多可逆流
而入。直徹真源者。上品上生。即契無生法忍。上品中
生。亦必契第一義諦。雲棲師禪關䇿進。以制心一處。
無事不辦。為參究之要。其疏鈔中言言歸性。昔有人
問雲棲師者曰。參禪與念佛二事。還可通融否。師應
聲曰。若言是兩事。用得通融著。請舉之以告持誦是
經者菩薩戒弟子魏承貫謹敘
雲棲法彚。或問一心不亂。有理一心。有事一心。倘
但得事一心。未得理一心。何如。曰。但得事一心。亦
必往生。又問未得事一心。何如。曰。不得事一心。難
以往生。
有但念阿彌陀佛四字者。有念南無阿彌陀佛六
字者。然當閉關觀佛之時。若念南無西方極樂世
界阿彌陀佛十二字。尤尊重而心易專。蓋世人不
解阿彌陀三字何義。念之易生玩。故須念十二字
提醒之。苦樂明則欣厭易生也。
夜眠默念。較旦晝尤心易專。初念時或夢穢垢恐
怖。以心未一則境不淨也。久念則夢見佛境。或惺
惺無夢。是心一而境淨也。夢寐時尚做不得主。而
生死大事當前。能自主者。未之有也。故一心念佛
者。先驗過夢覺關。而生死關。不必問矣。旦晝所念
一不一。皆于夢寐徵之。夢者心之影也。魏承貫謹
記

<ps>普賢行願品敘</ps>
普賢菩薩行願品。乃華嚴一經之歸宿。非淨土一門
之經也。華嚴以華藏世界海。諸佛微塵國。無量無邊。
明心佛之無盡。何嘗專指極樂。然清涼疏。分信解行
證。而自入法界品下。普賢告善財五十三參。徧游佛
國。得無量法門。皆證道之實。而末後獨以十大願王
導歸極樂者。葢以經十大願末。皆結曰。念念相續。無
有間斷。身語意業。無有疲厭。則是併法界微塵數佛
微塵數眾生而念之也。人以為念盡法界微塵之生
佛。卒歸于彌陀。而不知自性彌陀之一心。本周乎法
界。雲棲所謂傾華藏海水。入西方一蓮華中。曾不滿
蓮之一蕊也。盡法界為一念。故為念中之王。修淨土
而不讀行願品。則其教偏而不圓。故以殿四經之末。
為淨土之歸宿。葢念佛人至一心不亂。則千念萬念。
<pb n="11"/>
并為一念。猶之煉乳出酪也。由一心之淨。而更念至
於即假即空即中。離四句。絕百非。是事一心入理一
心。猶從酪出酥也。從一念佛法門。徧通華藏海一切
法門。一即一切。一切即一。此從酥出醍醐也。世之以
宗教輕淨土者。曷一誦普賢十大願王乎。
菩薩戒弟子魏承貫謹敘

<talk>No. 5-C
 重刊淨土四經䟦</talk>

予初聞佛法。惟尚宗乘。見淨土經論。輙不介意。以為
著相莊嚴。非了義說。及見雲棲諸書。闡發奧旨。始知
淨土一門。普被羣機。廣流末法。實為苦海之舟航。入
道之階梯也。無如兵燹之餘。僅見小本彌陀經。而於
大本無量壽經。及十六觀經。迄不可得。適來金陵。獲
見此本於王君梅叔處。覔之數年者。一旦得。之喜出
望外。此本為邵陽魏公默深所輯。魏公經世之學人。
所共知。而不知其本源心地。淨業圓成。乃由體以起
用也。世緣將盡。心切利人。遂取無量壽經。參會數譯。
刪繁就簡。訂為善本。復以十六觀經及阿彌陀經普
賢行願品。合為一集。名曰淨土四經。使世之習淨業
者。但受此本。無不具足。自逆匪竄擾以來。其板想不
復存。今者廣募信施。重鋟梨棗。庶幾魏公一片婆心。
末學咸受其惠。伏願世間修佛乘者。毋於淨土。便生
輕慢。須信念佛一門。乃我佛世尊。別開方便普度羣
生之法。倘不知其義旨深微。但能諦信奉行。自有開
悟之期。知其義者。正好一心迴向。萬行圓修。轉五濁
為蓮[邱-丘+(看-目)]。證彌陀於自性。是則予之所厚望焉。
同治五年佛成道日淨業弟子楊文會謹䟦

<article id="n6">阿彌陀經異本</article>

No. 6
<sarticle>阿彌陀經異本</sarticle>

一心不亂下。有專持名號以稱名故諸罪消滅即是
多善根福德因緣二十一字。
是襄陽石割經本文。元照戒度皆以為佚文。袾宏
則曰。前人解經之語。混入本文者。按梵文反覆丁
寧。譯者時或從省略。則譯者省之乎。抑亦譯者不
省。後偶佚之乎。皆不可知也。龍舒淨土文曰。襄陽
石經。隋陳仁稜所書。字畵清婉。人多慕玩。治承年
間。平重盛遣使于宋。求藏經及石經。建久九年秋。
宋之使者。載石經來。船著筑前宗像。拓本傳世。文
中名曰極樂曰作為。其國眾生國作土。皆自然生
作自然皆生。然他本亦有同之者。唯此二十一字。
襄陽石經獨有之耳。
大正元年十月初一日　　赤松連城　識

<article id="n8">楞伽阿跋多羅寶經會譯</article>

<talk>No. 8-A
 楞伽會譯序</talk>

此經凡四譯今存者三。其一則劉宋求那䟦陀羅譯
成四卷。曰楞伽阿䟦多羅寶經。其二則元魏菩提流
支譯成十卷。曰入楞伽經。其三則唐實叉難陀與復
禮等譯成七卷。曰大乘入楞伽經。盖先佛所說微妙
第一真實了義。故謂之佛語心品。達磨西來以授二
祖曰。吾有楞伽經四卷可以印心。盖宋本也。以故其
傳獨顯。然文字簡古難讀。昔法親布衲謂正受禪師
曰。此聖智境界非麤心者可入。子欲入之當有方便。
正受進曰願聞其說。衲曰子試取魏唐二譯十七卷。
<pb n="12"/>
置於宋譯四卷之左右。證其神觀參考妍味。則可以
入是經矣。正受如其言。盖彌月而疑閡氷釋。嗟嗟此
會譯之不可已也。荊山上人圓珂。少遊玉芝聚禪師
之門。深究楞嚴宗旨。已讀楞伽。博探三譯妙契心要。
遂謀諸聚師欲會其句。編之未果。晚偕陸司空光祖。
結夏山中。商及初願。司空謂不若依泐師註本節編
之庶無謬戾。上人首肯遂成是編。首刊宋譯而魏唐
附其下。名曰楞伽會譯。今歲春。開講於郡城之天寧
寺。時余以在
告得間預聽席。遂募檀信授之剞劂。以為天寧常住。
達磨有言。此經五百年後翻為名相之學。讀會譯者
當直了自心。慎勿得指迷月而墮祖師之先見。則上
人之法施其宏也哉。
旹
明萬曆八年庚辰春佛成道日馮夢禎熏沐和南譔

No. 8
<sarticle>楞伽阿䟦多羅寶經會譯卷第一之上</sarticle>

宋天竺三藏求那䟦陀羅初譯
魏天竺三藏菩提留支再譯
唐于闐國三藏實叉難陀後譯
明臨濟正宗中都沙門員珂會譯
<other>一切佛語心品第一之上</other>
如是我聞。一時佛住南海濱楞伽山頂。種種寶華以
為莊嚴。與大比丘僧及大菩薩眾俱。從彼種種異佛
剎來。是諸菩薩摩訶薩。無量三昧自在之力神通游
戲。大慧菩薩摩訶薩而為上首。一切諸佛手灌其頂。
自心現境界善解其義。種種眾生。種種心色。無量度
門隨類普現。於五法自性識二種無我。究竟通達。
<bz>〔魏譯〕</bz>如是我聞。一時婆伽婆住大海畔摩羅耶
山頂上楞伽城中。彼山種種寶性所成。諸寶間錯
光明赫焰。如百千日照曜金山。復有無量華園香
樹皆寶香林。微風吹擊搖枝動葉。百千妙香一時
流布。百千妙音一時俱發。重巖屈曲處處皆有。僊
堂靈室龕窟無數。眾寶所成內外明徹。日月光輝
不能復現。皆是古昔諸仙賢聖。思如實法得道之
處。與大比丘僧及大菩薩眾。皆從種種他方佛土
俱來集會。是諸菩薩。具足無量自在三昧神通之
力奮迅遊化。大慧菩薩摩訶薩而為上首。一切諸
佛手灌其頂而授佛位。自心為境善解其義。種種
眾生種種心色。隨種種心種種異念。無量度門隨
所應度隨所應見而為普現。善知五法自性識二
種無我。究竟通達。
<bz>〔唐譯〕</bz>如是我聞。一時佛住大海濱摩羅耶山頂
楞伽城中。與大比丘眾及大菩薩眾俱。皆從種種
諸佛國土而來此會。其諸菩薩摩訶薩。遊戲無量
自在三昧神通諸力。大慧菩薩摩訶薩為其上首。
一切諸佛手灌其頂。善知境界自心現義。隨眾生
心現種種形方便調伏。悉已通達五法三性諸識
無我。
爾時大慧菩薩。與摩帝菩薩俱遊一切諸佛剎土。承
佛神力。從座而起。偏袒右肩。右膝著地。合掌恭敬。以
偈讚佛。
<bz>〔魏譯〕</bz>爾時聖者大慧菩薩。與諸一切大慧菩薩。
俱遊一切諸佛國土。承佛神力。從座而起。更整衣
服。右膝著地。合掌恭敬。以偈讚佛。
<bz>〔唐譯〕</bz>爾時大慧菩薩。與摩帝菩薩。俱遊一切諸
佛國土。承佛神力。從座而起。偏袒右肩。右膝著地。
向佛合掌。曲躬恭敬。而說頌言。
世間離生滅。猶如虗空華。智不得有無。而興大悲心。
一切法如幻。遠離於心識。智不得有無。而興大悲心。
遠離於斷常。世間恒如夢。智不得有無。而興大悲心。
<pb n="13"/>
<bz>〔魏譯〕</bz>世間離生滅。猶如虗空華。有無不可得。佛
慧大悲觀。一切法如幻。遠離心意識。有無不可得。
佛慧大悲觀。遠離於斷常。世間猶如夢。有無不可
得。佛慧大悲觀。
<bz>〔唐譯〕</bz>世間離生滅。譬如虗空華。智不得有無。而
興大悲心。一切法如幻。遠離於心識。智不得有無。
而興大悲心。遠離於斷常。世間恒如夢。智不得有
無。而興大悲心。
知人法無我。煩惱及爾𦦨。常清淨無相。而興大悲心。
<bz>〔魏譯〕</bz>二無我清淨。煩惱障智障。有無不可得。佛
慧大悲觀。
<bz>〔唐譯〕</bz>知人法無我。煩惱及爾𦦨。常清淨無相。而
興大悲心。
一切無涅槃。無有涅槃佛。無有佛涅槃。遠離覺所覺。
若有若無有。是二悉俱離。
<bz>〔魏譯〕</bz>佛不入不滅。涅槃亦不住。離覺所覺法。有
無二俱離。
<bz>〔唐譯〕</bz>佛不住涅槃。涅槃不住佛。遠離覺所覺。若
有若非有。
牟尼寂靜觀。是則遠離生。是名為不取。今世後世靜。
<bz>〔魏譯〕</bz>若如是觀佛。寂靜離生滅。彼人今後世。離
垢無染取。
<bz>〔唐譯〕</bz>法身如幻夢。云何可稱讚。知無性無生。迺
名稱讚佛。佛無根境相。不見名見佛。云何於牟尼。
而能有讚毀。若見於牟尼。寂靜遠離生。是人今後
世。離著無所取。
爾時大慧菩薩。偈讚佛已。自說姓名。我名為大慧。通
達於大乘。今以百八義。仰諮尊中上。
<bz>〔魏譯〕</bz>爾時大慧菩薩摩訶薩。如法偈讚佛已。自
說姓名。我名為大慧。願通達大乘。今以百八問。仰
諮無上尊。
<bz>〔唐譯〕</bz>爾時大慧菩薩摩訶薩。偈讚佛已。自說姓
名。我名為大慧。通達於大乘。今以百八義。仰諮尊
中上。
世間解之士。聞彼所說偈。觀察一切眾。告諸佛子言。
汝等諸佛子。今皆恣所問。我當為汝說。自覺之境界。
<bz>〔魏譯〕</bz>最勝世間解。聞彼大慧問。觀察諸眾生。告
諸佛子言。汝等諸佛子。及大慧諮問。我當為汝說。
自覺之境界。
<bz>〔唐譯〕</bz>時世間解。聞是語已。普觀眾會。而作是言。
汝等諸佛子。今皆恣所問。我當為汝說。自證之境
界。
爾時大慧菩薩摩訶薩。承佛所聽。頂禮佛足。合掌恭
敬。以偈問曰。云何淨其念。云何念增長。云何見癡惑。
云何惑增長。何故剎土化。相及諸外道。云何無受次。
何故名無受。
<bz>〔魏譯〕</bz>爾時聖者大慧菩薩摩訶薩。聞佛聽問。頂
禮佛足。合掌恭敬。以偈問曰。云何淨諸覺。何因而
有覺。何因見迷惑。何因有迷惑。何因有國土。化相
諸外道。寂靜及次第。
<bz>〔唐譯〕</bz>爾時大慧菩薩摩訶薩。蒙佛許已。頂禮佛
足。以偈問曰。云何起計度。云何淨計度。云何起迷
惑。云何淨迷惑。云何剎土化。相及諸外道。及無影
次第。
何故名佛子。解脫至何所。誰縛誰解脫。何等禪境界。
云何有三乘。唯願為解說。緣起何所生。云何作所作。
云何俱異說。云何為增長。云何無色定。及與滅正受。
云何為想滅。何因從定覺。云何所作生。進去及持身。
云何現分別。云何生諸地。
<bz>〔魏譯〕</bz>云何名佛子。解脫至何所。誰縛何因脫。禪
者觀何法。何因有三乘。何因緣生法。何因作所作。
何。因俱異說。何因無而現。何因無色定。及與滅盡
定。何因想滅定。何因從定覺。云何因生果。何因身
<pb n="14"/>
去住。何因觀所見。何因生諸地。
<bz>〔唐譯〕</bz>云何名佛子。解脫至何所。誰縛誰能解。云
何禪境界。何故有三乘。彼以何緣生。何作何能作。
誰說二俱異。云何諸有起。云何無色定。及與滅盡
定。云何為想滅。云何從定覺。云何所作生。進去及
持身。云何見諸物。云何入諸地。
破三有者誰。何處身云何。往生何所至。云何最勝子。
何因得神通。及自在三昧。云何三昧心。最勝為我說。
<bz>〔魏譯〕</bz>破三有者誰。何身至何所。云何處而住。云
何諸佛子。何因得神通。及自在三昧。何因得定心。
最勝為我說。
<bz>〔唐譯〕</bz>誰能破三有。何處身云何。生復住何處。云
何有佛子。云何得神通。自在及三昧。三昧心何相。
願佛為我說。
云何名為藏。云何意及識。云何生與滅。云何見已還。
云何為種性。非種及心量。云何建立相。及與非我義。
云何無眾生。云何世俗說。
<bz>〔魏譯〕</bz>何因為藏識。何因意及識。何因見諸法。何
因斷所見。云何性非性。云何心無法。何因說法相。
云何名無我。何因無眾生。何因有世諦。
<bz>〔唐譯〕</bz>云何名藏識。云何名意識。云何起諸見。云
何退諸見。云何性非性。云何唯是心。何因建立相。
云何成無我。云何無眾生。云何隨俗說。
云何為斷見。及常見不生。云何佛外道。其相不相違。
云何當來世。種種諸異部。云何空何因。云何剎那壞。
<bz>〔魏譯〕</bz>何因不見常。何因不見斷。云何佛外道。二
相不相違。何因當來世。種種諸異部。云何名為空。
何因念不住。
<bz>〔唐譯〕</bz>云何得不起。常見及斷見。云何佛外道。其
相不相違。何故當來世。種種諸異部。云何為性空。
云何剎那滅。
云何胎藏生。云何世不動。何因如夢幻。及揵闥婆城。
世間熱時𦦨。及與水月光。何因說覺支。及與菩提分。
云何國土亂。云何作有見。
<bz>〔魏譯〕</bz>何因有胎藏。何因世不動。云何如幻夢。說
如犍闥婆。陽𦦨水中月。世尊為我說。云何說覺支。
何因菩提分。何因國亂動。何因作有見。
<bz>〔唐譯〕</bz>胎藏云何起。云何世不動。云何諸世間。如
幻亦如夢。乾城及陽𦦨。乃至水中月。云何菩提分。
覺分從何起。云何國土亂。何故見諸有。
云何不生滅。世如虗空華。云何覺世間。云何說離字。
離妄想者誰。云何虗空譬。如實有幾種。幾波羅蜜心。
何因度諸地。誰至無所受。
<bz>〔魏譯〕</bz>何因不生滅。何因如空華。何因覺世間。何
因無字說。云何無分別。何因如虗空。真如有幾種。
何名心幾岸。何因地次第。真如無次第。
<bz>〔唐譯〕</bz>云何知世法。云何離文字。云何如空華。不
生亦不滅。真如有幾種。諸度心有幾。云何如虗空。
云何離分別。云何地次第。云何得無影。
何等二無我。云何爾焰淨。諸智有幾種。幾戒眾生性。
誰生諸寶性。摩尼真珠等。誰生諸語言。眾生種種性。
<bz>〔魏譯〕</bz>何因二無我。何因境界淨。幾種智幾戒。何
因眾生生。誰作諸寶性。金摩尼珠等。誰生於語言。
眾生種種異。
<bz>〔唐譯〕</bz>何者二無我。云何所知淨。聖智有幾種。戒
眾生亦然。摩尼等諸寶。斯並云何出。誰起於語言。
眾生及諸物。
明處及伎術。誰之所顯示。伽陀有幾種。長頌及短句。
成為有幾種。云何名為論。云何生飲食。及生諸愛欲。
云何名為王。轉輪及小王。云何守護國。諸天有幾種。
云何名為地。星宿及日月。解脫脩行者。是各有幾種。
弟子有幾種。云何阿闍梨。佛復有幾種。復有幾種生。
<bz>〔魏譯〕</bz>五明處伎術。誰能如是說。伽陀有幾種。云
<pb n="15"/>
何長短句。法復有幾種。解義復有幾。何因飲食種。
何因生愛欲。云何名為王。轉輪及小王。何因護國
土。諸天有幾種。何因而有地。何因星日月。解脫有
幾種。行者有幾種。弟子有幾種。阿闍梨幾種。如來
有幾種。本生有幾種。
<bz>〔唐譯〕</bz>明處與伎術。誰之所顯示。伽陀有幾種。長
行句亦然。道理幾不同。解釋幾差別。飲食是誰作。
愛欲云何起。云何轉輪王。及以諸小王。云何王守
護。天眾幾種別。地日月星宿。斯等並是何。解脫有
幾種。脩行師復幾。弟子幾差別。云何阿闍梨。如來
有幾種。本生事亦然。
魔及諸異學。彼各有幾種。自性及與心。彼復各幾種。
云何施設量。唯願最勝說。云何空風雲。云何念聰明。
云何為林樹。云何為蔓草。云何象馬鹿。云何而捕取。
云何為卑陋。何因而卑陋。云何六節攝。云何一闡提。
男女及不男。斯皆云何生。
<bz>〔魏譯〕</bz>摩羅有幾種。異學有幾種。自性有幾種。心
復有幾種。云何施假名。世尊為我說。何因有風雲。
何因有黠慧。何因有樹林。世尊為我說。何因象馬
鹿。何因人捕取。何因為矬陋。世尊為我說。何因有
六時。何因成闡提。男女及不男。為我說其生。
<bz>〔唐譯〕</bz>眾魔及異學。如是各有幾。自性幾種異。心
有幾種別。云何唯假設。願佛為開演。云何為風雲。
念智何因有。藤樹等行列。此並誰能作。云何象馬
獸。何因而捕取。云何卑陋人。願佛為我說。云何六
時攝。云何一闡提。男女及不男。此並云何生。
云何脩行退。云何脩行生。禪師以何法。建立何等人。
眾生生諸趣。何相何像類。
<bz>〔魏譯〕</bz>何因脩行退。何因脩行進。教何等人脩。令
住何等法。諸眾生去來。何相何像類。
<bz>〔唐譯〕</bz>云何脩行退。云何脩行進。瑜伽師有幾。令
人住其中。眾生生諸趣。何形何色相。
云何為財富。云何致財富。云何為釋種。何因有釋種。
云何甘蔗種。無上尊願說。云何長苦仙。彼云何教授。
如來云何於。一切時剎現。種種名色類。最勝子圍繞。
云何不食肉。云何制斷肉。食肉諸種類。何因故食肉。
<bz>〔魏譯〕</bz>世尊為我說。何因致財富。云何為釋種。何
因有釋種。何因甘蔗種。何因長壽仙。長壽仙何親。
云何彼教授。世尊如虗空。為我分別說。何因佛世
尊。一切時剎現。種種名色類。佛子眾圍繞。何因不
食肉。云何制斷肉。食肉諸種類。何因故食肉。
<bz>〔唐譯〕</bz>富饒大自在。此復何因得。云何釋迦種。云
何甘蔗種。仙人長苦行。是誰之教授。何因佛世尊。
一切剎中現。異名諸色類。佛子眾圍繞。何因不食
肉。何因令斷肉。食肉諸眾生。以何因故食。
云何日月形。須彌及蓮華。師子勝相剎。側住覆世界。
如因陀羅網。或悉諸珍寶。箜篌細腰鼓。狀種種諸華。
或離日月光。如是等無量。
<bz>〔魏譯〕</bz>何因日月形。須彌及蓮華。師子形勝相。國
土為我說。亂側覆世界。如因陀羅網。一切寶國土。
何因為我說。如箜篌琵琶。鼓種種華形。離日月光
土。何因為我說。
<bz>〔唐譯〕</bz>何故諸國土。猶如日月形。須彌及蓮華。卍
字師子像。何故諸國土。如因陀羅網。覆住或側住。
一切寶所成。何故諸國土。無垢日月光。或如花菓
形。箜篌細腰鼓。
云何為化佛。云何報生佛。云何如如佛。云何智慧佛。
云何於欲界。不成等正覺。何故色究竟。離欲得菩提。
善逝般涅槃。誰當持正法。天師住久如。正法幾時住。
悉檀及與見。各復有幾種。毗尼比丘分。云何何因緣。
彼諸最勝子。緣覺及聲聞。何因百變易。云何百無受。
<bz>〔魏譯〕</bz>何等為化佛。何等為報佛。何等如智佛。何
因為我說。云何於欲界。不成等正覺。云何色究竟。
<pb n="16"/>
離於中得道。如來般涅槃。何人持正法。世尊住久
如。正法幾時住。如來立幾法。各見有幾種。毗尼及
比丘。世尊為我說。何因百變易。何因百寂靜。聲聞
辟支佛。世尊為我說。
<bz>〔唐譯〕</bz>云何變化佛。云何為報佛。真如智慧佛。願
皆為我說。云何於欲界。不成等正覺。何故色究竟。
離染得菩提。如來滅度後。誰當持正法。世尊住久
如。正法幾時住。悉檀有幾種。諸見復有幾。何故立
毗尼。及以諸比丘。一切諸佛子。獨覺及聲聞。云何
轉所依。云何得無相。
云何世俗通。云何出世間。云何為七地。唯願為演說。
僧伽有幾種。云何為壞僧。云何醫方論。是復何因緣。
<bz>〔魏譯〕</bz>何因世間通。何因出世通。何因七地心。世
尊為我說。僧伽有幾種。何因為破僧。何因醫方論。
世尊為我說。
<bz>〔唐譯〕</bz>云何得世通。云何得出世。復以何因故。心
住七地中。僧伽有幾種。云何成破僧。云何為眾生。
廣說醫方論。
何故大牟尼。唱說如是言。迦葉拘留孫。拘那含是我。
何故說斷常。及與我無我。何不一切時。演說真實義。
而復為眾生。分別說心量。何因男女林。訶梨阿摩勒。
雞羅及鐵圍。金剛等諸山。無量寶莊嚴。仙闥婆充滿。
<bz>〔魏譯〕</bz>迦葉拘留孫。拘那含是我。常為諸佛子。何
故如是說。何故說人我。何故說斷常。何故不但說。
唯有於一心。何因男女林。訶梨阿摩勒。雞羅及鐵
圍。金剛等諸山。次第無量山。種種寶莊嚴。仙樂人
充滿。世尊為我說。
<bz>〔唐譯〕</bz>何故大牟尼。唱說如是言。迦葉拘留孫。拘
那含是我。何故說斷常。及與我無我。何不恒說實。
一切唯心造。云何男女林。訶梨菴摩羅。雞羅娑輪
圍。及以金剛山。如是處中間。無量寶莊嚴。仙人乾
闥婆。一切皆充滿。此皆何因緣。願尊為我說。
無上世間解。聞彼所說偈。大乘諸度門。諸佛心第一。
善哉善哉問。大慧善諦聽。我今當次第。如汝所問說。
<bz>〔魏譯〕</bz>大天佛。聞彼所說諸偈句。大乘諸度門。諸
佛心第一。善哉善哉問。大慧善諦聽。我今當次第
如汝問而說。
<bz>〔唐譯〕</bz>爾時世尊。聞其所請大乘微妙諸佛之心
最上法門。即告之言。善哉大慧。諦聽諦聽。如汝所
問。當次第說。即說頌曰。
生及與不生。涅槃空剎那。趣至無自性。
<bz>〔魏譯〕</bz>生及與不生。涅槃空剎那。趣至無自體。
<bz>〔唐譯〕</bz>若生若不生。涅槃及空相。流轉無自性。
佛諸波羅蜜。佛子與聲聞。緣覺諸外道。及與無色行。
如是種種事。
<bz>〔魏譯〕</bz>佛波羅蜜子。聲聞辟支佛。外道無色者。
<bz>〔唐譯〕</bz>波羅蜜佛子。聲聞辟支佛。外道無色行。
須彌巨海山。洲渚剎土地。星宿及日月。外道天脩羅。
解脫自在通。力禪三摩提。滅及如意足。覺支及道品。
<bz>〔魏譯〕</bz>須彌海及山。四天下土地。日月諸星宿。外
道天脩羅。解脫自在通。力思惟寂定。滅及如意足。
覺支及道品。
<bz>〔唐譯〕</bz>須彌巨海山。洲渚剎土地。星宿與日月。天
眾阿脩羅。解脫自在通。力禪諸三昧。滅及如意足。
菩提分及道。
諸禪定無量。諸陰身往來。正受滅盡定。三昧起心說。
心竟及與識。無我法有五。自性想所想。及與現二見。
<bz>〔魏譯〕</bz>諸禪定無量。五陰及去來。四空定滅盡。發
起心而說。心意及意識。無我法有五。自性相所想。
所見能見二。
<bz>〔唐譯〕</bz>禪定與無量。諸蘊及往來。乃至滅盡定。心
生起言說。心意識無我。五法及自性。分別所分別。
能所二種見。
<pb n="17"/>
乘及諸種性。金銀摩尼等。一闡提大種。荒亂及一佛。
智爾焰得向。眾生有無有。
<bz>〔魏譯〕</bz>云何種種乘。金摩尼珠性。一闡提四大。荒
亂及一佛。智境界教得。眾生有無有。
<bz>〔唐譯〕</bz>諸乘種性處。金摩尼真珠。一闡提大種。荒
亂及一佛。智所知教得。眾生有無有。
象馬諸禽獸。云何而捕取。譬因成悉檀。及與作所作。
<bz>〔魏譯〕</bz>象馬諸禽獸。云何而捕取。譬喻因相應。力
說法云何。何因有因果。
<bz>〔唐譯〕</bz>象馬獸何因。云何而捕取。云何因譬喻。相
應成悉檀。所作及能作。
叢林迷惑通。心量不現有。諸地不相至。百變百無受。
醫方工巧論。伎術諸明處。諸山須彌地。巨海日月量。
下中上眾生。身各幾微塵。
<bz>〔魏譯〕</bz>相迷惑如實。但心無境界。諸地無次第。百
變及無相。醫方工巧論。伎術諸明處。何故而問我。
諸山須彌地。其形量大小。大海日月星。云何而問
我。上中下眾生。身各幾微塵。
<bz>〔唐譯〕</bz>眾林與迷惑。如是真實理。唯心無境界。諸
地無次第。無相轉所依。醫方工巧論。伎術諸明處。
須彌諸山地。巨海日月量。上中下眾生。身各幾微
塵。
一一剎幾塵。弓弓數有幾。肘步拘樓舍。半由延由延。
<bz>〔魏譯〕</bz>肘步至十里。二十及四十。
<bz>〔唐譯〕</bz>一一剎幾塵。一一弓幾肘。幾弓俱盧舍。半
由旬由旬。
兔毫窻塵蟣。羊毛⿴麥廣麥塵。
<bz>〔魏譯〕</bz>兔毫窻塵蟣。羊毛⿴麥廣麥塵。
<bz>〔唐譯〕</bz>兔毫與隙遊。蟣羊毛⿴麥廣麥。
鉢他幾⿴麥廣麥。阿羅⿴麥廣麥幾。獨籠那佉梨。勒叉及舉利。
乃至頻婆羅。是各有幾數。
<bz>〔魏譯〕</bz>一升幾⿴麥廣麥。半升幾頭數。一斛及十斛。百
萬及一億。頻婆羅幾塵。
<bz>〔唐譯〕</bz>半升與一升。是各幾穬麥。一斛及十斛。十
萬暨于億。乃至頻婆羅。是等各幾數。
為有幾阿㝹。名舍梨沙婆。幾舍梨沙婆。名為一賴提。
幾賴提摩沙。幾摩沙陀那。復幾陀那羅。為伽梨沙那。
幾伽梨沙那。為成一波羅。此等積聚相。幾波羅彌樓。
是等所應請。何須問餘事。
<bz>〔魏譯〕</bz>芥子幾微塵。幾芥成草子。幾草子成豆。幾
銖成一兩。幾兩成一斤。如是次第數。幾分成須彌。
佛子今何故。不如是問我。
<bz>〔唐譯〕</bz>幾塵成芥子。幾芥成草子。復以幾草子。而
成於一豆。幾豆成一銖。幾銖成一兩。幾兩成一斤。
幾斤成須彌。此等所應請。何因問餘事。
聲聞辟支佛。佛及最勝子。身各有幾數。何故不問此。
火𦦨幾阿㝹。風阿㝹復幾。根根幾阿㝹。毛孔眉毛幾。
<bz>〔魏譯〕</bz>緣覺聲聞等。諸佛及佛子。身幾微塵成。何
故不問此。火𦦨有幾塵。風微塵有幾。根根幾塵數。
毛孔眉幾塵。
<bz>〔唐譯〕</bz>聲聞辟支佛。諸佛及佛子。如是等身量。各
有幾微塵。火風各幾塵。一一根有幾。眉及諸毛孔。
復各幾塵成。如是等諸事。云何不問我。
護財自在王。轉輪聖帝王。云何王守護。云何為解脫。
廣說及句說。如汝之所問。眾生種種欲。種種諸飲食。
<bz>〔魏譯〕</bz>何因則自在。轉輪聖帝主。何因王守護。解
脫廣略說。種種眾生欲。云何而問我。何因諸飲食。
<bz>〔唐譯〕</bz>云何得財富。云何轉輪王。云何王守護。云
何得解脫。云何長行句。婬欲及飲食。
云何男女林。金剛堅固山。云何如幻夢。野鹿渴愛譬。
云何山天仙。犍闥婆莊嚴。
<bz>〔魏譯〕</bz>何因男女林。金剛堅固山。為我說云何。何
因如幻夢。野鹿渴愛譬。何因而有雲。何因有六時。
<pb n="18"/>
何因種種味。男女非男女。何因諸莊嚴。佛子何因
問。云何諸妙山。仙樂人莊嚴。
<bz>〔唐譯〕</bz>云何男女林。金剛等諸山。幻夢渴愛譬。諸
雲從何起。時節云何有。何因種種味。女男及不男。
佛菩薩嚴飾。云何諸妙山。仙闥婆莊嚴。
解脫至何所。誰縛誰解脫。云何禪境界。變化及外道。
云何無因作。云何有因作。有因無因作。及非有無因。
云何現已滅。云何淨諸覺。云何諸覺轉。及轉諸所作。
云何斷諸想。云何三昧起。破三有者誰。何處為何身。
<bz>〔魏譯〕</bz>解脫至何所。誰縛云何縛。云何禪境界。涅
槃及外道。云何無因作。何因可見轉。何因淨諸覺。
何因有諸覺。何因轉所作。唯願為我說。何因斷諸
想。何因出三昧。破三有者誰。何因身何處。
<bz>〔唐譯〕</bz>解脫至何所。誰縛誰解脫。云何禪境界。變
化及外道。云何無因作。云何有因作。云何轉諸見。
云何起計度。云何淨計度。所作云何起。云何而轉
去。云何斷諸想。云何起三昧。破三有者誰。何處身
云何。
云何無眾生。而說有吾我。云何世俗說。唯願廣分別。
所問相云何。及所問非我。云何為胎藏。及種種異身。
<bz>〔魏譯〕</bz>云何無人我。何因依世說。何因問我相。云
何問無我。云何為胎藏。汝何因問我。
<bz>〔唐譯〕</bz>云何無有我。云何隨俗說。汝問相云何。及
所問非我。云何為胎藏。及以餘支分。
云何斷常見。云何心得定。言說及諸智。戒種性佛子。
云何成及論。云何師弟子。種種諸眾生。斯等復云何。
云何為飲食。聰明魔施設。云何樹葛藤。最勝子所問。
云何種種剎。仙人長苦行。云何為族姓。從何師受學。
云何為醜陋。云何人脩行。欲界何不覺。阿迦膩吒成。
<bz>〔魏譯〕</bz>何因斷常見。何因心得定。何因言及智。界
性諸佛子。勘解師弟子。種種諸眾生。云何飲食魔。
虗空聰明施。何因有樹林。佛子何因問。云何種種
剎。何因長壽仙。何因種種師。汝何因問我。何因有
醜陋。脩行不欲成。色究竟成道。云何而問我。
<bz>〔唐譯〕</bz>云何斷常見。云何心一境。云何言說智。戒
種性佛子。云何稱理釋。云何師弟子。眾生種性別。
飲食及虗空。聰明魔施設。云何樹行布。是汝之所
問。何因一切剎。種種相不同。仙人長苦行。或有好
族姓。令眾生尊重。或有體卑陋。為人所輕賤。云何
欲界中。脩行不成佛。而於色究竟。乃昇等正覺。
云何俗神通。云何為比丘。云何為化佛。云何為報佛。
云何如如佛。平等智慧佛。云何為眾僧。佛子如是問。
箜篌腰鼓華。剎土離光明。
<bz>〔魏譯〕</bz>何因世間通。何因為比丘。云何化報佛。何
因而問我。云何如智佛。云何為眾僧。箜篌鼓華剎。
云何離光明。
<bz>〔唐譯〕</bz>云何世間人。而能獲神通。何因稱比丘。云
何化及報。真如智慧佛。何故名僧伽。或有如箜篌。
腰鼓及眾華。或有離光明。
心地者有七。所問皆如實。此及餘眾多。佛子所應問。
一一相相應。遠離諸見過。悉檀離言說。我今當顯示。
次第建立句。佛子善諦聽。
<bz>〔魏譯〕</bz>云何為心地。佛子而問我。此及餘眾多。佛
子所應問。一一相相應。遠離諸見過。離諸外道法。
我說汝諦聽。我今說小分。佛子善諦聽。
<bz>〔唐譯〕</bz>云何使其心。得住七地中。此及於餘義。汝
今咸問我。一一相相應。遠離諸見過。亦離於世俗。
言語所成法。我當為汝說。佛子應聽受。
此上百八句。如諸佛所說。不生句生句。常句無常句。
相句無相句。住異句非住異句。剎那句非剎那句。自
性句離自性句。空句不空句。斷句不斷句。
<bz>〔魏譯〕</bz>此上百八見。如諸佛所說。生見不生見。常
見無常見。相見無相見。住異見非住異見。剎那見
<pb n="19"/>
非剎那見。離自性見非離自性見。空見不空見。斷
見非斷見。
<bz>〔唐譯〕</bz>如先佛所說。一百八種句。爾時大慧菩薩。
白佛言世尊。何者是一百八句。佛言大慧。所謂生
句非生句。常句非常句。相句非相句。住異句非住
異句。剎那句非剎那句。自性句非自性句。空句非
空句。斷句非斷句。
邊句非邊句。中句非中句。常句非常句。緣句非緣句。
因句非因句。煩惱句非煩惱句。愛句非愛句。方便句
非方便句。巧句非巧句。淨句非淨句。成句非成句。譬
句非譬句。弟子句非弟子句。師句非師句。
<bz>〔魏譯〕</bz>心見非心見。邊見非邊見。中見非中見。變
見非變見。緣見非緣見。因見非因見。煩惱見非煩
惱見。愛見非愛見。方便見非方便見。巧見非巧見。
淨見非淨見。相應見非相應見。譬喻見非譬喻見。
弟子見非弟子見。師見非師見。
<bz>〔唐譯〕</bz>心句非心句。中句非中句。恒句非恒句。緣
句非緣句。因句非因句。煩惱句非煩惱句。愛句非
愛句。方便句非方便句。善巧句非善巧句。清淨句
非清淨句。相應句非相應句。譬喻句非譬喻句。弟
子句非弟子句。師句非師句。
種性句非種性句。三乘句非三乘句。所有句非所有
句。願句非願句。三輪句非三輪句。相句非相句。有品
句非有品句。俱句非俱句。
<bz>〔魏譯〕</bz>性見非性見。乘見非乘見。寂靜見非寂靜
見。願見非願見。三輪見非三輪見。相見非相見。有
無立見非有無立見。有二見無二見。
<bz>〔唐譯〕</bz>種性句非種性句。三乘句非三乘句。無影
像句非無影像句。願句非願句。三輪句非三輪句。
標相句非標相句。有句非有句。無句非無句。俱句
非俱句。
緣自聖智現法樂句非現法樂句。剎土句非剎土句。
阿㝹句非阿㝹句。水句非水句。弓句非弓句。實句非
實句。數句非數句。數句非數句。明句非明句。虗空句
非虗空句。
<bz>〔魏譯〕</bz>緣內身聖見非緣內身聖見。現法樂見非
現法樂見。國土見非國土見。微塵見非微塵見。水
見非水見。弓見非弓見。四大見非四大見。數見非
數見。通見非通見。虗妄見非虗妄見。
<bz>〔唐譯〕</bz>自證聖智句非自證聖智句。現法樂句非
現法樂句。剎句非剎句。塵句非塵句。水句非水句。
弓句非弓句。大種句非大種句。算數句非算數句。
神通句非神通句。虗空句非虗空句。
雲句非雲句。工巧伎術明處句非工巧伎術明處句。
風句非風句。地句非地句。心句非心句。施設句非施
設句。自性句非自性句。陰句非陰句。眾生句非眾生
句。慧句非慧句。涅槃句非涅槃句。爾𦦨句非爾𦦨句。
外道句非外道句。荒亂句非荒亂句。幻句非幻句。夢
句非夢句。
<bz>〔魏譯〕</bz>雲見非雲見。工巧見非工巧見。明處見非
明處見。風見非風見。地見非地見。心見非心見。假
名見非假名見。自性見非自性見。陰見非陰見。眾
生見非眾生見。智見非智見。涅槃見非涅槃見。境
界見非境界見。外道見非外道見。亂見非亂見。幻
見非幻見。夢見非夢見。
<bz>〔唐譯〕</bz>雲句非雲句。巧明句非巧明句。伎術句非
伎術句。風句非風句。地句非地句。心句非心句。假
立句非假立句。體性句非體性句。蘊句非蘊句。眾
生句非眾生句。覺句非覺句。涅槃句非涅槃句。所
知句非所知句。外道句非外道句。荒亂句非荒亂
句。幻句非幻句。夢句非夢句。
𦦨句非𦦨句。像句非像句。輪句非輪句。犍闥婆句非
犍闥婆句。天句非天句。飲食句非飲食句。婬欲句非
<pb n="20"/>
婬欲句。見句非見句。波羅蜜句非波羅蜜句。戒句非
戒句。日月星宿句非日月星宿句。諦句非諦句。果句
非果句。滅起句非滅起句。治句非治句。相句非相句。
支句非支句。巧明處句非巧明處句。禪句非禪句。迷
句非迷句。現句非現句。護句非護句。族句非族句。
<bz>〔魏譯〕</bz>陽𦦨見非陽𦦨見。像見非像見。輪見非輪
見。犍闥婆見非犍闥婆見。天見非天見。飲食見非
飲食見。婬欲見非婬欲見。見見非見見。波羅蜜見
非波羅蜜見。戒見非戒見。日月星宿見非日月星
宿見。諦見非諦見。果見非果見。滅見非滅見。起滅
盡定見非起滅盡定見。治見非治見。相見非相見。
支見非支見。巧明見非巧明見。禪見非禪見。迷見
非迷見。現見見非現見見。護見非護見。族姓見非
族姓見。
<bz>〔唐譯〕</bz>陽𦦨句非陽𦦨句。影像句非影像句。火輪
句非火輪句。乾闥婆句非乾闥婆句。天句非天句。
飲食句非飲食句。婬欲句非婬欲句。見句非見句。
波羅蜜句非波羅蜜句。戒句非戒句。日月星宿句
非日月星宿句。諦句非諦句。果句非果句。滅句非
滅句。起句非起句。醫方句非醫方句。相句非相句。
支分句非支分句。禪句非禪句。迷句非迷句。現句
非現句。護句非護句。種族句非種族句。
仙句非仙句。王句非王句。攝受句非攝受句。寶句非
寶句。記句非記句。一闡提句非一闡提句。女男不男
句非女男不男句。味句非味句。事句非事句。身句非
身句。覺句非覺句。動句非動句。根句非根句。有為句
非有為句。無為句非無為句。因果句非因果句。色究
竟句非色究竟句。節句非節句。藂樹葛藤句非藂樹
葛藤句。
<bz>〔魏譯〕</bz>仙人見非仙人見。王見非王見。捕取見非
捕取見。實見非實見。記見非記見。一闡提見非一
闡提見。男女見非男女見。味見非味見。作見非作
見。身見非身見。覺見非覺見。動見非動見。根見非
根見。有為見非有為見。因果見非因果見。色究竟
見非色究竟見。時見非時見。林樹見非林樹見。
<bz>〔唐譯〕</bz>仙句非仙句。王句非王句。攝受句非攝受
句。寶句非寶句。記句非記句。一闡提句非一闡提
句。女男不男句非女男不男句。味句非味句。作句
非作句。身句非身句。計度句非計度句。動句非動
句。根句非根句。有為句非有為句。因果句非因果
句。色究竟句非色究竟句。時節句非時節句。樹藤
句非樹藤句。
襍句非襍句。說句非說句。毗尼句非毗尼句。比丘句
非比丘句。處句非處句。字句非字句。大慧。是百八句。
先佛所說。汝及諸菩薩摩訶薩。應當脩學。
<bz>〔魏譯〕</bz>種種見非種種見。說見非說見。比丘見非
比丘見。比丘尼見非比丘尼見。住持見非住持見。
字見非字見。大慧。此百八見。過去諸佛所說。汝及
諸菩薩。當如是學。
<bz>〔唐譯〕</bz>種種句非種種句。演說句非演說句。決定
句非決定句。毗尼句非毗尼句。比丘句非比丘句。
住持句非住持句。文字句非文字句。大慧。此百八
句。皆是過去諸佛所說。
爾時大慧菩薩摩訶薩。復白佛言。世尊。諸識有幾種
生住滅。佛告大慧。諸識有二種生住滅。非思量所知。
諸識有二種生。謂流注生及相生。有二種住。謂流注
住及相住。有二種滅。謂流注滅及相滅。
<bz>〔魏譯〕</bz>爾時聖者大慧菩薩。復白佛言。世尊。諸識
有幾種生住滅。佛告聖者大慧菩薩言。大慧。諸識
各有二種生住滅。非思量者之所能知。大慧諸識
有二種生。何等為二。一者相生。二者相續生。大慧。
諸識有二種住。何等為二。一者相住。二者相續住。
大慧。諸識有二種滅。何等二種。一者相滅。二者相
<pb n="21"/>
續滅。
<bz>〔唐譯〕</bz>爾時大慧菩薩摩訶薩。復白佛言。世尊。諸
識有幾種生住滅。佛言。大慧。諸識有二種生住滅。
非臆度者之所能知。所謂相續生及相生。相續住
及相住。相續滅及相滅。
大慧。諸識有三種相。謂轉相業相真相。
<bz>〔魏譯〕</bz>大慧。識有三種。何等三種。一者轉相識。二
者業相識。三者智相識。
<bz>〔唐譯〕</bz>諸識有三種。謂轉相業相真相。
大慧。略說有三種識。廣說有八相。何等為三。謂真識
現識及分別事識。大慧。譬如明鏡持諸色像。現識處
現亦復如是。
<bz>〔魏譯〕</bz>大慧。有八種識。略說有二種。何等為二。一
者了別識。二者分別事識。大慧。如明鏡中見諸色
像。大慧。了別識亦如是。見種種鏡像。
<bz>〔唐譯〕</bz>大慧。識廣說有八。略則惟二。謂現識及分
別事識。大慧。如明鏡中現諸色像。現識亦爾。
大慧。現識及分別事識。此二壞不壞相展轉因。
<bz>〔魏譯〕</bz>大慧。了別識分別事識。彼二種識。無差別
相。遞共為因。
<bz>〔唐譯〕</bz>大慧。現識與分別事識。此二識無異相互
為因。
大慧。不思議熏及不思議變。是現識因。
<bz>〔魏譯〕</bz>大慧。了別識。不可思議熏變因。
<bz>〔唐譯〕</bz>大慧。現識以不思議熏變為因。
大慧。取種種塵。及無始妄想熏。是分別事識因。
<bz>〔魏譯〕</bz>大慧。分別事識。分別取境界。因無始來戲
論熏習。
<bz>〔唐譯〕</bz>分別事識。以分別境界及無始戲論習氣
為因。
大慧。若覆彼真識。種種不實諸虗妄滅。則一切根識
滅。大慧。是名相滅。
<bz>〔魏譯〕</bz>大慧。阿黎耶識。虗妄分別種種熏滅。諸根
亦滅。大慧。是名相滅。
<bz>〔唐譯〕</bz>大慧。阿賴耶識。虗妄分別種種習氣滅。即
一切根識滅。是名相滅。
大慧。相續滅者。相續所因滅則相續滅。所從滅及所
緣滅則相續滅。大慧。所以者何。是其所依故。依者謂
無始妄想熏。緣者謂自心見等識境妄想。
<bz>〔魏譯〕</bz>大慧。相續滅者。相續因滅則相續滅。因滅
緣滅則相續滅。大慧。所謂依法依緣。言依法者。謂
無始戲論妄想熏習。言依緣者。謂自心識見境界
分別。
<bz>〔唐譯〕</bz>大慧。相續滅者。謂所依因滅及所緣滅即
相續滅。所依因者。謂無始戲論虗妄習氣。所緣者。
謂自心所見分別境界。
大慧。譬如泥團微塵非異非不異。金莊嚴具亦復如
是。大慧。若泥團微塵異者。非彼所成。而實彼成。是故
不異。若不異者。則泥團微塵應無分別。
<bz>〔魏譯〕</bz>大慧。譬如泥團微塵。非異非不異。金莊嚴
具亦如是。非異非不異。大慧。若泥團異者。非彼所
成。而實彼成。是故不異。若不異者。泥團微塵應無
分別。
<bz>〔唐譯〕</bz>大慧。譬如泥團與微塵非異非不異。金與
莊嚴具亦如是。大慧。若泥團與微塵異者。應非彼
成。而實彼成。是故不異。若不異者。泥團微塵應無
分別。
如是大慧。轉識藏識真相若異者。藏識非因。若不異
者。轉識滅藏識亦應滅。而自真相實不滅。
<bz>〔魏譯〕</bz>大慧。如是轉識阿黎耶識。若異相者。不從
阿黎耶識生。若不異者。轉識滅阿黎耶識亦應滅。
而自相阿黎耶識不滅。
<bz>〔唐譯〕</bz>大慧。轉識藏識若異者。藏識非彼因。若不
<pb n="22"/>
異者。轉識滅藏識亦應滅。然彼真相不滅。
是故大慧。非自真相識滅。但業相滅。若自真相識滅
者。藏識則滅。大慧。藏識滅者。不異外道斷見論議。
<bz>〔魏譯〕</bz>是故大慧。諸識自相滅。自相滅者業相滅。
若自相滅者。阿黎耶識應滅大慧。若阿黎耶識滅
者。此不異外道斷見戲論。
<bz>〔唐譯〕</bz>大慧。識真相不滅。但業相滅。若真相滅者。
藏識應滅。若藏識滅者。即不異外道斷滅論。
大慧。彼諸外道作如是論。謂攝受境界滅。識流注亦
滅。若識流注滅者。無始流注應斷。大慧。外道說流注
生因。非眼識色明集會而生。更有異因。大慧。彼因者
說言。若勝妙若士夫若自在若時若微塵。
<bz>〔魏譯〕</bz>大慧。彼諸外道作如是說。所謂離諸境界
相續識滅。相續識滅已即滅諸識。大慧。若相續識
滅者。無始世來諸識應滅。大慧。諸外道說相續諸
識從作者生。不說識依眼色空明和合而生。而說
有作者。大慧。何者是外道作者勝人自在時微塵。
是能作者。
<bz>〔唐譯〕</bz>大慧。彼諸外道作如是說。取境界相續識
滅。即無始相續識滅。大慧。彼諸外道說相續識從
作者生。不說眼識依色光明和合而生。唯說作者
為生因故。作者是何。彼計勝性丈夫自在時及微
塵。為能作者。
復次大慧。有七種性自性。所謂集性自性。性自性。相
性自性。大種性自性。因性自性。緣性自性。成性自性。
<bz>〔魏譯〕</bz>復次大慧。外道有七種自性。何等為七。一
者集性自性。二者性自性。三者相性自性。四者大
性自性。五者因性自性。六者緣性自性。七者成性
自性。
<bz>〔唐譯〕</bz>復次大慧。有七種自性。所謂集自性。性自
性。相自性。大種自性。因自性。緣自性。成自性。
復次大慧。有七種第一義。所謂心境界。慧境界。智境
界。見境界。超二見境界。超子地境界。如來自到境界。
<bz>〔魏譯〕</bz>復次大慧。我有七種第一義。何等為七。一
者心境界。二者智境界。三者慧境界。四者二見境
界。五者過二見境界。六者過佛子地境界。七者入
如來地內行境界。
<bz>〔唐譯〕</bz>復次大慧。有七種第一義。所謂心所行。智
所行。二見所行。超二見所行。超子地所行。如來所
行。如來自證聖智所行。
大慧。此是過去未來現在諸如來應供等正覺。性自
性第一義心。
<bz>〔魏譯〕</bz>大慧。此是過去未來現在諸佛如來應正
遍知。性自性第一義心。
<bz>〔唐譯〕</bz>大慧。此是過去未來現在一切如來應正
等覺。法自性第一義心。
以性自性第一義心。成就如來世間出世間出世間
上上法。
<bz>〔魏譯〕</bz>大慧。依此性自性第一義心。諸佛如來。畢
竟得於世間出世間。
<bz>〔唐譯〕</bz>以此心。成就如來世間出世間最上法。
聖慧眼入自共相建立。如所建立。不與外道論惡見
共。
<bz>〔魏譯〕</bz>諸佛智慧眼同相別相諸法建立。如所建
立。不與外道邪見共同。
<bz>〔唐譯〕</bz>以聖慧眼入自共相種種安立。其所安立。
不與外道惡見共。
大慧。云何外道論惡見共。所謂自境界妄想見。不覺
識自心所現。分齊不通。
<bz>〔魏譯〕</bz>大慧。云何不與外道邪見共同。所謂分別
自心境界妄想見。而不覺知自心想見。
<bz>〔唐譯〕</bz>大慧。云何為外道惡見。謂不知境界自分
別現。
<pb n="23"/>
大慧。愚痴凡夫性無性自性第一義。作二見論。
<bz>〔魏譯〕</bz>大慧。諸愚痴凡夫。無有實體。以為第一義。
說二見論。
<bz>〔唐譯〕</bz>於自性第一義。見有見無。而起言說。
復次大慧。妄想三有苦滅。無知愛業緣滅。自心所現
幻境。隨見今當說。
<bz>〔魏譯〕</bz>復次大慧。汝今諦聽。我為汝說。虗妄分別
以為有物。為斷三種苦。何等為三。謂無知愛業因
緣滅。自心所見如幻境界。
<bz>〔唐譯〕</bz>大慧。我今當說。若了境如幻自心所現。則
滅妄想三有苦及無知愛業緣。
大慧。若有沙門婆羅門。欲令無種有種因果現。及事
時住。緣陰界入生住。或言生已滅。
<bz>〔魏譯〕</bz>大慧。諸沙門婆羅門。作如是說。本無始生
依因果而現。復作是說。實有物住。依諸緣故。有陰
界入生住滅。故以生者滅故。
<bz>〔唐譯〕</bz>大慧。有諸沙門婆羅門。妄計非有及有。於
因果外顯現諸物。依時而住。或計蘊界處依緣生
住。有已即滅。
大慧。彼若相續若事若生若有若涅槃若道若業若
果若諦。破壞斷滅論。所以者何。以此現前不可得及
見始非分故。
<bz>〔魏譯〕</bz>大慧。彼沙門婆羅門說。相續體本無始有
若生若滅若涅槃若道若業若果若諦。破壞諸法
是斷滅論。非我所說。何以故。以現法不可得故。不
見根本故。
<bz>〔唐譯〕</bz>大慧。彼於若相續若作用若生若滅若諸
有若涅槃若道若業若果若諦。是破壞斷滅論。何
以故。不得現法故。不見根本故。
大慧。譬如破瓶不作瓶事。亦如焦種不作牙事。
<bz>〔魏譯〕</bz>大慧。譬如瓶破不得瓶用。大慧。譬如燋種
不生牙等。
<bz>〔唐譯〕</bz>大慧。譬如瓶破不作瓶事。又如燋種不能
生牙。此亦如是。
如是大慧。若陰界入性。已滅今滅當滅。自心妄想見。
無因故彼無次第生。
<bz>〔魏譯〕</bz>大慧。彼陰界入是滅。過去陰界入滅。現在
未來亦滅。何以故。因自心虗妄分別見故。大慧。無
彼陰界入相續體故。
<bz>〔唐譯〕</bz>若蘊界處法已現當滅。應知此則無相續
生。以無因故。但自心虗妄所見。
大慧。若復說無種有種識三緣合生者。龜應生毛。沙
應出油。汝宗則壞。違決定義。有種無種說有如是過。
所作事業悉空無義。
<bz>〔魏譯〕</bz>大慧。若本無始生依三法生種種識者。龜
毛何故不生沙不出油。汝之所立決定之義是即
自壞。汝說有無說生。所成因果亦壞。
<bz>〔唐譯〕</bz>復次大慧。若本無有識三緣合生。龜應生
毛沙應出油。汝宗則壞。違決定義。所作事業悉空
無益。
大慧。彼諸外道說有三緣合生者。所作方便因果自
相。過去未來現在有種無種相。從本已來成事相承
覺想地轉。自見過習氣。作如是說。
<bz>〔魏譯〕</bz>大慧。若如是依三法因緣。應生諸法因果
自相。過去現在未來有無諸相譬喻。及阿含自覺
觀地依自見熏心。作如是說。
<bz>〔唐譯〕</bz>大慧。三合為緣是因果性可說為有。過現
未來從無生有。此依住覺想地者。所有理教及自
惡見熏習餘氣。作如是說。
如是大慧。愚痴凡夫惡見所噬。邪曲迷醉。無智妄稱
一切智說。
<bz>〔魏譯〕</bz>大慧。愚痴凡夫亦復如是。惡見所害邪見
迷意。無智妄稱一切智說。
<pb n="24"/>
<bz>〔唐譯〕</bz>大慧。愚痴凡夫惡見所噬邪見迷醉。無智
妄稱一切智說。
大慧。若復諸餘沙門婆羅門。見離自性浮雲火輪乾
闥婆城。無生幻𦦨水月及夢。內外心現妄想。無始虗
偽不離自心。妄想因緣滅盡。離妄想說所說觀所觀。
受用建立身之藏識。於識境界攝受及攝受者不相
應。無所有境界離生住滅。自心起隨入分別。
<bz>〔魏譯〕</bz>大慧。若復有沙門婆羅門。見諸法離自性
故。如雲火輪乾闥婆城不生不滅故。如幻陽𦦨水
中月故。如夢內外心依無始世來虗妄分別戲論
而現故。離自心虗妄分別可見因緣故。離滅盡妄
想說所說法故。離身資生持用法故。離阿梨耶識
取境界相應故。入寂靜境界故。離生住滅法故。如
是思惟觀察自心以為生故。
<bz>〔唐譯〕</bz>大慧。復有沙門婆羅門。觀一切法皆無自
性。如空中雲。如旋火輪。如乾闥婆城。如幻如𦦨。如
水中月。如夢所見。不離自心。由無始來虗妄見故
取以為外。作是觀已斷分別緣。亦離妄心所取名
義。知身及物并所住處一切皆是藏識境界。無能
所取及生住滅。如是思惟恒住不捨。
大慧。彼菩薩不久當得生死涅槃平等。大悲巧方便
無開發方便。大慧。彼於一切眾生界皆悉如幻。不勤
因緣遠離內外境界。心外無所見。次第隨入無相處。
次第隨入從地至地三昧境界。
<bz>〔魏譯〕</bz>大慧。如是菩薩不久當得世間涅槃平等
之心。大慧。汝巧方便開發方便。觀察一切諸眾生
界。皆悉如幻如鏡中像故。無因緣起遠離內外境
界故。自心見外境界故。次第隨入無相處故。次第
隨入從地至地三昧境界故。
<bz>〔唐譯〕</bz>大慧。此菩薩摩訶薩。不久當得生死涅槃
二種平等。大悲方便無功用行。觀諸眾生如幻如
影從緣無起。知一切境界離心無得。行無相道漸
昇諸地住三昧境。
解三界如幻。分別觀察。當得如幻三昧。度自心現無
所有。得住般若波羅蜜。捨離彼生所作方便。金剛喻
三摩提。隨入如來身。隨入如如化。神通自在慈悲方
便具足莊嚴。等入一切佛剎外道入處。離心意意識。
是菩薩漸次轉身得如來身。
<bz>〔魏譯〕</bz>信三界自心幻故。大慧。如是脩行者當得
如幻三昧故。入自心寂靜境界故。到彼岸境界故。
離作者生法故。得金剛三昧故。入如來身故。入如
來化身故。入諸力通自在大慈大悲莊嚴身故。入
一切佛國土故。入一切眾生所樂故。離心意意識
境界故。轉身得妙身故。大慧。諸菩薩摩訶薩如是
脩行者。必得如來無上妙身故。
<bz>〔唐譯〕</bz>了達三界皆唯自心。得如幻定絕眾影像。
成就智慧證無生法。入金剛喻三昧。當得佛身恒
住如如。起諸變化力通自在。大慧。方便以為嚴飾
遊眾佛國。離諸外道及心意識。轉依次第成如來
身。
大慧。是故欲得如來隨入身者。當遠離陰界入心因
緣所作方便生住滅妄想虗偽。唯心直進。觀察無始
虗偽過妄想習氣因。三有思惟無所有。佛地無生到
自覺聖趣。自心自在到無開發行。如隨眾色摩尼。隨
入眾生微細之心。而以化身隨心量度。諸地漸次相
續建立。是故大慧。自悉檀善應當脩學。
<bz>〔魏譯〕</bz>大慧。菩薩欲證如來身者。當遠離陰界入
心因緣和合法故。遠離生住滅虗妄分別戲論故。
諸法惟心。當如是知見三界因無始世來虗妄分
別戲論而有故。觀如來地寂靜不生故。進趣內身
聖行故。大慧。汝當不久得心自在無功用行究竟
故。如眾色隨摩尼寶。化身入諸眾生微細心故。以
入隨心地故。令諸眾生次第入地故。是故大慧。諸
<pb n="25"/>
菩薩摩訶薩應當善知諸菩薩修自行內法故。
<bz>〔唐譯〕</bz>大慧。菩薩摩訶薩欲得佛身。應當遠離蘊
界處心因緣所作生住滅法戲論分別。但住心量
觀察三有無始時來妄習所起。思惟佛地無相無
生自證聖法。得心自在無功用行。如如意寶隨宜
現身。令達唯心漸入諸地。是故大慧。菩薩摩訶薩
於自悉檀應善修學。
爾時大慧菩薩復白佛言。世尊。所說心意意識五法
自性相。一切諸佛菩薩所行。自心見等所緣境界不
和合。顯示一切說成真實相。一切佛語心。為楞伽國
摩羅耶山海中住處諸大菩薩。說如來所歎海浪藏
識境界法身。
<bz>〔魏譯〕</bz>爾時聖者大慧菩薩摩訶薩。復白佛言。世
尊。惟願為諸菩薩摩訶薩。說心意意識五法自體
相等法門諸佛菩薩脩行之處。遠離自心邪見境
界和合故。能破一切言語譬喻體相故。一切諸佛
所說法心。為楞伽城摩羅耶山大海中諸菩薩。說
觀察阿黎耶識大海波境界。說法身如來所說法
故。
<bz>〔唐譯〕</bz>爾時大慧菩薩摩訶薩復白佛言。世尊。唯
願為我說心意意識五法自性相眾妙法門。此是
一切諸佛菩薩。入自心境離所行相。稱真實義諸
佛教心。唯願如來為此山中諸菩薩眾。隨順過去
諸佛。演說藏識海浪法身境界。
爾時世尊告大慧菩薩言。四因緣故眼識轉。何等為
四。謂自心現攝受不覺。無始虗偽過色習氣計着。識
性自性。欲見種種色相。大慧。是名四種因緣。水流處
藏識轉識浪生。
<bz>〔魏譯〕</bz>爾時佛告聖者大慧菩薩摩訶薩言。大慧。
有四因緣眼識生。何等為四。一者不覺自內身取
境界故。二者無始世來虗妄分別色境界熏習執
着戲論故。三者識自性體如是故。四者樂見種種
色相故。大慧。是名四種因緣。於阿黎耶識海起大
湧波能生轉識。
<bz>〔唐譯〕</bz>爾時世尊。告大慧菩薩摩訶薩言。有四種
因緣眼識轉。何等為四。所謂不覺自心現而執取
故。無始時來取着於色虗妄習氣故。識本性如是
故。樂見種種諸色相故。大慧。以此四緣阿賴耶識
如瀑流水。生轉識浪。
大慧。如眼識一切諸根微塵毛孔俱生。隨次境界生
亦復如是。譬如明鏡現眾色像。猶如猛風吹大海水。
<bz>〔魏譯〕</bz>大慧。如眼識起識。一切諸根毛孔一時轉
識生。如鏡中像多少一時。復有隨因緣次第生。大
慧。猶如猛風吹境心海。
<bz>〔唐譯〕</bz>如眼識餘亦如是。於一切諸根微塵毛孔
眼等。轉識或頓生。譬如明鏡現眾色像或漸生。猶
如猛風吹大海水。
外境界風飄蕩心海識浪不斷。因所作相異不異。合
業生相深入計着。不能了知色等自性。故五識身轉。
大慧。即彼五識身俱因。差別分段相知。當知是意識
因。
<bz>〔魏譯〕</bz>而識波生不斷因事相故。遞共不相離故。
業體相使縛故。不覺色體故。而五識身轉故。大慧。
不離彼五識。因了別識相名為意識。共彼因常轉
故。
<bz>〔唐譯〕</bz>心海亦是。境界風吹起諸識浪。相續不絕。
大慧。因所作相非一非異。業與生相相繫深縛。不
能了知色等自性。五識身轉。大慧。與五識俱。或因
了別差別境相有意識生。
彼身轉。彼不作是念。我展轉相因。自心現妄想計着
轉。而彼各各壞相俱轉。分別境界分段差別。謂彼轉。
<bz>〔魏譯〕</bz>大慧。五識及心識不作是念。我遞共為因。
自心見虗妄分別取諸境界。而彼各各不異。相俱
<pb n="26"/>
現分別境界。如是彼識微細生滅。
<bz>〔唐譯〕</bz>然彼諸識不作是念。我等同時展轉為因。
而於自心所現境界。分別執着俱時而起。無差別
相各了自境。
如脩行者入禪三昧。微細習氣轉。而不覺知而作是
念。識滅然後入禪正受。實不識滅而入正受。以習氣
種子不滅故不滅。以境界轉攝受不具故滅。
<bz>〔魏譯〕</bz>以入脩行三昧者。不覺不知微細熏習。而
脩行者作是念。我滅諸識入三昧。而脩行者不滅
諸識入三昧。大慧。熏習種子心不滅。取外境界諸
識滅。
<bz>〔唐譯〕</bz>大慧。諸脩行者入於三昧。以習力微起而
不覺知。但作是念。我滅諸識入於三昧。實不滅識
而入三昧。以彼不滅習氣種故。但不取諸境名為
識滅。
大慧。如是微細藏識究竟邊際。除諸如來及住地菩
薩。諸聲聞緣覺外道脩行所得三昧智慧之力。一切
不能測量決了。
<bz>〔魏譯〕</bz>大慧。如是微細阿黎耶識行。惟除佛如來
入地諸菩薩摩訶薩。諸餘聲聞辟支佛外道脩行
者不能知故。入三昧智力亦不能覺。
<bz>〔唐譯〕</bz>大慧。如是藏識行相微細。唯除諸佛及住
地菩薩。其餘一切二乘外道。定慧之力皆不能知。
餘地相智慧巧便。分別決斷句義。最勝無邊善根成
熟。離自心現妄想虗偽。宴坐山林下中上脩。能見自
心妄想流注。無量剎土諸佛灌頂。得自在力神通三
昧。諸善知識佛子眷屬。彼心意意識自心所現自性
境界。虗妄之想生死有海。業愛無知。如是等因悉已
超度。是故大慧。諸脩行者應當親近最勝知識。
<bz>〔魏譯〕</bz>以其不知諸地相故。以不能知智慧方便
差別善決定故。以不能覺諸佛如來集諸善根故。
以不能知自心現境界分別戲論故。以不能入種
種稠林阿黎耶識窟故。大慧。依下中上如實脩行
者。乃能分別見自心中虗妄見故。能於無量國土
為諸如來授位故。得無量自在力神通三昧故。依
善知識佛子眷屬。而能得見心意意識自心自體
境界故。分別生死大海以業愛無知以為因有故。
大慧。是故如實脩行者。應推覔親近善知識故。
<bz>〔唐譯〕</bz>唯有脩行如實行者。以智慧力了諸地相
善達句義。無邊佛所廣集善根。不妄分別自心所
見能知之耳。大慧。諸脩行人宴處山林上中下脩。
能見自心分別流注。得諸三昧自在力通。諸佛灌
頂菩薩圍繞。知心意意識所行境界。超愛業無明
生死大海。是故汝等應當親近諸佛菩薩如實脩
行大善知識。
爾時世尊。欲重宣此義而說偈言。譬如巨海浪。斯由
猛風起。洪波鼓冥壑。無有斷絕時。藏識海常住。境界
風所動。種種諸識浪。騰躍而轉生。青赤種種色。珂乳
及石蜜。淡味眾花果。日月與光明。非異非不異。海水
起波浪。七識亦如是。心俱和合生。
<bz>〔魏譯〕</bz>爾時世尊。而說偈言。譬如巨海浪。斯由猛
風起。洪波鼓冥壑。無有斷絕時。黎耶識亦爾。境界
風吹動。種種諸識浪。騰躍而轉生。青赤鹽珂乳。味
及於石蜜。眾華與果實。如日月光明。非異非不異。
海水起波浪。七識亦如是。心俱和合生。
<bz>〔唐譯〕</bz>爾時世尊重說偈言。譬如巨海浪。斯由猛
風起。洪波鼓冥壑。無有斷絕時。藏識海常住。境界
風所動。種種諸識浪。騰躍而轉生。青赤等諸色。鹽
貝乳石蜜。花果日月光。非異非不異。意等七種識。
應知亦如是。如海洪波浪。心俱和合生。
譬如海水變。種種波浪轉。七識亦如是。心俱和合生。
謂彼藏識處。種種諸識轉。謂以彼意識。思惟諸相義。
不壞相有八。無相亦無相。譬如海波浪。是則無差別。
<pb n="27"/>
諸識心如是。異亦不可得。
<bz>〔魏譯〕</bz>譬如海水動。種種波浪轉。黎耶識亦爾。種
種諸識生。心意及意識。為諸相故說。諸識無別相。
非見所見相。譬如海水波。是則無差別。諸識心如
是。異亦不可得。
<bz>〔唐譯〕</bz>譬如海水動。種種波浪轉。藏識亦如是。種
種諸識生。心意及意識。為識相故說。八識無別相。
無能相所相。譬如海波浪。是則無差別。諸識心如
是。異亦不可得。
心名採集業。意名廣採集。諸識識所識。現等境說五。
<bz>〔魏譯〕</bz>心能集諸業。意能觀集境。識能了所識。五
識現分別。
<bz>〔唐譯〕</bz>心能積集業。意能廣積集。了別故名識。對
現境說五。
爾時大慧菩薩。以偈問曰。青赤諸色像。眾生發諸識。
如浪種種法。云何惟願說。
<bz>〔魏譯〕</bz>爾時聖者大慧菩薩摩訶薩。以偈問佛。青
赤諸色像。自識如是見。水波相對法。何故如是說。
<bz>〔唐譯〕</bz>爾時大慧菩薩摩訶薩。以頌問曰。青赤諸
色像。眾生識顯現。如浪種種法。云何願佛說。
爾時世尊。以偈答曰。青赤諸雜色。波浪悉無有。採集
業說心。開悟諸凡夫。
<bz>〔魏譯〕</bz>爾時世尊以偈答曰。青赤諸雜色。波中悉
皆無。說轉識心中。為凡夫相說。
<bz>〔唐譯〕</bz>爾時世尊。以頌答曰。青赤諸色像。浪中不
可得。言心起眾相。開悟諸凡夫。
彼業悉無有。自心所攝離。所攝無所攝。與彼波浪同。
<bz>〔魏譯〕</bz>彼業悉皆無。自心離可取。可取及能取。與
彼波浪同。
<bz>〔唐譯〕</bz>而彼本無起。自心所取離。能取及所取。與
彼波浪同。
受用建立身。是眾生現識。於彼現諸業。譬如水波浪。
<bz>〔魏譯〕</bz>身資生住持。眾生惟識見。是故現轉識。水
波浪相似。
<bz>〔唐譯〕</bz>身資財安住。眾生識所現。是故見此起。與
浪無差別。
爾時大慧菩薩。復說偈言。大海波浪性。鼓躍可分別。
藏與業如是。何故不覺知。
<bz>〔魏譯〕</bz>大海波浪動。鼓躍可分別。阿黎耶識轉。何
故不覺知。
<bz>〔唐譯〕</bz>爾時大慧。復說頌言。大海波浪性。鼓躍可
分別。藏識如是起。何故不覺知。
爾時世尊。以偈答曰。凡夫無智慧。藏識如巨海。業相
猶波浪。依彼譬類通。
<bz>〔魏譯〕</bz>凡夫無智慧。黎耶識如海。波浪轉對法。是
故譬喻說。
<bz>〔唐譯〕</bz>爾時世尊。以頌答曰。阿賴耶如海。轉識同
波浪。為凡夫無智。譬喻廣開演。
爾時大慧菩薩。復說偈言。日出光等照。下中上眾生。
如來照世間。為愚說真實。已分部諸法。何故不說實。
<bz>〔魏譯〕</bz>爾時聖者大慧菩薩摩訶薩。復說偈言。日
出光等照。下中上眾生。如來出世間。為凡夫說實。
佛得究竟法。何故不說實。
<bz>〔唐譯〕</bz>爾時大慧。復說頌言。譬如日光出。上下等
皆照。世間燈亦然。應為愚說實。已能開示法。何不
顯真實。
爾時世尊。以偈答曰。若說真實者。彼心無真實。譬如
海波浪。鏡中像及夢。一切俱時現。心境界亦然。
<bz>〔魏譯〕</bz>爾時世尊以偈答曰。若說真實者。彼心無
真實。譬如海波浪。鏡中像及夢。俱時而得現。心境
界亦然。
<bz>〔唐譯〕</bz>爾時世尊。以頌答曰。若說真實者。彼心無
真實。譬如海波浪。鏡中像及夢。俱時而顯現。心境
<pb n="28"/>
界亦然。
境界不具故。次第業轉生。識者識所識。意者意謂然。
五則以顯現。無有定次第。
<bz>〔魏譯〕</bz>境界不具故。是故次第現。識者識所識。意
者然不然。五則以現見。定中無如是。
<bz>〔唐譯〕</bz>境界不具故。次第而轉生。識以能了知。意
復意謂然。五識了現境。無有定次第。
譬如工畫師。及與畫弟子。布彩圖眾形。我說亦如是。
彩色本無文。非筆亦非素。為悅眾生故。綺錯繪眾像。
<bz>〔魏譯〕</bz>譬如巧畫師。及畫師弟子。布彩圖眾像。我
說法亦爾。彩色本無文。非筆亦非器。為眾生說故。
綺錯畫眾像。
<bz>〔唐譯〕</bz>譬如工畫師。及畫師弟子。布彩圖眾像。我
說亦如是。彩色中無文。非筆亦非素。為悅眾生故。
綺煥成眾像。
言說別施行。真實離名字。分別應初業。脩行示真實。
真實自悟處。覺想所覺離。此為佛子說。
<bz>〔魏譯〕</bz>言說離真實。真實離名字。我得真實處。如
實內身知。離覺所覺相。解如實為說。此為佛子說。
<bz>〔唐譯〕</bz>言說則變異。真實離文字。我所住實法。為
諸脩行說。真實自證處。能所分別離。此為佛子說。
愚者廣分別。種種皆如幻。雖見無真實。如是種種說
隨事別施設。所說非所應。於彼為非說。
<bz>〔魏譯〕</bz>愚者異分別。種種皆如幻。惟見非真實。如
是種種說。隨事實不實。為此人故說。於彼為非說。
<bz>〔唐譯〕</bz>愚夫別開演。種種皆如幻。所見不可得。如
是種種說。隨事而變異。所說非所應。於彼為非說。
彼彼諸病人。良醫隨處方。如來為眾生。隨心應量說。
妄想非境界。聲聞亦非分。哀憫者所說。自覺之境界。
<bz>〔魏譯〕</bz>彼彼諸病人。良醫隨處藥。如來為眾生。惟
心應器說。妄想非境界。聲聞亦非分。諸如來世尊。
自覺境界說。
<bz>〔唐譯〕</bz>譬如眾病人。良醫隨授藥。如來為眾生。隨
心應量說。外道非境界。聲聞亦復然。世間依怙者。
證智所行處。
復次大慧。若菩薩摩訶薩。欲知自心現量攝受及攝
受者妄想境界。當離羣聚習俗睡眠。初中後夜常自
覺悟脩行方便。當離惡見經論言說及諸聲聞緣覺
乘相。當通達自心現妄想之相。
<bz>〔魏譯〕</bz>復次大慧。若菩薩摩訶薩。欲知自心離虗
妄分別能取可取境界相者。當離憒閙離睡眠盖。
初夜後夜常自覺悟脩行方便。離諸外道一切戲
論。離聲聞緣覺乘相。當通達自心現見虗妄分別
之相。
<bz>〔唐譯〕</bz>復次大慧。菩薩摩訶薩若欲了知能取所
取分別境界。皆是自心之所現者。當離憒閙昏滯
睡眠初中後夜勤加修習。遠離曾聞外道邪論及
二乘法。通達自心分別之相。
復次大慧。菩薩摩訶薩建立智慧相住已。於上聖智
三相當勤修學。何等為聖智三相當勤脩學。所謂無
所有相。一切諸佛自願處相。自覺聖智究竟之相。脩
行得此已。能捨跛驢心智慧相。得最勝子第八之地。
則於彼上三相脩生。大慧。無所有相者。謂聲聞緣覺
及外道相彼修習生。大慧。自願處相者。謂諸先佛自
願處脩生。大慧。自覺聖智究竟相者。一切法相無所
計着。得如幻三昧身。諸佛地處進趣行生。大慧。是名
聖智三相。若成就此聖智三相者。能到自覺聖智究
竟境界。是故大慧。聖智三相當勤修學。
<bz>〔魏譯〕</bz>復次大慧。菩薩摩訶薩。建立住持智慧心
相者。於上聖智三相當勤脩學。大慧。何等為上聖
智三相。所謂無所有相。一切諸佛自願住持相。內
身聖智自覺知相。脩行此已能捨跛驢智慧之相。
得勝子第八地三相脩行。大慧。何者無所有相。謂
<pb n="29"/>
觀聲聞緣覺外道相。大慧。何者一切諸佛自願住
持相。謂諸佛本自作願住持諸法。大慧。何者內身
聖智自覺知相。一切法相無所執著。得如幻三昧
身。諸佛地處進趣脩行。大慧。是名上聖智三相。若
成就此三相者。能到自覺聖智境界。是故大慧。諸
菩薩摩訶薩求上聖智三相者。當如是學。
<bz>〔唐譯〕</bz>復次大慧。菩薩摩訶薩住智慧心所住相
已。於上聖智三相當勤脩學。何者為三。所謂無影
像相。一切諸佛願持相。自證聖智所趣相。謂脩行
者獲此相已。即捨跛驢智慧心相。入菩薩第八地。
於此三相脩行不捨。大慧。無影像相者。謂由慣習
一切二乘外道相故而得生起。一切諸佛願持相
者。謂由諸佛自本願力所加持故而得生起。自證
聖智所趣相者。謂由不取一切法相。成就如幻諸
三昧身。趣佛地智故而得生起。大慧。是名上聖智
三種相。若得此相即到自證聖智所行之處。汝及
諸菩薩摩訶薩應勤脩學。
楞伽阿䟦多羅寶經會譯卷第一之上

<sarticle>楞伽阿䟦多羅寶經會譯卷第一之下</sarticle>
明臨濟正宗中都沙門員珂會譯
一切佛語心品第一之下
爾時大慧菩薩摩訶薩。知大菩薩眾心之所念。名聖
智事分別自性經。承一切佛威神之力。而白佛言。世
尊。惟願為說聖智事分別自性經百八句分別所依。
<bz>〔魏譯〕</bz>爾時聖者大慧菩薩。知諸大菩薩摩訶薩
心之所念。承佛如來住持之力。問於如來。名聖智
行分別法門體。世尊。願為我說。名聖智行分別法
門體。依百八句分別說。
<bz>〔唐譯〕</bz>爾時大慧菩薩摩訶薩。知諸菩薩心之所
念。承一切佛威神之力。白佛言。唯願為說百八句
差別所依聖智事自性法門。
如來應供等正覺。依此分別說菩薩摩訶薩入自相
共相妄想自性。以分別說妄想自性故則能善知。周
徧觀察人法無我。淨除妄想照明諸地。超越一切聲
聞緣覺及諸外道諸禪定樂。觀察如來不可思議所
行境界。畢定捨離五法自性。諸佛如來法身智慧。善
自莊嚴。起幻境界。昇一切佛剎兜率天宮乃至色究
竟天宮。逮得如來常住法身。
<bz>〔魏譯〕</bz>如來應正遍知。依此百八句。為諸菩薩摩
訶薩。分別說自相同相妄想分別體脩行差別法。
諸菩薩善得此妄想分別自體法行差別能清淨
人無我法無我。善解諸地過諸聲聞辟支佛禪定
三摩䟦提之樂。得諸佛如來不可思議境界脩行
故。得離五法自體相行。入諸佛法身體真實行故。
得如來法身善決定處。如幻境界所成故。一切國
土從兜率天阿迦尼吒處得如來身故。
<bz>〔唐譯〕</bz>一切如來應正等覺。為諸菩薩摩訶薩墮
自共相者。說此妄計性差別義門。知此義已。則能
淨治二無我觀照明諸地。超越一切二乘外道三
昧之樂。見諸如來不可思議所行境界。畢竟捨離
五法自性。以一切佛法身智慧。而自莊嚴入如幻
境。住一切剎兜率陀宮色究竟天。成如來身。
佛告大慧。有一種外道。作無所有妄想計著。覺知因
盡。兔無角想。如兔無角一切法亦復如是。大慧。復有
餘外道。見種求那。極微。陀羅驃。形處橫法各各差別。
見已計著無兔角橫法。作牛有角想。
<bz>〔魏譯〕</bz>佛告聖者大慧菩薩。有一種外道邪見執
著空無。所有妄想分別智因有二。自體無體分別
兔角無。如兔角無諸法亦無。大慧。復有餘外道。見
四大功德實有物。見各各有差別相實無兔角。虗
妄執著妄想分別實有牛角。
<bz>〔唐譯〕</bz>佛言。大慧。有一類外道。見一切法隨因而
<pb n="30"/>
盡。生分別解。想兔無角起於無見。如兔角無。一切
諸法悉亦如是。復有外道。見大種求那塵等諸物
形量分位。各差別已執兔無角。於此而生牛有角
想。
大慧。彼墮二見不解心量。自心境界妄想增長。身受
用建立妄想根量。大慧。一切法性亦復如是。離有無
不應作想。大慧。若復離有無而作兔無角想。是名邪
想。彼因待觀。故兔無角不應作想。乃至微塵分別事
性悉不可得。大慧。聖境界離。不應作牛有角想。
<bz>〔魏譯〕</bz>大慧。彼諸外道墮於二見不知唯心。妄想
分別增長自心界。大慧。如身資生器世間等。唯是
心分別。不得分別兔角離於有無。大慧。不得分別
一切諸法離於有無。大慧。若有人離於有無。作如
是言。無有有兔角分別。不得分別無有有兔角。彼
人見相待因。不得分別無兔角。何以故。大慧。乃至
觀察微細微塵不見實事。離聖人智境界。不得分
別有牛角。
<bz>〔唐譯〕</bz>大慧。彼墮二見不了唯心。但於自心增長
分別。大慧。身及資生器世間等。一切皆唯分別所
現。大慧。應知兔角離於有無。諸法悉然勿生分別。
云何兔角離於有無。互因待故。分㭊牛角乃至微
塵。求其體相終不可得。聖智所行遠離彼見。是故
於此不應分別。
爾時大慧菩薩摩訶薩白佛言。世尊。得無妄想者。見
不生相已。隨比思量觀察不生妄想言無耶。
<bz>〔魏譯〕</bz>爾時聖者大慧菩薩摩訶薩白佛言。世尊。
愚痴凡夫不見分別相。而比智分別彼人見無。
<bz>〔唐譯〕</bz>爾時大慧菩薩摩訶薩復白佛言。世尊。彼
豈不以妄見起相。比度觀待妄計無耶。
佛告大慧。非觀察不生妄想言無。所以者何。妄想者。
因彼生故。依彼角生妄想。以依角生妄想。是故言依
因。故離異不異。故非觀察不生妄想言無角。
<bz>〔魏譯〕</bz>佛告聖者大慧菩薩。大慧。非觀分別心彼
人無相。何以故。因虗妄分別心。依角有分別心。大
慧。依止虗妄角有分別心。是故依依止。因離相待
法非見法彼無角。
<bz>〔唐譯〕</bz>佛言。不以分別起相待以言無。何以故。彼
以分別為生因故。以角分別為其所依。所依為因
離異不異。非由相待顯兔角無。
大慧。若復妄想異角者。則不因角生。若不異者。則因
彼故。乃至微塵分析推求悉不可得。不異角故彼亦
非性。二俱無性者。何法何故而言無耶。大慧。若無故
無角。觀有故言兔無角者。不應作想。大慧。不正因故。
而說有無二俱不成。
<bz>〔魏譯〕</bz>大慧。若離分別心更有分別。應離角有非
因角有。大慧。若不離彼分別心。彼法乃至觀察微
塵不見有實物。大慧。不離於心彼法應無。以彼二
法有無不可得。若爾見何等法有何等法無。大慧。
若不如是見有無。不得分別有無。此義云何。見有
牛角見無兔角。不得如是分別。大慧。以因不相似
故。有無義不成。以諸外道凡夫聲聞說有無義二
俱不成故。
<bz>〔唐譯〕</bz>大慧。若此分別異兔角者則非角因。若不
異者因彼而起。大慧。分析牛角乃至極微求不可
得。異於有角言無角者。如是分別決定非理。二俱
非有誰待於誰。若相待不成。待於有故言兔角無。
不應分別。不正因故。有無論者執有執無二俱不
成。
大慧。復有餘外道見。計著色空事形處橫法。不能善
知虗空分齊。言色離虗空起分齊見妄想。
<bz>〔魏譯〕</bz>大慧。復有餘外道。見色有因妄想執著形
相長短。見虗空無形相分齊。見諸色相異於虗空
有其分齊。
<pb n="31"/>
<bz>〔唐譯〕</bz>大慧。復有外道。見色形狀虗空分齊而生
執著。言色異虗空起於分別。
大慧。虗空是色。隨入色種。大慧。色是虗空。持所持處
所建立性。色空事分別當知。大慧。四大種生時自相
各別。亦不住虗空。非彼無虗空。
<bz>〔魏譯〕</bz>大慧。虗空即是色。以色大入虗空故。大慧。
色即是虗空。依此法有彼法。依彼法有此法故。以
依色分別虗空。以虗空分別色故。大慧。四大種生
自相各別不住虗空。而四大中非無虗空。
<bz>〔唐譯〕</bz>大慧。虗空是色隨入色種。大慧。色是虗空。
能持所持建立性故。色空分齊應如是知。大慧。大
種生時自相各別。不住虗空中。非彼無虗空。
如是大慧。觀牛有角故兔無角。大慧。又牛角者析為
微塵。又分別微塵剎那不住。彼何所觀故而言無耶。
若言觀餘物者。彼法亦然。
<bz>〔魏譯〕</bz>大慧。兔角亦如是。因牛角有言兔角無。大
慧。又彼牛角析為微塵。分別微塵相不可得見。彼
何等何等法有。何等何等法無而言有耶無耶。若
如是觀餘法亦然。
<bz>〔唐譯〕</bz>大慧。兔角亦爾。觀待牛角言彼角無。大慧。
分析牛角乃至微塵。又析彼塵其相不現。彼何所
待而言無耶。若待餘物彼亦如是。
爾時世尊告大慧菩薩摩訶薩言。當離兔角牛角虗
空形色異見妄想。汝等諸菩薩摩訶薩。當思惟自心
現妄想。隨入為一切剎土最勝子。以自心現方便而
教授之。
<bz>〔魏譯〕</bz>爾時佛告聖者大慧菩薩言。大慧。汝當應
離兔角牛角虗空色異妄想見等。大慧。汝亦應為
諸菩薩說離兔角等相。大慧。汝應當知自心所見
虗妄分別之相。大慧。汝當於諸佛國土中。為諸佛
子。說汝自心現見一切虗妄境界。
<bz>〔唐譯〕</bz>大慧。汝應遠離兔角牛角虗空及色所有
分別。汝及諸菩薩摩訶薩。應常觀察自心所見分
別之相。於一切國土為諸佛子說觀察自心脩行
之法。
爾時世尊欲重宣此義。而說偈言。色等及心無。色等
長養心。身受用安立。識藏現眾生。心意及與識。自性
法有五。無我二種淨。廣說者所說。長短有無等。展轉
互相生。以無故成有。以有故成無。微塵分別事。不起
色妄想。心量安立處。惡見所不樂。覺想非境界。聲聞
亦復然。救世之所說。自覺之境界。
<bz>〔魏譯〕</bz>爾時世尊重說偈言。色於心中無。心依境
見有。內識眾生見。身資生住處。心意與意識。自性
及五法。二種無我淨。如來如是說。長短有無等。展
轉互相生。以無故成有。以有故成無。分別微塵體。
不起色妄想。但心安住處。惡見不能淨。非妄智境
界。聲聞亦不知。如來之所說。自覺之境界。
<bz>〔唐譯〕</bz>爾時世尊即說頌言。心所見無有。唯依心
故起。身資所住影。眾生藏識現。心意及與識。自性
五種法。二無我清淨。諸導師演說。長短共觀待。展
轉互相生。因有故成無。因無故成有。微塵分析事。
不起色分別。唯心所安立。惡見者不信。外道非行
處。聲聞亦復然。救世之所說。自證之境界。
爾時大慧菩薩。為淨除自心現流故。復請如來白佛
言。世尊。云何淨除一切眾生自心現流。為頓為漸耶。
<bz>〔魏譯〕</bz>爾時聖者大慧菩薩摩訶薩。為淨自心現
流。復請如來而作是言。世尊。云何淨除自心現流。
為次第淨為一時耶。
<bz>〔唐譯〕</bz>爾時大慧菩薩摩訶薩。為淨自心現流故
而請佛言。世尊。云何淨諸眾生自心現流。為漸次
淨為頓淨耶。
佛告大慧。漸淨非頓。如菴羅果漸熟非頓。如來淨除
一切眾生自心現流。亦復如是。漸淨非頓。譬如陶家
<pb n="32"/>
造作諸器漸成非頓。如來淨除一切眾生自心現流。
亦復如是。漸淨非頓。譬如大地漸生萬物非頓生也。
如來淨除一切眾生自心現流。亦復如是。漸淨非頓。
譬如人學音樂書畫種種伎術漸成非頓。如來淨除
一切眾生自心現流。亦復如是。漸成非頓。譬如明鏡
頓現一切無相色像。如來淨除一切眾生自心現流。
亦復如是。頓現無相無有所有清淨境界。如日月輪
頓照顯示一切色像。如來為離自心現習氣過患眾
生。亦復如是。頓為顯示不思議智最勝境界。譬如藏
識頓分別知自心現及身安立受用境界。彼諸依佛
亦復如是。頓熟眾生所處境界。以脩行者安處於彼
色究竟天。譬如法佛所作依佛光明照耀。自覺聖趣
亦復如是。彼於法相有性無性惡見妄想。照令除滅。
<bz>〔魏譯〕</bz>佛告聖者大慧菩薩摩訶薩言。大慧。淨自
心現流。次第漸淨非為一時。大慧。譬如菴摩羅果
漸次成熟非為一時。大慧。眾生清淨自心現流亦
復如是。漸次清淨非為一時。譬如陶師造作諸器。
漸次成就非為一時。大慧。諸佛如來淨諸眾生自
心現流亦復如是。漸次而淨非一時淨。大慧。譬如
大地生諸樹林藥草萬物。漸次增長非一時成。大
慧。諸佛如來淨諸眾生自心現流亦復如是。漸次
而淨非一時淨。大慧。譬如有人學諸音樂歌舞書
畫種種伎術。漸次而解非一時知。大慧。諸如來淨
諸眾生自心現流亦復如是。漸次而淨非一時淨。
大慧。譬如明鏡無分別心一時俱現一切色像。如
來世尊亦復如是。無有分別淨諸眾生自心現流。
一時清淨非漸次淨。令住寂靜無分別處。大慧。譬
如日月輪相光明一時遍照一切色像非為前後。
大慧。如來世尊亦復如是。為令眾生遠離自心煩
惱見熏習氣過患。一時示現不思議智最勝境界。
大慧。譬如阿黎耶識分別現境。自身資生器世間
等。一時而知非是前後。大慧。報佛如來亦復如是。
一時成熟諸眾生界。置究竟天淨妙宮殿脩行清
淨之處。大慧。譬如法佛報佛放諸光明。有應化佛
照諸世間。大慧。內身聖行光明法體。照除世間有
無邪見亦復如是。
<bz>〔唐譯〕</bz>佛言大慧。漸淨非頓。如菴羅果漸熟非頓。
諸佛如來淨諸眾生自心現流亦復如是。漸淨非
頓。如陶師造器漸成非頓。諸佛如來淨諸眾生自
心現流亦復如是。漸而非頓。譬如大地生諸草木
漸生非頓。諸佛如來淨諸眾生自心現流亦復如
是。漸而非頓。大慧。譬如人學音樂書畫種種伎術
漸成非頓。諸佛如來淨諸眾生自心現流亦復如
是。漸而非頓。譬如明鏡頓現眾像而無分別。諸佛
如來淨諸眾生自心現流亦復如是。頓現一切無
相境界而無分別。如日月輪一時遍照一切色像。
諸佛如來淨諸眾生自心過習亦復如是。頓為示
現不可思議諸佛如來智慧境界。譬如藏識頓現
於身及資生國土一切境界。報佛亦爾。於色究竟
天頓能成熟一切眾生令修諸行。譬如法佛頓現
報佛及以化佛光明照曜。自證聖境亦復如是。頓
現法相而為照曜。令離一切有無惡見。
大慧。法依佛說一切法入自相共相。自心現習氣因。
相續妄相自性計著因。種種不實如幻種種計著不
可得。
<bz>〔魏譯〕</bz>復次大慧。法佛報佛說一切法自相同相
故。因故自心現見熏習相故。因虗妄分別戲論相
縛故。如所說法無如是體故。大慧。譬如幻師幻作
一切種種形像。諸愚痴人取以為實。而彼諸像實
不可得。
<bz>〔唐譯〕</bz>大慧。法性所流佛說一切法自相共相。自
心現習氣因相。妄計性所執因相。更相繫屬種種
幻事皆無自性。而諸眾生種種執著取以為實。悉
<pb n="33"/>
不可得。
復次大慧。計著緣起自性。生妄想自性相。大慧。如工
幻師依草木瓦石作種種幻。起一切眾生若干形色。
起種種妄想。彼諸妄想亦無真實。
<bz>〔魏譯〕</bz>復次大慧。虗妄法體依因緣法。執著有實
分別而生。大慧。如巧幻師依草木瓦石作種種事。
依於呪術人工之力。成就一切眾生形色身分之
相名幻人像。眾生見幻種種形色。執著為人而實
無人。大慧。眾生雖見以為是人。無實人體。
<bz>〔唐譯〕</bz>復次大慧。妄計自性執著緣起自性起。大
慧。譬如幻師以幻術力。依草木瓦石幻作眾生若
干色像。令其見者種種分別。皆無真實。
如是大慧。依緣起自性。起妄想自性。種種妄想心種
種相行事妄想相。計著習氣妄想。大慧。是為妄想自
性相生。大慧。是名依佛說法。
<bz>〔魏譯〕</bz>大慧。因緣法體隨心分別亦復如是。以見
心相種種幻故。何以故。以執著虗妄相因分別心
熏習故。大慧。是名分別虗妄體相。大慧。是名報佛
說法之相。
<bz>〔唐譯〕</bz>大慧。此亦如是。由取著境界習氣力故。於
緣起性中。有妄計性種種相現。是名妄計性生。大
慧。是名法性所流佛說法相。
大慧。法佛者。離心自性相。自覺聖所緣境界建立施
作。
<bz>〔魏譯〕</bz>大慧。法佛說法者。離心相應體故。內證聖
行境界故。大慧。是名法佛說法之相。
<bz>〔唐譯〕</bz>大慧。法性佛者。建立自證智所行。離心自
性相。
大慧。化佛者。說施戒忍精進禪定及心智慧。離陰界
入。解脫識相分別觀察建立。超外道見無色見。
<bz>〔魏譯〕</bz>大慧。應化佛所作。應佛說施戒忍精進禪
定智慧故。陰界入解脫故。建立識想差別行故。說
諸外道無色三摩䟦提次第相。大慧。是名應佛所
作應佛說法相。
<bz>〔唐譯〕</bz>大慧。化佛說施戒忍進禪定智慧蘊界處
法又諸解脫諸識行相。建立差別越外道見超無
色行。
大慧。又法佛者離攀緣攀緣。離一切所作根量根滅。
非諸凡夫聲聞緣覺外道計著我相所著境界。自覺
聖究竟差別相建立。是故大慧。自覺聖究竟差別相
當勤脩學。自心現見應當除滅。
<bz>〔魏譯〕</bz>復次大慧。法佛說法者。離攀緣故。離能觀
所觀故。離所作相量相故。大慧。非諸凡夫聲聞緣
覺外道境界故。以諸外道執著虗妄我相故。是故
大慧。如是內身自覺脩行勝相當如是學。大慧。汝
當應離見自心相以為非實。
<bz>〔唐譯〕</bz>復次大慧。法性佛非所攀緣。一切所緣一
切所作根量等相悉皆遠離。非凡夫二乘及諸外
道執著我相所取境界。是故大慧。於自證聖智勝
境界相當勤脩學。於自心所現分別見相當速捨
離。
復次大慧。有二種聲聞乘通分別相。謂得自覺聖差
別相。及性妄想自性計著相。云何得自覺聖差別相
聲聞。謂無常苦空無我境界。真諦離欲寂滅。息陰界
入自共相。外不壞相。如實知心得寂止。心寂止已。禪
定解脫三昧道果正受解脫。不離習氣不思議變易
死。得自覺聖樂住聲聞。是名得自覺聖差別相聲聞。
<bz>〔魏譯〕</bz>復次大慧。聲聞乘有二種差別相。謂於內
身證得聖相故。執著虗妄相分別有物故。大慧。何
者聲聞內身證得聖相。謂無常苦空無我境界故。
真諦離欲寂滅故。陰界入故。自相同相故。內外不
滅相故。見如實法故得心三昧。得心三昧已。得禪
定解脫三昧道果三摩䟦提不退解脫故。未得不
<pb n="34"/>
可思議熏習變易死故。內身證得聖樂行法住聲
聞地故。大慧。是名聲聞內身證得聖相。
<bz>〔唐譯〕</bz>復次大慧。聲聞乘有二種差別相。所謂自
證聖智殊勝相。分別執著自性相。云何自證聖智
殊勝相。謂明見苦空無常無我諸諦境界。離欲寂
滅故。於蘊界處若自若共外不壞相。如實了知故
心住一境。住一境已。獲禪解脫三昧道果而得出
離。住自證聖智境界樂。未離習氣及不思議變易
死。是名聲聞乘自證聖智境界相。
大慧。得自覺聖差別樂住菩薩摩訶薩。非滅門樂正
受樂。顧憫眾生及本願不作證。大慧。是名聲聞得自
覺聖差別相樂。菩薩摩訶薩於彼得自覺聖差別相
樂。不應脩學。
<bz>〔魏譯〕</bz>大慧。菩薩摩訶薩入諸聲聞內證聖行三
昧樂法。而不取寂滅空門樂。不取三摩䟦提樂。以
憐愍眾生故起本願力行。是故雖知不取為究竟。
大慧。是名聲聞內身證聖脩行樂相。大慧。菩薩摩
訶薩應當脩行內身證聖。脩行樂門而不取著。
<bz>〔唐譯〕</bz>菩薩摩訶薩雖亦得此聖智境界。以憐愍
眾生故。本願所持故。不證寂滅門及三昧樂。諸菩
薩摩訶薩。於此自證聖智樂中不應脩學。
大慧。云何性妄想自性計著相聲聞。所謂大種青黃
赤白堅濕煖動。非作生自相共相。先勝善說。見已於
彼起自性妄想。菩薩摩訶薩於彼應知應捨。隨入法
無我相。滅人無我相見。漸次諸地相續建立。是名諸
聲聞性妄想自性計著相。
<bz>〔魏譯〕</bz>大慧。何者是聲聞分別有物執著虗妄相。
謂於四大堅濕熱動相。青黃赤白等相故。無作者
而有生故。自相同相故。斟量相應阿含先勝見善
說故。依彼法虗妄執著以為實有。大慧。是名聲聞
分別有物執著虗妄相。大慧。菩薩摩訶薩於彼聲
聞法應知而捨。捨已入法無我相。入法無我相已
入人無我。觀察無我相已次第入諸地。大慧。是名
聲聞分別有物執著虗妄相。大慧。所言聲聞乘有
二種相者我已說竟。
<bz>〔唐譯〕</bz>大慧。云何分別執著自性相。所謂知堅濕
煖動青黃赤白。如是等法非作者生。然依教理見
自共相分別執著。是名聲聞乘分別執著相。菩薩
摩訶薩。於此法中應知。應捨離人無我見入法無
我相漸住諸地。
爾時大慧菩薩摩訶薩白佛言。世尊。世尊所說常不
思議自覺聖趣境界及第一義境界。世尊。非諸外道
所說常不思議因緣耶。
<bz>〔魏譯〕</bz>爾時聖者大慧菩薩摩訶薩復白佛言。世
尊。世尊所說常不可思議法。內身證聖境界法第
一義法。世尊。外道亦說常不可思議因果。此義云
何。
<bz>〔唐譯〕</bz>爾時大慧菩薩摩訶薩白佛言。世尊。如來
所說常不思議自證聖智第一義境。將無同諸外
道所說常不思議作者耶。
佛告大慧。非諸外道因緣得常不思議。所以者何。諸
外道常不思議。不因自相成。若常不思議。不因自相
成者。何因顯現常不思議。復次大慧。不思議若因自
相成者。彼則應常。由作者因相。故常不思議不成。
<bz>〔魏譯〕</bz>佛告聖者大慧菩薩言。大慧。諸外道說常
不可思議因果不成。何以故。大慧。諸外道說常不
可思議非因自相相應故。大慧。諸外道說常不可
思議若因自相相應者。此何等法。何等法了出。是
故外道不得言常不可思議。復次大慧。諸外道說
常不可思議者。若因自相相應者應成無常不可
思議。以有因相故。是故不成常不可思議。
<bz>〔唐譯〕</bz>佛言。大慧。非諸外道作者得常不思議。所
以者何。諸外道常不思議因自相不成。既因自相
<pb n="35"/>
不成。以何顯示常不思議。大慧。外道所說常不思
議。若因自相成彼則有常。但以作者為因相故。常
不思議不成。
大慧。我第一義常不思議。第一義因相成。離性非性
得自覺相故有相。第一義智因故有因。離性非性故。
譬如無作虗空涅槃滅盡故常。如是大慧。不同外道
常不思議論。如是大慧。此常不思議諸如來自覺聖
智所得。如是故常不思議自覺聖智所得。應當脩學。
<bz>〔魏譯〕</bz>大慧。我說常不可思議第一義。常不可思
議。與第一義相因果相應。以離有無故。以內身證
相故。以有彼相故。以第一義智因相應故。以離有
無故。以非所作故。與虗空涅槃寂滅譬喻相應故。
是故常不可思議。是故大慧。我說常不可思議。不
同外道常不可思議論。大慧。此常不可思議。諸佛
如來應正遍知實是常法。以諸佛聖智內身證得
故。非心意意識境界故。大慧。是故菩薩摩訶薩應
當脩行常不可思議。內身所證聖智行法。
<bz>〔唐譯〕</bz>大慧。我第一義常不思議。第一義因相成。
遠離有無。自證聖智所行相故有相。第一義智為
其因故有因。離有無故非作者。如虗空涅槃寂滅
法故常不思議。是故我說常不思議。不同外道所
有諍論。大慧。此常不思議。是諸如來自證聖智所
行真理。是故菩薩當勤脩學。
復次大慧。外道常不思議。無常性異相因故。非自作
因相力故常。復次大慧。諸外道常不思議。於所作性
非性。無常見已思量計常。
<bz>〔魏譯〕</bz>復次大慧。諸外道常不可思議。無常法相
因相應故。是故無常非因相而得名故。是故常法
不可思議。大慧。若諸外道常不可思議。見有無法
而言常。以彼法比智知言有常。
<bz>〔唐譯〕</bz>復次大慧。外道常不思議。以無常異相因
故常。非自相因力故常。大慧。外道常不思議。以見
所作法有已還無。無常已比知是常。
大慧。我亦以如是因緣所作者性非性。無常見已。自
覺聖境界說彼常無因。大慧。若復諸外道因相。成常
不思議。因自相性非性。同於兔角此常不思議。但言
說妄想。諸外道輩有如是過。所以者何。謂但言說妄
想同於兔角。自因相非分。
<bz>〔魏譯〕</bz>大慧。我亦如是。即因此法作有無見。無常
應常。何以故。以無因相故。復次大慧。諸外道說若
因相相應成常不可思議。以彼外道言因自相有
無故者同於兔角。大慧。此常不可思議。諸外道等
但虗妄分別。何以故。以無兔角但虗妄分別故。自
因相無故。
<bz>〔唐譯〕</bz>我亦見所作法有已還無。無常已不因此
說為常。大慧。外道以如是因相成常不思議。此因
相非有。同於兔角故。常不思議唯是分別但有言
說。何故彼因同於兔角。無自因相故。
大慧。我常不思議。因自覺得相故。離所作性非性故
常。非外性非性無常思量計常。大慧。若復外性非性
無常。思量計常不思議常。而彼不知常不思議自因
之相。去得自覺聖智境界相遠。彼不應說。
<bz>〔魏譯〕</bz>大慧。我常不可思議。唯內身證相因故。離
作有無法故。是故常不可思議。以無外相故。常法
相應故。大慧。諸外道等見無外相。比智知常不可
思議以為常。彼外道等不知常不可思議。自因相
彼因相故。以內身聖智證境界相故。大慧。彼諸外
道外於我法不應為說。
<bz>〔唐譯〕</bz>大慧。我常不思議。以自證為因相。不以外
法有已還無無常為因。外道反此。曾不能知常不
思議自因之相。而恒在於自證聖智所行相外。此
不應說。
復次大慧。諸聲聞畏生死妄想苦。而求涅槃。不知生
<pb n="36"/>
死涅槃差別一切性妄想非性。未來諸根境界休息
作涅槃想。非自覺聖智趣藏識轉。是故凡愚說有三
乘。說心量趣無所有。是故大慧。彼不知過去未來現
在諸如來自心現境界。計著外心現境界。生死輪常
轉。
<bz>〔魏譯〕</bz>復次大慧。諸聲聞辟支佛。畏生死妄想苦
而求涅槃。不知世間涅槃無差別故。分別一切法
與非法而滅諸相不取未來境界妄取以為涅槃。
不知內身證脩行法故。不知阿黎耶識轉故。大慧
是故彼愚癡人。說有三乘法。而不能知唯心相滅
得寂靜法。是故彼無智愚人。不知過去未來現在
諸佛如來應正徧知。自心見境界故。執著外心境
界故。是故大慧。彼愚痴人。於世間生死輪中常轉
不住。
<bz>〔唐譯〕</bz>復次大慧。諸聲聞畏生死妄想苦而求涅
槃。不知生死涅槃差別之相。一切皆是妄分別有
無所有故。妄計未來諸根境滅以為涅槃。不知證
自智境界轉。所依藏識為大涅槃。彼愚痴人說有
三乘。不說惟心無有境界。大慧。彼人不知去來現
在諸佛所說自心境界。取心外境常於生死輪轉
不絕。
復次大慧。一切法不生。是過去未來現在諸如來所
說。所以者何。謂自心現性非性。離有非有生故。大慧。
一切性不生一切法如兔馬等角。是愚痴凡夫不覺
妄想自性妄想故。大慧。一切法不生。自覺聖智趣境
界者。一切性自性相不生。非彼愚夫妄想二境界。自
性身財建立趣自性相。大慧。藏識攝所攝相轉。愚夫
墮生住滅二見。希望一切性生。有非有妄想生。非聖
賢也。大慧。於彼應當脩學。
<bz>〔魏譯〕</bz>復次大慧。過去未來現在一切諸佛。皆說
諸法不生。何以故。謂自心見有無法故。若離有無
諸法不生故。是故大慧。一切法不生。大慧。一切法
如兔馬驢駝角等。大慧。愚痴凡夫妄想分別分別
諸法。是故一切諸法不生。大慧。一切諸法自體相
不生。是內身證聖智境界故。非諸凡夫自體分別
二境界故。大慧。是阿黎耶識。身資生器世間去來
自體相故。見能取可取轉故。諸凡夫墮於生住滅
二相心故。分別諸法生有無故。大慧汝應知如是
法故。
<bz>〔唐譯〕</bz>復次大慧。去來現在諸如來說一切法不
生。何以故。自心所見非有性故離有無生故。如兔
馬等角凡愚妄取。唯自證聖智所行之處。非諸愚
夫二分別境。大慧。身及資生器世間等。一切皆是
藏識影像。所取能取二種相現。彼諸愚夫。墮生住
滅二見中故。於中妄起有無分別。大慧。汝於此義
當勤脩學。
復次大慧。有五無間種性。云何為五。謂聲聞乘無間
種性。緣覺乘無間種性。如來乘無間種性。不定種性
各別種性。
<bz>〔魏譯〕</bz>復次大慧。我說五種乘性證法。何等為五。
一者聲聞乘性證法。二者辟支佛乘性證法。三者
如來乘性證法。四者不定乘性證法。五者無性證
法。
<bz>〔唐譯〕</bz>復次大慧。有五種種性。何等為五。謂聲聞
乘種性。緣覺乘種性。如來乘種性。不定種性。無種
性。
云何知聲聞乘無間種性。若聞說得陰界入自共相
斷知時。舉身毛孔熈怡欣悅。及樂脩相智。不脩緣起
發悟之相。是名聲聞乘無間種性。聲聞無間見第八
地。起煩惱斷。習煩惱不斷。不度不思議變易死。度分
段死正師子吼。我生已盡。梵行已立。不受後有。如實
知脩習人無我。乃至得般涅槃覺。
<bz>〔魏譯〕</bz>大慧。何者聲聞乘性證法。謂說陰界入法
<pb n="37"/>
故。說自相同相證智法故。彼身毛孔熈怡欣悅樂
脩相智不脩因緣不相離相故。大慧。是名聲聞乘
性證法故。彼聲聞人邪見證智。離起麤煩惱。不離
無明熏習煩惱。見己身證相。謂初地中乃至五地
六地離諸煩惱。同己所離故。熏習無明煩惱故。墮
不可思議變易死故。而作是言。我生已盡。梵行已
立。所作已辦。不受後有。如是等得入人無我乃至
生心。以為得涅槃故。
<bz>〔唐譯〕</bz>大慧。云何知是聲聞乘種性。若聞說於蘊
界處自相共相。若知若證。舉身毛竪心樂脩習。於
緣起相不樂觀察。應知此是聲聞乘種性。彼於自
乘見所證已。於五六地斷煩惱結。不斷煩惱習。住
不思議死。正師子吼言。我生已盡。梵行已立。所作
已辦。不受後有。脩習人無我。乃至生於得涅槃覺。
大慧。各別無間者。我人眾生壽命長養士夫。彼諸眾
生作如是覺求般涅槃。復有異外道說。悉由作者見
一切性已。言此是般涅槃。作如是覺。法無我見非分。
彼無解脫。大慧。此諸聲聞乘無間外道種性。不出出
覺。為轉彼惡見故應當脩學。
<bz>〔魏譯〕</bz>大慧。復有餘外道求證涅槃。而作是言。覺
知我人眾生壽命作者受者丈夫。以為涅槃。大慧
復有餘外道。見一切諸法依因。而有生涅槃心故。
大慧。彼諸外道無涅槃解脫。以不見法無我故。大
慧。是名聲聞乘外道性。於非離處而生離想。大慧。
汝應轉此邪見脩行如實行故。
<bz>〔唐譯〕</bz>大慧。復有眾生求證涅槃。言能覺知我人
眾生養者取者此是涅槃。復有說言。見一切法因
作者有此是涅槃。大慧。彼無解脫。以未能見法無
我故。此是聲聞乘及外道種性。於未出中生出離
想。應勤脩習捨此惡見。
大慧。緣覺乘無間種性者。若聞說各別緣無間。舉身
毛竪悲泣流淚。不相近緣。所有不著。種種自身種種
神通。若合若離種種變化。聞說是時其心隨入。若知
彼緣覺乘無間種性已。隨順為說緣覺之乘。是名緣
覺乘無間種性相。
<bz>〔魏譯〕</bz>大慧。何者辟支佛乘性證法。謂聞說緣覺
證法。舉身毛竪悲泣流淚。不樂憒閙故。觀察諸因
緣法故。不著諸因緣法故。聞說自身種種神通。若
離若合種種變化。其心隨入故。大慧。是名緣覺乘
性證法。汝當應知隨順緣覺說。
<bz>〔唐譯〕</bz>大慧。云何知是緣覺乘種性。謂若聞說緣
覺乘法。舉身毛竪悲泣流淚。離憒閙緣無所染著。
有時聞說現種種身或聚或散神通變化。其心信
受無所違逆。當知此是緣覺乘種性。應為其說緣
覺乘法。
大慧。彼如來乘無間種性。有四種。謂自性法無間種
性。離自性法無間種性。得自覺聖無間種性。外剎殊
勝無間種性。大慧。若聞此四事一一說時。及說自心
現身財建立不思議境界時。心不驚怖者。是名如來
乘無間種性相。
<bz>〔魏譯〕</bz>大慧。何者如來乘性證法。大慧。如來乘性
證法有四種。何者為四。一者證實法性。二者離實
法證性。三者自身內證聖智性。四者外諸國土勝
妙莊嚴證法性。大慧。若聞說此一一法時。但阿黎
耶心。見外身所依資生器世間不可思議境界。不
驚不怖不畏者。大慧。當知是證如來乘性人。大慧。
是名如來乘性證法人相。
<bz>〔唐譯〕</bz>大慧。如來乘種性所證法有三種。所謂自
性無自性法。內身自證聖智法。外諸佛剎廣大法。
大慧。若有聞說此一一法及自心所現身財建立
阿賴耶識不思議境。不驚不怖不畏。當知此是如
來乘性。
大慧。不定種性者。謂說彼三種時。隨說而入隨彼而
<pb n="38"/>
成。大慧。此是初治地者。謂種性建立。為超入無所有
地故作是建立。彼自覺藏者。自煩惱習淨。見法無我
得三昧樂住聲聞。當得如來最勝之身。
<bz>〔魏譯〕</bz>大慧。何者不定乘性證法。大慧。若人聞說
此三種法。於一一中有所樂者隨順為說。大慧。說
三乘者為發起脩行地故。說諸性差別非究竟地。
為欲建立畢竟能取寂靜之地故。大慧。彼三種人
離煩惱障熏習得清淨故。見法無我得三昧樂行
故。聲聞緣覺畢竟證得如來法身故。
<bz>〔唐譯〕</bz>大慧。不定種性者。謂聞說彼三種法時。隨
生信解而順脩學。大慧。為初治地人而說種性。欲
令其入無影像地。作此建立。大慧。彼住三昧樂聲
聞。若能證知自所依識。見法無我淨煩惱習。畢竟
常得如來之身。
爾時世尊欲重宣此義。而說偈言。須陀槃那果。往來
及不還。逮得阿羅漢。是等心惑亂。
<bz>〔魏譯〕</bz>爾時世尊重說偈言。逆流修無漏。往來及
不還。應供阿羅漢。是等心亂惑。
<bz>〔唐譯〕</bz>爾時世尊即說頌言。預流一來果。不還阿
羅漢。是等諸聖人。其心悉迷惑。
三乘與一乘。非乘我所說。愚夫少智慧。諸聖遠離寂。
<bz>〔魏譯〕</bz>我說於三乘。一乘及非乘。諸聖如實解。凡
夫不能知。
<bz>〔唐譯〕</bz>我所立三乘。一乘及非乘。為愚夫少智。樂
寂諸聖說。
第一義法門。遠離於二教。住於無所有。何建立三乘。
<bz>〔魏譯〕</bz>第一義法門。遠離於二教。建立於三乘。為
住寂靜處。
<bz>〔唐譯〕</bz>第一義法門。遠離於二取。住於無境界。何
建立三乘。
諸禪無量等。無色三摩提。受想悉寂滅。亦無有心量。
<bz>〔魏譯〕</bz>諸禪及無量。無色三摩提。無想定滅盡。亦
皆心中無。
<bz>〔唐譯〕</bz>諸禪及無量。無色三摩提。乃至滅受想。唯
心不可得。
大慧。彼一闡提非一闡提。世間解脫誰轉。大慧。一闡
提有二種。一者捨一切善根。及於無始眾生發願。云
何捨一切善根。謂謗菩薩藏及作惡言。此非隨順修
多羅毗尼解脫之說。捨一切善根故不般涅槃。
<bz>〔魏譯〕</bz>大慧。何者無性乘。謂一闡提。大慧。一闡提
者無涅槃性。何以故。於解脫中不生信心不入涅
槃。大慧。一闡提者有二種。何等為二。一者焚燒一
切善根。二者憐愍一切眾生。作盡一切眾生界願。
大慧。云何焚燒一切善根。謂謗菩薩藏作如是言。
彼非隨順修多羅毗尼解脫說。捨諸善根。是故不
得涅槃。
<bz>〔唐譯〕</bz>復次大慧。此中一闡提。何故於解脫中不
生欲樂。大慧。以捨一切善根故。為無始眾生起願
故。云何捨一切善根。謂謗菩薩藏言。此非隨順契
經調伏解脫之說。作是語時。善根悉斷不入涅槃。
二者菩薩本自願方便故。非不般涅槃。一切眾生而
般涅槃。大慧。彼般涅槃。是名不般涅槃法相。此亦到
一闡提趣。
<bz>〔魏譯〕</bz>大慧。憐愍眾生作盡眾生界願者。是為菩
薩。大慧。菩薩方便作願。若諸眾生不入涅槃者。我
亦不入涅槃。是故菩薩摩訶薩不入涅槃。大慧。是
名二種一闡提無涅槃性。以是義故。決定取一闡
提行。
<bz>〔唐譯〕</bz>云何為無始眾生起願。謂諸菩薩以本願
方便。願一切眾生悉入涅槃。若一眾生未涅槃者
我終不入。此亦住一闡提趣。此是無涅槃種性相。
大慧白佛言。世尊。此中云何畢竟不般涅槃。佛告大
慧。菩薩一闡提者。知一切法本來般涅槃已。畢竟不
<pb n="39"/>
般涅槃。而非捨一切善根一闡提也。大慧。捨一切善
根一闡提者。復以如來神力故。或時善根生。所以者
何。謂如來不捨一切眾生故。以是故。菩薩一闡提不
般涅槃。
<bz>〔魏譯〕</bz>大慧菩薩白佛言。世尊。此二種一闡提。何
等一闡提常不入涅槃。佛告大慧。菩薩摩訶薩一
闡提常不入涅槃。何以故。以能善知一切諸法本
來涅槃。是故不入涅槃。非捨一切善根闡提。何以
故。大慧。彼捨一切善根闡提。若值諸佛善知識等。
發菩提心生諸善根便證涅槃。何以故。大慧諸佛
如來不捨一切諸眾生故。是故大慧。菩薩一闡提
常不入涅槃。
<bz>〔唐譯〕</bz>大慧菩薩言。世尊。此中何者畢竟不入涅
槃。佛言。大慧。彼菩薩一闡提。知一切法本來涅槃。
畢竟不入非捨善根。何以故。捨善根一闡提。以佛
威力故。或時善根生。所以者何。佛於一切眾生無
捨時故。是故菩薩一闡提不入涅槃。
復次大慧。菩薩摩訶薩當善三自性。云何三自性。謂
妄想自性。緣起自性。成自性。
<bz>〔魏譯〕</bz>復次大慧。菩薩摩訶薩當善知三法自體
相。大慧。何等三法自體相。一者虗妄分別名字相。
二者因緣法體自相相。三者第一義諦法體相。
<bz>〔唐譯〕</bz>復次大慧。菩薩摩訶薩當善知三自性相。
何者為三。所謂妄計自性。緣起自性。圓成自性。
大慧。妄想自性從相生。大慧白佛言。世尊。云何妄想
自性從相生。佛告大慧。緣起自性事相相行。顯現事
相相。計着有二種妄想自性。如來應供等正覺之所
建立。謂名相計著相。及事相計着相。名相計著相者。
謂內外法計著。事相計着相者。謂即彼如是內外自
共相計着。是名二種妄想自性相。若依若緣生。是名
緣起。
<bz>〔魏譯〕</bz>大慧。何者虗妄分別名字相。謂從名字虗
妄分別一切法相。是名虗妄分別名字之相。大慧。
何者因緣法體自相相。大慧。因緣法體自相相者。
從境界事生故。大慧。因緣法體境界事相。諸佛如
來應正徧知。說虗妄分別差別有二種。何等為二
種。一者妄執名字戲論分別。二者妄執名字相分
別境界相事相。大慧。何者妄執名字相境界相事
相。謂即彼內外法自相同相。大慧。是名因緣法體
二種自相相。以依彼法觀彼法生故。大慧。是名因
緣法體自相相。
<bz>〔唐譯〕</bz>大慧。妄計自性從相生。云何從相生。謂彼
依緣起事相種類顯現。生計着故。大慧。彼計着事
相。有二種妄計性生。是諸如來之所演說。謂名相
計着相。事相計着相。大慧。事計着相者。謂計着內
外法。相計着相者。謂即彼內外法中計着自共相。
是名二種妄計自性相。大慧。從所依所緣起。是緣
起性。
云何成自性。謂離名相事相妄想。聖智所得及自覺
聖智趣所行境界。是名成自性如來藏心。
<bz>〔魏譯〕</bz>大慧。何者第一義諦法體相。謂諸佛如來。
離名字相境界相事相相。聖智脩行境界行處。大
慧。是名第一義諦相諸佛如來藏心。
<bz>〔唐譯〕</bz>何者圓成自性。謂離名相事相一切分別。
自證聖智所行真如。大慧。此是圓成自性如來藏
心。
爾時世尊欲重宣此義。而說偈言。名相覺想。自性二
相。正智如如。是則成相。
<bz>〔魏譯〕</bz>爾時世尊重說偈言。名相分別事。及法有
二相。真如正妙智。是第一義相。
<bz>〔唐譯〕</bz>爾時世尊即說頌言。名相分別。二自性相。
正智真如。是圓成性。
大慧。是名觀察五法自性相經。自覺聖智趣所行境
<pb n="40"/>
界。汝等諸菩薩摩訶薩。應當脩學。
<bz>〔魏譯〕</bz>大慧。是名觀察五法自相法門。諸佛菩薩
修行內證境界之相。汝及諸菩薩應如是學。
<bz>〔唐譯〕</bz>大慧。是名觀察五法自性相法門。自證聖
智所行境界。汝及諸菩薩摩訶薩當勤修學。
復次大慧。菩薩摩訶薩善觀二種無我相。云何二種
無我相。謂人無我及法無我。云何人無我。謂離我我
所。陰界入聚無知業愛生眼色等。攝受計著生識。一
切諸根自心現器身藏。自妄想相施設顯示。
<bz>〔魏譯〕</bz>復次大慧。菩薩摩訶薩應當善觀二無我
相。大慧。何等二種。一者人無我智。二者法無我智。
云何人無我智。謂離我我所陰界入聚故。無智業
愛生故。依眼色等虗妄執著故。自心現見一切諸
根器身屋宅故。自心分別分別故。分別分別識故。
<bz>〔唐譯〕</bz>復次大慧。菩薩摩訶薩當善觀察二無我
相。何者為二。所謂人無我相。法無我相。大慧。何者
是人無我相。謂蘊界處離我我所。無知愛業之所
生起眼等識生。取於色等而生計著。又自心所見
身器世間。皆是藏心之所顯現剎那相續變壞不
停。
如河流如種子。如燈如風如雲。剎那展轉壞。躁動如
猿猴。樂不淨處如飛蠅。無厭足如風火。無始虗偽習
氣因如汲水輪。生死趣有輪。種種身色。如幻術神呪
機發像起。善彼相知。是名人無我智。
<bz>〔魏譯〕</bz>如河流種子燈焰風雲。念念展轉前後差
別。輕躁動轉如猿猴。蠅等愛樂不淨境界處故。無
厭足如火故。因無始來戲論境界熏習故。猶如轆
轤車輪機關。於三界中生種種色種種身。如幻起
屍。大慧。如是觀諸法相巧方便智。是名善知人無
我智境界之相。
<bz>〔唐譯〕</bz>如河流如種子如燈焰如迅風如浮雲。躁
動不安如猿猴。樂不淨處如飛蠅。不知厭足如猛
火。無始虗偽習氣為因。諸有趣中流轉不息如汲
水輪。種種色身威儀進止。譬如死屍呪力故行。亦
如木人因機運動。若能於此善知其相。是名人無
我智。
云何法無我智。謂覺陰界入妄想相自性。如陰界入
離我我所。陰界入積聚。因業愛繩縛。展轉相緣生無
動搖。諸法亦爾。離自共相不實妄想相。妄想力是凡
夫生。非聖賢也。心意識五法自性離故。
<bz>〔魏譯〕</bz>大慧。何者法無我智。謂如實分別陰界入
相。大慧。菩薩觀察陰界入等無我我所。陰界入聚
因業愛繩遞共相縛。因緣生故無我無作者。大慧。
陰界入等離同相異相故。依不實相分別得名。愚
癡凡夫妄想分別以為有故。非證實者見以為有。
大慧。菩薩如是觀察心意意識。五法體相一切離
故諸因緣無。是名善知諸法無我智境界相。
<bz>〔唐譯〕</bz>大慧。云何為法無我智。謂知蘊界處是妄
計性。如蘊界處離我我所。唯共積聚愛業繩縛。互
為緣起無能作者。蘊等亦爾離自共相。虗妄分別
種種相現。愚夫分別非諸聖者。如是觀察一切諸
法。離心意意識五法自性。是名菩薩摩訶薩法無
我智。
大慧。菩薩摩訶薩。當善分別一切法無我。善法無我
菩薩摩訶薩。不久當得初地。菩薩無所有觀地相。觀
察開覺歡喜。次第漸進超九地相。得法雲地。於彼建
立無量寶莊嚴大寶蓮花王像大寶宮殿。幻自性境
界脩習生。於彼而坐同一像類。諸最勝子眷屬圍繞。
從一切佛剎來佛手灌頂。如轉輪聖王太子灌頂。超
佛子地到自覺聖智法趣。當得如來自在法身。見法
無我故。是名法無我相。汝等諸菩薩摩訶薩。應當修
學。
<bz>〔魏譯〕</bz>大慧。菩薩善知諸法無我已。觀察真如修
<pb n="41"/>
寂靜行。不久當得初歡喜地。善能觀察歡喜地已。
如是諸地次第轉明。乃至得證法雲之地。菩薩住
彼法雲地已。無量諸寶間錯莊嚴。大蓮花王座大
寶宮殿。如實業幻境界所生而坐其上。一切同行
諸佛子等恭敬圍繞。十方諸佛申手灌頂授於佛
位。如轉輪王灌太子頂。過佛子地。過佛子地已。觀
諸佛法如實修行。於諸法中而得自在。得自在已。
名得如來無上法身。以見法無我故。大慧。是名如
實法無我相。大慧。汝及諸菩薩應如是學。
<bz>〔唐譯〕</bz>得此智已知無境界。了諸地相即入初地。
心生歡喜次第漸進。乃至善慧及以法雲。諸有所
作皆悉已辦。住是地已。有大寶蓮花王眾寶莊嚴。
於其花上有寶宮殿狀如蓮花。菩薩往修幻性法
門之所成就。而坐其上。同行佛子前後圍繞。一切
佛剎所有如來皆舒其手。如轉輪王子灌頂之法
而灌其頂。超佛子地獲自證法。成就如來自在法
身。大慧。是名見法無我相。汝及諸菩薩摩訶薩應
勤修學。
爾時大慧菩薩摩訶薩復白佛言。世尊。建立誹謗相。
惟願說之。令我及諸菩薩摩訶薩。離建立誹謗二邊
惡見。疾得阿耨多羅三藐三菩提。覺已離常建立斷
誹謗見。不謗正法。
<bz>〔魏譯〕</bz>爾時聖者大慧菩薩復白佛言。世尊。世尊
有無謗相願為我說。世尊。我及諸菩薩摩訶薩。若
聞得離有無邪見。速得阿耨多羅三藐三菩提。得
阿耨多羅三藐三菩提已。遠離斷常邪見建立。便
能建立諸佛正法。
<bz>〔唐譯〕</bz>爾時大慧菩薩摩訶薩復白佛言。世尊。願
說建立誹謗相。令我及諸菩薩摩訶薩離此惡見。
疾得阿耨多羅三藐三菩提。得菩提已。破建立常
誹謗斷見。令於正法不生毀謗。
爾時世尊受大慧菩薩請已。而說偈言。建立及誹謗。
無有彼心量。身受用建立。及心不能知。愚痴無智慧。
建立及誹謗。
<bz>〔魏譯〕</bz>爾時世尊。復受聖者大慧菩薩摩訶薩請
已。而說偈言。心中無斷常。身資生住處。惟心愚無
智。無物而見有。
<bz>〔唐譯〕</bz>佛受其請即說頌言。身資財所住。皆唯心
影像。凡愚不能了。起建立誹謗。所起但是心。離心
不可得。
爾時世尊於此偈義。復重顯示告大慧言。有四種非
有有建立。云何為四。謂非有相建立。非有見建立。非
有因建立。非有性建立。是名四種建立。又誹謗者。謂
於彼所立無所得。觀察非分而起誹謗。是名建立誹
謗相。
<bz>〔魏譯〕</bz>爾時世尊於此偈義。復重宣說。告聖者大
慧菩薩言。大慧。有四種建立謗相。何等為四。一者
建立非有相。二者建立非正見相。三者建立非有
因相。四者建立非有體相。大慧。是名四種建立。大
慧。何者是謗相。大慧觀察邪見所建立法不見實
相。即謗諸法言一切無。大慧是名建立謗相。
<bz>〔唐譯〕</bz>爾時世尊欲重明此義。告大慧言。有四種
無有有建立。何者為四。所謂無有相建立相。無有
見建立見。無有因建立因。無有性建立性。是為四。
大慧。誹謗者。謂於諸惡見所建立法求不可得。不
善觀察遂生誹謗。此是建立誹謗相。
復次大慧。云何非有相建立相。謂陰界入非有自共
相而起計着。此如是。此不異。是名非有相建立相。此
非有相建立妄想。無始虗偽過。種種習氣計着生。
<bz>〔魏譯〕</bz>復次大慧。何者建立非有相。謂分別陰界
入非有法。無始來戲論非有實故。而執着同相異
相。此法如是如是畢竟不異。大慧。依此無量世來
煩惱熏習執着而起。大慧。是名建立非有相。
<pb n="42"/>
<bz>〔唐譯〕</bz>大慧。云何無有相建立相。謂於蘊界處自
相共相本無所有。而生計着。此如是此不異。而此
分別從無始種種惡習所生。是名無有相建立相。
大慧。非有見建立相者。若彼如是陰界入我人眾生
壽命長養士夫見建立。是名非有見建立相。
<bz>〔魏譯〕</bz>大慧。何者建立非正見相。大慧彼陰界入
中。無我人眾生壽者作者受者。而建立邪見。謂有
我等故。大慧。是名建立非正見相。
<bz>〔唐譯〕</bz>云何無有見建立見。謂於蘊界處。建立我
人眾生等見。是名無有見建立見。
大慧。非有因建立相者。謂初識無因生。後不實如幻
本不生。眼色明界念。前生生已實已還壞。是名非有
因建立相。
<bz>〔魏譯〕</bz>大慧。何者建立非有因相。謂初識不從因
生。本不生後時生如幻。本無因物而有因眼色明
空。念故識生生已還滅。大慧。是名建立非有因相。
<bz>〔唐譯〕</bz>云何無有因建立因。謂初識前無因不生。
其初識本無。後眼色明念等為因如幻生。生已有。
有還滅。是名無有因建立因。
大慧。非有性建立相者。謂虗空滅般涅槃非作。計著
性建立。此離性非性。一切法如兔馬等角。如垂髮現。
離有非有。是名非有性建立相。
<bz>〔魏譯〕</bz>大慧。何者建立非有體謗法相。謂虗空滅
涅槃無作無物建立執著。大慧。彼三法離有無故。
大慧。一切諸法如兔馬驢駝角毛輪等故。離有無
建立相故。大慧。是名建立非有体謗法相。
<bz>〔唐譯〕</bz>云何無有性建立性。謂於虗空涅槃非數
滅無作性。執着建立。大慧。此離性非性。一切諸法
離於有無。猶如毛輪兔馬等角。是名無有性建立
性。
建立及誹謗愚夫妄想。不善觀察自心現量。非聖賢
也。是故離建立誹謗惡見。應當修學。
<bz>〔魏譯〕</bz>大慧。建立謗相者。諸凡夫虗妄分別故。不
知但是心見諸法是有。非聖人所見故。大慧。汝當
遠離不正見建立謗法相故。
<bz>〔唐譯〕</bz>大慧。建立誹謗。皆是凡愚不了唯心而生
分別。非諸聖者。是故汝等當勤觀察遠離此見。
復次大慧。菩薩摩訶薩善知心意意識五法自性二
無我相。趣究竟為安眾生故。作種種類像。如妄想自
性處依於緣起。譬如眾色如意寶珠。普現一切諸佛
剎土。一切如來大眾集會。悉於其中聽受佛法。所謂
一切法如幻。如夢光影水月。於一切法離生滅斷常。
及離聲聞緣覺之法。
<bz>〔魏譯〕</bz>復次大慧。諸菩薩摩訶薩如實知心意意
識五法體相二種無我。為安隱眾生現種種類像。
如彼虗妄無所分別。依因緣法而有種種。大慧。菩
薩摩訶薩亦復如是。依眾生現種種色。如如意寶
隨諸一切眾生心念。於諸佛土大眾中現。如幻如
夢如響如水中月鏡中像故。遠離諸法。不生不滅
非常非斷故。現佛如來。離諸聲聞緣覺乘故。
<bz>〔唐譯〕</bz>大慧。菩薩摩訶薩善知心意意識五法自
性二無我相已。為眾生故作種種身。如依緣起起
妄計性。亦如摩尼隨心現色。普入佛會聽聞佛說。
諸法如幻如夢如影。如鏡中像如水中月。遠離生
滅及以斷常。不住聲聞辟支佛道。
得百千三昧乃至百千億那由佗三昧。得三昧已游
諸佛剎供養諸佛。生諸天宮宣揚三寶示現佛身。聲
聞菩薩大眾圍繞。以自心現量度脫眾生。分別演說
外性無性。悉令遠離有無等見。
<bz>〔魏譯〕</bz>聞諸佛法。即得無量百千萬億諸深三昧。
得三昧已依三昧力。從一佛土至一佛土供養諸
佛。示現生於諸宮殿中讚歎三寶。現作佛身菩薩
聲聞大眾圍繞。令諸一切眾生得入自心見境。為
<pb n="43"/>
說外境無物有物。令得遠離建立有無法故。
<bz>〔唐譯〕</bz>聞已成就無量百千億那由佗三昧。得此
三昧已。遍遊一切諸佛國土。供養諸佛生諸天上。
顯揚三寶示現佛身。為諸聲聞菩薩大眾。說外境
界皆唯自心。悉令遠離有無等執。
爾時世尊欲重宣此義。而說偈言。心量世間。佛子觀
察。種類之身。離所作行。得力神通。自在成就。
<bz>〔魏譯〕</bz>爾時世尊重說偈言。佛子見世間。惟心無
諸法。種類非身作。得力自在成。
<bz>〔唐譯〕</bz>爾時世尊即說頌言。佛子能觀見。世間唯
是心。示現種種身。所作無障礙。神通力自在。一切
皆成就。
爾時大慧菩薩摩訶薩復請佛言。惟願世尊。為我等
說一切法空無生無二離自性相。我等及餘諸菩薩
眾。覺悟是空無生無二離自性相已。離有無妄想。疾
得阿耨多羅三藐三菩提。爾時世尊告大慧菩薩摩
訶薩言。諦聽諦聽善思念之。今當為汝廣分別說。大
慧白佛言。善哉世尊。唯然受教。
<bz>〔魏譯〕</bz>爾時聖者大慧菩薩復請佛言。惟願世尊
為我等說。一切法空無生無二離自體相。我及一
切諸菩薩眾。知諸法空無生無二。離自體相已離
有無妄想。速得阿耨多羅三藐三菩提。爾時佛告
聖者大慧菩薩摩訶薩言。善哉善哉。善哉大慧。諦
聽諦聽。我今為汝廣分別說。大慧白佛言。善哉世
尊。唯然受教。
<bz>〔唐譯〕</bz>爾時大慧菩薩摩訶薩復請佛言。願為我
說一切法空無生無二無自性相。我及諸菩薩悟
此相故離有無分別。疾得阿耨多羅三藐三菩提。
佛言諦聽當為汝說。
佛告大慧。空空者。即是妄想自性處。大慧。妄想自性
計着者。說空無生無二離自性相。大慧。彼略說七種
空。謂相空。性自性空。行空。無行空。一切法離言說空。
第一義聖智大空。彼彼空。
<bz>〔魏譯〕</bz>佛告大慧言。大慧。空者即是妄想法體句。
大慧。依執着妄想法體。說空無生無體相不二。大
慧。空有七種。何等為七。一者相空。二者一切法有
物無物空。三者行空。四者不行空。五者一切法無
言空。六者第一義聖智大空。七者彼彼空。
<bz>〔唐譯〕</bz>大慧。空者即是妄計性句義。大慧。為執着
妄計自性故。說空無生無二無自性。大慧。略說空
性有七種。謂相空。自性空。行空。無行空。一切法不
可說空。第一義聖智大空。彼彼空。
云何相空。謂一切性自共相空。觀展轉積聚故。分別
無性自共相不生。自佗俱性無性故相不住。是故說
一切性相空。是名相空。
<bz>〔魏譯〕</bz>大慧。何者是相空。謂一切法自相同相空
見遞共積聚。大慧。觀察一一法自相同相。無一法
可得。離自相他相二相。無相可住可見。是故名為
自相空。
<bz>〔唐譯〕</bz>云何相空。謂一切法自相共相空。展轉積
聚互相待故。分㭊推求無所有故。自他及共皆不
生故。自共相無生亦無住。是故名一切法自相空。
云何性自性空。謂自己性自性不生。是名一切法性
自性空。是故說性自性空。
<bz>〔魏譯〕</bz>大慧。何者一切法有物無物空。謂自體相
實有法生。大慧。諸法自體相有無俱空。是故名為
自體相有物無物空。
<bz>〔唐譯〕</bz>云何自性空。謂一切法自性不生。是名自
性空。
云何行空。謂陰離我我所。因所成所作業方便生。是
名行空。
<bz>〔魏譯〕</bz>大慧。何者是行空。謂諸陰等離我我所。依
因作業而得有生。大慧是故名為行空。
<pb n="44"/>
<bz>〔唐譯〕</bz>云何行空。所謂諸蘊由業及因和合而起。
離我我所。是名行空。
大慧。即此如是行空展轉緣起。自性無性。是名無行
空。
<bz>〔魏譯〕</bz>大慧。何者不行空。謂陰法中涅槃未曾行。
大慧。是名不行空。
<bz>〔唐譯〕</bz>云何無行空。所謂諸蘊本來涅槃無有諸
行。是名無行空。
云何一切法離言說空。謂妄想自性無言說故。一切
法離言說。是名一切法離言說空。
<bz>〔魏譯〕</bz>大慧。何者一切法無言空。謂妄想分別一
切諸法無言可說。大慧。是名一切法無言空。
<bz>〔唐譯〕</bz>云何一切法不可說空。謂一切法妄計自
性無可言說。是名不可說空。
云何一切法第一義聖智大空。謂得自覺聖智。一切
見過習氣空。是名一切法第一義聖智大空。
<bz>〔魏譯〕</bz>大慧。何者第一義聖智大空。謂自身內證
聖智法空。離諸邪見熏習之過。大慧。是名第一義
聖智大空。
<bz>〔唐譯〕</bz>云何第一義聖智大空。謂得自證聖智待
一切諸見過習悉離。是名第一義聖智大空。
云何彼彼空。謂於彼無彼空。是名彼彼空。大慧。譬如
鹿子母舍。無象馬牛羊等。非無比丘眾。而說彼空。非
舍舍性空。亦非比丘比丘性空。非餘處無象馬。是名
一切法自相。彼於彼無彼。是名彼彼空。是名七種空。
彼彼空者。是空最麤。汝當遠離。
<bz>〔魏譯〕</bz>大慧。何者彼彼空。謂何等何等法處。彼法
無此法有。彼法有此法無是故言空。大慧。我昔曾
為鹿母說殿堂空者。無象馬牛羊等名為空。有諸
比丘等名為不空。而殿堂殿堂體無。比丘比丘體
亦不可得。而彼象馬牛羊等非餘處無。大慧。如是
諸法自相同相。亦不可得離此彼處。是故我言彼
彼空。大慧。是名七種空。大慧。此彼彼空最為麤淺。
大慧。汝當應離彼彼空不須修習。
<bz>〔唐譯〕</bz>云何彼彼空。謂於此無彼。是名彼彼空。譬
鹿子母堂無象馬牛羊等。我說彼堂空。非無比丘
眾。大慧。非謂堂無堂自性。非謂比丘無比丘自性。
非謂餘處無象馬牛羊。大慧。一切諸法自共相。彼
彼求不可得。是故說名彼彼空。是名七種空。大慧。
此彼彼空空中最麤。汝應遠離。
大慧。不自生。非不生。除住三昧。是名無生。
<bz>〔魏譯〕</bz>大慧言。何者不生。大慧。自體不生而非不
生。依世諦故說名為生。依本不生故言不生。
<bz>〔唐譯〕</bz>復次大慧。無生者。自體不生而非不生。除
住三昧。是名無生。
離自性即是無生。離自性剎那相續流注及異性現。
一切性離自性。是故一切性離自性。
<bz>〔魏譯〕</bz>大慧言。何者無體相。大慧。我說無體相者。
一切諸法體本不生。是故我言諸法無體相。而相
續體剎那剎那不住。大慧。以見異異相故。是故一
切法無體相。
<bz>〔唐譯〕</bz>大慧。無自性者。以無生故密意而說。大慧。
一切法無自性。以剎那不住故。見後變異故。是名
無自性。
云何無二。謂一切法如陰熱如長短如黑白。大慧。一
切法無二。非於涅槃彼生死。非於生死彼涅槃。異相
因有性故。是名無二。如涅槃生死。一切法亦如是。是
故空無生無二離自性相。應當修學。
<bz>〔魏譯〕</bz>大慧言。何者名為不二法相。大慧。二法相
者。謂日光影長短黑白。彼如是等法各各別名。不
得言不二。大慧。如世間涅槃一切諸法各各有二。
大慧。何等涅槃。彼處無世間。何處世間。彼處無涅
槃。以異因相故。是故我言一切諸法不二。一切諸
<pb n="45"/>
法不二者。世間涅槃無二故。是故汝應修學。諸法
空不生無體不二故。
<bz>〔唐譯〕</bz>云何無二相。大慧。如光影如長短如黑白。
皆相待立。獨則不成。大慧。非於生死外有涅槃。非
於涅槃外有生死。生死涅槃無相違相。如生死涅
槃。一切法亦如是。是名無二相。大慧。空無生無二
無自性相。汝當勤學。
爾時世尊欲重宣此義。而說偈言。我常說空法。遠離
於斷常。生死如幻夢。而彼業不壞。虗空及涅槃。滅二
亦如是。愚夫作妄想。諸聖離有無。
<bz>〔魏譯〕</bz>爾時世尊重說偈言。我常說空法。遠離於
斷常。生死如幻夢。而彼業不失。虗空及涅槃。滅二
亦如是。凡夫分別生。聖人離有無。
<bz>〔唐譯〕</bz>爾時世尊重說頌言。我常說空法。遠離於
斷常。生死如幻夢。而業亦不壞。虗空及涅槃。滅度
亦如是。愚夫妄分別。諸聖離有無。
爾時世尊復告大慧菩薩摩訶薩言。大慧。空無生無
二離自性相。普入諸佛一切修多羅。凡所有經悉說
此義。諸修多羅悉隨眾生希望心故。為分別說顯示
其義。而非真實在於言說。如鹿渴想誑惑羣鹿。鹿於
彼相計着水性。而彼無水。如是一切修多羅所說諸
法。為令愚夫發歡喜故。非實聖智在於言說。是故當
依於義莫著言說。
<bz>〔魏譯〕</bz>爾時佛告聖者大慧菩薩摩訶薩言。大慧。
一切法空不生無體不二相。入於諸佛如來所說
修多羅中。凡諸法門皆說此義。大慧。一切修多羅。
隨諸一切眾生心故分別顯示。大慧。譬如陽𦦨迷
惑禽獸。虗妄執着生於水想。而陽𦦨中實無有水。
大慧。一切修多羅說法亦復如是。為諸凡夫自心
分別令得歡喜。非如實聖智在於言說。大慧。汝應
隨順於義。莫着所說名字章句。
<bz>〔唐譯〕</bz>爾時世尊。復告大慧菩薩摩訶薩言。大慧。
此空無生無自性無二相。悉入一切諸佛所說修
多羅中。佛所說經皆有是義。大慧。諸修多羅隨順
一切眾生心說。而非真實在於言中。譬如陽𦦨誑
惑諸獸令生水想而實無水。眾經所說亦復如是。
隨諸愚夫自所分別令生歡喜。非皆顯示聖智證
處真實之法。大慧。應隨順義莫着言說。
楞伽阿䟦多羅寶經會譯卷第一之下

<sarticle>楞伽阿䟦多羅寶經會譯卷第二之上</sarticle>
宋天竺三藏求那䟦陀羅初譯
魏天竺三藏菩提留支再譯
唐于闐國三藏實叉難陀後譯
明臨濟正宗中都沙門員珂會譯
<other>一切佛語心品第二之上</other>
爾時大慧菩薩摩訶薩白佛言。世尊。世尊脩多羅說
如來藏自性清淨。轉三十二相。入於一切眾生身中。
如大價寶垢衣所纏。如來之藏常住不變。亦復如是。
而陰界入垢衣所纏。貪欲恚癡不實妄想塵勞所汙。
一切諸佛之所演說。云何世尊。同外道說我。言有如
來藏耶。世尊。外道亦說有常作者。離於求那周徧不
滅。世尊說彼有我。
<bz>〔魏譯〕</bz>爾時聖者大慧菩薩摩訶薩白佛言。世尊。
世尊如脩多羅說。如來藏自性清淨。具三十二相。
在於一切眾生身中。為貪嗔癡不實垢染。陰界入
衣之所纏裹。如無價寶垢衣所纏。如來世尊復說
常恒清涼不變。世尊。若爾外道亦說。我有神我常
在不變。如來亦說。如來藏常乃至不變。世尊。外道
亦說有常作者。不依諸緣自然而有周徧不滅。若
如是者。如來外道說無差別。
<bz>〔唐譯〕</bz>爾時大慧菩薩摩訶薩白佛言。世尊。脩多
羅中說如來藏本性清淨。常恒不斷無有變易。具
<pb n="46"/>
三十二相。在於一切眾生身中。為蘊界處垢衣所
纏。貪恚癡等妄分別垢之所汙染。如無價寶在垢
衣中。外道說我是常作者。離於求那自在無滅。世
尊所說如來藏義。豈不同於外道我耶。
佛告大慧。我說如來藏。不同外道所說之我。大慧。有
時說空無相無願。如實際法性法身涅槃離自性。不
生不滅本來寂靜自性涅槃。如是等句。說如來藏已。
如來應供等正覺。為斷愚夫畏無我句故。說離妄想
無所有境界如來藏門。大慧。未來現在菩薩摩訶薩。
不應作我見計着。
<bz>〔魏譯〕</bz>佛告聖者大慧菩薩言。大慧。我說如來藏
常。不同外道所有神我。大慧。我說如來藏空實際
涅槃不生不滅無相無願等文辭章句。說名如來
藏。大慧。如來應正徧知。為諸一切愚癡凡夫。聞說
無我生於驚怖。是故我說有如來藏。而如來藏無
所分別寂靜無相。說名如來藏。大慧。未來現在諸
菩薩等。不應執着有我之相。
<bz>〔唐譯〕</bz>佛言。大慧。我說如來藏。不同外道所說之
我。大慧。如來應正等覺。以性空實際涅槃不生無
相無願等諸句義。說如來藏。為令愚夫離無我怖。
說無分別無影像處如來藏門。未來現在諸菩薩
摩訶薩。不應於此執着於我。
譬如陶家於一泥聚。以人工水木輪繩方便。作種種
器。如來亦復如是。於法無我離一切妄想相。以種種
智慧善巧方便。或說如來藏。或說無我。以是因緣故
說如來藏。不同外道所說之我。是名說如來藏。開引
計我諸外道故。說如來藏。令離不實我見妄想。入三
解脫門境界。希望疾得阿耨多羅三藐三菩提。是故
如來應供等正覺。作如是說如來之藏。若不如是則
同外道。是故大慧。為離外道見故。當依無我如來之
藏。
<bz>〔魏譯〕</bz>大慧。譬如陶師依於泥聚微塵輪繩。人工
手木方便力故作種種器。大慧。如來世尊亦復如
是。彼法無我離諸一切分別之相。智慧巧便說名
如來藏。或說無我。或說實際及涅槃等。種種名字
章句示現。如彼陶師作種種器。是故大慧。我說如
來藏不同外道說有我相。大慧。我說如來藏者。為
諸外道執着於我。攝取彼故說如來藏。令彼外道
離於神我妄想見心執着之處。入三解脫門。速得
阿耨多羅三藐三菩提。大慧。以是義故。諸佛如來
應正徧知說如來藏。是故我說有如來藏。不同外
道執着神我。是故大慧。為離一切外道邪見。諸佛
如來作如是說。汝當脩學如來無我相法。
<bz>〔唐譯〕</bz>大慧。譬如陶師於泥聚中以人工水杖輪
繩方便作種種器。如來亦爾。於遠離一切分別相
無我法中。以種種智慧方便善巧。或說如來藏。或
說為無我。種種名字各各差別。大慧。我說如來藏。
為攝着我諸外道眾。令離妄見入三解脫。速得證
於阿耨多羅三藐三菩提。是故諸佛說如來藏。不
同外道所說之我。若欲離於外道見者。應知無我
如來藏義。
爾時世尊。欲重宣此義。而說偈言。人相續陰。緣與微
塵。勝自在作。心量妄想。
<bz>〔魏譯〕</bz>爾時世尊重說偈言。人我及於陰。眾緣與
微塵。自性自在作。惟心妄分別。
<bz>〔唐譯〕</bz>爾時世尊。即說頌言。士夫相續蘊。眾緣及
微塵。勝自在作者。此但心分別。
爾時大慧菩薩摩訶薩。觀未來眾生。復請世尊。惟願
為說脩行無間如諸菩薩摩訶薩脩行者大方便。
<bz>〔魏譯〕</bz>爾時聖者大慧菩薩。觀察未來一切眾生。
復請佛言。惟願世尊。為諸菩薩說如實脩行法。彼
諸菩薩聞說如實脩行之法。便得成就如實脩行
者。
<pb n="47"/>
<bz>〔唐譯〕</bz>爾時大慧菩薩摩訶薩。普觀未來一切眾
生。復請佛言。願為我說具脩行法。如諸菩薩摩訶
薩成大脩行。
佛告大慧。菩薩摩訶薩成就四法。得脩行者大方便。
云何為四。謂善分別自心現。觀外性非性。離生住滅
見。得自覺聖智善樂。是名菩薩摩訶薩。成就四法得
脩行者大方便。
<bz>〔魏譯〕</bz>佛告聖者大慧菩薩摩訶薩言。大慧。有四
種法得名為大如實脩行者。何等為四。一者善知
自心現見故。二者善解外有無故。三者遠離生住
滅故。四者樂脩內身證智故。大慧。菩薩成就如是
四法。得成就大如實脩行者。
<bz>〔唐譯〕</bz>佛言。大慧。菩薩摩訶薩具四種法成大脩
行。何者為四。謂觀察自心所現故。善知外法無性
故。遠離生住滅見故。專求自證聖智故。若諸菩薩
成此四法。則得名為大脩行者。
云何菩薩摩訶薩善分別自心現。謂如是觀三界唯
心分齊離我我所。無動搖離去來。無始虗偽習氣所
熏。三界種種色行繫縛。身財建立妄想隨入現。是名
菩薩摩訶薩善分別自心現。
<bz>〔魏譯〕</bz>大慧。何者菩薩摩訶薩觀察三界但是一
心作故。離我我所故。無動無覺故。離取捨故。從無
始來虗妄執着。三界熏習戲論心故。種種色行常
繫縛故。身及資生器世界中六道虗妄現故。大慧。
是名諸菩薩摩訶薩善知自心現見相。
<bz>〔唐譯〕</bz>大慧。云何觀察自心所現。謂觀三界唯是
自心。離我我所無動作無來去。無始執着過習所
熏。三界種種色行名言繫縛身資所住分別隨入
之所顯現。菩薩摩訶薩如是觀察自心所現。
云何菩薩摩訶薩善觀外性非性。謂𦦨夢等一切性。
無始虗偽妄想習因。觀一切性自性。菩薩摩訶薩作
如是善觀外性非性。是名菩薩摩訶薩善觀外性非
性。
<bz>〔魏譯〕</bz>大慧。云何菩薩善解外法有無之相。所謂
菩薩見一切法。如陽𦦨如夢如毛輪故。因無始來
執着種種戲論分別妄想熏習故。見一切法無體
相。求證聖智境界脩行故。大慧。是名菩薩善解外
法有無之相。
<bz>〔唐譯〕</bz>大慧。云何觀察外法無性。謂觀察一切法。
如陽焰如夢境如毛輪。無始戲論種種執着虗妄
惡習為其因故。如是觀察一切法時。即是專求自
證聖智。
云何菩薩摩訶薩善離生住滅見。謂如幻夢。一切性
自他俱性不生。隨入自心分齊。故見外性非性。見識
不生。及緣不積聚。見妄想緣生。於三界內外一切法
不可得。見離自性生見悉滅。知如幻等諸法自性。得
無生法忍。得無生法忍已。離生住滅見。是名菩薩摩
訶薩善分別離生住滅見。
<bz>〔魏譯〕</bz>大慧。云何一切菩薩摩訶薩見遠離生住
滅法。謂觀諸法如幻如夢故。一切諸法自他二種
無故。不生以隨自心現知見故。以無外法故諸識
不起。觀諸因緣無積聚故。見諸三界因緣有故。不
見內外一切諸法無實體故。遠離生諸法不正見
故。入一切法如幻相故。菩薩爾時名得初地無生
法忍。大慧。是名菩薩摩訶薩遠離生住滅相。
<bz>〔唐譯〕</bz>大慧。云何得離生住滅見。所謂觀一切法。
如幻夢生。自他及俱皆不生故。隨自心量之所現
故。見外物無有故。見諸識不起故。及眾緣無積故。
分別因緣起三界故。如是觀時。若內若外一切諸
法皆不可得。知無體實遠離生見。證如幻性。是名
菩薩摩訶薩遠離生住滅見。
云何菩薩摩訶薩得自覺聖智善樂。謂得無生法忍。
住第八菩薩地。得離心意意識五法自性二無我相。
<pb n="48"/>
得意生身。
<bz>〔魏譯〕</bz>遠離心意意識五法體相故。得二無我如
意意身。乃至得第八不動地如意意身故。
<bz>〔唐譯〕</bz>即時逮得無生法忍。住第八地。了心意意
識五法自性二無我境。轉所依止獲意生身。
世尊。意生身者何因緣。佛告大慧。意生身者。譬如意
去迅疾無碍。故名意生。譬如意去石壁無碍。於彼異
方無量由延。因先所見憶念不忘。自心流注不絕。於
身無障礙生。大慧。如是意生身。得一時俱菩薩摩訶
薩意生身。如幻三昧力自在神通妙相莊嚴聖種類
身。一時俱生。猶如意生無有障礙。隨所憶念本願境
界。為成就眾生。得自覺聖智善樂。
<bz>〔魏譯〕</bz>大慧菩薩白佛言。世尊。何故名為如意意
身。佛告大慧。隨意速去如念即至。無有障礙名如
意身。大慧。言如意者。於石壁山障無量百千萬億
由旬。念本所見種種境界自心中縛。不能障礙自
在而去。大慧。如意身者亦復如是。得如幻三昧自
在神力莊嚴其身。進取一切聖智種類。身無障礙
隨意而去。以念本願力境界故。為化一切諸眾生
故。
<bz>〔唐譯〕</bz>大慧言。世尊。以何因緣名意生身。佛言。大
慧。意生身者。譬如意去速疾無礙。名意生身。大慧。
譬如心意於無量百千由旬之外。憶先所見種種
諸物。念念相續疾詣於彼。非是其身及山河石壁
所能為礙。意生身者亦復如是。如幻三昧力通自
在諸相莊嚴。憶本成就眾生願故。猶如意去生於
一切諸聖眾中。
如是菩薩摩訶薩得無生法忍。住第八菩薩地。轉捨
心意意識五法自性二無我相身。及得意生身。得自
覺聖智善樂。是名菩薩摩訶薩成就四法得脩行者
大方便。當如是學。
<bz>〔魏譯〕</bz>即成就大如實脩行者。大慧。汝應如是脩
學。
<bz>〔唐譯〕</bz>大慧。是名菩薩具四種法成大脩行。汝應
如是勤加脩學。
爾時大慧菩薩摩訶薩。復請世尊。惟願為說一切諸
法緣因之相。以覺緣因相故。我及諸菩薩離一切性
有無妄見。無妄想見漸次俱生。
<bz>〔魏譯〕</bz>爾時聖者大慧菩薩。復請佛言。世尊。惟願
世尊說一切法因緣之相。知諸法因緣之相。我及
一切諸菩薩等。善知離於有無不正等。妄想分別
諸法次第一時生過。
<bz>〔唐譯〕</bz>爾時大慧菩薩摩訶薩復請佛言。願說一
切法因緣相。了達其義令我及諸菩薩摩訶薩離
有無見。不妄執諸法漸生頓生。
佛告大慧。一切法二種緣相。謂外及內。外緣者。謂泥
團柱輪繩水木人工。諸方便緣有瓶生。如泥瓶縷。疊
草蓆種牙酥酪等。方便緣生亦復如是。是名外緣前
後轉生。
<bz>〔魏譯〕</bz>佛告大慧菩薩言。大慧。一切諸法有於二
種因緣集相。所謂內外。大慧。外法因緣集相者。所
謂泥團輪柱輪繩人工方便緣故。則有瓶生。大慧。
如泥團等因緣生瓶。如是縷氎草席種芽種等人
功生酥。生酪已生酥。生酪已得醍醐。大慧。是名外
法因緣集相。從下上上應知。
<bz>〔唐譯〕</bz>佛言。大慧。一切法因緣生有二種。謂內及
外。外者。謂以泥團水杖輪繩人工等緣。和合成瓶。
如泥瓶縷疊草席種芽酥酪。悉亦如是。是名外緣
前後轉生。
云何內緣。謂無明愛業等法得緣名。從彼生陰界入
法。得緣所起名。彼無差別。而愚夫妄想。是名內緣法。
<bz>〔魏譯〕</bz>大慧。何者內法因緣集相。大慧。所謂無明
業愛。如是等法名內因緣集相。大慧。因無明等陰
<pb n="49"/>
界入等。而得名為因緣集相。而諸凡夫虗妄分別
各見別相。
<bz>〔唐譯〕</bz>內者。謂無明愛業等生蘊界處法。是為內
緣起。此但愚夫之所分別。
大慧。彼因者有六種。謂當有因。相續因。相因。作因。顯
示因。待因。當有因者。作因已內外法生。相續因者。作
攀緣已內外法生陰種子等。相因者。作無間相續相
生。作因者。作增上事如轉輪王。顯示因者。妄想事生
已相現作所作。如鐙照色等。待因者。滅時作。相續斷
不妄想性生。
<bz>〔魏譯〕</bz>大慧。因有六種。何等為六。一者當因。二者
相續因。三者相因。四者作因。五者了因。六者相待
因。大慧。當因者。作因已能生內外法。大慧。相續因
者。能攀緣內外法陰種子等。大慧。相因者。能生相
續次第作事而不斷絕。大慧。作因者。能作增上因
如轉輪王。大慧。了因者。妄想事生已能顯示。如燈
照色等。大慧。相待因者。於滅時不見虗妄生法。相
續事斷絕故。
<bz>〔唐譯〕</bz>大慧。因有六種。謂當有因。相屬因。相因。能
作因。顯了因。觀待因。大慧。當有因者。謂內外法作
因生果。相屬因者。謂內外法作所緣生果蘊種子
等。相因者作無間相生相續果。能作因者謂作增
上而生於果。如轉輪王。顯了因者。謂分別生能顯
境相。如燈照物。觀待因者。謂滅時相續斷無妄想
生。
大慧。彼自妄想相愚夫。不漸次生不俱生。所以者何。
若復俱生者。作所作無分別。不得因相故。若漸次生
者。不得相我故。漸次生不生。如不生子無父名。
<bz>〔魏譯〕</bz>大慧。如是諸法。凡夫自心虗妄分別。大慧。
是諸法非次第生。非一時生。何以故。大慧。若一切
法一時生者。因果不可差別。以不見因果身相故。
若次第生者。未得身相不得言次第生。如未有子
不得言父。
<bz>〔唐譯〕</bz>大慧。此是愚夫自所分別。非漸次生亦非
頓生。何以故。大慧。若頓生者。則作與所作無有差
別。求其因相不可得故。若漸生者。求其體相亦不
可得。如未生子云何名父。
大慧。漸次生相續方便不然。但妄想耳。因攀緣次第
增上緣等。生所生故。大慧。漸次生不生。妄想自性計
著相故。漸次俱不生。自心現受用故。自相共相外性
非性。大慧。漸次俱不生。除自心現不覺妄想故相生。
是故因緣作事方便相。當離漸次俱見。
<bz>〔魏譯〕</bz>大慧。愚痴凡夫自心觀察。次第相續不相
應故。作如是言。因緣次第緣緣緣增上緣等能生
諸法。大慧。如是次第諸法不生。大慧。虗妄分別取
法體相。一時次第俱亦不生。復次大慧。自心中見
身及資生故。大慧。自相同相外法無法。是故次第
一時不生。大慧。但虗妄識生自心見故。大慧。汝當
應離不正見因緣生事。次第一時生法。
<bz>〔唐譯〕</bz>諸計度人言以因緣所緣緣無間緣增上
緣等。所生能生互相繫屬。次第生者理不得成。皆
是妄情執着相故。大慧。漸次與頓皆悉不生。但有
心現身資等故。外自共相皆無性故。唯除識起自
分別見。大慧。是故應離因緣所作和合相中漸頓
生見。
爾時世尊。欲重宣此義。而說偈言。一切都無生。亦無
因緣滅。於彼生滅中。而起因緣想。非遮滅復生。相續
因緣起。唯為斷凡愚。癡惑妄想緣。有無緣起法。是悉
無有生。習氣所迷轉。從是三有現。
<bz>〔魏譯〕</bz>爾時世尊重說偈言。因緣無不生。不生故
不滅。生滅因緣虗。非生亦非滅。為遮諸因緣。愚人
虗妄取。有無緣不生。故諸法不起。以於三界中。熏
習迷惑心。
<pb n="50"/>
<bz>〔唐譯〕</bz>爾時世尊重說頌言。一切法無生。亦復無
有滅。於彼諸緣中。分別生滅相。非遮諸緣會。如是
滅復生。但止於凡愚。妄情之所着。緣中法有無。是
悉無有生。習氣迷轉心。從是生有現。
真實無生緣。亦復無有滅。觀一切有為。猶如虗空華。
攝受及所攝。捨離惑亂見。非已生當生。亦復無因緣。
一切無所有。斯皆是言說。
<bz>〔魏譯〕</bz>因緣本自無。不生亦不滅。見諸有為法。石
女虗空華。轉可取能取。不生惑妄見。現本皆不生。
緣本亦不有。如是等諸法。自體是空無。亦無有住
處。為世間說有。
<bz>〔唐譯〕</bz>本來無有生。亦復無有滅。觀一切有為。譬
如虗空華。離能取所取。一切迷惑見。無能生所生。
亦復無因緣。但隨世俗故。而說有生滅。
爾時大慧菩薩摩訶薩復白佛言。世尊。惟願為說言
說妄想相心經。世尊。我及餘菩薩摩訶薩。若善知言
說妄想相心經。則能通達言說所說二種義。疾得阿
耨多羅三藐三菩提。以言說所說二種趣淨一切眾
生。
<bz>〔魏譯〕</bz>爾時聖者大慧菩薩復白佛言。世尊。惟願
世尊。為我說名分別言語相心法門。我及一切諸
菩薩等若得善知名分別言語相心法門。則能通
達言說及義二種之法。速得阿耨多羅三藐三菩
提。得菩提已。言說及義。能令一切眾生得清淨解。
<bz>〔唐譯〕</bz>爾時大慧菩薩摩訶薩復白佛言。世尊。願
為我說言說分別相心法門。我及諸菩薩摩訶薩
善知此故。通達能說所說二義。疾得阿耨多羅三
藐三菩提。令一切眾生於二義中而得清淨。
佛告大慧。諦聽諦聽善思念之。當為汝說。大慧白佛
言。善哉世尊。唯然受教。佛告大慧。有四種言說妄想
相。謂相言說。夢言說。過妄想計着言說。無始妄想言
說。相言說者。從自妄想色相計著生。夢言說者。先所
經境界隨憶念生。從覺已境界無性生。過妄想計着
言說者。先怨所作業隨憶念生。無始妄想言說者。無
始虗偽計着過自種習氣生。是名四種言說妄想相。
<bz>〔魏譯〕</bz>佛告聖者大慧菩薩言。善哉大慧。諦聽諦
聽。當為汝說。大慧菩薩言。善哉世尊。唯然受教。佛
告大慧菩薩言。大慧。有四種妄想言說。何等為四。
一者相言說。二者夢言說。三者妄執言說。四者無
始言說。大慧。相言說者。所謂執着色等諸相而生。
大慧。夢言說者。念本受用虗妄境界。依境界夢覺
已。知依虗妄境界不實而生。大慧。執着言說者。念
本所聞所作業生。大慧。無始言說者。從無始來執
着戲論。煩惱種子熏習而生。大慧。我言四種言說
虗妄執着者。我已說竟。
<bz>〔唐譯〕</bz>佛言。大慧。有四種言說分別相。所謂相言
說。夢言說。計着過惡言說。無始妄想言說。大慧。相
言說者。所謂執着自分別色相生。夢言說者。謂夢
先所經境界覺已憶念。依不實境生。計着過惡言
說者。謂憶念怨讎先所作業生。無始妄想言說者。
以無始戲論妄執習氣生。是為四。
爾時大慧菩薩摩訶薩。復以此義勸請世尊。惟願更
說言說妄想所現境界。世尊。何處何故。云何何因。眾
生妄想言說生。
<bz>〔魏譯〕</bz>爾時聖者大慧菩薩。復以此義勸請如來。
而白佛言。世尊。惟願為我重說四種虗妄執着言
語之相。眾生言語何處出。云何出何因出。
<bz>〔唐譯〕</bz>大慧復言。世尊。願更為說言語分別所行
之相。何處何因云何而起。
佛告大慧。頭胸喉鼻唇舌齗齒和合出音聲。大慧白
佛言。世尊。言說妄想為異為不異。佛告大慧。言說妄
想非異非不異。所以者何。謂彼因生相故。大慧。若言
說妄想異者。妄想不應是因。若不異者。語不顯義。而
<pb n="51"/>
有顯示。是故非異非不異。
<bz>〔魏譯〕</bz>佛告大慧菩薩言。大慧。從頭胷喉鼻唇舌
齗齒轉故。和合出聲。大慧菩薩白佛言。世尊。口中
言語虗妄法相。為異為不異。佛告大慧言。大慧。言
語虗妄。非異非不異。何以故。大慧。因彼虗妄法相
生言語故。大慧。若言語異者應無因生。大慧。若不
異者。言說不能了前境界。大慧。說彼言語能了前
境。是故非異非不異。
<bz>〔唐譯〕</bz>佛言。大慧。依頭胸喉鼻唇齶齒舌和合而
起。大慧復言。世尊。言語分別為異不異。佛言。大慧。
非異非不異。何以故。分別為因起言語故。若異者
分別不應為因。若不異者語言不能顯義。是故非
異非不異。
大慧復白佛言。世尊。為言說即是第一義。為所說者
是第一義。佛告大慧。非言說是第一義。亦非所說是
第一義。所以者何。謂第一義聖樂。言說所入是第一
義。非言說是第一義。第一義者。聖智自覺所得。非言
說妄想覺境界。是故言說妄想。不顯示第一義。言說
者。生滅動搖展轉因緣起。若展轉因緣起者。彼不顯
示第一義。大慧。自他相無性故。言說相不顯示第一
義。復次大慧。隨入自心現量。故種種相外性非性。言
說妄想不顯示第一義。是故大慧。當離言說諸妄想
相。
<bz>〔魏譯〕</bz>大慧復白佛言。世尊。為言語即第一義。為
言語所說為第一義。佛告大慧。非言語即第一義。
何以故。大慧。為令第一義隨順言語入聖境界故。
有言語說第一義。非言語即第一義。大慧。第一義
者。聖智內證非言語法是智境界。以言語能了彼
境界。大慧。說第一義言語者。是生滅法念念不住。
因緣和合有言語生。大慧。因緣和合者。彼不能了
第一義。何以故。以無自相他相故。是故大慧。言語
不能了第一義。復次大慧。隨順自心見外諸法無
法分別。是故不能了知第一義。是故大慧。汝當應
離種種言語妄分別相。
<bz>〔唐譯〕</bz>大慧復言。世尊。為言語是第一義。為所說
是第一義。佛告大慧。非言語是亦非所說。何以故。
第一義者是聖樂處因言而入。非即是言。第一義
者是聖智內自證境。非言語分別智境。言語分別
不能顯示。大慧。言語者。起滅動搖展轉因緣生。若
展轉緣生。於第一義不能顯示。第一義者無自他
相。言語有相不能顯示。第一義者但唯自心。種種
外相悉皆無有。言語分別不能顯示。是故大慧。應
當遠離言語分別。
爾時世尊。欲重宣此義。而說偈言。諸性無自性。亦復
無言說。甚深空空義。愚夫不能了。一切性自性。言說
法如影。自覺聖智子。實際我所說。
<bz>〔魏譯〕</bz>爾時世尊重說偈言。諸法本虗妄。無有自
體實。是故諸言語。不能說有無。空及與不空。凡夫
不能知。諸法無體相。說眾生亦爾。虗妄分別無。有
如化夢等。觀察一切法。不住於涅槃。亦不住世間。
如王長者等。為令諸子喜。泥作諸禽獸。先與虗偽
物。後乃授實事。我說種種法。自法鏡像等。為諸佛
子喜。後說明實際。
<bz>〔唐譯〕</bz>爾時世尊重說頌言。諸法無自性。亦復無
言說。不見空空義。愚夫故流轉。一切法無性。離語
言分別。諸有如夢化。非生死涅槃。如王及長者。為
令諸子喜。先示相似物。後賜真實者。我今亦復然。
先說相似法。後乃為其演。自證實際法。
爾時大慧菩薩摩訶薩復白佛言。世尊。惟願為說離
一異俱不俱有無非有非無常無常。一切外道所不
行。自覺聖智所行。離妄想自相共相。入於第一真實
之義。諸地相續漸次上上增進清淨之相。隨入如來
地相。無開發本願。譬如眾色摩尼境界。無邊相行。自
<pb n="52"/>
心現趣部分之相一切諸法。我及餘菩薩摩訶薩。離
如是等妄想自性自共相見。疾得阿耨多羅三藐三
菩提。令一切眾生一切安樂具足充滿。
<bz>〔魏譯〕</bz>爾時聖者大慧菩薩復白佛言。世尊。惟願
世尊。為諸菩薩及我身。說離一異俱不俱有無非
有非無常無常。一切外道所不能行。聖智自證覺
所行故。離於自相同相法故。入第一義實法性故。
諸地次第上上清淨故。入如來地相故。依本願力
如如意寶。無量境界脩行之相自然行故。於一切
法自心現見差別相故。我及一切諸菩薩等。離於
如是妄想分別同相異相。速得阿耨多羅三藐三
菩提。得菩提已。與一切眾生安隱樂具悉令滿足
故。
<bz>〔唐譯〕</bz>爾時大慧菩薩摩訶薩復白佛言。世尊。願
為我說離一異俱不俱有無非有無常無常等。一
切外道所不能行。自證聖智所行境界。遠離妄計
自相共相。入於真實第一義境。漸淨諸地入如來
位。以無功用本願力故。如如意寶普現一切無邊
境界。一切諸法皆是自心所現差別。令我及餘諸
菩薩等。於如是等法。離妄計自性自共相見。速證
阿耨多羅三藐三菩提。普令眾生具足圓滿一切
功德。
佛告大慧。善哉善哉。汝能問我如是之義。多所安樂
多所饒益。哀愍一切諸天世人。佛告大慧。諦聽諦聽
善思念之。吾當為汝分別解說。大慧白佛言。善哉世
尊。唯然受教。佛告大慧。不知心量愚痴凡夫。取內外
性。依於一異俱不俱有無非有非無常無常。自性習
因。計着妄想。
<bz>〔魏譯〕</bz>佛告大慧。善哉善哉善哉大慧。汝為哀愍
一切天人。多所安樂多所饒益。乃能問我如是之
義。善哉善哉大慧。諦聽諦聽。當為汝分別解說。大
慧白佛言。善哉世尊。唯然受教。佛告大慧。愚痴凡
夫不能覺知唯自心見。執着外諸種種法相以為
實有。是故虗妄分別一異俱不俱有無非有非無
常無常。因自心熏習依虗妄分別心故。
<bz>〔唐譯〕</bz>佛言。大慧。善哉善哉。汝哀愍世間請我此
義。多所利益多所安樂。大慧。凡夫無智不知心量。
妄習為因執着外物。分別一異俱不俱有無非有
無常無常等一切自性。
譬如羣鹿為渴所逼。見春時𦦨而作水想。迷亂馳趣
不知非水。如是愚夫。無始虗偽妄想所熏習。三毒燒
心樂色境界見生住滅。取內外性。墮於一異俱不俱
有無非有非無常無常想。妄見攝受。
<bz>〔魏譯〕</bz>大慧。譬如羣獸為渴所逼。依熱陽𦦨自心
迷亂而作水想。東西馳走不知非水。大慧。如是凡
夫愚癡心見。因無始來虗妄執着戲論熏習。貪嗔
癡熱迷心逼惱。樂求種種諸色境界。生住滅法不
善分別凡夫。墮於一異俱不俱有無非有非無常
無常等。
<bz>〔唐譯〕</bz>大慧。譬如羣獸為渴所逼。於熱時𦦨而生
水想。迷惑馳趣不知非水。愚痴凡夫亦復如是。無
始戲論分別所熏。三毒燒心樂色境界。見生住滅
取內外法。墮一異等執着之中。
如犍闥婆城。凡愚無智而起城想。無始習氣計着相
現。彼非有城非無城。如是外道。無始虗偽習氣計着。
依於一異俱不俱有無非有非無常無常見。不能了
知自心現量。
<bz>〔魏譯〕</bz>大慧。譬如凡夫見乾闥婆城生實城想。因
無始來虗妄分別城相種子熏習而見。大慧。彼城
非城非不城。大慧。一切外道亦復如是。因無始來
戲論熏習。執着一異俱不俱有無非有非無常無
常法故。大慧。以不覺知惟是自心虗妄見故。
<bz>〔唐譯〕</bz>大慧。如乾闥婆城非城非非城。無智之人
<pb n="53"/>
無始時來。執着城種妄習熏故而作城想。外道亦
爾。以無始來妄習熏故。不能了達自心所現。着一
異等種種言說。
譬如有人夢見男女象馬車步城邑園林山河浴池
種種莊嚴。自身入中覺已憶念。大慧。於意云何。如是
士夫於前所夢憶念不捨。為黠慧不。大慧白佛言。不
也世尊。佛告大慧。如是凡夫惡見所噬。外道智慧不
知如夢自心現性。依於一異俱不俱有無非有非無
常無常見。
<bz>〔魏譯〕</bz>大慧。譬如有人於睡夢中見諸男女。象馬
車步。城邑聚落。牛與水牛。園林樹木。種種山河。池
泉浴流。宮殿樓閣。種種莊嚴廣大嚴博。見身在中
忽然即覺。覺已憶念彼廣大城。大慧。於意云何。彼
人名為是聖者不。大慧白佛言。不也世尊。佛告大
慧。一切愚癡凡夫外道邪見諸見亦復如是。不能
覺知諸法夢睡自心見故。執著一異俱不俱有無
非有非無常無常見故。
<bz>〔唐譯〕</bz>大慧。譬如有人夢見男女象馬車步城邑
園林種種嚴飾。覺已憶念彼不實事。大慧。汝意云
何。如是之人是黠慧不。答言不也。大慧。外道亦爾。
惡見所噬不了唯心。執著一異有無等見。
譬如畫像不高不下。而彼凡愚作高下想。如是未來
外道。惡見習氣充滿。依於一異俱不俱有無非有非
無常無常見。自壞壞他。餘離有無無生之論。亦說言
無。謗因果見拔善根本。壞清淨因。勝求者當遠離去。
作如是說。彼墮自他俱見有無妄想已。墮建立誹謗。
以是惡見當墮地獄。
<bz>〔魏譯〕</bz>大慧。譬如畫像不高不下。大慧。愚痴凡夫
妄見諸法有高有下。大慧。於未來世依諸外道邪
見心熏習。增長虗妄分別一異俱不俱有無非有
非無常無常等。大慧。而彼外道自壞壞他。說如是
言。諸法不生不滅有無寂靜。彼人名為不正見者。
大慧。彼諸外道謗因果法。因邪見故拔諸一切善
根白法清淨之因。大慧。欲求勝法者當遠離說如
是法人。彼人心著自他二見。執虗妄法墮於誹謗。
建立邪心入於惡道。
<bz>〔唐譯〕</bz>大慧。譬如畫像無高無下。愚夫妄見作高
下想。未來外道亦復如是。惡見熏習妄心增長。執
一異等自壞壞他。於離有無無生之論。亦說為無。
此謗因果拔善根本。應知此人分別有無起自他
見。當墮地獄。欲求勝法。宜速遠離。
譬如翳目見有垂髮。謂眾人言汝等觀此。而是垂髮
畢竟非性非無性。見不見故。如是外道。妄見希望依
於一異俱不俱有無非有非無常無常見。誹謗正法
自陷陷他。
<bz>〔魏譯〕</bz>大慧。譬如目翳見虗空中有於毛輪。為他
說言。如是如是青黃赤白汝何不觀。大慧。而彼毛
輪本自無體。何以故。有見不見故。大慧。諸外道等
依邪見心虗妄分別亦復如是。虗妄執着一異俱
不俱有無非有非無常無常生諸法故。
<bz>〔唐譯〕</bz>大慧。譬如翳目見有毛輪。互相謂言此事
希有。而此毛輪非有非無。見不見故。外道亦爾。惡
見分別執着一異俱不俱等。誹謗正法自陷陷他。
譬如火輪非輪。愚夫輪想。非有智者。如是外道惡見
希望。依於一異俱不俱有無非有非無常無常想。一
切性生。
<bz>〔唐譯〕</bz>大慧。譬如火輪實非是輪。愚夫取着非諸
智者。外道亦爾。惡見樂欲執着一異俱不俱等。一
切法生。
譬如水泡似摩尼珠。愚小無智作摩尼想。計着追逐。
而彼水泡非摩尼非非摩尼。取不取故。如是外道惡
見妄想習氣所熏。於無所有說有生緣。有者言滅。
<bz>〔魏譯〕</bz>大慧。譬如天雨生於水泡似玻瓈珠。愚痴
<pb n="54"/>
凡夫妄見執着。生於珠想東西走逐。大慧。而彼水
泡非寶珠非不寶珠。何以故。有取不取故。大慧。彼
諸外道因虗妄心分別熏習亦復如是。說非有法
依因緣生。復有說言實有法滅。
<bz>〔唐譯〕</bz>大慧。譬如水泡似玻瓈珠。愚夫執實奔馳
而取。然彼水泡非珠非非珠。取不取故。外道亦爾。
惡見分別習氣所熏。說非有為生壞於緣有。
復次大慧。有三種量五分論。各建立已得聖智自覺。
離二自性事。而作有性妄想計着。
<bz>〔魏譯〕</bz>復次大慧。彼諸外道建立三種量五分論。
而作是言。實有聖者內證之法。離二自體虗妄分
別故。
<bz>〔唐譯〕</bz>復次大慧。立三種量已。於聖智內證離二
自性法。起有性分別。
大慧。心意意識身心轉變。自心現攝所攝諸妄想斷。
如來地自覺聖智。脩行者不於彼作性非性想。若復
脩行者。如是境界性非性攝取相生者。彼即取長養
及取我人。
<bz>〔魏譯〕</bz>大慧。離心意意識。轉身便得聖種類身。修
行諸行無如是心。離自心見能取可取虗妄境界
故。入如來地自身進趣證聖智故。如實脩行者。不
生有無心故。大慧。如實脩行者必得如是境界故。
大慧。若取有無法者。即為我相人相眾生相壽者
相故。
<bz>〔唐譯〕</bz>大慧。諸脩行者。轉心意識離能所取。住如
來地自證聖法。於有及無不起於想。大慧。諸脩行
者。若於境界起有無執。則着我人眾生壽者。
大慧。若說彼性自性自共相。一切皆是化佛所說。非
法佛說。又諸言說。悉由愚夫希望見生。不為別建立
趣自性法。得聖智自覺三昧樂住者。分別顯示。
<bz>〔魏譯〕</bz>大慧。說有無法自相同相。是名應化佛說。
非法佛說。復次大慧。應化如來說如是法。隨順愚
痴凡夫見心令其脩行。非為建立如實脩行。示現
自身內證聖智三昧樂行故。
<bz>〔唐譯〕</bz>大慧。一切諸法自相共相。是化佛說。非法
佛說。大慧。化佛說法但順愚夫所起之見。不為顯
示自證聖智三昧樂境。
譬如水中有樹影現。彼非影非非影。非樹形非非樹
形。如是外道見習所熏妄想計著。依於一異俱不俱
有無非有非無常無常想。而不能知自心現量。譬如
明鏡。隨緣顯現一切色像而無妄想。彼非像非非像。
而見像非像。妄想愚夫而作像想。如是外道惡見。自
心像現妄想計着。依於一異俱不俱有無非有非無
常無常見。譬如風水和合出聲。彼非性非非性。如是
外道惡見妄想。依於一異俱不俱有無非有非無常
無常見。譬如大地無草木處。熱𦦨川流洪浪雲湧。彼
非性非非性。貪無貪故。如是愚夫。無始虗偽習氣所
熏妄想計著。依生住滅一異俱不俱有無非有非無
常無常。緣自住事門。亦復如彼熱𦦨波浪。譬如有人
呪術機發。以非眾生數。毗舍闍鬼。方便合成動搖云
為。凡愚妄想計着往來。如是外道惡見希望。依於一
異俱不俱有無非有非無常無常見。戲論計着不實
建立。大慧。是故欲得自覺聖智事。當離生住滅一異
俱不俱有無非有非無常無常等惡見妄想。
<bz>〔魏譯〕</bz>大慧。譬如人見水中樹影。大慧。彼非影非
不影。何以故。有樹則有無樹則無故。大慧。彼諸外
道依邪見心妄想熏習亦復如是。分別一異俱不
俱有無非有非無常無常。妄想分別故。何以故。以
不覺知唯自心見故。大慧。譬如明鏡隨緣得見一
切色像無分別心。大慧。彼非像非不像。何以故。有
緣得見無緣不見故。大慧。愚癡凡夫自心分別見
像有無。大慧。一切外道自心妄想分別鏡像亦復
如是。見一異俱不俱故。大慧。譬如諸響因入山河
<pb n="55"/>
水風空屋和合而聞。彼所聞響非有非無。何以故。
因聲聞聲故。大慧。一切外道自心虗妄分別熏習。
見一異俱不俱有無非有非無常無常故。大慧。譬
如大地無諸草木園林之處因於日光塵土和合
見水波動。而彼水波非有非無。何以故。令眾生歡
喜不歡喜故。大慧。一切外道愚癡凡夫亦復如是。
因無始來煩惱心熏習。戲論分別生住滅。一異俱
不俱有無非有非無常無常。聖人內身證智門中。
示現陽𦦨渴愛事故。大慧。譬如有人依呪術力起
於死屍。機關木人無眾生體。依毗舍闍力。依巧師
力作去來事。而諸愚癡凡夫。執着以為實有。以去
來故。大慧。愚痴凡夫諸外道等墮邪見心亦復如
是。執着虗妄一異俱不俱有無非有非無常無常
故。是故凡夫外道。虗妄建立如是法故。是故大慧。
汝當遠離生住滅見一異俱不俱有無非有非無
常無常故。自身內證聖智分別故。
<bz>〔唐譯〕</bz>大慧。譬如水中有樹影現。彼非影非非影。
非樹形非非樹形。外道亦爾。諸見所熏不了自心。
於一異等而生分別。譬如明鏡無有分別。隨順眾
緣現諸色像。彼非像非非像而見像非像。愚夫分
別而作像想。外道亦爾。於自心所現種種形像。而
執一異俱不俱相。大慧。譬如谷響依於風水人等
音聲和合而起。彼非有非無。以聞聲非聲故。外道
亦爾。自心分別熏習力故。起於一異俱不俱見。大
慧。譬如大地無草木處日光照觸焰水波動。彼非
有非無。以倒想非想故。愚癡凡夫亦復如是。無始
戲論惡習所熏。於聖智自證法性門中。見生住滅
一異有無俱不俱性。大慧。譬如木人及以起屍。以
毗舍闍機關力故。動搖運轉云為不絕。無智之人
取以為實。愚痴凡夫亦復如是。隨逐外道起諸惡
見。著一異等虗妄言說。是故大慧。當於聖智所證
法中離生住滅一異有無俱不俱等一切分別。
爾時世尊。欲重宣此義。而說偈言。幻夢水樹影。垂髮
熱時𦦨。如是觀三有。究竟得解脫。譬如鹿渴想。動轉
迷亂心。鹿想謂為水。而實無水事。如是識種子。動轉
見境界。愚夫妄想生。如為翳所翳。於無始生死。計着
攝受性。如逆楔出楔。捨離貪攝受。如幻呪機發。浮雲
夢電光。觀是得解脫。永斷三相續。於彼無有作。猶如
𦦨虗空。如是知諸法。則為無所知。言教唯假名。彼亦
無有相。於彼起妄想。陰行如垂髮。如畫垂髮幻。夢犍
闥婆城。火輪熱時𦦨。無而現眾生。常無常一異。俱不
俱亦然。無始過相續。愚夫痴妄想。明鏡水淨眼。摩尼
妙寶珠。於中現眾色。而實無所有。一切性顯現。如晝
熱時𦦨。種種眾色現。如夢無所有。
<bz>〔魏譯〕</bz>爾時世尊重說偈言。五陰及與識。如水中
樹影。如幻夢所見。莫依意識取。諸法如毛輪。如𦦨
水迷惑。觀察於三界。一切如幻夢。若能如是觀。脩
行得解脫。如夏獸愛水。搖動迷惑心。彼處無水事。
妄想見為水。如意識種子。境界動生見。愚痴取為
實。彼法生如翳。無始世愚痴。取物如懷抱。如因楔
出楔。誑凡夫入法。幻起屍機關。夢電雲恒爾。觀世
間如是。斷有得解脫。陽焰虗空中。無有諸識知。觀
諸法如是。不着一切法。諸識唯有名。以諸相空無。
見陰如毛輪。何法中分別。畫及諸毛輪。幻夢乾闥
婆。火輪禽取水。實無而見有。常無常及一。二俱及
不俱。依無始因縛。凡夫迷惑心。鏡寶水眼中。現諸
種種像。妄見種種色。如夢石女兒。一切法無實。如
獸愛空水。
<bz>〔唐譯〕</bz>爾時世尊重說頌言。諸識蘊有五。猶如水
樹影。所見如幻夢。不應妄分別。三有如陽𦦨。幻夢
及毛輪。若能如是觀。究竟得解脫。譬如熱時𦦨。動
轉迷亂心。渴獸取為水。而實無水事。如是識種子。
動轉見境界。如翳者所見。愚夫生執着。無始生死
<pb n="56"/>
中。執着所纏覆。退捨令出離。如因榍出榍。幻呪機
所作。浮雲夢電光。觀世恒如是。永斷三相續。此中
無所有。如空中陽𦦨。如是知諸法。則為無所知。諸
蘊如毛輪。於中妄分別。唯假施設名。求相不可得。
如畫垂髮幻。夢乾闥婆城。火輪熱時𦦨。實無而見
有。如是常無常。一異俱不俱。無始繫縛故。愚夫妄
分別。明鏡水淨眼。摩尼妙寶珠。於中現色像。而實
無所有。心識亦如是。普現眾色相。如夢空中焰。亦
如石女兒。
復次大慧。菩薩如來說法離如是四句。謂一異俱不
俱有無非有非無常無常。離於有無建立誹謗分別
結集。真諦緣起道滅解脫。如來說法以是為首。非性
非自在。非無因非微塵。非時非自性相續而為說法。
復次大慧。為淨煩惱爾𦦨障故。譬如商主。次第建立
百八句無所有。善分別諸乘及諸地相。
<bz>〔魏譯〕</bz>復次大慧。諸佛如來說法離四種見。謂離
一異俱不俱故。遠離建立有無故。大慧。一切諸佛
如來說法。依實際因緣寂滅解脫故。大慧。一切諸
佛如來說法。依究竟境界。非因自性自在天無因
微塵時。不依如是說法。復次大慧。諸佛說法離二
種障煩惱障智障。如大商主將諸人眾。次第置於
至未曾見究竟安隱寂靜之處。次第安置令善解
知乘地差別相故。
<bz>〔唐譯〕</bz>復次大慧。諸佛說法離於四句。謂離一異
俱不俱及有無等建立誹謗。大慧。諸佛說法以諦
緣起滅道解脫而為其首。非與勝性自在宿作自
然時微塵等而共相應。大慧。諸佛說法為淨惑智
二種障故。次第令住一百八句無相法中。而善分
別諸乘地相。猶如商主善導眾人。
復次大慧。有四種禪。云何為四。謂愚夫所行禪。觀察
義禪。攀緣如禪。如來禪。云何愚夫所行禪。謂聲聞緣
覺外道修行者。觀人無我性自相共相骨璅。無常苦
不淨相計著為首。如是相不異觀。前後轉進相不除
滅。是名愚夫所行禪。
<bz>〔魏譯〕</bz>復次大慧。有四種禪。何等為四一者愚痴
凡夫所行禪。二者觀察義禪。三者念真如禪。四者
諸佛如來禪。何者愚痴凡夫所行禪。謂聲聞緣覺
外道修行。觀人無我自相同相骨璅故。無常苦無
我不淨執着諸相。如是如是決定畢竟不異故。如
是次第因前觀次第上上乃至非想滅盡定解脫
是名愚痴凡夫外道聲聞等禪。
<bz>〔唐譯〕</bz>復次大慧。有四種禪。何等為四。謂凡夫所
行禪。觀察義禪。攀緣真如禪。諸如來禪。云何愚夫
所行禪。謂聲聞緣覺諸脩行者。知人無我。見自他
身骨璅相連皆是無常苦不淨相。如是觀察堅着
不捨。漸次增勝至無想滅定。是名愚夫所行禪。
云何觀察義禪。謂人無我自相共相。外道自他俱無
性已。觀法無我。彼地相義漸次增進。是名觀察義禪。
<bz>〔魏譯〕</bz>大慧。何者觀察義禪。謂觀人無我自相同
相故。見愚痴凡夫外道自相同相自他相無實故。
觀法無我諸地行相義次第故。大慧是名觀察義
禪。
<bz>〔唐譯〕</bz>云何觀察義禪。謂知自共相人無我已。亦
離外道自他俱作。於法無我諸地相義。隨順觀察。
是名觀察義禪。
云何攀緣如禪。謂妄想二無我妄想。如實處不生妄
想。是名攀緣如禪。
<bz>〔魏譯〕</bz>大慧。何者觀真如禪。謂觀察虗妄分別因
緣。如實知二種無我。如實分別一切諸法無實體
相。爾時不住分別心中得寂靜境界。大慧。是名觀
真如禪。
<bz>〔唐譯〕</bz>云何緣真如禪。謂若分別無我有二是虗
妄念。若如實知彼念不起。是名緣真如禪。
<pb n="57"/>
云何如來禪。謂入如來地得自覺聖智相三種樂住。
成辦眾生不思議事。是名如來禪。
<bz>〔魏譯〕</bz>何者觀察如來禪。謂如實入如來地故。入
內身聖智相三空三種樂行故。能成辦眾生所作
不可思議。大慧。是名觀察如來禪。
<bz>〔唐譯〕</bz>云何諸如來禪。謂入佛地住自地證智三
種樂。為諸眾生作不思議事。是名諸如來禪。
爾時世尊。欲重宣此義。而說偈言。愚夫所行禪。觀察
相義禪。攀緣如實禪。如來清淨禪。譬如日月形。鉢頭
摩深險。如虗空火盡。脩行者觀察。如是種種相。外道
道通禪。亦復墮聲聞。及緣覺境界。捨離彼一切。是則
無所有。一切剎諸佛。以不思議手。一時摩其頂。隨順
入如相。
<bz>〔魏譯〕</bz>爾時世尊重說偈言。凡夫等行禪。觀察義
相禪。正念真如禪。究竟佛淨禪。譬如日月形。鉢頭
摩海相。虗空火盡相。行者如是觀。如是種種相。墮
於外道法。亦墮於聲聞。辟支佛等行。捨離於一切。
則是無所有。時十方剎土。諸佛真如手。摩彼行者
頂。入真如無相。
<bz>〔唐譯〕</bz>爾時世尊重說頌言。愚夫所行禪。觀察義
相禪。攀緣真如禪。如來清淨禪。脩行者在定。觀見
日月形。波頭摩深險。虗空火及畫。如是種種相。墮
於外道法。亦墮於聲聞。辟支佛境界。捨離此一切。
住於無所緣。十方諸國土。所有無量佛。悉引光明
手。而摩是人頂。是則能隨入。如如真實相。
爾時大慧菩薩摩訶薩復白佛言。世尊。般涅槃者。說
何等法。謂為涅槃。
<bz>〔魏譯〕</bz>爾時聖者大慧菩薩摩訶薩白佛言。世尊。
言涅槃。涅槃者說何等法。名為涅槃。
<bz>〔唐譯〕</bz>爾時大慧菩薩復白佛言。世尊諸佛如來
所說涅槃。說何等法。名為涅槃。
佛告大慧。一切自性習氣藏意意識見習轉變。名為
涅槃。諸佛及我涅槃。自性空事境界。
<bz>〔魏譯〕</bz>佛告聖者大慧菩薩言。涅槃者。轉滅諸識
法体相故。轉諸見熏習故。轉心意阿棃耶識法相
熏習。名為涅槃。大慧。我及諸佛說如是涅槃法体
境界空事故。
<bz>〔唐譯〕</bz>佛告大慧。一切識自性習氣。及藏識意識
見習轉已。我及諸佛說名涅槃。即是諸法性空境
界。
復次大慧。涅槃者。聖智自覺境界離斷常妄想性非
性。云何非常。謂自相共相妄想斷故非常。云何非斷。
謂一切聖去來現在得自覺故非斷。
<bz>〔魏譯〕</bz>復次大慧。言涅槃者。謂內身聖智脩行境
界故。離虗妄分別有無法故。大慧。云何非常。謂離
自相同相分別法故。是故非常。大慧。云何非斷。謂
過去未來現在一切聖人內身證得故是。故非斷。
<bz>〔唐譯〕</bz>復次大慧。涅槃者。自證聖智所行境界。遠
離斷常及有無。云何非常。謂離自相共相諸分別
故。云何非斷。謂去來現在一切聖者自證智所行
故。
大慧。涅槃不壞不死。若涅槃死者。復應受生相續。若
壞者。應墮有為相。是故涅槃離壞離死。是故脩行者
之所歸依。
<bz>〔魏譯〕</bz>大慧。般涅槃者非死非滅。大慧。若般涅槃
是死法者。應有生縛故。大慧。若般涅槃是滅法者。
應墮有為法故。是故大慧。般涅槃者。非死非滅。如
實脩行者之所皈依故。
<bz>〔唐譯〕</bz>復次大慧。大般涅槃不壞不死。若死者應
更受生。若壞者應是有為。是故涅槃不壞不死。諸
脩行者之所歸趣。
復次大慧。涅槃非捨非得。非斷非常。非一義非種種
義。是名涅槃。
<pb n="58"/>
<bz>〔魏譯〕</bz>復次大慧。言涅槃者非可取非可捨。非此
處非彼處。非斷非常。非一義非種種義。是故名為
涅槃。
<bz>〔唐譯〕</bz>復次大慧。無捨無得故。非斷非常故。不一
不異故。說名涅槃。
復次大慧。聲聞緣覺涅槃者。覺自相共相不習近境
界。不顛倒見妄想不生。彼等於彼作涅槃覺。
<bz>〔魏譯〕</bz>復次大慧。聲聞涅槃者。觀察自相同相覺
諸法故。名聲聞涅槃。大慧。辟支佛涅槃者不樂憒
閙。見諸境界無常無樂無我無淨。不生顛倒相。是
故聲聞辟支佛非究竟處生涅槃想故。
<bz>〔唐譯〕</bz>復次大慧。聲聞緣覺知自共相捨離憒閙。
不生顛倒。不起分別。彼於其中。生涅槃想。
復次大慧。二種自性相。云何為二。謂言說自性相計
着。事自性相計着。言說自性相計着者。從無始言說
虗偽習氣計着生。事自性相計着者。從不覺自心現
分齊故。
<bz>〔魏譯〕</bz>復次大慧。我為汝說二法体相。何等為二。
一者執着言說体相。二者執着世事體相。大慧。何
者執着言說相。謂無始來執着言說戲論熏習生
故。大慧。何者執着世事相。謂不如實知唯是自心
見外境界故。
<bz>〔唐譯〕</bz>復次大慧。有二種自性相。何者為二。謂執
着言說自性相。執着諸法自性相。執着言說自性
相者。以無始戲論執着言說習氣故起。執着諸法
自性相。以不覺自心所現故起。
復次大慧。如來以二種神力建立。菩薩摩訶薩頂禮
諸佛聽受問義。云何二種神力建立。謂三昧正受。為
現一切身面言說神力。及手灌頂神力。
<bz>〔魏譯〕</bz>復次大慧。諸菩薩摩訶薩依二種願力住
持故。頂禮諸佛如來應正徧知問所疑事。大慧何
等二種願力住持。一者依三昧三摩䟦提住持力。
二者徧身得樂。謂佛如來手摩其頂授位住持力。
<bz>〔唐譯〕</bz>復次大慧。諸佛有二種加持。持諸菩薩。令
頂禮佛足請問眾義。云何為二。謂令入三昧。及身
現其前。手灌其頂。
大慧。菩薩摩訶薩初菩薩地住佛神力。所謂入菩薩
大乘照明三昧。入是三昧已。十方世界一切諸佛。以
神通力為現一切身面言說。如金剛藏菩薩摩訶薩
及餘如是相功德成就菩薩摩訶薩。
<bz>〔魏譯〕</bz>大慧。諸菩薩摩訶薩住初地中承諸如來
住持力故。名入菩薩大乘光明三昧。大慧。諸菩薩
摩訶薩入大乘光明三昧已。爾時十方諸佛如來
應正偏知。與諸菩薩住持力故現身口意。大慧。如
金剛藏菩薩摩訶薩。及餘成就如是功德相菩薩
摩訶薩。
<bz>〔唐譯〕</bz>大慧。初地菩薩摩訶薩蒙諸佛持力故。入
菩薩大乘光明定。入已十方諸佛普現其前身語
加持。如金剛藏及餘成就如是功德相菩薩摩訶
薩者是。
大慧。是名初菩薩地。菩薩摩訶薩得菩薩三昧正受
神力。於百千劫積習善根之所成就。次第諸地對治
所治相。通達究竟。至法雲地住大蓮華微妙宮殿。坐
大蓮華寶師子座。同類菩薩摩訶薩眷屬圍繞。眾寶
瓔珞莊嚴其身。如黃金薝蔔日月光明。諸最勝子從
十方來。就大蓮華宮殿座上。而灌其頂。譬如自在轉
輪聖王。及天帝釋太子灌頂。是名菩薩手灌頂神力。
大慧。是名菩薩摩訶薩二種神力。若菩薩摩訶薩住
二種神力。面見諸佛如來。若不如是則不能見。
<bz>〔魏譯〕</bz>大慧。如是諸菩薩摩訶薩。住初地中三昧
三摩䟦提力住持故。以百千萬億劫脩習善根力
故。次第如實知地對治法相成就。菩薩摩訶薩至
法雲地。住大寶蓮華王宮殿師子座上坐。同類菩
<pb n="59"/>
薩摩訶薩眷屬圍繞。寶冠瓔珞莊嚴其身。如閻浮
檀金瞻蔔日月光明勝蓮華色。爾時十方一切如
來各申其手。遙摩蓮花王座上菩薩摩訶薩頂。如
得自在王帝釋王轉輪王灌太子頂授位故。大慧。
彼授位菩薩。及眷屬菩薩摩訶薩。依如來手摩頂
故得遍身樂。是故言手摩菩薩頂住持力。大慧。是
名諸菩薩摩訶薩二種住持力。大慧。諸菩薩摩訶
薩依此二種住持力故。能觀察一切諸如來身。大
慧。若無二種住持力者。則不得見諸佛如來。
<bz>〔唐譯〕</bz>大慧。此菩薩摩訶薩蒙佛持力入三昧已。
於百千劫集諸善根。漸入諸地善能通達治所治
相。至法雲地。處大蓮華微妙宮殿。坐於寶座。同類
菩薩所共圍繞。首戴寶冠。身如黃金薝蔔花色。如
盛滿月放大光明。十方諸佛舒蓮華手。於其座上
而灌其頂。如轉輪王太子受灌頂已而得自在。此
諸菩薩亦復如是。是名為二。諸菩薩摩訶薩為二
種持之所持故。即能親見一切諸佛異則不能。
復次大慧。菩薩摩訶薩凡所分別三昧神足諸法之
行。是等一切悉住如來二種神力。大慧。若菩薩摩訶
薩離佛神力能辯說者。一切凡夫亦應能說。所以者
何。謂不住神力故。大慧。山石樹木及諸樂器城郭宮
殿。以如來入城威神力故。皆自然出音樂之聲。何況
有心者。聾盲喑啞無量眾苦。皆得解脫。如來有如是
等無量神力。利安眾生。
<bz>〔魏譯〕</bz>大慧。若諸菩薩。摩訶薩離二種住持力能
說法者。愚痴凡夫亦應說法。何以故。謂不以得諸
佛住持力故。大慧。依諸如來住持力故。山河石壁
草木園林。及種種妓樂。城邑聚落宮殿屋宅皆能
出於說法之聲。自然皆出妓樂之音。大慧。何況有
心者聾盲瘖瘂。無量眾生離諸苦惱。大慧。如佛如
來住持之力。無量利益安樂眾生。
<bz>〔唐譯〕</bz>復次大慧。諸菩薩摩訶薩。入於三昧現通
說法。如是一切皆由諸佛二種持力。大慧。若諸菩
薩離佛加持能說法者。則諸凡夫亦應能說。大慧。
山林草樹城郭宮殿及諸樂器。如來至處以佛持
力尚演法音。況有心者。聾盲瘖瘂離苦解脫。大慧。
如來持力有如是等廣大作用。
大慧菩薩復白佛言。世尊。以何因緣。如來應供等正
覺。菩薩摩訶薩住三昧正受時。及勝進地灌頂時。加
其神力。佛告大慧。為離魔業煩惱故。及不墮聲聞地
禪故。為得如來自覺地故。及增進所得法故。是故如
來應供等正覺。咸以神力建立。諸菩薩摩訶薩若不
以神力建立者。則墮外道惡見妄想。及諸聲聞眾魔
希望。不得阿耨多羅三藐三菩提。以是故諸佛如來
咸以神力。攝受諸菩薩摩訶薩。爾時世尊。欲重宣此
義。而說偈言。神力人中尊。大願悉清淨。三摩提灌頂。
初地及十地。
<bz>〔魏譯〕</bz>大慧菩薩復白佛言。世尊。世尊何故諸菩
薩摩訶薩。入三昧三摩䟦提。及入諸地時。諸佛如
來應正徧知作住持力。佛告大慧。為護魔業煩惱
散亂心故。為不墮聲聞禪定地故。為內身證如來
地故。為增長內身證法故。大慧。是故諸佛如來應
正徧知。為諸菩薩作住持力。大慧。若諸如來不為
菩薩作住持力者。墮諸外道聲聞辟支佛魔事故。
不得阿耨多羅三藐三菩提。是故諸佛如來應正
徧知。大慈攝取諸菩薩故。爾時世尊重說偈言。菩
薩依自身。本願力清淨。入三昧受位。初地至十地。
諸佛人中尊。神力作住持。
<bz>〔唐譯〕</bz>大慧菩薩復白佛言。何故如來以其持力。
令諸菩薩入於三昧及殊勝地中手灌其頂。佛言。
大慧。為欲令其遠離魔業諸煩惱故。為令不墮聲
聞地故。為令遠入如來地故。令所得法倍增長故。
諸佛以加持力持諸菩薩。大慧。若不如是。彼諸菩
<pb n="60"/>
薩便墮外道及以聲聞魔境之中。則不得無上菩
提。是故如來以加持力攝諸菩薩。爾時世尊重說
頌言。世尊清淨願。有大加持力。初地十地中。三昧
及灌頂。
爾時大慧菩薩摩訶薩復白佛言。世尊。佛說緣起。即
是說因緣不自說道。世尊。外道亦說因緣。謂勝自在
時微塵生。如是諸性生。然世尊所謂因緣生諸性言
說。有間悉檀無間悉檀。
<bz>〔魏譯〕</bz>爾時聖者大慧菩薩摩訶薩復白佛言。世
尊。如世尊說。十二因緣從因生果。不說自心妄想
分別見力而生。世尊。若爾外道亦說從因生果。世
尊。外道說言。從於自性自在天時微塵等因生一
切法。如來亦說。依於因緣而生諸法。而不說有自
建立法。
<bz>〔唐譯〕</bz>爾時大慧菩薩摩訶薩。復白佛言。世尊。佛
說緣起。是由作起非自体起。外道亦說勝性自在
時我微塵生於諸法。今佛世尊。但以異名說作緣
起。非義有別。
世尊外道亦說有無有生。世尊亦說無有生生已滅。
如世尊所說。無明緣行乃至老死。此是世尊無因說。
非有因說。世尊建立作如是說。此有故彼有。非建立
漸生。觀外道說勝。非如來也。所以者何。世尊。外道說
因。不從緣生而有所生。世尊說觀因有事。觀事有因。
如是因緣雜亂。如是展轉無窮。
<bz>〔魏譯〕</bz>世尊。外道亦說。從於有無而生諸法。世尊
說言。諸法本無依四緣生生已還滅。世尊說從無
明緣行乃至於有。依眼識等生一切法。如世尊說。
亦有諸法無因而生。何以故。不從因生一時無前
後。以因此法生此法。世尊自說因虗妄因法生此
法非次第生故。世尊。若爾外道說法勝而如來不
如。何以故。世尊。外道說因無因緣能生果。如來說
法因亦依果果亦依因。若爾因緣無因無果。世尊。
若爾彼此因果展轉無窮。世尊說言。從此法生彼
法。若爾無因生法。
<bz>〔唐譯〕</bz>世尊。外道亦說以作者故從無生有。世尊
亦說以因緣故一切諸法本無而生生已歸滅。如
佛所說。無明緣行乃至老死。此說無因非說有因。
世尊說言。此有故彼有。若一時建立非次第相待
者。其義不成。是故外道說勝。非如來也。何以故。外
道說因不從緣生而有所生。世尊所說。果待於因
因復待因。如是展轉成無窮過。又此有故彼有者。
則無有因。
佛告大慧。我非無因說及因緣雜亂說。此有故彼有
者。攝所攝非性。覺自心現量。大慧。若攝所攝計着。不
覺自心現量。外境界性非性。彼有如是過。非我說緣
起。我常說言因緣和合而生諸法。非無因生。
<bz>〔魏譯〕</bz>佛告大慧。我今當說。因此法生彼法。不同
外道所立因果。無因之法亦從因生。我不如是。我
說諸法從因緣生。非無因緣亦不雜亂。亦無展轉
無窮之過。何以故。以無能取可取法故。大慧。外道
不知自心見故。執着能取可取之法。不知不覺唯
自心見內外法故。大慧。彼諸外道不知自心內境
界故見有無物。是故外道有如是過。非我過也。我
常說言。因緣和合而生諸法非無因生。
<bz>〔唐譯〕</bz>佛言。大慧。我了諸法唯心所現無能取所
取。說此有故彼有。非是無因及因緣過失。大慧。若
不了諸法唯心所現。計有能取及以所取。執着外
境若有若無。彼有是過非我所說。
大慧復白佛言。世尊。非言說有性有一切性耶。世尊。
若無性者。言說不生。是故言說有性有一切性。
<bz>〔魏譯〕</bz>大慧復言。世尊。有言語說。應有諸法。世尊
若無諸法者。應不說言語。世尊。是故依言說應有
諸法。
<pb n="61"/>
<bz>〔唐譯〕</bz>大慧復白佛言。世尊。有言說故。必有諸法。
若無諸法。言依何起。
佛告大慧。無性而作言說。謂兔角龜毛等。世間現言
說。大慧。非性非非性但言說耳。如汝所說。言說有性。
有一切性者。汝論則壞。
<bz>〔魏譯〕</bz>佛告大慧。亦有無法而說言語。謂兔角龜
毛石女兒等。於世間中而有言說。大慧。彼兔角非
有非無而說言語。大慧。汝言已有言說應有諸法
者。此義已破。
<bz>〔唐譯〕</bz>佛告大慧。雖無諸法亦有言說。豈不現見
龜毛兔角石女兒等。世人於中皆起言說。大慧。彼
非有非非有。而有言說耳。大慧。如汝所說。有言說
故有諸法者。此論則壞。
大慧。非一切剎土有言說。言說者是作耳。或有佛剎
瞻視顯法。或有作相。或有揚眉。或有動睛。或咲或欠。
或謦欬。或念剎土。或動搖。大慧。如瞻視及香積世界
普賢如來國土。但以瞻視。令諸菩薩得無生法忍。及
諸勝三昧。是故非言說有性有一切性。大慧。見此世
界蚊蚋蟲蟻。是等眾生無有言說而各辦事。
<bz>〔魏譯〕</bz>大慧。非一切佛國土言語說法。何以故。以
諸言語唯是人心分別說故。是故大慧。有佛國土
直視不瞬口無言語。名為說法。有佛國土直爾示
相。名為說法。有佛國土但動眉相。名為說法。有佛
國土唯動眼相。名為說法。有佛國土咲名說法。有
佛國土欠呿名說法。有佛國土咳名說法。有佛國
土念名說法。有佛國土身名說法。大慧。如無瞬世
界及眾香世界。於普賢如來應正徧知。彼菩薩摩
訶薩。觀察如來目不暫瞬。得無生法忍。亦得無量
勝三昧法。是故大慧。汝不得言有言語說應有諸
法。大慧。如來亦見諸世界中。一切微蟲蚊虻蠅等
眾生之類。不說言語共作自事而得成辦。
<bz>〔唐譯〕</bz>大慧。非一切佛土皆有言說。言說者假安
立耳。大慧。或有佛土瞪視顯法。或現異相。或復揚
眉。或動目睛。或示微咲頻申謦欬憶念動搖。以如
是等而顯於法。大慧。如不瞬世界妙香世界及普
賢如來佛土之中。但瞪視不瞬。令諸菩薩獲無生
法忍及諸勝三昧。大慧。非由言說而有諸法。此世
界中蠅蟻等虫。雖無言說成自事故。
爾時世尊。欲重宣此義。而說偈言。如虗空兔角。及與
槃大子。無而有言說。如是性妄想。因緣和合法。凡愚
起妄想。不能如實知。輪迴三有宅。
<bz>〔魏譯〕</bz>爾時世尊重說偈言。如虗空兔角。及與石
女兒。無而有言語。如是妄分別。因緣和合法。愚痴
分別生。不知如實法。輪迴三界中。
<bz>〔唐譯〕</bz>爾時世尊重說頌言。如虗空兔角。及與石
女兒。無而有言說。妄計法如是。因緣和合中。愚夫
妄謂生。不能如實解。流轉於三有。

楞伽阿䟦多羅寶經會譯卷二之上

<sarticle>楞伽阿䟦多羅寶經會譯卷第二之下</sarticle>
明臨濟正宗中都沙門員珂會譯
一切佛語心品第二之下
爾時大慧菩薩摩訶薩復白佛言。世尊。常聲者何事
說。佛告大慧。為惑亂。以彼惑亂。諸聖亦現而非顛倒。
大慧。如春時𦦨火輪垂髮犍闥婆城幻夢鏡像。世間
顛倒非明智也。然非不現。大慧。彼惑亂者。有種種現
非惑亂作無常。所以者何。謂離性非性故。
<bz>〔魏譯〕</bz>爾時聖者大慧菩薩摩訶薩復白佛言。世
尊。世尊說常法。依何等法作如是說。佛告聖者大
慧菩薩言。大慧。依迷惑法我說為常。何以故。大慧。
聖人亦見世間迷惑法非顛倒心。大慧。譬如陽𦦨
火輪毛輪乾闥婆城幻夢水中月鏡中像。世間非
<pb n="62"/>
智慧者。見有諸像顛倒見故。有智慧者不生分別。
非不見彼迷惑之事。大慧。有智慧者見彼種種迷
惑之事不生實心。何以故離有無法故。
<bz>〔唐譯〕</bz>爾時大慧菩薩。摩訶薩。復白佛言。世尊所
說常聲依何處說。佛言。大慧。依妄法說。以諸妄法
聖人示現然不顛倒。大慧。譬如陽𦦨火輪垂髮乾
闥婆城夢幻鏡像。世無智者生顛倒解。有智不然
然非不現。大慧。妄法現時無量差別。然非無常。何
以故。離有無故。
大慧。云何離性非性惑亂。謂一切愚夫種種境界故。
如彼恒河。餓鬼見不見故。無惑亂性。於餘現故非無
性。如是惑亂。諸聖離顛倒不顛倒。是故惑亂常。謂相
相不壞故。大慧。非惑亂種種相妄想相壞。是故惑亂
常。
<bz>〔魏譯〕</bz>佛告聖者大慧菩薩言。大慧。云何迷惑法
離於有無。謂諸愚痴凡夫。見有種種境界。如諸餓
鬼大海恒河見水不見。大慧。是迷惑法不得言有
不得言無。大慧。餘眾生見彼是水故不得言無。大
慧。迷惑之事亦復如是。以諸聖人離顛倒見故。大
慧。言迷惑法常者。以想差別故。大慧。因迷惑法見
種種相。而迷惑法不分別異差別。是故大慧。迷惑
法常。
<bz>〔唐譯〕</bz>云何離有無。一切愚夫種種解故。如恒河
水有見不見。餓鬼不見不可言有。餘所見故不可
言無。聖於妄法離顛倒見。大慧。妄法是常。相不異
故。非諸妄法有差別相。以分別故而有別異。是故
妄法其体是常。
大慧。云何惑亂真實。若復因緣。諸聖於此惑亂不起
顛倒覺非不顛倒覺。大慧。除諸聖於此惑亂有少分
想。非聖智事相。大慧。凡有者。愚夫妄說。非聖言說。
<bz>〔魏譯〕</bz>大慧。云何迷惑法名之為實。以諸聖人迷
惑法中不生顛倒心。亦不生實心。大慧。而諸聖人
見彼迷惑法起少心想。不生聖智事相。大慧。起少
想者。是謂凡夫非謂聖人。
<bz>〔唐譯〕</bz>大慧。云何而得妄法真實。謂諸聖者於妄
法中不起顛倒。非顛倒覺。若於妄法有少分想則
非聖智。有少想者。當知則是愚夫戲論非聖言說。
彼惑亂者。倒不倒妄想。起二種種性。謂聖種性及愚
夫種性。聖種性者。三種分別。謂聲聞乘緣覺乘佛乘。
云何愚夫妄想起聲聞乘種性。謂自共相計着。起聲
聞乘種性。是名妄想起聲聞乘種性。大慧。即彼惑亂
妄想。起緣覺乘種性。謂即彼惑亂自共相不親計着
起緣覺乘種性。云何智者即彼惑亂。起佛乘種性。謂
覺自心現量外性非性不妄想相。起佛乘種性。是名
即彼惑亂起佛乘種性。
<bz>〔魏譯〕</bz>大慧。分別彼惑亂法顛倒非顛倒者。能生
二種性。何等二種。一者能生凡夫性。二者能生聖
人性。大慧。彼聖人性者。能生三種差別之性。所謂
聲聞辟支佛佛國土差別性故。大慧。云何毛道凡
夫分別迷惑法。而能生彼聲聞乘性。大慧。所謂執
着彼迷惑法自相同相。能成聲聞乘性。大慧。是名
迷惑法能生能成聲聞乘性。大慧。云何愚痴凡夫
分別迷惑法。而能生彼辟支佛乘性。大慧。所謂執
着彼迷惑法。觀察諸法自相同相不樂憒閙。能生
辟支佛乘性。大慧。是名迷惑法能生能成辟支佛
乘性。大慧。云何智者即分別彼迷惑之法。能生佛
乘性。大慧。所謂見彼能見可見唯是自心。而不分
別有無法故。大慧。如是觀察迷惑之法。能生能成
如來乘性。大慧。如是名為性義。
<bz>〔唐譯〕</bz>大慧。若分別妄法是倒非倒。彼則成就二
種種性。謂聖種性。凡夫種性。大慧。聖種性者。彼復
三種。謂聲聞緣覺佛乘別故。大慧。云何愚夫分別
妄法生聲聞乘種性。所謂計着自相共相。大慧。何
<pb n="63"/>
謂復有愚夫分別妄法成緣覺乘種性。謂即執着
自共相時離於憒閙。大慧。何謂智人分別妄法而
得成就佛乘種性。所謂了達一切唯是自心分別
所見無有外法。
又種種事性。凡夫惑想。起愚夫種性。彼非有事非無
事。是名種性義。大慧。即彼惑亂不妄想。諸聖心意意
識過習氣自性法轉變性。是名為如。是故說如離心
我說此句顯示離想。即說離一切想。
<bz>〔魏譯〕</bz>大慧。何者一切毛道凡夫。即分別彼迷惑
之法見種種事。能生世間所有乘性。以觀察諸法
如是如是決定不異。是故大慧。彼迷惑法愚痴凡
夫。虗妄分別種種法體。大慧。彼迷惑法非是實事
非不實事。何以故。大慧。聖人觀察彼迷惑法不虗
妄分別。是故聖人能轉心意意識身相。離煩惱習
故。是故聖人轉彼迷惑法。名為真如。大慧。此名何
等法。此名真如法。離分別法故。大慧。為此義故。我
重宣說真如法體離分別法。彼真如中無彼虗妄
分別法故。
<bz>〔唐譯〕</bz>大慧。有諸愚夫分別妄法種種事物。決定
如是決定不異。此則成就生死乘性。大慧。彼妄法
中種種事物。非即是物亦非非物。大慧。即彼妄法。
諸聖智者。心意意識諸惡習氣自性法轉依故。即
說此妄名為真如。是故真如離於心識。我今明了
顯示此句離分別者。悉離一切諸分別故。
大慧白佛言。世尊。惑亂為有為無。佛告大慧。如幻無
計着相。若惑亂有計着相者。計着性不可滅。緣起應
如外道說因緣生法。
<bz>〔魏譯〕</bz>大慧菩薩復白佛言。世尊。彼惑亂法為有
為無。佛告大慧。彼迷惑法執着種種相故名有。大
慧。彼迷惑法於妄想中若是有者。一切聖人皆應
不離。執着有無虗妄法故。大慧。如外道說十二因
緣。有從因生不從因生。此義亦如是。
<bz>〔唐譯〕</bz>大慧菩薩白言。世尊。所說妄法為有為無。
佛言。如幻無執着相故。若執着相體是有者。應不
可轉。則諸緣起。應如外道說作者生。
大慧白佛言。世尊。若惑亂如幻者。復當與餘惑作因。
佛告大慧。非幻惑因。不起過故。大慧。幻不起過無有
妄想。大慧。幻者從他明處生。非自妄想過習氣處生。
是故不起過。大慧。此是愚夫心惑計着。非聖賢也。
<bz>〔魏譯〕</bz>大慧言。世尊若迷惑法如幻見者。此迷惑
法異於迷惑。以迷惑法能生法故。佛告大慧。大慧。
非迷惑法生煩惱過。大慧。若不分別迷惑法者不
生諸過。復次大慧。一切幻法依於人功呪術而生。
非自心分別煩惱而生。是故大慧。彼迷惑法不生
諸過。唯是愚痴人見迷惑法故。大慧。愚痴凡夫執
着虗妄微細之事而生諸過。非謂聖人。
<bz>〔唐譯〕</bz>大慧又言。若諸妄法同於幻者。此則當與
餘妄作因。佛言大慧。非諸幻事為幻惑因。以幻不
生諸過惡故。以諸幻事無分別故。大慧。夫幻事者。
從他明呪而得生起。非自分別過習力起。是故幻
事不生過惡。大慧。此妄惑法唯是愚夫心所執着。
非諸聖者。
爾時世尊欲重宣此義。而說偈言。聖不見惑亂。中間
亦無實。中間若真實。惑亂即真實。捨離一切惑。若有
相生者。是亦為惑亂。不淨猶如翳。
<bz>〔魏譯〕</bz>爾時世尊重說偈言。聖不見惑亂。中間亦
無實。迷惑即是實。實法決迷惑。捨離諸迷惑。若有
相生者。即彼是迷惑。不淨猶如翳。
<bz>〔唐譯〕</bz>爾時世尊重說頌言。聖不見妄法。中間亦
非實。以妄即真故。中間亦真實。若離於妄法。而有
相生者。此還即是妄。如翳未清淨。
復次大慧。非幻無有相似。見一切法如幻。大慧白佛
言。世尊。為種種幻相計着言一切法如幻。為異相計
<pb n="64"/>
着。若種種幻相計着。言一切性如幻者。世尊。有性不
如幻者。所以者何。謂色種種相非因。世尊。無有因色
種種相現如幻。世尊。是故無種種幻相計着相似性
如幻。
<bz>〔魏譯〕</bz>復次大慧。汝不得言幻是無故。一切諸法
亦無如幻。大慧言。世尊。為執着諸法如幻相故。言
諸法如幻。為執着諸法顛倒相故。言諸法如幻也。
世尊。若執着諸法如幻相者。世尊不得言一切法
皆如幻相。若執着諸法顛倒相故言如幻者。不得
言一切法如幻。何以故。世尊色有種種因相見故。
世尊。無有異因色有諸相可見如幻。是故世尊。不
得說言執着諸法一切如幻。
<bz>〔唐譯〕</bz>復次大慧。見諸法非幻無有相似。故說一
切法如幻。大慧言。世尊。為依執着種種幻相。言一
切法猶如幻耶。為異依此執着顛倒相耶。若依執
着種種幻相。言一切法猶如幻者。世尊。非一切法
悉皆如幻。何以故。見種種色相不無因故。世尊。都
無有因令種種色相顯現如幻。是故世尊。不可說
言依於執着種種幻相。言一切法與幻相似。
佛告大慧。非種種幻相計着相似一切法如幻。大慧。
然不實一切法。速滅如電。是則如幻。大慧。譬如電光
剎那頃現現已即滅。非愚夫現。如是一切性自妄想
自共相。觀察無性。非現色相計着。
<bz>〔魏譯〕</bz>佛告大慧。非謂執着種種法相。說言諸法
一切如幻。大慧。諸法顛倒速滅如電故言如幻。大
慧。一切諸法譬如電光即見即滅。凡夫不見。大慧。
一切諸法亦復如是。以一切法自心分別同相異
相。以不能觀察故不如實見。以妄執着色等法故。
<bz>〔唐譯〕</bz>佛言。大慧。不依執着種種幻相言一切法
如幻。大慧。以一切法不實速滅如電故說如幻。大
慧。譬如電光見已即滅。世間凡愚悉皆現見一切
諸法。依自分別自共相現亦復如是。以不能觀察
無所有故。而妄計着種種色相。
爾時世尊欲重宣此義。而說偈言。非幻無有譬。說法
性如幻。不實速如電。是故說如幻。
<bz>〔魏譯〕</bz>爾時世尊重說偈言。非見色等法。說言無
幻法。故不違上下。我說一切法。不見有本性。如幻
無生體。
<bz>〔唐譯〕</bz>爾時世尊重說頌言。非幻無相似。亦非有
諸法。不實速如電。如幻應當知。
大慧復白佛言。如世尊所說。一切性無生及如幻。將
無世尊前後所說自相違耶。說無生性如幻。
<bz>〔魏譯〕</bz>大慧復白佛言。世尊。如世尊說。諸法不生。
復言如幻。將無世尊前後所說自相違也。以如來
說一切諸法不如幻故。
<bz>〔唐譯〕</bz>爾時大慧菩薩摩訶薩。復白佛言。世尊。如
佛先說。一切諸法皆悉無生。又言如幻。將非所說
前後相違。
佛告大慧。非我說無生性如幻前後相違過。所以者
何。謂生無生覺自心現量。有非有外性非性無生現。
大慧。非我前後說相違過。然壞外道因生故。我說一
切性無生。大慧。外道痴聚。欲令有無有生。非自妄想
種種計着緣。大慧。我非有無有生。是故我以無生說
而說。
<bz>〔魏譯〕</bz>佛告大慧。我說一切法不生如幻者。不成
前後有相違過。何以故。以諸一切愚痴凡夫不見
生法及不生法。不能覺知自心有無外法有無何
以故。以不能見不生法故。大慧。我如是說諸法前
後無有相違。大慧。我遮外道建立因果義不相當。
故我說諸法不生。大慧。一切外道愚痴羣聚作如
是說。從於有無生一切法。不說自心分別執着因
緣而生。大慧。我說諸法亦有不生亦無不生。是故
大慧。我說諸法不生不滅。
<pb n="65"/>
<bz>〔唐譯〕</bz>佛言。大慧。無有相違。何以故。我了於生即
是無生。唯是自心之所見故。若有若無一切外法。
見其無性本不生故。大慧。為離外道因生義故。我
說諸法皆悉不生。大慧。外道羣聚共興惡見。言從
有無生一切法。非自執着分別為緣。大慧。我說諸
法非有無生故名無生。
大慧。說性者。為攝受生死故。壞無見斷見故。為我弟
子攝受種種業受生處故。以性聲說攝受生死。
<bz>〔魏譯〕</bz>大慧。我說一切諸法有者。護諸弟子令知
二法。何等為二。一者攝取諸世間故。二者為護諸
斷見故。何以故。以依業故有種種身攝六道生。是
故我說言有諸法攝取世間。
<bz>〔唐譯〕</bz>大慧。說諸法者。為令弟子知依諸業攝受
生死。遮其無有斷滅見故。
大慧。說幻性自性相。為離性自性相故。隨愚夫惡見
相希望。不知自心現量。壞因所作生緣自性相計着。
說夢幻自性相一切法。不令愚夫惡見希望。計着自
及他一切法。如實處見作不正論。大慧。如實處見一
切法者。謂超自心現量。
<bz>〔魏譯〕</bz>大慧。我說一切法如幻者。為令一切愚痴
凡夫畢竟能離自相同相故。以諸凡夫痴心執着
墮於邪見。以不能知但是自心虗妄見故。令離執
着因緣生法。是故我說一切諸法如幻如夢無有
實體。何以故。若不如是說者。愚痴凡夫執邪見心。
欺誑自身及於他身。離如實見一切法故。大慧。云
何住如實見。謂入自心見諸法故。
<bz>〔唐譯〕</bz>大慧。說諸法相如幻者。令離諸法自性相
故。為諸凡愚墮惡見欲不知諸法唯心所現。為令
遠離執着因緣生起之相。說一切法如幻如夢。彼
諸愚夫執着惡見欺誑自他。不能明見一切諸法
如實住處。大慧。見一切法如實處者。謂能了達唯
心所現。
爾時世尊欲重宣此義。而說偈言。無生作非性。有性
攝生死。觀察如幻等。於相不妄想。
<bz>〔魏譯〕</bz>爾時世尊重說偈言。如汝言諸法。一切不
生者。是則謗因果。不生如實見。我說有生法。攝受
諸世間。見諸法同幻。不取諸見相。
<bz>〔唐譯〕</bz>爾時世尊重說頌言。無作故無生。有法攝
生死。了達如幻等。於相不分別。
復次大慧。當說名句形身相。善觀名句形身菩薩摩
訶薩。隨入義句形身。疾得阿耨多羅三藐三菩提。如
是覺已。覺一切眾生。大慧。名身者。謂若依事立名。是
名名身。句身者。謂句有義身。自性決定究竟。是名句
身。形身者。謂顯示名句。是名形身。又形身者。謂長短
高下。又句身者。謂徑跡。如象馬人獸等所行徑跡。得
句身名。大慧。名及形者。謂以名說無色四陰故說名。
自相現故說形。是名名句形身。說名句形身相分齊。
應當脩學。
<bz>〔魏譯〕</bz>復次佛告聖者大慧菩薩言。大慧。我今為
諸菩薩摩訶薩。說名句字身相。以諸菩薩善知名
句字身相故。依名句字身相。速得阿耨多羅三藐
三菩提。得菩提已。為眾生說名句字相。大慧菩薩
白佛言。善哉世尊。唯願速說。大慧。何者名身。謂依
何等。何等法作名。名身事物名異義一。大慧。是名
我說名身。大慧。何者是句身。謂義事決定究竟見
義故。大慧。是名我說句身。大慧。何者是字身。謂文
句畢竟故。大慧。復次名身者。依何等法了別名句。
能了知自形相故。大慧。復次句身者。謂句字畢竟
故。大慧。復次名身者。所謂諸字從名差別。從阿字
乃至呵字。名為名身。大慧。復次字身者。謂聲長短
音韻高下。名為字身。大慧。復次句身者。謂巷路行
跡。如人象馬諸獸行跡等。得名為句。大慧。復次名
字者。謂無色四陰依名而說。大慧。復次名字相者。
<pb n="66"/>
謂能了別名字相故。大慧。是名名句字身相。大慧。
如是名句字相。汝應當為人演說。
<bz>〔唐譯〕</bz>復次大慧。我當說名句文身相。諸菩薩摩
訶薩善觀此相了達其義。疾得阿耨多羅三藐三
菩提。復能開悟一切眾生。大慧。名身者。謂依事立
名。名即是身。是名名身。句身者。謂能顯義決定究
竟。是名句身。文身者。謂由於此能成名句。是名文
身。復次大慧。句身者。謂句事究竟。名身者。謂諸字
名各各差別。如從阿字乃至呵字。文身者。謂長短
高下。復次句身者。如足跡。如衢巷中人畜等跡。名
謂非色四蘊。以名說故。文謂名之自相。由文顯故
是名名句文身。此名句文身相汝應脩學。
爾時世尊欲重宣此義。而說偈言。名身與句身。及形
身差別。凡夫愚計著。如象溺深泥。
<bz>〔魏譯〕</bz>爾時世尊重說偈言。名身與句身。及字身
差別。凡夫癡計着。如象溺深泥。
<bz>〔唐譯〕</bz>爾時世尊重說頌言。名身與句身。及字身
差別。凡愚所計着。如象溺深泥。
復次大慧。未來世智者以離一異俱不俱見相我所
通義。問無智者。彼即答言。此非正問。謂色等常無常。
為異不異。如是涅槃諸行相所相。求那所求那。造所
造。見所見。塵及微塵。脩與脩者。如是比展轉相。如是
等問。而言佛說無記止論。非彼痴人之所能知。謂聞
慧不具故。如來應供等正覺。令彼離恐怖句故。說言
無記不為記說。又止外道見論故。而不為說。
<bz>〔魏譯〕</bz>復次大慧。未來世中無智慧者。以邪見心
不知如實法故。因問論自言智者。有智者問如實
之法。離邪見相一異俱不俱。而彼愚人作如是言。
是問非是。非正念問。謂色等法常無常為一為異。
如是涅槃有為諸行為一為異。相中所有能見所
見為一為異。作者所作為一為異。四大中色香味
觸為一為異。能見可見為一為異。泥團微塵為一
為異。知者所知為一為異。如是等上上次第相。上
上無記置答。佛如是說是謂謗我。大慧。而我不說
如是法者。為遮外道邪見說故。
<bz>〔唐譯〕</bz>復次大慧。未來世中有諸邪見惡思覺者。
離如實法以見一異俱不俱相。問諸智者。彼即答
言。此非正問。謂色與無常。為異為不異。如是涅槃
諸行。相所相。依所依。造所造。見所見。地與微塵。智
與智者。為異為不異。如是等不可記事次第而問。
世尊說此當止記答。愚夫無智非所能知。佛欲令
其離驚怖處不為記說。大慧。不記說者。欲令外道
永得出離作者見故。
大慧。外道作如是說。謂命即是身。如是等無記論。大
慧。彼諸外道愚痴於因作無記論。非我所說。大慧。我
所說者。離攝所攝妄想不生。云何止彼。大慧。若攝所
攝計着者。不知自心現量故止彼。大慧。如來應供等
正覺。以四種記論。為眾生說法。大慧。止記論者。我時
時說。為根未熟不為熟者。
<bz>〔魏譯〕</bz>何以故。大慧。外道等說。謂身即命身異命
異。如是等法外道所說是無記法。大慧。外道迷於
因果義故。是故無記。非我法中名無記也。大慧。我
佛法中離能見可見虗妄之相無分別心。是故我
法中無有置答。諸外道等執着可取能取。不知但
是自心見法。為彼人故我說言有四種問法。無記
置答非我法中。大慧。諸佛如來應正遍知。為諸眾
生有四種說。言置答者。大慧。為待時故說如是法。
為根未熟非為根熟。是故我說置答之義。
<bz>〔唐譯〕</bz>大慧。諸外道眾計有作者。作如是說。命即
是身命異身異。如是等說名無記論。大慧。外道癡
惑說無記論。非我教中。大慧。我教中說離能所取
不起分別。云何可止。大慧。若有執着能取所取。不
了唯是自心所見。彼應可止。大慧。諸佛如來以四
<pb n="67"/>
種記論為眾生說法。大慧。止記論者我別時說。以
根未熟且止說故。
復次大慧。一切法離所作因緣不生。無作者故。一切
法不生。大慧。何故一切性離自性。以自覺觀時。自共
性相不可得故。說一切法不生。何故一切法不可持
來不可持去。以自共相欲持來無所來。欲持去無所
去。是故一切法離持來去。大慧。何故一切諸法不滅。
謂性自性相無故。一切法不可得故。一切法不滅。大
慧。何故一切法無常。謂相起無常性。是故說一切法
無常。大慧。何故一切法常。謂相起無生。性無常常。故
說一切法常。
<bz>〔魏譯〕</bz>復次大慧。一切諸法若離作者及因。是故
不生。以無作者故。是故我說諸法不生。佛告大慧
一切諸法無有體相。大慧白佛言。世尊。何故一切
諸法無實体相。佛告大慧。自智觀察一切諸法自
相同相不見於法。是故我說一切諸法無實體相。
佛告大慧。一切諸法亦無取相。大慧言。世尊。以何
義故一切諸法亦無取相。佛告大慧。自相同相無
法可取。是故我說無法可取。佛告大慧。一切諸法
亦無捨相。大慧言。世尊。何故諸法亦無捨相。佛告
大慧。觀察自相同相法無法可捨。是故我說一切
諸法亦無捨相。佛告大慧。諸法不滅。大慧言。世尊。
何故一切諸法不滅。佛告大慧。觀一切法自相同
相無体相故。是故我說諸法不滅。佛告大慧。諸法
無常。大慧言。世尊。何故一切諸法無常。佛告大慧。
一切諸法常無常相常不生相。是故我說諸法無
常。復次大慧。我說一切諸法無常。大慧言。世尊。何
故一切諸法無常。佛告大慧。以相不生以不生體
相。是故常無常。是故我說諸法無常。
<bz>〔唐譯〕</bz>復次大慧。何故一切法不生。以離能作所
作無作者故。何故一切法無自性。以證智觀自相
共相不可得故。何故一切法無來去。以自共相來
無所從去無所至故。何故一切法不滅。謂一切法
無性相故。不可得故。何故一切法無常。謂諸相起
無常性故。何故一切法常。謂諸相起即是不起。無
所有故。無常性常。是故我說一切法常。
爾時世尊欲重宣此義。而說偈言。記論有四種。一向
反詰問。分別及止論。以制諸外道。有及非有生。僧伽
毗舍師。一切悉無記。彼如是顯示。正覺所分別。自性
不可得。以離於言說。故說離自性。
<bz>〔魏譯〕</bz>爾時世尊重說偈言。記論有四種直答及
質答。分別答置答。以制諸外道。數論與勝論。言有
非有生。而說悉無記。彼作如是說。正智慧觀察。自
性不可得。是故不可說。及說無体相。
<bz>〔唐譯〕</bz>爾時世尊重說頌言。一向反詰問。分別與
置答。如是四種說。摧伏諸外道。數論與勝論。言有
非有生。如是等諸說。一切皆無記。以智觀察時。體
性不可得。以彼無可說。故說無自性。
爾時大慧菩薩摩訶薩復白佛言。世尊。惟願為說諸
須陀洹須陀洹趣差別通相。若菩薩摩訶薩。善解須
陀洹趣差別通相。及斯陀含阿那含阿羅漢方便相。
分別知已。如是如是。為眾生說法。謂二無我相及二
障淨。度諸地相究竟通達。得諸如來不思議究竟境
界。如眾色摩尼。善能饒益一切眾生。以一切法境界
無盡身財。攝養一切。
<bz>〔魏譯〕</bz>爾時聖者大慧菩薩摩訶薩白佛言。世尊。
唯願世尊。為我等說須陀洹等行差別相。我及一
切菩薩摩訶薩等。善知須陀洹等修行相已。如實
知須陀洹斯陀含阿那含阿羅漢等。如是如是為
眾生說。眾生聞已入二無我相淨二種障。次第進
取地地勝相。得如來不可思議境界脩行。得修行
處已。如如意寶隨眾生念受用境界身口意行故。
<bz>〔唐譯〕</bz>爾時大慧菩薩摩訶薩。復白佛言。世尊。願
<pb n="68"/>
為我說諸須陀洹須陀洹行差別相。我及諸菩薩
摩訶薩聞是義故。於須陀洹斯陀含阿那含阿羅
漢方便相。皆得善巧。如是而為眾生演說。令其證
得二無我法淨除二障。於諸地相漸次通達。獲於
如來不可思議智慧境界。如眾色摩尼。普令眾生
悉得饒益。
佛告大慧。諦聽諦聽善思念之。今為汝說。大慧白佛
言。善哉世尊。唯然聽受。佛告大慧。有三種須陀洹須
陀洹果差別。云何為三。謂下中上。下者極七有生。中
者三五有生而般涅槃。上者即彼生而般涅槃。
<bz>〔魏譯〕</bz>佛告大慧言。善哉善哉善哉大慧。諦聽諦
聽今為汝說。大慧白佛言。善哉世尊。唯然聽受。佛
告大慧言。大慧。須陀洹有三種果差別。大慧言。何
等三種。佛告大慧謂下中上。大慧。何者須陀洹下。
謂三有中七反受生。大慧。何者為中。謂三生五生
入於涅槃。大慧。何者為上。謂即一生入於涅槃。
<bz>〔唐譯〕</bz>佛言。諦聽當為汝說。大慧言唯。佛言。大慧。
諸須陀洹須陀洹果差別有三。謂下中上。大慧。下
者於諸有中極七反生。中者三生五生。上者即於
此生而入涅槃。
此三種有三結下中上。云何三結。謂身見疑戒取。是
三結差別。上上昇進得阿羅漢。
<bz>〔魏譯〕</bz>大慧。是三種須陀洹有三種結。謂下中上。
大慧。何者三結。謂身見疑戒取。大慧。彼三種結上
上勝進。得阿羅漢果。
<bz>〔唐譯〕</bz>大慧。此三種人斷三種結。謂身見疑戒禁
取。上上勝進得阿羅漢。
大慧。身見有二種。謂俱生及妄想。如緣起妄想自性
妄想。譬如依緣起自性種種妄想自性計着生。以彼
非有非無非有無。無實妄想相故。愚夫妄想種種妄
想。自性相計着。如熱時𦦨鹿渴水想。是須陀洹妄想
身見。彼以人無我攝受無性。斷除久遠無知計着。
<bz>〔魏譯〕</bz>大慧。身見有二種。何等為二。一者俱生。二
者虗妄分別而生。如因緣分別法故。大慧。譬如依
諸因緣法相虗妄分別而生實相。彼因緣法中非
有非無。以分別有無非實相故。愚痴凡夫執着種
種法相。如諸禽獸見於陽𦦨取以為水。大慧。是名
須陀洹分別身見。何以故。以無智故。無始世來虗
妄取相故。大慧。此身見垢見人無我乃能遠離。
<bz>〔唐譯〕</bz>大慧。身見有二種。謂俱生及分別。如依緣
起有妄計性。大慧。譬如依止緣起性故。種種妄計
執着性生。彼法但是妄分別相。非有非無。非亦有
亦無。凡夫愚癡而橫執着。猶如渴獸妄生水想。此
分別身見無智慧故久遠相應。見人無我即時捨
離。
大慧。俱生者。須陀洹身見。自他身等四陰無色相故。
色生造及所造故。展轉相因相故。大種及色不集故。
須陀洹觀有無品不現身見則斷。如是身見斷貪則
不生。是名身見相。
<bz>〔魏譯〕</bz>大慧。何者須陀洹俱生身見。所謂自身他
身俱見。彼二四陰。無色色陰生時。依於四大及四
塵等。彼此因緣和合生色。而須陀洹知已能離有
無邪見斷於身見。斷身見已不生貪心。大慧。是名
須陀洹身見之相。
<bz>〔唐譯〕</bz>大慧。俱生身見。以普觀察自他之身。受等
四蘊無色相故。色由大種而得生故。是諸大種互
相因故。色不集故。如是觀已。明見有無即時捨離。
捨身見故貪則不生。是名身見相。
大慧。疑相者。謂得法善見相故。及先二種身見妄想
斷故。疑法不生。不於餘處起大師見為淨不淨。是名
疑相須陀洹斷。
<bz>〔魏譯〕</bz>大慧。何者須陀洹疑相。謂得證法善見相
已。先斷身見及於二見分別之心。是故於諸法中
<pb n="69"/>
不生疑心。復不生心。於餘尊者以為尊想。為淨不
淨故。大慧。是名須陀洹疑相。
<bz>〔唐譯〕</bz>大慧。疑相者。於所證法善見相故。及先二
種身見分別斷故。於諸法中疑不得生。亦不於餘
生大師想為淨不淨。是名疑相。
大慧。戒取者。云何須陀洹不取戒。謂善見受生處苦
相故。是故不取。大慧。取者。謂愚夫決定受習苦行為
眾具樂。故求受生。彼則不取。除回向自覺勝。離妄想
無漏法相行方便受持戒支。是名須陀洹取戒相斷。
<bz>〔魏譯〕</bz>大慧。何者須陀洹戒取相。謂善見受生處
苦相故。是故不取戒相。大慧。戒取者。謂諸凡夫持
戒精進種種善行。求樂境界生諸天中。彼須陀洹
不取是相而取自身。內證回向進趣勝處。離諸妄
想修無漏戒分。大慧。是名須陀洹戒取相。
<bz>〔唐譯〕</bz>大慧。何故須陀洹不取戒禁。謂以明見生
處苦相。是故不取。夫其取者。謂諸凡愚於諸有中
貪着世樂。苦行持戒願生於彼。須陀洹人不取是
相。唯求所證最勝無漏無分別法。修行戒品。是名
戒禁取相。
須陀洹斷三結貪癡不生。若須陀洹作是念。此諸結
我不成就者。應有二過。墮身見及諸結不斷。大慧白
佛言。世尊。世尊說眾多貪欲。彼何者貪斷。佛告大慧
愛樂女人纏綿貪著。種種方便身口惡業。受現在樂
種未來苦。彼則不生。所以者何。得三昧正受樂故。是
故彼斷。非趣涅槃貪斷。
<bz>〔魏譯〕</bz>大慧。須陀洹斷三結煩惱離貪瞋癡。若須
陀洹生如是心。此是三結我離三結者。大慧。是名
見三法隨於身見。彼若如是不離三結。大慧。是故
須陀洹不生如是心。大慧白佛言。世尊。世尊說眾
多貪須陀洹離何等貪。佛告大慧。須陀洹遠離與
諸女人和合。不為現在樂種未來苦因。遠離打摑
鳴抱⿰目丐視。大慧。須陀洹不生如是貪心。何以故。以
得三昧樂行故。大慧。須陀洹遠離如是等貪。非離
涅槃貪。
<bz>〔唐譯〕</bz>大慧。須陀洹人捨三結故離貪瞋癡。大慧。
若須陀洹作如是念。我離諸結。則有二過。謂墮我
見及諸結不斷。大慧白言。貪有多種。捨何等貪。佛
告大慧。捨於女色纏綿貪欲。見此現樂生來苦故。
又得三昧殊勝樂故。是故捨彼非涅槃貪。
大慧。云何斯陀含相。謂頓照色相妄想生相。見相不
生。善見禪趣相故。頓來此世盡苦際得涅槃。是故名
斯陀含。
<bz>〔魏譯〕</bz>大慧。何者斯陀含果相。謂一往見色相現
前生心。非虗妄分別想見。以善見禪脩行相故。一
往來世間。便斷苦盡入於涅槃。是故名斯陀含。
<bz>〔唐譯〕</bz>大慧。云何斯陀含果。謂不了色相起色分
別。一往來已善脩禪行。盡苦邊際而般涅槃。是名
斯陀含。
大慧。云何阿那含。謂過去未來現在色相性非性生。
見過患使。妄想不生故。及結斷故。名阿那含。
<bz>〔魏譯〕</bz>大慧。何者阿那含相。謂於過去現在未來
色相中生有無心。以見使虗妄分別心。諸結不生。
不來故名阿那含。
<bz>〔唐譯〕</bz>大慧。云何阿那含果。謂於過去現在色相
起有無見。分別過惡隨眠不起。永捨諸結更不還
來。是名阿那含。
大慧。阿羅漢者。謂諸禪三昧解脫力明。煩惱苦妄想
非性。故名阿羅漢。
<bz>〔魏譯〕</bz>大慧。阿羅漢相。謂不生分別思惟可思惟。
三昧解脫力通煩惱苦等分別心。故名阿羅漢。
<bz>〔唐譯〕</bz>大慧。阿羅漢者。謂諸禪三昧解脫力通悉
已成就。煩惱諸諸苦分別永盡。是名阿羅漢。
大慧白佛言。世尊。世尊說三種阿羅漢。此說何等阿
<pb n="70"/>
羅漢。世尊。為得寂靜一乘道。為菩薩摩訶薩方便示
現阿羅漢。為佛化化。佛告大慧。得寂靜一乘道聲聞
非餘。餘者行菩薩行。及佛化化。巧方便本願故。於大
眾中示現受生。為莊嚴佛眷屬故。大慧。於妄想處種
種說法。謂得果得禪禪者入禪。悉遠離故。示現得自
心現量得果相。說名得果。復次大慧欲超禪無量無
色界者。當離自心現量相。大慧。受想正受超自心現
量者不然。何以故。有心量故。
<bz>〔魏譯〕</bz>大慧菩薩白佛言。世尊。說三種阿羅漢。此
說何等羅漢名阿羅漢。世尊為說得決定寂滅羅
漢。為發菩提願善根忘善根羅漢。為化應化羅漢。
佛告大慧。為說得決定寂滅聲聞羅漢非餘羅漢。
大慧。餘羅漢者。謂曾脩行菩薩行者。復有應化佛
所化羅漢。本願善根方便力故。現諸佛土生大眾
中。莊嚴諸佛大會眾故。大慧。分別去來說種種事。
遠離證果能思惟所思惟可思惟故。以見自心為
見所見說得果相。復次大慧。若欲遠離禪無量無
色界者。應當遠離自心見相遠離少想。寂滅定三
摩䟦提相故。大慧。若不如是。彼菩薩心見諸法以
唯心故。
<bz>〔唐譯〕</bz>大慧言。世尊。阿羅漢有三種。謂一向趣寂。
退菩提願。佛所變化此說何者。佛言。大慧。此說趣
寂非是其餘。大慧。餘二種人。謂已曾發巧方便願。
及為莊嚴諸佛眾會於彼示生。大慧。於虗妄處說
種種法。所謂證果禪者及禪皆性離故。自心所見
得果相故。復次大慧。若欲超過諸禪無量無色界
者。應離自心所見諸相。大慧。想受滅三昧。超自心
所見境者不然。不離心故。
爾時世尊欲重宣此義。而說偈言。諸禪四無量。無色
三摩提。一切受想滅。心量彼無有。須陀槃那果。往來
及不還。及與阿羅漢。斯等心惑亂。禪者禪及緣。斷知
見真諦。此則妄想量。若覺得解脫。
<bz>〔魏譯〕</bz>爾時世尊重說偈言。諸禪四無量。無色三
摩提。少想寂滅定。一切心中無。逆流脩無漏。及於
一往來。往來及不還。羅漢心迷沒。思可思能思。遠
離見真諦。唯是虗妄心。能知得解脫。
<bz>〔唐譯〕</bz>爾時世尊重說頌言。諸禪與無量。無色三
摩提。及以想受滅。唯心不可得。預流一來果。不還
阿羅漢。如是諸聖人。悉依心妄有。禪者禪所緣。斷
惑見真諦。此皆是妄想。了知即解脫。
復次大慧。有二種覺。謂觀察覺。及妄想相攝受計著
建立覺。大慧。觀察覺者。謂若覺性自性相。選擇離四
句不可得。是名觀察覺。
<bz>〔魏譯〕</bz>復次大慧。有二種智。何等為二。一者觀察
智。二者虗妄分別取相住智。大慧。何者觀察智。謂
何等智觀察一切諸法體相。離於四法無法可得。
是名觀察智。
<bz>〔唐譯〕</bz>復次大慧。有二種覺智謂觀察智。及取相
分別執着建立智。觀察智者。謂觀一切法。離四句
不可得。
大慧。彼四句者。謂離一異俱不俱有無非有非無常
無常。是名四句。大慧。此四句離。是名一切法。大慧。此
四句觀察一切法。應當脩學。
<bz>〔魏譯〕</bz>大慧。何者四法。謂一異俱不俱。是名四法。
大慧。若離四法一切法不可得。大慧。若欲觀察一
切法者。當依四法而觀諸法。
<bz>〔唐譯〕</bz>四句者。謂一異俱不俱有非有常無常等。
我以諸法離此四句。是故說言一切法離。大慧。如
是觀法汝應脩學。
大慧。云何妄想相攝受計者建立覺。謂妄想相攝受。
計著堅濕煖動不實妄想相。四大種宗因相譬喻。計
着不實建立而建立。是名妄想相攝受計着建立覺。
是名二種覺相。若菩薩摩訶薩成就此二覺相。人法
<pb n="71"/>
無我相。究竟善知方便無所有覺。觀察行地得初地
入百三昧。得差別三昧。見百佛及百菩薩。知前後際
各百劫事。光照百剎土。知上上地相。大願殊勝神力
自在。法雲灌頂。當得如來自覺地。善繫心十無盡句。
成熟眾生種種變化光明莊嚴。得自覺聖樂三昧正
受。
<bz>〔魏譯〕</bz>大慧。妄想分別取相住智者。所謂執着堅
熱濕動。虗妄分別四大相故執着建立。因譬喻相
故建立非實法以為實。大慧。是名虗妄分別執着
取相住智。大慧。是名二種智相。大慧。諸菩薩摩訶
薩。畢竟知此二相進趣法無我相。善知真實智行
地。知已即得初地得百三昧。依三昧力見百佛見
百菩薩。能知過去未來各百劫事。照百佛世界。照
百佛世界已。善知諸地上上智相。以本願力故。能
奮迅示現種種神通。於法雲地中依法雨授位。證
如來內究竟法身智慧地。依十無盡善根願轉。為
教化眾生種種應化。自身示現種種光明。以得自
身修行證智三昧樂故。
<bz>〔唐譯〕</bz>云何取相分別執着建立智。謂於堅濕煖
動諸大種性。取相執着虗妄分別。以宗因喻而妄
建立。是名取相分別執着建立智。是名二種覺智
相。菩薩摩訶薩知此智相。即能通達人法無我。以
無相智於解行地善巧觀察。入於初地得百三昧。
以勝三昧力見百佛百菩薩。知前後際各百劫事。
光明照曜百佛世界。善能了知上上地相。以勝願
力變現自在。至法雲地而受灌頂。入於佛地十無
盡願成就眾生。種種應現無有休息。而恒安住自
覺境界三昧勝樂。
復次大慧。菩薩摩訶薩。當善四大造色。云何菩薩善
四大造色。大慧。菩薩摩訶薩作是覺。彼真諦者。四大
不生。於彼四大不生。作如是觀察。觀察已覺名相妄
想分齊。自心現分齊。外性非性。是名心現妄想分齊。
謂三界觀彼四大造色性。離四句通淨。離我我所知
實相自相分段住。無生自相成。
<bz>〔魏譯〕</bz>復次大慧。菩薩摩訶薩應善知四大及四
塵相。大慧。云何菩薩善知四大及四塵相。大慧。菩
薩摩訶薩。應如是脩行。所言實者。謂無四大處。觀
察四大本來不生。如是觀已復作是念。言觀察者。
唯自心見虗妄覺知。以見外塵無有實物。唯是名
字分別心見。所謂三界離於四大及四塵相。見如
是已離四種見。見清淨法離我我所。住於自相如
實法中。大慧。住自相如實法中者。謂住建立諸法
無生自相法中。
<bz>〔唐譯〕</bz>復次大慧。菩薩摩訶薩當善了知大種造
色。云何了知。大慧。菩薩摩訶薩應如是觀。彼諸大
種真實不生。以諸三界但是分別。唯心所見無有
外物。如是觀時。大種所造悉皆性離。超過四句無
我我所。住如實處成無生相。
大慧。彼四大種云何生造色。謂津潤妄想大種。生內
外水界。堪能妄想大種。生內外火界。飄動妄想大種。
生內外風界。斷截色妄想大種。生內外地界。色及虗
空俱。計著邪諦。五陰集聚四大造色生。
<bz>〔魏譯〕</bz>大慧。於四大中云何有四塵。大慧。謂妄想
分別桑輭濕潤。生內外水大。大慧。妄想分別煖增
長力。生內外火大。大慧。妄想分別輕轉動相。生內
外風大。大慧。妄想分別所有堅相。生內外地大。大
慧。妄想分別內外共虗空生內外相。以執着虗妄
內外邪見。五陰聚落四大及四塵生故。
<bz>〔唐譯〕</bz>大慧。彼諸大種云何造色。大慧。謂虗妄分
別津潤大種成內外水界。炎盛大種成內外火界。
飄動大種成內外風界。色分段大種成內外地界。
離於虗空。由執着邪諦。五蘊聚集大種造色生。
大慧。識者因樂種種迹境界故。餘趣相續。大慧。地等
<pb n="72"/>
四大及造色等。有四大緣。非彼四大緣。所以者何。謂
性形相處。所作方便無性。大種不生。大慧。性形相處
所作方便。和合生非無形。是故四大造色相外道妄
想非我。
<bz>〔魏譯〕</bz>佛告大慧。識能執着種種境界樂求異道。
取彼境界故。大慧。四大有因。謂色香味觸。大慧。四
大無因。何以故。謂地自体形相長短不生四大相
故。大慧。依形相大小上下容貌而生諸法。不離形
相大小長短而有法故。是故大慧。外道虗妄分別
四大及四塵。非我法中如此分別。
<bz>〔唐譯〕</bz>大慧。識者以執着種種言說境界。為因起
故。於餘趣中相續受生。大慧。地等造色有大種因。
非四大種為大種因。何以故。謂若有法有形相者。
則是所作非無形者。大慧。此大種造色相外道分
別。非是我說。
復次大慧。當說諸陰自性相。云何諸陰自性相。謂五
陰。云何五。謂色受想行識。彼四陰非色。謂受想行識。
大慧。色者四大及造色各各異相。大慧。非無色有四
數如虗空。譬如虗空過數相離於數。而妄想言一虗
空。大慧。如是陰過數相離於數。離性非性離四句。數
相者。愚夫言說非聖賢也。
<bz>〔魏譯〕</bz>復次大慧。我為汝說五陰體相。大慧。何者
五陰相。謂色受想行識。大慧。色依四大生四大彼
此不同相。大慧。無色相法同如虗空。云何得成四
種數相。大慧。譬如虗空離於數相。而虗妄分別此
是虗空。大慧。陰之數相離於諸相。離有無相離於
四相。愚痴凡夫說諸數相非謂聖人。
<bz>〔唐譯〕</bz>復次大慧。我今當說五蘊体相。謂色受想
行識。大慧。色謂四大及所造色。此各異相。受等非
色。大慧。非色諸蘊。猶如虗空無有四數。大慧。譬如
虗空超過數相。然分別言此是虗空。非色諸蘊亦
復如是。離諸數相。離有無等四種句故。數相者愚
夫所說非諸聖者。
大慧。聖者如幻種種色像。離異不異施設。又如夢影
士夫身。離異不異故。大慧。聖智趣同陰妄想現。是名
諸陰自性相。汝當除滅。滅已說寂靜法。斷一切佛剎
諸外道見。大慧。說寂靜時。法無我見淨。及入不動地。
入不動地已。無量三昧自在。及得意生身。得如幻三
昧。通達究竟力明自在。救攝饒益一切眾生。猶如大
地載育眾生。菩薩摩訶薩普濟眾生。亦復如是。
<bz>〔魏譯〕</bz>大慧。我說諸相如幻。種種形相離一二相
依假名說。如夢鏡像不離所依。大慧。如聖人智修
行分別見五陰虗妄。大慧。是名五陰無五陰体相。
大慧。汝今應離如是虗妄分別之相。離如是已為
諸菩薩說離諸法相寂靜之法。為遮外道諸見之
相。大慧。說寂靜法得證清淨無我之相入遠行地。
入遠行地已得無量三昧自在如意生身故。以得
諸法如幻三昧故。以得自在神通力脩行進趣故。
隨一切眾生自在用如大地故。大慧。譬如大地一
切眾生隨意而用。大慧。菩薩摩訶薩隨眾生用亦
復如是。
<bz>〔唐譯〕</bz>諸聖但說如幻所作。唯假施設離異不異。
如夢如像無別所有。不了聖智所行境故。見有諸
蘊分別現前。是名諸蘊自性相。大慧。如是分別汝
應捨離。捨離此已說寂靜法。斷一切剎諸外道見。
淨法無我入遠行地。成就無量自在三昧。獲意生
身。如幻三昧力通自在皆悉具足。猶如大地普益
羣生。
復次大慧。諸外道有四種涅槃。云何為四。謂性自性
非性涅槃。種種相性非性涅槃。自相自性非性覺涅
槃。諸陰自共相相續流注斷涅槃。是名諸外道四種
涅槃。非我所說法。大慧。我所說者。妄想識滅。名為涅
槃。
<pb n="73"/>
<bz>〔魏譯〕</bz>復次大慧。外道說有四種涅槃。何等為四。
一者自体涅槃。二者種種相有無涅槃。三者自覺
体有無涅槃。四者諸陰自相同相斷相續体涅槃。
大慧。是名外道四種涅槃。非我所說。大慧。我所說
者。見虗妄境界分別識滅。名為涅槃。
<bz>〔唐譯〕</bz>復次大慧。涅槃有四種。何等為四。謂諸法
自性無性涅槃。種種相性無性涅槃。覺自相性無
性涅槃。斷諸蘊自共相流注涅槃。大慧。此四涅槃
是外道義。非我所說。大慧。我所說者。分別爾炎識
滅名為涅槃。
大慧白佛言。世尊。不建立八識耶。佛言。建立。大慧白
佛言。若建立者。云何離意識非七識。佛告大慧。彼因
及彼攀緣故七識不生。意識者。境界分段計着生。習
氣長養藏識意俱。我我所計着思惟因緣生。不壞身
相藏識。因攀緣自心現境界計着心聚生。展轉相因
譬如海浪。自心現境界風吹。若生若滅亦如是。是故
意識滅七識亦滅。
<bz>〔魏譯〕</bz>大慧白佛言。世尊。世尊可不說八種識耶。
佛告大慧。我說八種識。大慧言。若世尊說八種識
者。何故但言意識轉滅。不言七識轉滅。佛告大慧。
以依彼念觀有故。轉識滅七識亦滅。復次大慧。意
識執着取境界生。生已種種熏習增長。阿黎耶識
共意識故離我我所相。着虗妄空而生分別。大慧。
彼二種識無差別相。以依阿黎耶識。因觀自心見
境。妄想執着生種種心。猶如束竹迭共為因。如大
海波。以自心見境界風吹而有生滅。是故大慧。意
識轉滅七種識轉滅。
<bz>〔唐譯〕</bz>大慧言。世尊。豈不建立八種識耶。佛言建
立。大慧言。若建立者。云何但說意識滅非七識滅。
佛言。大慧。以彼為因及所緣故。七識得生。大慧。意
識分別境界起執着時。生諸習氣長養藏識。由是
意俱我我所執。思量隨轉無別体相。藏識為因為
所緣故。執着自心所現境界。心聚生起展轉為因。
大慧。譬如海浪。自心所現境界風吹而有起滅。是
故意識滅時七識亦滅。
爾時世尊欲重宣此義。而說偈言。我不涅槃性。所作
及與相。妄想爾𦦨識。此滅我涅槃。彼因彼攀緣。意趣
等成身。與因者是心。為識之所依。如水大流盡。波浪
則不起。如是意識滅。種種識不生。
<bz>〔魏譯〕</bz>爾時世尊重說偈言。我不取涅槃。亦不捨
作相。轉滅虗妄心。故言得涅槃。依彼因及念。意識
諸境界。識與心作因。為識之所依。如水流枯竭波
浪則不起。如是意識滅。種種識不生。
<bz>〔唐譯〕</bz>爾時世尊重說頌言。我不以自性。及以於
作相。分別境識滅。如是說涅槃。意識為心因。心為
意境界。因及所緣故。諸識依止生。如大瀑流盡。波
浪則無起。如是意識滅。種種識不生。
復次大慧。今當說妄想自性分別通相。若妄想自性
分別通相善分別。汝及餘菩薩摩訶薩。離妄想到自
覺聖。外道通趣善見。覺攝所攝妄想。斷緣起種種相
妄想自性行。不復妄想。
<bz>〔魏譯〕</bz>復次大慧。我為汝說虗妄分別法体差別
之相。汝及諸菩薩摩訶薩。善分別知虗妄法体差
別之相。離分別所分別法。善知自身內脩行法。遠
離外道能取可取境界。遠離種種虗妄分別因緣
法体相。遠離已不復分別虗妄之相。
<bz>〔唐譯〕</bz>復次大慧。我今當說妄計自性差別相。令
汝及諸菩薩摩訶薩善知此義。超諸妄想證聖智
境。知外道法。遠離能取所取分別。於依他起種種
相中。不更取着妄所計相。
大慧。云何妄想自性分別通相。謂言說妄想。所說事
妄想。相妄想。利妄想。自性妄想。因妄想。見妄想。成妄
想。生妄想。不生妄想。相續妄想。縛不縛妄想。是名妄
<pb n="74"/>
想自性分別通相。
<bz>〔魏譯〕</bz>大慧。何者虗妄分別法體差別之相。大慧。
虗妄分別自体差別相有十二種。何等為十二。一
者言語分別。二者可知分別。三者相分別。四者義
分別。五者自体分別。六者因分別。七者見分別。八
者建立分別。九者生分別。十者不生分別。十一者
和合分別。十二者縛不縛分別。大慧。是名分別自
体相差別法相。
<bz>〔唐譯〕</bz>大慧。云何妄計自性差別相。所謂言說分
別。所說分別。相分別。財分別。自性分別。因分別。見
分別。理分別。生分別。不生分別。相屬分別。縛解分
別。大慧。此是妄計自性差別相。
大慧。云何言說妄想。謂種種妙音歌詠之聲美樂計
着。是名言說妄想。
<bz>〔魏譯〕</bz>大慧。言語分別者。謂樂着種種言語美妙
音聲。大慧。是名言語分別。
<bz>〔唐譯〕</bz>云何言說分別。謂執着種種美妙音詞。是
名言說分別。
大慧。云何所說事妄想。謂有所說事自性聖智所知。
依彼而生言說妄想。是名所說事妄想。
<bz>〔魏譯〕</bz>大慧。可知分別者。謂作是思惟。應有前法
實事之相。聖人脩行知依彼法生於言語。如是分
別。大慧。是名可知分別。
<bz>〔唐譯〕</bz>云何所說分別。謂執有所說事。是聖智所
說境依此起說。是名所說分別。
大慧。云何相妄想。謂即彼所說事。如鹿渴想種種計
着而計着。謂堅濕煖動相一切性妄想。是名相妄想。
<bz>〔魏譯〕</bz>大慧。相分別者。謂即彼可知境界中熱濕
動堅種種相執以為實。如空陽𦦨諸禽獸見生於
水想。大慧。是名相分別。
<bz>〔唐譯〕</bz>云何相分別。謂即於彼所說事中。如渴獸
想。分別執着堅濕煖動等一切諸相。是名相分別。
大慧。云何利妄想。謂樂種種金銀珍寶。是名利妄想。
<bz>〔魏譯〕</bz>大慧。義分別者。謂樂金銀等種種實境界。
大慧。是名義分別。
<bz>〔唐譯〕</bz>云何財分別。謂取着種種金銀等寶而起
言說。是名財分別。
大慧。云何自性妄想。謂自性持此如是不異。惡見妄
想。是名自性妄想。
<bz>〔魏譯〕</bz>大慧。自体分別者。謂專念有法自體形相。
此法如是如是不異。非正見見分別。大慧。是名自
体分別。
<bz>〔唐譯〕</bz>云何自性分別。謂以惡見如是分別此自
性。決定非餘。是名自性分別。
大慧。云何因妄想。謂若因若緣有無分別因相生。是
名因妄想。
<bz>〔魏譯〕</bz>因分別者。謂何等何等因。何等何等緣。有
無了別因。相生了別想。大慧。是名因分別。
<bz>〔唐譯〕</bz>云何因分別。謂於因緣分別有無。以此因
相而能生故。是名因分別。
大慧。云何見妄想。謂有無一異俱不俱惡見。外道妄
想計着妄想。是名見妄想。
<bz>〔魏譯〕</bz>大慧見分別者。謂有無一異俱不俱。邪見
外道執着分別。大慧。是名見分別。
<bz>〔唐譯〕</bz>云何見分別。謂諸外道惡見。執着有無一
異俱不俱等。是名見分別。
大慧。云何成妄想。謂我我所想成決定論。是名成妄
想。
<bz>〔魏譯〕</bz>大慧。建立分別者。謂取我我所相說虗妄
法。大慧。是名建立分別。
<bz>〔唐譯〕</bz>云何理分別。謂有執着我我所相。而起言
說。是名理分別。
大慧。云何生妄想。謂緣有無性生計着。是名生妄想。
<pb n="75"/>
<bz>〔魏譯〕</bz>大慧。生分別者。謂依眾緣有無法中生執
着心。大慧。是名生分別。
<bz>〔唐譯〕</bz>云何生分別。謂計諸法若有若無從緣而
生。是名生分別。
大慧。云何不生妄想。謂一切性本無生。無種因緣生
無因身。是名不生妄想。
<bz>〔魏譯〕</bz>大慧。不生分別者。謂一切法本來不生。以
本無故。依因緣有而無因果。大慧。是名不生分別。
<bz>〔唐譯〕</bz>云何不生分別。謂計着一切法本來不生
未有諸緣而先有體不從因起。是名不生分別。
大慧。云何相續妄想。謂彼俱相續如金縷。是名相續
妄想。
<bz>〔魏譯〕</bz>大慧。和合分別者。謂何等何等法和合。如
金縷共。何等何等法和合。如金縷和合。大慧。是名
和合分別。
<bz>〔唐譯〕</bz>云何相屬分別。謂此與彼遞相繫屬。如針
與線。是名相續分別。
大慧。云何縛不縛妄想。謂縛不縛因緣計著。如士夫
方便若縛若解。是名縛不縛妄想。
<bz>〔魏譯〕</bz>大慧。縛不縛分別者。謂縛因執着如所縛。
大慧。如人方便結繩作結。結已還解。大慧。是名縛
不縛分別。
<bz>〔唐譯〕</bz>云何縛解分別。謂執因能縛而有所縛。如
人以繩方便力故縛已復解。是名縛解分別。
於此妄想自性分別通相。一切愚夫計着有無。
<bz>〔魏譯〕</bz>大慧。是名虗妄分別法體差別之相。以此
虗妄分別法體差別之相。一切凡夫執着有無故。
執着法相種種因緣。
<bz>〔唐譯〕</bz>大慧。此是妄計性差別相。一切凡愚於中
執着若有若無。
大慧。計着緣起而計着者。種種妄想計着自性如幻。
示現種種之身。凡夫妄想見種種異幻。大慧。幻與種
種。非異非不異。若異者。幻非種種因。若不異者。幻與
種種無差別。而見差別。是故非異非不異。是故大慧。
汝及餘菩薩摩訶薩。如幻緣妄想自性。異不異有無
莫計着。
<bz>〔魏譯〕</bz>是故大慧。分別法體差別之相。見種種法
執着為實。如依於幻見種種事。凡夫分別知異。於
幻有如是法。大慧。我於種種法中不異幻說。亦非
不異。何以故。若幻異於種種法者。不應因幻而生
種種。若幻即是種種法者不應異見。此是幻此是
種種而見差別。是故我說不異非不異。是故大慧。
汝及諸菩薩摩訶薩。莫分別幻有實無實。
<bz>〔唐譯〕</bz>大慧。於緣起中。執着種種妄計自性。如依
於幻見種種物。凡愚分別見異於幻。大慧。幻與種
種非異非不異。若異者。應幻非種種因。若一者。幻
與種種應無差別。然見差別。是故非異非不異。大
慧。汝及諸菩薩摩訶薩於幻有無不應生着。
爾時世尊欲重宣此義。而說偈言。心縛於境界。覺想
智隨轉。無所有及勝。平等智慧生。妄想自性有。於緣
起則無。妄想或攝受。緣起非妄想。種種支分生。如幻
則不成。彼相有種種。妄想則不成。
<bz>〔魏譯〕</bz>爾時世尊重說偈言。心依境界縛。知覺隨
境生。於寂靜勝處。生平等智慧。妄想分別有。於緣
法則無。取虗妄迷亂。不知他力生。種種緣生法。即
是幻不實。彼有種種想。妄分別不成。
<bz>〔唐譯〕</bz>爾時世尊重說頌言。心為境所縛。覺想智
隨轉。無有最勝處。平等智慧生。在妄計是有。於緣
起則無。妄計迷惑取。緣起離分別。種種支分生。如
幻不成就。雖現種種相。妄分別則無。
彼相則是過。皆從心縛生。妄想無所知。於緣起妄想。
此諸妄想性。即是彼緣起。妄想有種種。於緣起妄想。
<bz>〔魏譯〕</bz>彼想則是過。皆從心縛生。愚痴人無智。分
<pb n="76"/>
別因緣法此諸妄想体。即是緣起法。妄想有種種。
眾緣中分別。
<bz>〔唐譯〕</bz>彼相則是過。皆從心縛生。妄計者不了。分
別緣起法。此諸妄計性。皆即是緣起。妄計有種種。
緣起中分別。
世諦第一義。第三無因生。妄想說世諦。斷則聖境界。
<bz>〔魏譯〕</bz>世諦第一義。第三無因生。妄想說世諦。斷
則聖境界。
<bz>〔唐譯〕</bz>世俗第一義。第三無因生。妄計是世俗。斷
則聖境界。
譬如脩行事。於一種種現。於彼無種種。妄想相如是。
譬如種種翳。妄想眾色現。翳無色非色。緣起不覺然。
譬如鍊真金。遠離諸垢穢。虗空無雲翳。妄想淨亦然。
<bz>〔魏譯〕</bz>譬如脩行者。一事見種種。彼法無種種。分
別想如是。如目種種翳。妄想見眾色。翳無色非色。
無智取法爾。如真金離垢。如水離泥濁。如虗空離
雲。真淨法亦爾。
<bz>〔唐譯〕</bz>如脩觀行者。於一種種現。於彼無種種。妄
計相如是。如目種種翳。妄想見眾色。彼無色非色。
不了緣起然。如金離塵垢。如水離泥濁。如虗空無
雲。妄想淨如是。
無有妄想性。及有彼緣起。建立及誹謗。悉由妄想壞。
妄想若無性。而有緣起性。無性而有性。有性無性生。
依因於妄想。而得彼緣起。相名常相隨。而生諸妄想。
究竟不成就。則度諸妄想。然後智清淨。是名第一義。
<bz>〔魏譯〕</bz>無有妄想法。因緣法亦無。取有及謗無。分
別觀者見。妄想若無實。因緣法若實。離因應生法。
實法生實法。因虗妄名法。見諸因緣生。相名不相
離。如是生虗妄。虗妄本無實。則度諸妄想。然後知
清淨。是名第一義。
<bz>〔唐譯〕</bz>無有妄計性。而有於緣起。建立及誹謗。斯
由分別境。若無妄計性。而有緣起者。無法而有法。
有法從無生。依因於妄計。而得有緣起。相名常相
隨。而生於妄計。以緣起依妄。究竟不成就。是時現
清淨。名為第一義。
妄想有十二。緣起有六種。自覺知爾𦦨。彼有無差別。
五法為真實。自性有三種。脩行分別此。不越於如如。
<bz>〔魏譯〕</bz>妄想有十種。緣法有六種。內身證境界。彼
無有差別。五法為真實。及三種亦爾。脩行者行此。
不離於真如。
<bz>〔唐譯〕</bz>妄計有十二。緣起有六種。自證真如境。彼
無有差別。五法為真實。三自性亦爾。脩行者觀此。
不越於真如。
眾相及緣起。彼名起妄想。彼諸妄想相。從彼緣起生。
覺慧善觀察。無緣無妄想。成已無有性。云何妄想覺。
彼妄想自性。建立二自性。妄想種種現。清淨聖境界。
妄想如畫色。緣起計妄想。若異妄想者。則依外道論。
妄想說所想。因見和合生。離二妄想者。如是則為成。
<bz>〔魏譯〕</bz>眾想及因緣。名分別彼法。彼諸妄想相。從
彼因緣生。真實智善觀。無緣無妄想。第一義無物。
云何智分別。若真實有法。遠離於有無。若離於有
無。云何有二法。分別二法體。二種法體有。虗妄見
種種。清淨聖境界。見妄想種種。因緣中分別。若異
分別者。則墮於外道。妄想說妄想。因見和合生。離
二種妄想。即是真實法。
<bz>〔唐譯〕</bz>依於緣起相。妄計種種名。彼諸妄計相。皆
因緣起有。智慧善觀察。無緣無妄計。真實中無物。
云何起分別。圓成若是有。此則離有無。既已離有
無。云何有二性。妄計有二性。二性是安立。分別見
種種。清淨聖所行。妄計種種相。緣起中分別。若異
此分別。則墮外道論。以諸妄見故。妄計於妄計。離
此二計者。則為真實法。
大慧菩薩摩訶薩。復白佛言。世尊。惟願為說自覺聖
<pb n="77"/>
智相及一乘。若自覺聖智相及一乘。我及餘菩薩。善
自覺聖智相及一乘。不由於他通達佛法。
<bz>〔魏譯〕</bz>爾時大慧菩薩摩訶薩復白佛言。世尊。唯
願為說自身內證聖智脩行相及一乘法。不由於
他遊行一切諸佛國土通達佛法。
<bz>〔唐譯〕</bz>大慧菩薩摩訶薩。復白佛言。世尊。唯願為
說自證聖智行相及一乘行相。我及諸菩薩摩訶
薩得此善巧。於佛法中不由他悟。
佛告大慧。諦聽諦聽善思念之。當為汝說。大慧白佛
言。唯然受教。佛告大慧。前聖所知性相傳授。妄想無
性。菩薩摩訶薩。獨一靜處自覺觀察不由於他。離見
妄想上上升進入如來地。是名自覺聖智相。
<bz>〔魏譯〕</bz>佛告聖者大慧菩薩言。善哉善哉善哉大
慧。諦聽諦聽當為汝說。大慧言。善哉世尊。唯然受
教。佛告大慧。菩薩摩訶薩離阿含名字法諸論師
所說。分別法相在寂靜處獨坐思惟。自內智慧觀
察諸法不隨他教。離種種見虗妄之相。當勤脩行
入如來地上上證智。大慧。是名自身內證聖智脩
行之相。
<bz>〔唐譯〕</bz>佛言諦聽當為汝說。大慧言唯。佛言。大慧。
菩薩摩訶薩依諸聖教無有分別。獨處間靜觀察
自覺。不由他悟離分別見。上上升進入如來地。如
是脩行。名自證聖智行相。
大慧。云何一乘相。謂得一乘道覺我說一乘。云何得
一乘道覺。謂攝所攝妄想。如實處不生妄想。是名一
乘覺。大慧。一乘覺者。非餘外道聲聞緣覺梵天王等
之所能得。唯除如來。以是故說名一乘。
<bz>〔魏譯〕</bz>大慧。更有三界中脩一乘相。大慧。何者一
乘相。大慧。如實覺知一乘道故。我說名一乘。大慧。
何者如實覺知一乘道相。謂不分別可取能取境
界。不生如是諸法相住。以不分別一切諸法故。大
慧。是名如實覺知一乘道相。大慧。如是覺知一乘
道相。一切外道聲聞辟支佛梵天等未曾得知。唯
除於我。大慧。是故我說名一乘道相。
<bz>〔唐譯〕</bz>云何名一乘行相。謂得證知一乘道故。云
何名為知一乘道。謂離能取所取分別如實而住。
大慧。此一乘道唯除如來。非外道二乘梵天王等
之所能得。
大慧白佛言。世尊。何故說三乘而不說一乘。佛告大
慧。不自般涅槃法故。不說一切聲聞緣覺一乘。以一
切聲聞緣覺。如來調伏授寂靜方便而得解脫。非自
己力。是故不說一乘。復次大慧。煩惱障業習氣不斷
故。不說一切聲聞緣覺一乘。不覺法無我。不離分段
死。故說三乘。
<bz>〔魏譯〕</bz>大慧白佛言。世尊。世尊何因說於三乘不
說一乘。佛告大慧。聲聞緣覺不能自知證於涅槃。
是故我說唯一乘道。大慧。以一切聲聞辟支佛。隨
受佛教厭離世間。自不能得解脫。是故我說唯一
乘道。大慧。聲聞辟支佛未證法無我。未得不可思
議變易生。是故我為諸聲聞故。說一乘道。
<bz>〔唐譯〕</bz>大慧白佛言。世尊。何故說有三乘不說一
乘。佛言。大慧。聲聞緣覺。無自般涅槃法故。我說一
乘。以彼但依如來所說調伏遠離。如是脩行而得
解脫。非自所得。又彼未能除滅智障及業習氣。未
覺法無我。未名不思議變易死。是故我說以為三
乘。
大慧。彼諸一切起煩惱過習氣斷。及覺法無我。彼一
切起煩惱過習氣斷。三昧樂味着非性。無漏界覺。覺
已復入出世間上上無漏界。滿足眾具。當得如來不
思議自在法身。
<bz>〔魏譯〕</bz>大慧。聲聞辟支佛。若離一切諸過熏習。得
證法無我。爾時離於諸過。三昧無漏醉法覺已。脩
行出世間無漏界中一切功德。脩行已。得不可思
<pb n="78"/>
議自在法身。
<bz>〔唐譯〕</bz>若彼能除一切過習覺法無我。是時乃離
三昧所醉。於無漏界而得覺悟。既覺悟已。於出世
上上無漏界中脩諸功德。普使滿足獲不思議自
在法身。
爾時世尊欲重宣此義。而說偈言。諸天及梵乘。聲聞
緣覺乘。諸佛如來乘。我說此諸乘。乃至有心轉。諸乘
非究竟。若彼心滅盡。無乘及乘者。無有乘建立。我說
為一乘。
<bz>〔魏譯〕</bz>爾時世尊重說偈言。天乘及梵乘。聲聞緣
覺乘。諸佛如來乘。我說此諸乘。以心有生滅。諸乘
非究竟。若彼心滅盡。無乘及乘者。無有乘差別。我
說為一乘。
<bz>〔唐譯〕</bz>爾時世尊重說頌言。天乘及梵乘。聲聞緣
覺乘。諸佛如來乘。諸乘我所說。乃至有心起。諸乘
未究竟。彼心轉滅已。無乘及乘者。無有乘建立。我
說為一乘。
引導眾生故。分別說諸乘。解脫有三種。及與法無我。
煩惱智慧等。解脫則遠離。譬如海浮木。常隨波浪轉。
聲聞愚亦然。相風所飄蕩。彼起煩惱滅。餘習煩惱愚。
<bz>〔魏譯〕</bz>引導眾生故。分別說諸乘。解脫有三種。及
二無我法。不離二種障。遠離真解脫。譬如海浮木。
當隨波浪轉。諸聲聞亦然。相風所漂蕩。離諸隨煩
惱。熏習煩惱縛。
<bz>〔唐譯〕</bz>為攝愚夫故。說諸乘差別。解脫有三種。及
以法無我。謂離諸煩惱。平等智解脫。譬如海中木。
常隨波浪轉。聲聞心亦然。相風所漂激。雖滅起煩
惱。猶被習氣縛。
味着三昧樂。安住無漏界。無有究竟趣。亦復不退還。
得諸三昧身。乃至劫不覺。譬如昏醉人。酒消然後覺。
彼覺法亦然。得佛無上身。
<bz>〔魏譯〕</bz>味着三昧樂。安住無漏界。無有究竟趣。亦
復不退還。得諸三昧身。無量劫不覺。譬如惛醉人。
酒消然後寤。得佛無上體。是我真法身。
<bz>〔唐譯〕</bz>三昧酒所醉。住於無漏界。彼非究竟趣。亦
復不退轉。以得三昧身。乃至劫不覺。譬如惛醉人。
酒消然後悟。聲聞亦如是。覺後當成佛。
楞伽阿䟦多羅寶經會譯卷第二之下

<sarticle>楞伽阿䟦多羅寶經會譯卷第三之上</sarticle>
宋天竺三藏求那䟦陀羅初譯
魏天竺三藏菩提留支再譯
唐于闐國三藏實叉難陀後譯
明臨濟正宗中都沙門員珂會譯
<other>一切佛語心品第三之上</other>
爾時世尊。告大慧菩薩摩訶薩言。意生身分別通相。
我今當說。諦聽諦聽善思念之。大慧白佛言。善哉世
尊。唯然受教。佛告大慧。有三種意生身。云何為三。所
謂三昧樂正受意生身。覺法自性性意生身。種類俱
生無行作意生身。脩行者了知初地上上增進相。得
三種身。
<bz>〔魏譯〕</bz>爾時佛告聖者大慧菩薩言。大慧。我今為
汝說意生身脩行差別。大慧。諦聽諦聽當為汝說。
大慧白佛言。善哉世尊。唯然受教。佛告大慧。有三
種意生身。何等為三。一者得三昧樂三摩䟦提意
生身。二者如實覺知諸法相意生身。三者種類生
無作行意生身。菩薩從於初地如實脩行。得上上
地證智之相。
<bz>〔唐譯〕</bz>爾時佛告大慧菩薩摩訶薩言。今當為汝
說意成身差別相。諦聽諦聽善思念之。大慧言唯。
佛言。大慧。意成身有三種。何者為三。謂入三昧樂
意成身。覺法自性意成身。種類俱生無作行意成
身。諸脩行者入初地已漸次證得。
<pb n="79"/>
大慧。云何三昧樂正受意生身。謂第三第四第五地
三昧樂正受故。種種自心寂靜。安住心海。起浪識相
不生。知自心現境界性非性。是名三昧樂正受意生
身。
<bz>〔魏譯〕</bz>大慧。何者菩薩摩訶薩。得三昧樂三摩䟦
提意生身。謂第三第四第五地中。自心寂靜行種
種行。大海心波轉識之相三摩䟦提樂。名意識生。
以見自心境界故。如實知有無相。大慧。是名意生
身相。
<bz>〔唐譯〕</bz>大慧。云何入三昧樂意成身。謂三四五地
入於三昧。離種種心寂然不動。心海不起轉識波
浪。了境心現皆無所有。是名入三昧樂意成身。
大慧。云何覺法自性性意生身。謂第八地觀察覺了
如幻等法悉無所有。身心轉變。得如幻三昧及餘三
昧門。無量相力自在明。如妙華莊嚴。迅疾如意。猶如
幻夢水月鏡像。非造非所造如造所造。一切色種種
支分具足莊嚴。隨入一切佛剎大眾。通達自性法故。
是名覺法自性性意生身。
<bz>〔魏譯〕</bz>大慧。何者如實覺知諸法相意生身。謂菩
薩摩訶薩。於八地中觀察覺了。得諸法無相如幻
等法悉無所有。身心轉變得如幻三昧。及餘無量
三摩䟦提樂門。無量相力自在神通。妙華莊嚴迅
疾如意。猶如幻夢水中月鏡中像。非四大生似四
大相具足身分。一切脩行得如意自在。隨入諸佛
國土大眾。大慧。是名如實覺知諸法相意生身。
<bz>〔唐譯〕</bz>云何覺法自性意成身。謂八地中了法如
幻皆無有相。心轉所依。住如幻定及餘三昧。能現
無量自在神通。如華開敷速疾如意。如幻如夢如
影如像。非造所造與造相似。一切色相具足莊嚴。
普入佛剎了諸法性。是名覺法自性意成身。
大慧。云何種類俱生無行作意生身。所謂覺一切佛
法緣自得樂相。是名種類俱生無行作意生身。大慧。
於彼三種身相。觀察覺了應當脩學。
<bz>〔魏譯〕</bz>大慧。何者種類生無作行意生身。謂自身
內證一切諸法。如實樂相法相樂故。大慧。是名種
類生無作行意生身。大慧。汝當於彼三種身相觀
察了知。
<bz>〔唐譯〕</bz>云何種類俱生無作行意成身。謂了達諸
佛自證法相。是名種類俱生無作行意成身。大慧
三種身相當勤觀察。
爾時世尊欲重宣此義。而說偈言。非我乘大乘。非說
亦非字。非諦非解脫。非無有境界。然乘摩訶衍。三摩
提自在。種種意生身。自在華莊嚴。
<bz>〔魏譯〕</bz>爾時世尊。重說偈言。我乘非大乘。非說亦
非字。非諦非解脫。非無有境界。然乘摩訶衍。三摩
提自在。種種意生身。自在華莊嚴。
<bz>〔唐譯〕</bz>爾時世尊重說頌言。我大乘。非乘非聲亦
非字。非諦非解脫。亦非無相境。然乘摩訶衍。三摩
提自在。種種意成身。自在華莊嚴。
爾時大慧菩薩摩訶薩。白佛言。世尊。如世尊說。若男
子女人行五無間業。不入無擇地獄。世尊。云何男子
女人行五無間業。不入無擇地獄。佛告大慧。諦聽諦
聽善思念之。當為汝說。大慧白佛言。善哉世尊唯然
受教。佛告大慧。云何五無間業。所謂殺父母。及害羅
漢。破壞眾僧。惡心出佛身血。
<bz>〔魏譯〕</bz>爾時聖者大慧菩薩。復白佛言。世尊。如世
尊說。善男子善女人。行五無間業。世尊。何等是五
無間業。而善男子善女人。行五無間入於無間。佛
告聖者大慧菩薩言。善哉善哉善哉大慧。諦聽諦
聽當為汝說。大慧白佛言。善哉世尊。唯然受教。佛
告大慧。五無間者。一者殺母。二者殺父。三者殺阿
羅漢。四者破和合僧。五者惡心出佛身血。
<bz>〔唐譯〕</bz>爾時大慧菩薩摩訶薩。復白佛言。世尊。如
<pb n="80"/>
世尊說五無間業。何者為五。若人作已墮阿鼻獄。
佛言諦聽當為汝說。大慧言唯。佛告大慧。五無間
者。所謂殺母。殺父。殺阿羅漢。破和合僧。懷惡逆心
出佛身血。
大慧。云何眾生母。謂愛更受生貪喜俱如緣母立。無
明為父生入處聚落。斷二根本名害父母。
<bz>〔魏譯〕</bz>大慧。何者眾生母。謂更受後生貪喜俱生
如緣母立。大慧。何者為父。謂無明為父生六入聚
落。大慧。斷彼二種能生根本。名害父母。
<bz>〔唐譯〕</bz>大慧。何者為眾生母。謂引生愛與貪喜俱
如母養育。何者為父。所謂無明令生六處聚落中
故。斷二根本名殺父母。
彼諸使不現。如鼠毒發。諸法究竟斷彼。名害羅漢。
<bz>〔魏譯〕</bz>大慧。何者殺阿羅漢。謂諸使如鼠毒發。拔
諸使怨根本不生。大慧。是名殺阿羅漢。
<bz>〔唐譯〕</bz>云何殺阿羅漢。謂隨眠為怨如鼠毒發。究
竟斷彼。是故說名殺阿羅漢。
云何破僧。謂異相諸陰和合積聚。究竟斷彼。名為破
僧。
<bz>〔魏譯〕</bz>大慧。何者破和合僧。謂五陰異相和合積
聚。究竟斷彼。名為破僧。
<bz>〔唐譯〕</bz>云何破和合僧。謂諸蘊異相和合積聚。究
竟斷彼。名為破僧。
大慧。不覺外自共相自心現量。七識身以三解脫無
漏惡想。究竟斷彼七種識佛。名為惡心出佛身血。若
男子女人行此無間事者。名五無間。亦名無間等。
<bz>〔魏譯〕</bz>大慧。何者惡心出佛身血。謂自相同相見
外自心相八種識身。依無漏三解脫門。究竟斷八
種識佛。名為惡心出佛身血。大慧。是名內身五種
無間。若善男子善女人。行此無間。得名無間者。無
間者名證如實法故。
<bz>〔唐譯〕</bz>云何惡心出佛身血。謂八識身妄生思覺。
見自心外自相共相。以三解脫無漏惡心。究竟斷
彼八識身佛。名為惡心出佛身血。大慧。是為內五
無間。若有作者。無間即得現證實法。
復次大慧。有外無間。今當演說。汝及餘菩薩摩訶薩
聞是義已。於未來世不墮愚癡。云何五無間。謂先所
說無間。若行此者。於三解脫一一不得無間等法。除
此已。餘化神力現無間等。謂聲聞化神力。菩薩化神
力。如來化神力。為餘作無間罪者除疑悔過。為勸發
故。神力變化現無間等。無有一向作無間事。不得無
間等。除覺自心現量。離身財妄想。離我我所攝受。或
時遇善知識。解脫餘趣相續妄想。
<bz>〔魏譯〕</bz>復次大慧。我為汝等說外五種無間之相。
諸菩薩聞是義已。於未來世不生疑心。大慧。何者
是外五種無間。謂殺父母羅漢。破和合僧。出佛身
血。行此無間者。於彼三種解脫門中。不能得證一
一解脫。除依如來力住持應化聲聞菩薩。如來神
力。為五種罪人懺悔疑心。斷此疑心令生善根。為
彼罪人作應化說。大慧。若犯五種無間罪者。畢竟
不得證入道分。除見自心唯是虗妄。離身資生所
依住處。分別見我我所相。於無量無邊劫中。遇善
知識。於異道身離於自心虗妄見過。
<bz>〔唐譯〕</bz>復次大慧。今為汝說外五無間。令汝及餘
菩薩聞是義已。於未來世不生疑惑。云何外五無
間。謂餘教中所說無間。若有作者。於三解脫不能
現證。唯除如來諸大菩薩及大聲聞。見其有造無
間業者。為欲勸發令其改過。以神通力示同其事。
尋即悔除證於解脫。此皆化現非是實造。若有實
造無間業者。終無現身而得解脫。唯除覺了自心
所現身資所住。離我我所分別執見。或於來世餘
處受生。遇善知識離分別過方證解脫。
爾時世尊欲重宣此義。而說偈言。貪愛名為母。無明
<pb n="81"/>
則為父。覺境識為佛。諸使為羅漢。陰集名為僧。無間
次第斷。謂是五無間。不入無擇獄。
<bz>〔魏譯〕</bz>爾時世尊。重說偈言。貪愛名為母。無明則
為父。了境識為佛。諸使為羅漢。陰聚名為僧。無間
斷相續。更無有業間。得真如無間。
<bz>〔唐譯〕</bz>爾時世尊重說頌言。貪愛名為母。無明則
是父。識了於境界。此則名為佛。隨眠阿羅漢。蘊聚
和合僧。斷彼無餘間。是名無間業。
爾時大慧菩薩復白佛言。世尊。惟願為說佛之知覺。
世尊。何等是佛之知覺。佛告大慧。覺人法無我。了知
二障。離二種死。斷二煩惱。是名佛之知覺。聲聞緣覺
得此法者。亦名為佛。以是因緣故我說一乘。爾時世
尊。欲重宣此義。而說偈言。善知二無我。二障煩惱斷。
永離二種死。是名佛知覺。
<bz>〔魏譯〕</bz>爾時聖者大慧菩薩。復白佛言。世尊。唯願
為我說諸如來知覺之相。佛告聖者大慧菩薩摩
訶薩言。大慧。如實知人無我法無我。如實能知二
種障故。遠離二種煩惱。大慧。是名如來如實知覺。
大慧。聲聞辟支佛得此法者。亦名為佛。大慧。是因
緣故我說一乘。爾時世尊。重說偈言。善知二無我
二障二煩惱。得不思議變。是名佛知覺。
<bz>〔唐譯〕</bz>爾時大慧菩薩摩訶薩。復白佛言。世尊願
為我說諸佛體性。佛言。大慧。覺二無我。除二種障。
離二種死。斷二煩惱。是佛體性。大慧。聲聞緣覺得
此法已。亦名為佛。我以是義但說一乘。爾時世尊
重說頌言。善知二無我。除二障二惱。及不思議死。
是故名如來。
爾時大慧菩薩白佛言。世尊。何故世尊於大眾中唱
如是言。我是過去一切佛及種種受生。我爾時作曼
陀轉輪聖王。六牙大象及鸚鵡鳥。釋提桓因。善眼仙
人。如是等百千生經說。
<bz>〔魏譯〕</bz>爾時聖者大慧菩薩。復白佛言。世尊。世尊
何故於大眾中說如是言。我是過去一切佛。及說
種種本生經。我於爾時作頂生王。六牙大象。鸚鵡。
毗耶娑仙人。帝釋王。善眼菩薩。如是等百千經皆
說本生。
<bz>〔唐譯〕</bz>爾時大慧菩薩摩訶薩。復白佛言。世尊。如
來以何密意。於大眾中唱如是言。我是過去一切
諸佛。及說百千本生之事。我於爾時。作頂生王大
象鸚鵡月光妙眼如是等。
佛告大慧。以四等故。如來應供等正覺。於大眾中唱
如是言。我爾時作拘留孫。拘那含牟尼。迦葉佛。云何
四等。謂字等語等法等身等。是名四等。以四種等故。
如來應供等正覺。於大眾中唱如是言。
<bz>〔魏譯〕</bz>佛告聖者大慧菩薩摩訶薩言。大慧。依四
種平等。如來應正遍知。於大眾中唱如是言。我於
爾時作拘留孫佛。拘那含牟尼佛。迦葉佛。何等為
四。一者字平等。二者語平等。三者法平等。四者身
平等。大慧。依此四種平等法故。諸佛如來在於眾
中說如是言。
<bz>〔唐譯〕</bz>佛言。大慧。如來應正等覺。依四平等祕密
意故。於大眾中作如是言。我於昔時作拘留孫佛
拘那含牟尼佛迦葉佛。云何為四。所謂字平等語
平等身平等法平等。
云何字等。若字稱我為佛。彼字亦稱一切諸佛。彼字
自性無有差別。是名字等。云何語等。謂我六十四種
梵音言語相生。彼諸如來應供等正覺。亦如六十四
種梵音言語相生。無增無減無有差別。迦陵頻伽梵
音聲性。云何身等。謂我與諸佛。法身及色身相好無
有差別。除為調伏彼彼諸趣差別眾生故示現種種
差別色身。是名身等。云何法等。謂我及彼佛得三十
七菩提分法。略說佛法無障礙智。是名四等。是故如
來應供等正覺。於大眾中唱如是言。爾時世尊欲重
<pb n="82"/>
宣此義。而說偈言。迦葉拘留孫。拘那含是我。以此四
種等。我為佛子說。
<bz>〔魏譯〕</bz>大慧。何者字平等。謂何等字。過去佛名佛。
我同彼字亦名為佛。不過彼字與彼字等無異無
別。大慧。是名字平等。大慧何者諸佛語平等。謂過
去佛有六十四種美妙梵聲言語說法。我亦六十
四種微妙梵聲言語說法。大慧。未來諸佛亦以六
十四種微妙梵聲言語說法。不增不減。不異無差
別。迦陵頻伽梵聲美妙。大慧。是名諸佛語平等。大
慧。何者諸佛身平等。大慧。我及諸佛法身色身相
好莊嚴。無異無差別。除依可度眾生。彼彼眾生種
種生處。諸佛如來現種種身。大慧。是名諸佛身平
等。大慧。云何諸佛法平等。謂彼佛及我。得三十七
菩提分法十力四無畏等。大慧。是名諸佛法平等。
大慧。依此四種平等法故。如來於大眾中作如是
說。我是過去頂生王等。爾時世尊重說偈言。迦葉
拘留孫。拘那含是我。說諸佛子等。依四平等故。
<bz>〔唐譯〕</bz>云何字平等。謂我名佛。一切如來亦名為
佛。佛名無別是為字等。云何語平等。謂我作六十
四種梵音聲語。一切如來亦作此語。迦陵頻伽梵
音聲性。不增不減無有差別。是名語等。云何身平
等。謂我與諸佛。法身色相及隨形好等無差別。除
為調伏種種眾生現隨類身。是謂身等。云何法平
等。謂我與諸佛皆同證得三十七種菩提分法。是
名法等。是故如來應正等覺。於大眾中作如是說。
爾時世尊重說頌言。迦葉拘留孫。拘那含是我。依
四平等故。為諸佛子說。
大慧復白佛言。如世尊所說。我從某夜得最正覺。乃
至某夜入般涅槃。於其中間乃至不說一字。亦不已
說當說。不說是佛說。世尊。如來應供等正覺。何因說
言不說是佛說。佛告大慧。我因二法故作如是說。云
何二法。謂緣自得法及本住法。是名二法。因此二法
故我如是說。
<bz>〔魏譯〕</bz>大慧菩薩復白佛言。世尊。如來說言。我何
等夜證大菩提。何等夜入般涅槃。我於中間不說
一字。佛言非言。世尊依何義說如是語。佛語非語。
佛告大慧言。大慧。如來依二種法說如是言。何者
為二。我說如是。一者依自身內證法。二者依本住
法。我依此二法作如是言。
<bz>〔唐譯〕</bz>爾時大慧菩薩摩訶薩。復白佛言。世尊。如
世尊說。我於某夜成最正覺。乃至某夜當入涅槃。
於其中間不說一字。亦不已說亦不當說。不說是
佛說。世尊。依何密意作如是語。佛言。大慧。依二密
法故作如是說。云何二法。謂自證法及本住法。
云何緣自得法。若彼如來所得。我亦得之無增無減。
緣自得法究竟境界。離言說妄想。離字二趣。
<bz>〔魏譯〕</bz>大慧。云何依自身內證法。謂彼過去諸佛
如來所證得法。我亦如是證得不增不減。自身內
證諸境界行。離言語分別相。離二種字故。
<bz>〔唐譯〕</bz>云何自證法。謂諸佛所證我亦同證不增
不減。證智所行離言說相。離分別相離名字相。
云何本住法。謂古先聖道如金銀等性。法界常住。若
如來出世若不出世法界常住。如趣彼城道。譬如士
夫行曠野中。見向古城平坦正道。即隨入城受如意
樂。大慧。於意云何。彼作是道及城中種種樂耶。答言
不也。佛告大慧。我及過去一切諸佛法界常住。亦復
如是。是故說言。我從某夜得最正覺。乃至某夜入般
涅槃。於其中間不說一字。亦不已說當說。爾時世尊
欲重宣此義。而說偈言。我某夜成道。至某夜涅槃。於
此二中間。我都無所說。緣自得法住。故我作是說。彼
佛及與我。悉無有差別。
<bz>〔魏譯〕</bz>大慧。何者本法住。大慧。謂本行路平坦。譬
如金銀珍珠等寶在於彼處。大慧。是名法性本住
<pb n="83"/>
處。大慧。諸佛如來出世不出世。法性法界法住法
相法證常住如城本道。大慧。譬如有人行曠野中。
見向本城平坦正道即隨入城。入彼城已受種種
樂作種種業。大慧。於意云何。彼人始作是道隨入
城耶。始作種種諸莊嚴耶。大慧白佛。不也世尊。大
慧。我及過去一切諸佛。法性法界法住法相法證
常住亦復如是。大慧。我依此義於大眾中作如是
說。我何等夜得大菩提。何等夜入般涅槃。此二中
間不說一字。亦不已說當說現說。爾時世尊重說
偈言。我何夜成道。何等夜涅槃。於此二中間。我都
無所說。內身證法性。我依如是說。十方佛及我。諸
法無差別。
<bz>〔唐譯〕</bz>云何本住法。謂法本性如金等在鑛。若佛
出世若不出世。法住法位。法界法性皆悉常住。大
慧。譬如有人行曠野中。見向古城平坦舊道。即便
隨入止息遊戲。大慧。於汝意云何。彼作是道及以
城中種種物耶。白言不也。佛言。大慧。我及諸佛所
證真如。常住法性亦復如是。是故說言始從成佛
乃至涅槃。於其中間不說一字。亦不已說亦不當
說。爾時世尊重說頌言。某夜成正覺。某夜般涅槃。
於此二中間。我都無所說。自證本住法。故作是密
語。我及諸如來。無有少差別。
爾時大慧菩薩。復請世尊。惟願為說一切法有無有
相。令我及餘菩薩摩訶薩離有無有相。疾得阿耨多
羅三藐三菩提。佛告大慧。諦聽諦聽善思念之。當為
汝說。大慧白佛言。善哉世尊。唯然受教。佛告大慧。此
世間依有二種。謂依有及無墮性非性。欲見不離離
相。
<bz>〔魏譯〕</bz>爾時聖者大慧菩薩。復請佛言。唯願世尊。
說一切法有無相。令我及餘菩薩大眾。得聞是已
離有無相。疾得阿耨多羅三藐三菩提。佛告聖者
大慧菩薩言。善哉善哉善哉大慧。諦聽諦聽當為
汝說。大慧白佛言。善哉世尊。唯然受教。佛告大慧。
世間人多墮於二見。何等二見。一者見有。二者見
無。以見有諸法見無諸法故。非究竟法生究竟想。
<bz>〔唐譯〕</bz>爾時大慧菩薩摩訶薩。復白佛言。世尊。願
說一切法有無相。令我及諸菩薩摩訶薩。離此相
疾得阿耨多羅三藐三菩提。佛言諦聽當為汝說。
大慧言唯。佛言。大慧。世間眾生多墮二見。謂有見
無見。墮二見故非出出想。
大慧。云何世間依有。謂有世間。因緣生非不有。從有
生非無有生。大慧。彼如是說者。是說世間無因。大慧。
云何世間依無。謂受貪恚癡性已。然後妄想計著貪
恚癡性非性。大慧。若不取有性者。性相寂靜。故謂諸
如來聲聞緣覺。不取貪恚癡性為有為無。
<bz>〔魏譯〕</bz>大慧。云何世間墮於有見。謂實有因緣而
生諸法非不實有。實有法生非無法生。大慧。世間
人如是說者。是名為說無因無緣及謗世間。無因
無緣而生諸法。大慧。世間人云何墮於無見。謂說
言貪嗔癡。實有貪嗔癡。而復說言無貪瞋癡。分別
有無。大慧。若復有人作如是言。無有諸法。以不見
諸物相故。大慧。若復有人作如是言。聲聞辟支佛。
無貪無瞋無癡。復言先有。
<bz>〔唐譯〕</bz>云何有見。謂實有因緣而生諸法非不實
有。實有諸法從因緣生非無法生。大慧。如是說者
則說無因。云何無見。謂知受貪瞋癡。已而妄計言
無。大慧。及彼分別有相。而不受諸法有。復有知諸
如來聲聞緣覺無貪瞋癡性。而計為非有。
大慧。此中何等為壞者。大慧白佛言。世尊。若彼取貪
恚癡性。後不復取。佛告大慧。善哉善哉汝如是解。大
慧。非但貪恚癡性非性為壞者。於聲聞緣覺及佛。亦
是壞者。所以者何。謂內外不可得故。煩惱性異不異
故。
<pb n="84"/>
<bz>〔魏譯〕</bz>此二人者。何等人勝何等人不如。大慧菩
薩言。若人言先有貪嗔癡後時無。此人不如。佛告
大慧。善哉善哉善哉大慧。汝解我問。大慧。非但言
先實有貪瞋癡。後時言無同衛世師等。是故不如。
大慧。非但不如滅一切聲聞辟支佛法。何以故。大
慧。以實無內外諸法故。以非一非異故。以諸煩惱
非一非異故。
<bz>〔唐譯〕</bz>此中誰為壞者。大慧白言。謂有貪瞋癡性
後取於無。名為壞者。佛言善哉。汝解我問。此人非
止無貪瞋癡名為壞者。亦壞如來聲聞緣覺。何以
故。煩惱內外不可得故。體性非異非不異故。
大慧。貪恚癡若內若外不可得。貪恚癡性無身故。無
取故。非佛聲聞緣覺是壞者。佛聲聞緣覺自性解脫
故。縛與縛因非性故。大慧。若有縛者。應有縛。是縛因
故。大慧。如是說壞者。是名無有相。
<bz>〔魏譯〕</bz>大慧。貪嗔癡法內身不可得。外法中亦不
可得。無實體故。故我不許。大慧。我不許者。不許有
貪瞋癡。是故彼人滅聲聞辟支佛法。何以故。諸佛
如來知寂靜法。聲聞緣覺不見法故。以無能縛所
縛因故。大慧。若有能縛必有所縛。若有所縛必有
能縛因。大慧。如是說者名滅諸法。大慧。是名無法
相。
<bz>〔唐譯〕</bz>大慧。貪瞋癡性若內若外皆不可得。無體
性故。無可取故。聲聞緣覺及以如來本性解脫。無
有能縛及縛因故。大慧。若有能縛及以縛因則有
所縛。作如是說名為壞者。是為無有相。
大慧。因是故我說寧取人見如須彌山。不起無所有
增上慢空見。大慧。無所有增上慢者。是名為壞。墮自共
相見希望。不知自心現量。見外性無常剎那展轉壞。
陰界入相續流注變滅。離文字相妄想。是名為壞者。
<bz>〔魏譯〕</bz>大慧。我依此義餘經中說。寧起我見如須
彌山。而起憍慢。不言諸法是空無也。大慧。增上慢
人言諸法無者。是滅諸法。墮自相同相見故。以見
自心見法故。以見外物無常故。諸相展轉彼彼差
別故。以見陰界入相續體。彼彼因展轉而生。以自
心虗妄分別。是故大慧。如此人者滅諸佛法。
<bz>〔唐譯〕</bz>我依此義密意而說。寧起我見如須彌山。
不起空見懷增上慢。若起此見名為壞者。墮自共
見樂欲之中。不了諸法唯心所現。以不了故見有
外法剎那無常。展轉差別蘊界處相。相續流轉起
已還滅。虗妄分別。離文字相。亦成壞者。
爾時世尊欲重宣此義。而說偈言。有無是二邊。乃至
心境界。淨除彼境界。平等心寂滅。無取境界性。滅非
無所有。有事悉如如。如賢聖境界。無種而有生。生已
而復滅。因緣有非有。不住我教法。非外道非佛。非我
亦非餘。因緣所集起。云何而得無。誰集因緣有。而復
說言無。邪見論生法。妄想計有無。若知無所生。亦復
無所滅。觀此悉空寂。有無二俱離。
<bz>〔魏譯〕</bz>爾時世尊重說偈言。有無是二邊。以為心
境界。離諸境界法。平等心寂靜。無取境界法。滅非
有非無。如真如本有。彼是聖境界。本無而有生。生
已還復滅。非有非無生。彼不住我教。非外道非佛。
非我亦非餘。從因緣不成。云何得言有。若因緣不
生。云何而言無。邪見論生法。妄想計有無。若知無
所生。亦知無所滅。觀世悉空寂。彼不墮有無。
<bz>〔唐譯〕</bz>爾時世尊重說頌言。有無是二邊。乃至心
所行。淨除彼所行。平等心寂滅。不取於境界。非滅
無所有。有真如妙物。如諸聖所行。本無而有生。生
已而復滅。因緣有及無。彼非住我法。非外道非佛。
非我非餘眾。能以緣成有。云何而得無。誰以緣成
有。而復得言無。惡見說為生。妄想計有無。若知無
所生。亦復無所滅。觀世悉空寂。有無二俱離。
爾時大慧菩薩復白佛言。世尊。惟願為我及諸菩薩
<pb n="85"/>
說宗通相。若善分別宗通相者。我及諸菩薩。通達是
相。通達是相已。速成阿耨多羅三藐三菩提。不隨覺
想及眾魔外道。佛告大慧。諦聽諦聽善思念之。當為
汝說。大慧白佛言。唯然受教。佛告大慧。一切聲聞緣
覺菩薩有二種通相。謂宗通及說通。
<bz>〔魏譯〕</bz>爾時聖者大慧菩薩。復白佛言。世尊。唯願
如來應正遍知天人師。為我及諸一切菩薩。建立
脩行正法之相。我及一切菩薩摩訶薩。善知脩行
正法相已。速得成就阿耨多羅三藐三菩提。不墮
一切虗妄覺觀魔事故。佛告大慧菩薩言。善哉善
哉善哉大慧。諦聽諦聽我為汝說。大慧言。善哉世
尊。唯然受教。佛告大慧言。大慧。有二種法。諸佛如
來菩薩聲聞辟支佛。建立脩行正法之相。何等為
二。一者建立正法相。二者說建立正法相。
<bz>〔唐譯〕</bz>爾時大慧菩薩摩訶薩。復請佛言。世尊。唯
願為說宗趣之相。令我及諸菩薩摩訶薩善達此
義不隨一切眾邪妄解。疾得阿耨多羅三藐三菩
提。佛言諦聽當為汝說。大慧言唯。佛言。大慧。一切
二乘及諸菩薩。有二種宗法相。何等為二。謂宗趣
法相。言說法相。
大慧。宗通者。謂緣自得勝進相。遠離言說文字妄想。
趣無漏界自覺地自相。遠離一切虗妄覺想。降伏一
切外道眾魔。緣自覺趣光明輝發。是名宗通相。
<bz>〔魏譯〕</bz>大慧。何者建立正法相。謂自身內證諸勝
法相。離文字語言章句。能取無漏正戒證諸地脩
行相法。離諸外道虗妄覺觀諸魔境界。降伏一切
外道諸魔。顯示自身內證之法如實脩行。大慧。是
名建立正法之相。
<bz>〔唐譯〕</bz>宗趣法相者。謂自所證殊勝之相。離於文
字語言分別。入無漏界成自地行。超過一切不正
思覺。伏魔外道生智慧光。是名宗趣法相。
云何說通相。謂說九部種種教法。離異不異有無等
相。以巧方便隨順眾生。如應說法令得度脫。是名說
通相。大慧汝及餘菩薩應當脩學。
<bz>〔魏譯〕</bz>大慧。何者建立說法之相。謂說九部種種
教法。離於一異有無取相。先說善巧方便。為令眾
生入所樂處。謂隨眾生信彼彼法說彼彼法。大慧。
是名建立說法相。大慧。汝及諸菩薩。應當脩學如
是正法。
<bz>〔唐譯〕</bz>言說法相者。謂說九部種種教法。離於一
異有無等相。以巧方便隨眾生心令入此法。是名
言說法相。汝及諸菩薩當勤脩學。
爾時世尊欲重宣此義。而說偈言。宗及說通相。緣自
與教法。善見善分別。不隨諸覺想。
<bz>〔魏譯〕</bz>爾時世尊重說偈言。建立內證法。及說法
相名。若能善分別。不隨他教相。
<bz>〔唐譯〕</bz>爾時世尊重說頌言。宗趣與言說。自證及
教法。若能善知見。不隨他妄解。
非有真實性。如愚夫妄想。云何起妄想。非性為解脫。
<bz>〔魏譯〕</bz>實無外諸法。如凡夫分別。若諸法虗妄。何
故取解脫。
<bz>〔唐譯〕</bz>如愚所分別。非是真實相。彼豈不求度。無
法而可得。
觀察諸有為。生滅等相續。增長於二見。顛倒無所知。
一是為真諦。無罪為涅槃。觀察世妄想。如幻夢芭蕉。
<bz>〔魏譯〕</bz>觀察諸有為。生滅等相縛。增長於二見。不
能知因緣。涅槃離於識。唯此一法實。觀世間虗妄。
如幻夢芭蕉。
<bz>〔唐譯〕</bz>觀察諸有為。生滅等相續。增長於二見。顛
倒無所知。涅槃離心意。唯此一法實。觀世悉虗妄。
如幻夢芭蕉。
雖有貪恚癡。而實無有人。從愛生諸陰。有皆如幻夢。
<bz>〔魏譯〕</bz>雖有貪瞋癡。而無有作者。從愛生諸陰。有
<pb n="86"/>
皆如幻夢。
<bz>〔唐譯〕</bz>無有貪恚癡。亦復無有人。從愛生諸蘊。如
夢之所見。
爾時大慧菩薩白佛言。世尊。惟願為說不實妄想相。
不實妄想云何而生。說何等法名不實妄想。於何等
法中不實妄想。佛告大慧。善哉善哉。能問如來如是
之義。多所饒益多所安樂。哀愍世間一切天人。諦聽
諦聽善思念之。當為汝說。大慧白佛言。善哉世尊。唯
然受教。佛告大慧。種種義。種種不實妄想。計著妄想
生。大慧。攝所攝計著。不知自心現量。及墮有無見增
長外道見。妄想習氣。計著外種種義。心心數妄想。計
著我我所生。
<bz>〔魏譯〕</bz>爾時聖者大慧菩薩。復請佛言。世尊。唯願
如來應正徧知。為諸菩薩說不實妄想。何等法中
不實妄想。佛告大慧菩薩言。善哉善哉善哉大慧。
汝為安隱一切眾生。饒益一切眾生。安樂一切眾
生。哀愍一切世間天人。請我此事。大慧。諦聽諦聽。
當為汝說。大慧言。善哉世尊。唯然受教。佛告大慧。
一切眾生執着不實虗妄想者。從見種種虗妄法
生。以著虗妄能取可取諸境界故。入自心見生虗
妄想故。墮於有無二見朋黨非法聚中。增長成就
外道虗妄異見熏習故。大慧。以取外諸戲論義故。
起於虗妄心心數法。猶如草束分別我我所法。大
慧。以是義故生不實妄想。
<bz>〔唐譯〕</bz>爾時大慧菩薩摩訶薩。復白佛言。世尊。願
為我說虗妄分別相。此虗妄分別云何而生。是何
而生。因何而生。誰之所生。何故名為虗妄分別。佛
言。大慧。善哉善哉。汝為哀愍世間天人而問此義。
多所利益多所安樂。諦聽諦聽善思念之。當為汝
說。大慧言唯。佛言。大慧。一切眾生於種種境。不能
了達自心所現。計能所取虗妄執著。起諸分別墮
有無見。增長外道妄見習氣。心心所法相應起時。
執有外義種種可得。計著於我及以我所。是故名
為虗妄分別。
大慧白佛言。世尊。若種種義種種不實妄想。計著妄
想生。攝所攝計著。不知自心現量。及墮有無見增長
外道見。妄想習氣計著外種種義。心心數妄想。我我
所計著生。世尊。若如是外種種義相。墮有無相。離性
非性離見相。世尊。第一義亦如是。離量根分譬因相。
世尊。何故一處妄想不實義。種種性計著妄想生。非
計著第一義處相妄想生。將無世尊說邪因論耶。說
一生一不生。
<bz>〔魏譯〕</bz>大慧白佛言。世尊。若諸眾生執著不實虗
妄想者。從見種種虗妄法生。執著虗妄能取可取
一切境界。入自心見生虗妄想。墮於有無二見朋
黨分別聚中。增長成就外道虗妄異見熏習。以取
外諸戲論之義不實妄想。起於虗妄心心數法。猶
如草束取我我所者。世尊。如彼依外種種境界種
種相。墮有墮無朋黨相中。離有無見相。世尊。第一
義諦亦應如是。遠離阿含聖所說法。遠離諸根。遠
離建立三種之法譬喻因相。世尊。云何一處種種
分別執著。種種虗妄想生。何故不著第一義諦。虗
妄分別而生分別。世尊。世尊如是說法。非平等說
無因而說。何以故。一處生一處不生故。若世尊如
是說者墮二朋黨。以見執著虗妄分別而生分別。
以世尊說如世幻師。依種種因緣生種種色像。以
世尊自心虗妄分別。以世尊言種種虗妄。若有若
無不可言說為離分別。如是如來墮世間論。入邪
見心朋黨聚中。
<bz>〔唐譯〕</bz>大慧白言。若如是者。外種種義。性離有無
起諸見相。世尊。第一義諦亦復如是。離諸根量宗
因譬喻。世尊。何故於種種義言起分別。第一義中
不言起耶。將無世尊所言乖理。一處言起一不言
<pb n="87"/>
故。世尊又說虗妄分別墮有無見。譬如幻事種種
非實。分別亦爾有無相離。云何而說墮二見耶。此
說豈不墮於世見。
佛告大慧。非妄想一生一不生。所以者何。謂有無妄
想不生故。外現性非性。覺自心現量。妄想不生。大慧。
我說餘愚夫自心種種妄想相故。事業在前種種妄
想性相計著生。云何愚夫得離我我所計著見。離作
所作因緣過。覺自妄想心量。身心轉變。究竟明解一
切地如來自覺境界。離五法自性事見妄想。以是因
緣故。我說妄想。從種種不實義計著生。知如實義得
解脫自心種種妄想。
<bz>〔魏譯〕</bz>佛告大慧。我分別虗妄不生不滅。何以故。
不生有無分別相故。不見一切外有無故。大慧。以
見自心如實見故。虗妄分別不生不滅。大慧。我此
所說。唯為愚癡凡夫而說自心分別。分別種種隨
先心生。分別種種有相執著。何以故。若不說者。愚
癡凡夫不離自心虗妄覺知。不離執著我我所見。
不離因果諸因緣過。如實覺知二種心故。善知一
切諸地行相。善知諸佛自身所行內證境界。轉五
法體見分別相入如來地。大慧。因是事故。我說一
切諸眾生等。執著不實虗妄生心。自心分別種種
諸義。以是義故。一切眾生知如實義而得解脫。
<bz>〔唐譯〕</bz>佛言。大慧。分別不生不滅。何以故。不起有
無分別相故。所見外法皆無有故。了唯自心之所
現故。但以愚夫分別自心。種種諸法着種種相。而
作是說。令知所見皆是自心。斷我我所一切見著。
離作所作諸惡因緣。覺唯心故轉其意樂。善明諸
地入佛境界。捨五法自性諸分別見。是故我說。虗
妄分別執著種種自心所現諸境界生。如實了知
則得解脫。
爾時世尊欲重宣此義。而說偈言。諸因及與緣。從此
生世間。妄想著四句。不知我所通。世間非有生。亦復
非無生。不從有無生。亦非非有無。諸因及與緣。云何
愚妄想。非有亦非無。亦復非有無。如是觀世間。心轉
得無我。一切性不生。以從緣生故。一切緣所作。所作
非自有。事不自生事。有二事過故。無二事過故。非有
性可得。
<bz>〔魏譯〕</bz>爾時世尊重說偈言。諸因及與緣。從此生
世間。妄想著四句。彼不知我說。世有無不生。離有
無不生。云何愚分別。依因緣生法。若能見世間。有
無非有無。轉於虗妄心。得真無我法。諸法本不生。
故依因緣生。諸緣即是果。從果不生有。從果不生
果。若爾有二果。若有二果者。果中果難得。
<bz>〔唐譯〕</bz>爾時世尊重說頌言。諸因及與緣。從此生
世間。與四句相應。不知於我法。世非有無生。亦非
俱不俱。云何諸愚夫。分別因緣起。非有亦非無。亦
復非有無。如是觀世間。心轉證無我。一切法不生。
以從緣生故。諸緣之所作。所作法非生。果不自生
果。有二果失故。無有二果故。非有性可得。
觀諸有為法。離攀緣所緣。無心之心量。我說為心量。
量者自性處。緣性二俱離。性究竟妙淨。我說名心量。
<bz>〔魏譯〕</bz>觀諸有為法。離念及所念。見諸唯心法。故
我說唯心。量體及形相。離緣及諸法。究竟有真淨。
我說如是量。
<bz>〔唐譯〕</bz>觀諸有為法。離能緣所緣。決定唯是心。故
我說心量。量之自性處。緣法二俱離。究竟妙淨事。
我說名心量。
施設世諦我。彼則無實事。諸陰陰施設。無事亦復然。
有四種平等。相及因性生。第三無我等。第四脩脩者。
<bz>〔魏譯〕</bz>假名世諦我。彼則無實事。諸陰陰假名。假
名非實法。有四種平等。相因生無我。如是四平等。
是脩行者法。
<bz>〔唐譯〕</bz>施設假名我。而實不可得。諸蘊蘊假名。亦
<pb n="88"/>
皆無實事。有四種平等。相因及所生。無我為第四。
脩行者觀察。
妄想習氣轉。有種種心生。境界於外現。是世俗心量。
外現而非有。心見彼種種。建立於身財。我說為心量。
<bz>〔魏譯〕</bz>分別依熏縛。心依諸境生。眾生見外境。故
我說唯心。可見外法無。心盡見如是。身資生住處。
故我說唯心。
<bz>〔唐譯〕</bz>妄想習氣縛。種種從心生。眾生見為外。我
說是心量。外所見非有。而心種種現。身資及所住。
我說是心量。
離一切諸見。及離想所想。無得亦無生。我說為心量。
非性非非性。性非性悉離。謂彼心解脫。我說為心量。
如如與空際。涅槃及法界。種種意生身。我說為心量。
<bz>〔魏譯〕</bz>轉一切諸見。離分別分別。不見及不生。故
我說唯心。非有非無法。離有無諸法。如是離心法。
故我說唯心。真如空實際。涅槃及法界。意身身心
等。故我說唯心。
<bz>〔唐譯〕</bz>離一切諸見。及能所分別。無得亦無生。我
說是心量。非有亦非無。有無二俱離。如是心亦離。
我說是心量。真如空實際。涅槃及法界。種種意成
身。我說是心量。
爾時大慧菩薩白佛言。世尊。如世尊所說。菩薩摩訶
薩當善語義。云何為菩薩善語義。云何為語。云何為
義。佛告大慧。諦聽諦聽善思念之。當為汝說。大慧白
佛言。善哉世尊。唯然受教。佛告大慧。云何為語。謂言
字妄想和合。依咽喉脣舌齒齗頰輔。因彼我言說妄
想習氣計著生。是名為語。
<bz>〔魏譯〕</bz>爾時聖者大慧菩薩。復白佛言。世尊。如來
說言。如我所說。汝及諸菩薩。莫著音聲言語之義。
世尊。云何菩薩不著言語之義。世尊。何者為言語。
何者為義。佛告聖者大慧菩薩言。善哉善哉善哉
大慧。當為汝說。大慧言。善哉世尊。唯然受教。佛告
大慧。何者為聲。謂依無始熏習言語名字和合分
別。因於喉鼻齒頰脣舌和合動轉。出彼言語分別
諸法。是名為聲。
<bz>〔唐譯〕</bz>爾時大慧菩薩摩訶薩。復白佛言。世尊。如
來說言。如我所說。汝及諸菩薩。不應依語而取其
義。世尊。何故不應依語取義。云何為語。云何為義。
佛言。諦聽當為汝說。大慧言唯。佛言。大慧。語者所
謂分別習氣而為其因。依於喉舌脣齶齒輔。而出
種種音聲文字。相對談說。是名為語。
大慧。云何為義。謂離一切妄想相言說相。是名為義。
大慧。菩薩摩訶薩於如是義。獨一靜處聞思脩慧。緣
自覺了向涅槃城。習氣身轉變已。自覺境界觀地地
中間勝進義相。是名菩薩摩訶薩善義。
<bz>〔魏譯〕</bz>大慧。何者為義。菩薩摩訶薩。依聞思脩聖
智慧力。於空間處獨坐思惟。云何涅槃趣涅槃道。
觀察內身脩行境界。地地處處脩行勝相。轉彼無
始熏習之因。大慧。是名菩薩善解義相。
<bz>〔唐譯〕</bz>云何為義。菩薩摩訶薩住獨一靜處。以聞
思脩慧。思惟觀察向涅槃道自智境界。轉諸習氣。
行於諸地種種行相。是名為義。
復次大慧。善語義菩薩摩訶薩。觀語與義非異非不
異。觀義與語亦復如是。若語異義者。則不因語辯義。
而以語入義如燈照色。
<bz>〔魏譯〕</bz>復次大慧。云何菩薩摩訶薩。善解言語義。
大慧。菩薩見言語聲義不一不異。見義言語聲不
一不異。大慧。若言言語離於義者。不應因彼言語
聲故而有於義。而義依彼言語了別。大慧。如依於
燈了別眾色。大慧。譬如有人然燈觀察種種珍寶。
此處如是如是。彼處如是如是。大慧。菩薩依言語
聲燈離言語。入自內身脩行義故。
<bz>〔唐譯〕</bz>復次大慧。菩薩摩訶薩善於語義。知語與
<pb n="89"/>
義不一不異。義之與語亦復如是。若義異語。則不
應因語而顯於義。而因語見義如燈照色。大慧。譬
如有人持燈照物知此物如是在如是處。菩薩摩
訶薩亦復如是。因言語燈入離言說自證境界。
復次大慧。不生不滅自性涅槃。三乘一乘心自性等。
如緣言說義計著。墮建立及誹謗見。異建立異妄想。
如幻種種妄想現。譬如種種幻凡愚眾生作異妄想。
非聖賢也。
<bz>〔魏譯〕</bz>復次大慧。一切諸法不生不滅。自性本來
入於涅槃。三乘一乘五法心諸法體等。同言語聲
義依眾緣取相。墮有無見謗於諸法。見諸法體各
住異相分別異相。如是分別已。見種種法相如幻。
見種種分別。大慧。譬如幻種種異異分別。非謂聖
人是凡夫見。
<bz>〔唐譯〕</bz>復次大慧。若有於不生不滅自性涅槃三
乘一乘五法諸心自性等中如言取義。則墮建立
及誹謗見。以異於彼起分別故。如見幻事計以為
實。是愚夫見非賢聖也。
爾時世尊欲重宣此義。而說偈言。彼言說妄想。建立
於諸法。以彼建立故。死墮泥犁中。陰中無有我。陰非
即是我。不如彼妄想。亦復非無我。一切悉有性。如凡
愚妄想。若如彼所見。一切應見諦。一切法無性。淨穢
悉無有。不實如彼見。亦非無所有。
<bz>〔魏譯〕</bz>爾時世尊重說偈言。分別言語聲。建立於
諸法。以彼建立故。故墮於惡道。五陰中無我。我中
無五陰。不如彼妄想。亦復非是無。凡夫妄分別。見
諸法實有。若如彼所見。一切應見真。一切法若無。
染淨亦應無。彼見無如是。亦非無所有。
<bz>〔唐譯〕</bz>爾時世尊重說頌言。若隨言取義。建立於
諸法。以彼建立故。死墮地獄中。蘊中無有我。非蘊
即是我。不如彼分別。亦復非無有。如愚所分別。一
切皆有性。若如彼所見。皆應見真實。一切染淨法。
悉皆無體性。不如彼所見。亦非無所有。
復次大慧。智識相今當說。若善分別智識相者。汝及
諸菩薩。則能通達智識之相。疾得阿耨多羅三藐三
菩提。大慧。彼智有三種。謂世間。出世間。出世間上上。
云何世間智。謂一切外道凡夫計著有無。云何出世
間智。謂一切聲聞緣覺。墮自共相希望計著。云何出
世間上上智。謂諸佛菩薩觀無所有法。見不生不滅。
離有無品入如來地。人法無我緣自得。
<bz>〔魏譯〕</bz>復次大慧。我今為汝說智識相。汝及諸菩
薩摩訶薩。應善知彼智識之相。如實脩行智識相
故。疾得阿耨多羅三藐三菩提。大慧。有三種智。何
等為三。一者世間智。二者出世間智。三者出世間
上上智。大慧。何者世間智。謂外道凡夫人等。執著
一切諸法有無。是名世間智相。大慧。何者出世間
智。謂諸一切聲聞緣覺。虗妄分別自相同相。是名
出世間智。大慧。何者出世間上上智。謂佛如來菩
薩摩訶薩。觀察一切諸法寂靜不生不滅。得如來
地無我證法。離彼有無朋黨二見。
<bz>〔唐譯〕</bz>復次大慧。我當為汝說智識相。汝及諸菩
薩摩訶薩。若善了知智識之相。則能疾得阿耨多
羅三藐三菩提。大慧。智有三種。謂世間智。出世間
智。出世間上上智。云何世間智。謂一切外道凡愚
計有無法。云何出世間智。謂一切二乘著自共相。
云何出世間上上智。謂諸佛菩薩觀一切法皆無
有相。不生不滅非有非無。證法無我入如來地。
大慧。彼生滅者是識。不生不滅者是智。復次墮相無
相。及墮有無種種相因是識。超有無相是智。復次長
養相是識。非長養相是智。
<bz>〔魏譯〕</bz>大慧。識者生滅相。智者不生滅相。復次大
慧。識者墮於有相無相。墮彼有無種種相因。大慧。
智相者遠離有相無相有無因相。名為智相。復次
<pb n="90"/>
大慧。集諸法者。名為識相。不集諸法。名為智相。
<bz>〔唐譯〕</bz>復次大慧。生滅是識。不生滅是智。墮相無
相及以有無種種相因是識。離相無相及有無因
是智。有積集相是識。無積集相是智。
復次有三種智。謂知生滅。知自共相。知不生不滅。復
次無礙相是智。境界種種礙相是識。復次三事和合
生方便相是識。無事方便自性相是智。復次得相是
識。不得相是智。自得聖智境界不出不入。故如水中
月。
<bz>〔魏譯〕</bz>大慧。智有三種。何等為三。一者觀察自相
同相。二者觀察生相滅相。三者觀察不生不滅相。
復次大慧。所言智者。無障礙相。識者。識彼諸境界
相。復次大慧。識者和合起作所作名為識相。無礙
法相應名為智相。復次大慧。無所得相名之為智。
以自內身證得聖智脩行故。出入諸法如水中月。
是名智相。
<bz>〔唐譯〕</bz>大慧。復有三種智。謂知自相共相智。知生
滅智。知不生不滅智。著境界相是識。不著境界相
是智。三和合相應生是識。無礙相應自性相是智。
有得相是識。無得相是智。證自聖智所得境界。如
水中月不入不出故。
爾時世尊欲重宣此義。而說偈言。採集業為識。不採
集為智。觀察一切法。通達無所有。逮得自在力。是則
名為慧。縛境界為心。覺想生為智。無所有及勝。慧則
從是生。
<bz>〔魏譯〕</bz>爾時世尊重說偈言。識能集諸業。智能了
分別。慧能得無相。及妙莊嚴境。識為境界縛。智能
了諸境。無相及勝境。是慧所住處。
<bz>〔唐譯〕</bz>爾時世尊重說頌言。採集業為心。觀察法
為智。慧能證無相。逮自在威光。境界縛為心。覺相
生為智。無相及增勝。智慧於中起。
心意及與識。遠離思惟想。得無思想法。佛子非聲聞。
寂靜勝進忍。如來清淨智。生於善勝義。所行悉遠離。
<bz>〔魏譯〕</bz>心意及與識。遠離於諸想。聲聞分別法。非
是諸弟子。寂靜勝進忍。如來清淨智。生於善勝智。
遠離諸所行。
<bz>〔唐譯〕</bz>心意及與識。離諸分別相。得無分別法。佛
子非聲聞。寂滅殊勝忍。如來清淨智。生於善勝義。
遠離諸所行。
我有三種智。聖開發真實。於彼想思惟。悉攝受諸性。
二乘不相應。智離諸所有。計著於自性。從諸聲聞生。
超度諸心量。如來智清淨。
<bz>〔魏譯〕</bz>我有三種慧。依彼得聖名。於彼相分別。能
聞於有無。離於二乘行。慧離於境界。取於有無相。
從諸聲聞生。唯入如是心。智慧無垢相。
<bz>〔唐譯〕</bz>我有三種智。聖者能明照。分別於諸相。開
示一切法。我智離諸相。超過於二乘。以諸聲聞等。
執著諸法有。如來智無垢。了達唯心故。
復次大慧。外道有九種轉變論。外道轉變見生。所謂
形處轉變。相轉變。因轉變。成轉變。見轉變。性轉變。緣
分明轉變。所作分明轉變。事轉變。大慧。是名九種轉
變見。一切外道因是起有無。生轉變論。云何形處轉
變。謂形處異見。譬如金變作諸器物。則有種種形處
顯現。非金性變。一切性變亦復如是。或有外道作如
是妄想。乃至事變妄想。彼非如非異妄想故。
<bz>〔魏譯〕</bz>復次大慧。諸外道有九種轉變見。何等為
九。一者形相轉變。二者相轉變。三者因轉變。四者
相應轉變。五者見轉變。六者物轉變。七者緣了別
轉變。八者作法了別轉變。九者生轉變。大慧。是名
九種轉變見。依九種轉變見故。一切外道說於轉
變從有無生。大慧。何者外道形相轉變。大慧。譬如
以金作莊嚴具。鐶釧瓔珞種種各異。形相雖殊金
體不變。一切外道分別諸法形相轉變亦復如是。
<pb n="91"/>
大慧。復有外道分別諸法依因轉變。大慧。而彼諸
法亦非如是非不如是。以依分別故。
<bz>〔唐譯〕</bz>復次大慧。諸外道有九種轉變見。所謂形
轉變。相轉變。因轉變。相應轉變。見轉變。物轉變。緣
明了轉變。所作明了轉變。生轉變。是為九。一切外
道因是見故。起有無轉變論。此中形轉變者。謂形
別異見。譬如以金作莊嚴具。鐶釧瓔珞種種不同。
形狀有殊金體無易。一切法變亦復如是。諸餘外
道種種計著。皆非如是亦非別異。但分別故。
如是一切性轉變。當知如乳酪酒果等熟。外道轉變
妄想。彼亦無有轉變。若有若無自心現外性非性。大
慧。如是凡愚眾生自妄想脩習生。大慧。無有法若生
若滅。如見夢幻色生。
<bz>〔魏譯〕</bz>大慧。如是一切轉變亦爾應知。譬如乳酪
酒果等熟一一轉變。一切外道分別轉變亦復如
是。而無實法可以轉變。以自心見有無可取。分別
有無故。大慧。一切凡夫亦復如是。以依自心分別。
而生一切諸法。大慧。無有法生無有法轉。如幻夢
中見諸色事。大慧。譬如夢中見一切事石女兒生
死。
<bz>〔唐譯〕</bz>一切轉變。如是應知。譬如乳酪酒果等熟。
外道言此皆有轉變。而實無有若有若無。自心所
見無外物故。如此皆是愚迷凡夫。從自分別習氣
而起。實無一法若生若滅。如因幻夢所見諸色。如
石女兒說有生死。
爾時世尊欲重宣此義。而說偈言。形處時轉變。四大
種諸根。中陰漸次生。妄想非明智。最勝於緣起。非如
彼妄想。然世間緣起。如犍闥婆城。
<bz>〔魏譯〕</bz>爾時世尊重說偈言。轉變時形相。四大種
諸根。中陰及諸取。如是取非智。因緣生世間。佛不
如是說。因緣即世間。如犍闥婆城。
<bz>〔唐譯〕</bz>爾時世尊重說頌言。形處時轉變。大種及
諸根。中有漸次生。妄想非明智。妄想不分別。緣起
及世間。但諸緣世間。如乾闥婆城。

楞伽阿䟦多羅寶經會譯卷第三之上
<sarticle>楞伽阿䟦多羅寶經會譯卷第三之下</sarticle>
明臨濟正宗中都沙門員珂會譯
一切佛語心品第三之下
爾時大慧菩薩復白佛言。世尊。惟願為說一切法相
續義解脫義。若善分別一切法相續不相續相。我及
諸菩薩。善解一切相續巧方便。不墮如所說義計著
相續。善於一切諸法相續不相續相。及離言說文字
妄想覺。遊行一切諸佛剎土無量大眾。力自在通𤙹
持之印。種種變化光明照耀。覺慧善入十無盡句。無
方便行猶如日月摩尼四大。於一切地離自妄想相
見。見一切法如幻夢等。入佛地身。於一切眾生界。隨
其所應而為說法而引導之。悉令安住一切諸法如
幻夢等。離有無品及生滅妄想異言說義。其身轉勝。
<bz>〔魏譯〕</bz>爾時大慧菩薩摩訶薩。復白佛言。世尊。惟
願如來應正徧知。善說一切諸法相續不相續相。
惟願善逝。說一切法相續不相續相。我及一切諸
菩薩眾。善解諸法相續不相續相。善巧方便知已。
不墮執著諸法相續不相續相。離一切法相續不
相續言說文字妄想已。得力自在神通遊化。十方
一切諸佛國土大眾之中。陀羅尼門善印所印。十
盡句善縛所縛。種種變化光明照耀。譬如四大日
月摩尼自然而行。眾生受用遠離諸地。唯自心見
分別之相。示一切法如幻如夢。示入依止諸佛之
地。於眾生界隨其所應而為說法。攝取令住一切
諸法如幻如夢。離於有無一切朋黨。生滅妄想異
言說義。轉身自在住勝處住。
<bz>〔唐譯〕</bz>爾時大慧菩薩。復白佛言。世尊。惟願如來。
<pb n="92"/>
為我解說於一切法深密義及解義相。令我及諸
菩薩摩訶薩善知此法。不墮如言取義深密執著。
離文字語言虗妄分別。普入一切諸佛國土。力通
自在𤙹持所印。覺慧善住十無盡願。以無功用種
種變現。光明照耀如日月摩尼地水火風。住於諸
地離分別見。知一切法如幻如夢。入如來位普化
眾生。令知諸法虗妄不實。離有無品斷生滅執。不
著言說令轉所依。
佛告大慧。善哉善哉。諦聽諦聽善思念之。當為汝說。
大慧白佛言。唯然受教。佛告大慧。無量一切諸法。如
所說義計著相續。所謂相計著相續。緣計著相續。性
非性計著相續。生不生妄想計著相續。滅不滅妄想
計著相續。乘非乘妄想計著相續。有為無為妄想計
著相續。地地自相妄想計著相續。自妄想無間妄想
計著相續。有無品外道依妄想計著相續。三乘一乘
無間妄想計著相續。
<bz>〔魏譯〕</bz>佛告聖者大慧菩薩言。善哉善哉善哉大
慧。諦聽諦聽當為汝說。大慧白佛言。善哉世尊。唯
然受教。佛告大慧。一切諸法相續不相續相者。謂
如相執著相續。緣執著相續。有無執著相續。分別
生不生執著相續。分別滅不滅執著相續。分別乘
非乘執著相續。分別有為無為執著相續。分別地
地相執著相續。分別自分別執著相續。分別有無
入外道朋黨執著相續。聲聞執著義相續。
<bz>〔唐譯〕</bz>佛言諦聽當為汝說。大慧。於一切法如言
取義。執著深密其數無量。所謂相執著。緣執著。有
非有執著。生非生執著。滅非滅執著。乘非乘執著。
為無為執著。地地自相執著。自分別現證執著。外
道宗有無品執著。三乘一乘執著。
復次大慧。此及餘凡愚眾生自妄想相續。以此相續
故。凡愚妄想如蠶作繭。以妄想絲自纏纏他。有無有
相續相計著。
<bz>〔魏譯〕</bz>大慧。如是愚癡凡夫。無量異心分別相續。
依此相續。愚癡分別如蠶作繭。依自心見分別綖
相續。樂於和合自纏纏他。執著有無和合相續。
<bz>〔唐譯〕</bz>大慧。此等密執有無量種。皆是凡愚自分
別執而密執著。此諸分別如蠶作繭。以妄想絲自
纏纏他。執著有無欲樂堅密。
復次大慧。彼中亦無相續及不相續相。見一切法寂
靜。妄想不生。故菩薩摩訶薩見一切法寂靜。復次大
慧。覺外性非性。自心現相無所有。隨順觀察自心現
量。有無一切性無相見。相續寂靜。故於一切法。無相
續不相續相。復次大慧。彼中無有若縛若解。餘墮不
如實覺知。有縛有解。所以者何。謂於一切法有無有。
無眾生可得故。
<bz>〔魏譯〕</bz>大慧。然無相續無相續相。以見諸法寂靜
故。大慧。以諸菩薩見一切法無分別相。是故名見
一切菩薩寂靜法門。復次大慧。如實能知外一切
法離於有無。如實覺知自心見相。以入無相自心
相故。大慧。以見分別有無法故。名為相續以見諸
法寂靜故。名無相續。無相續。無相續諸法相。大慧。
無縛無脫墮於二見。自心分別有縛有脫。何以故。
以不能知諸法有無故。
<bz>〔唐譯〕</bz>大慧。此中實無密非密相。以菩薩摩訶薩
見一切法住寂靜故。無分別故。若了諸法唯心所
見。無有外物皆同無相。隨順觀察。於若有若無分
別密執。悉見寂靜。是故無有密非密相。大慧。此中
無縛亦無有解。不了實者見縛解耳。何以故。一切
諸法若有若無。求其體性不可得故。
復次大慧。愚夫有三相續。謂貪恚癡及愛未來有喜
愛俱。以此相續故有趣相續。彼相續者續五趣。大慧。
相續斷者。無有相續不相續相。復次大慧。三和合緣
作方便計著。識相續無間生。方便計著則有相續。三
<pb n="93"/>
和合緣識斷。見三解脫一切相續不生。
<bz>〔魏譯〕</bz>復次大慧。愚癡凡夫有三種相續。何等為
三。謂貪瞋癡及愛樂生。以此相續故有後生。大慧。
相續者眾生相續生於五道。大慧。斷相續者無相
續無相續相。復次大慧。執著因緣相續故生於三
有。以諸識展轉相續不斷。見三解脫門。轉滅執著
三有因識。名斷相續。
<bz>〔唐譯〕</bz>復次大慧。愚癡凡夫有三種密縛。謂貪恚
癡及愛。來生與貪喜俱。以此密縛。令諸眾生續生
五趣。密縛若斷是則無有密非密相。復次大慧。若
有執著三和合緣。諸識密縛次第而起。有執著故
則有密縛。若見三解脫離三和合識。一切諸密皆
悉不生。
爾時世尊欲重宣此義。而說偈言。不真實妄想。是說
相續相。若知彼真實。相續網則斷。於諸性無知。隨言
說攝受。譬如彼蠶虫。結網而自纏。愚夫妄想縛。相續
不觀察。
<bz>〔魏譯〕</bz>爾時世尊重說偈言。不實妄分別。名為相
續相。能如實知彼。相續網則斷。若取聲為實。如蠶
繭自縛。自心妄想縛。凡夫不能知。
<bz>〔唐譯〕</bz>爾時世尊重說頌言。不實妄分別。是名為
密相。若能如實知。諸密網皆斷。凡愚不能了。隨言
而取義。譬如蠶處蠒。妄想自纏縛。
大慧復白佛言。如世尊所說。以彼彼妄想。妄想彼彼
性。非有彼自性。但妄想自性耳。世尊。若但妄想自性。
非性自性相待者。非為世尊如是說煩惱清淨無性
過耶。一切法妄想自性非性故。
<bz>〔魏譯〕</bz>大慧菩薩復白佛言。如世尊說。以何等何
等分別心。分別何等何等法。而彼彼法無彼如是
如是體相。唯自心分別。世尊。若唯自心分別非彼
法相者。如世尊說。一切諸法應無染淨。何以故。如
來說言。一切諸法妄分別見無實體故。
<bz>〔唐譯〕</bz>爾時大慧菩薩摩訶薩。復白佛言。世尊。如
世尊說。由種種心分別諸法。非諸法有自性。此但
妄計耳。世尊。若但妄計無諸法者。染淨諸法將無
悉壞。
佛告大慧。如是如是如汝所說。大慧。非如愚夫性自
性妄想真實。此妄想自性。非有性自性相然。
<bz>〔魏譯〕</bz>佛告大慧。如是如是如汝所說。大慧。而諸
一切愚癡凡夫分別諸法。而彼諸法無如是相。虗
妄分別以為實有。大慧。彼是凡夫虗妄分別諸法
體相。虗妄覺知非如實見。
<bz>〔唐譯〕</bz>佛言。大慧。如是如是如汝所說。一切凡愚
分別諸法。而諸法性非如是有。此但妄執無有性
相。
大慧。如聖智有性自性。聖知聖見聖慧眼。如是性自
性知。大慧白佛言。若使如聖以聖知聖見聖慧眼。非
天眼非肉眼。性自性如是知。非如愚夫妄想。世尊。云
何愚夫離是妄想。不覺聖性事故。世尊。彼亦非顛倒
非不顛倒。所以者何。謂不覺聖事性自性故。不見離
有無相故。
<bz>〔魏譯〕</bz>大慧。如聖人知一切諸法自體性相。依聖
人智。依聖人見。依聖慧眼。是如實知諸法自體相。
大慧菩薩言。世尊。世尊如諸聖人等。依聖智依聖
見依聖慧眼。非肉眼天眼。覺知一切諸法體相無
如是相。非如凡夫虗妄分別。世尊。云何愚癡凡夫
轉虗妄相。佛告大慧。能如實覺知聖人境界轉虗
妄識。世尊。彼癡凡夫非顛倒見。非不顛倒見。何以
故。以不能見聖人境界如實法體故。以見轉變有
無相故。
<bz>〔唐譯〕</bz>然諸聖者以聖慧眼如實知見。有諸法自
性。大慧白言。若諸聖人以聖慧眼見有諸法性。非
天眼肉眼。不同凡愚之所分別。云何凡愚得離分
<pb n="94"/>
別。不能覺了諸聖法故。世尊。彼非顛倒非不顛倒。
何以故。不見聖人所見法故。聖眼遠離有無相故。
世尊。聖亦不如是見如事妄想。不以自相境界為境
界故。世尊。彼亦性自性相。妄想自性如是現。不說因
無因故。謂墮性相見故。異境界非如彼等。如是無窮
過。世尊。不覺性自性相故。世尊亦非妄想自性因。性
自性相。彼云何妄想非妄想。如實知妄想。
<bz>〔魏譯〕</bz>大慧白佛言。世尊。一切聖人亦有分別。一
切種種諸事無如是相。以自心見境界相故。世尊。
彼諸聖人見有法體分別法相。以世尊不說有因
不說無因。何以故。以墮有法相故。餘人見境不如
是見。世尊。如是說者有無窮過。何以故。以不覺知
所有法相無自體相故。世尊。非因分別有法體相
而有諸法。世尊。彼云何分別。不如彼分別。應如彼
分別。
<bz>〔唐譯〕</bz>聖亦不如凡所分別如是得故。非自所行
境界相故。彼亦見有諸法性相。如妄執性而顯現
故。不說有因及無因故。墮於諸法性相見故。世尊。
其餘境界既不同此。如是則成無窮之失。孰能於
法了知性相。世尊。諸法性相不因分別。云何而言
以分別故而有諸法。
世尊。妄想異。自性相異。世尊。不相似因。妄想自性相。
彼云何各各不妄想。而愚夫不如實知。然為眾生離
妄想故。說如妄想相不如實有。世尊何故遮眾生有
無有見。事自性計著。聖智所行境界計著。墮有見。說
空法非性。而說聖智自性事。
<bz>〔魏譯〕</bz>世尊。分別相異相自體相異相。世尊。而彼
二種因不相似。彼彼分別法體相異。云何凡夫如
此分別。此因不成如彼所見。世尊說言。我為斷諸
一切眾生虗妄分別心故。作如是說如彼凡夫虗
妄分別無如是法。世尊何故遮諸眾生有無見事。
而執著實法聖智境界。世尊。復令一切眾生墮無
見處。何以故。以言諸法寂靜無相。聖智法體如是
無相故。
<bz>〔唐譯〕</bz>世尊。分別相異諸法相異。因不相似。云何
諸法而由分別。復以何故凡愚分別不如是有。而
作是言。為令眾生捨分別故。說如分別所見法相
無如是法。世尊何故令諸眾生離有無見所執著
法。而復執著聖智境界墮於有見。何以故。不說寂
靜空無之法。而說聖智自性事故。
佛告大慧。非我說空法非性。亦不墮有見說聖智自
性事。然為令眾生離恐怖句故。眾生無始以來。計著
性自性相聖智事自性計著相見說空法。大慧。我不
說性自性相。大慧。但我住自得如實空法。離惑亂相
見。離自心現性非性見。得三解脫如實印所印。於性
自性得緣自覺觀察住。離有無事見相。
<bz>〔魏譯〕</bz>佛告大慧。我不說言一切諸法寂靜無相。
亦不說言諸法悉無。亦不令其墮於無見。亦令不
著一切聖人境界如是。何以故。我為眾生離驚怖
處故。以諸眾生無始世來。執著實有諸法體相。是
故我說聖人知法體相實有。復說諸法寂靜無相。
大慧。我不說言法體有無。我說自身如實證法。以
聞我法脩行寂靜諸法無相。得見真如無相境界。
入自心見法。遠離見外諸法有無。得三解脫門。得
已以如實印善印諸法。自身內證智慧觀察離有
無見。
<bz>〔唐譯〕</bz>佛言。大慧。我非不說寂靜空法墮於有見。
何以故。已說聖智自性事故。我為眾生無始時來
計著於有。於寂靜法以聖事說。令其聞已不生恐
怖。能如實證寂靜空法。離惑亂相入唯識理。知其
所見無有外法。悟三脫門獲如實印。見法自性了
聖境界。遠離有無一切諸著。
復次大慧。一切法不生者。菩薩摩訶薩不應立是宗。
<pb n="95"/>
所以者何。謂宗一切性非性故。及彼因生相故。說一
切法不生宗。彼宗則壞。彼宗一切法不生彼宗壞者。
以宗有待而生故。又彼宗不生入一切法故。不壞相
不生故。立一切法不生宗者。彼說則壞。大慧。有無不
生宗。彼宗入一切性。有無相不可得。大慧。若使彼宗
不生。一切性不生而立宗。如是彼宗壞。以有無性相
不生故。不應立宗五分論多過故。展轉因異相故。及
為作故。不應立宗分。謂一切法不生。如是一切法空。
如是一切法無自性。不應立宗。
<bz>〔魏譯〕</bz>復次大慧。菩薩不應建立諸法不生。何以
故。以建立法同諸法有。若不爾者同諸法無。復次
大慧。建立諸法有故說一切法。於建立法中同。何
以故。以彼建立不同一切法不生。是故建立說一
切法。是言自破。何以故。以建立中無彼建立。若不
爾者。彼建立亦不生。以同諸法無差別相故。是故
建立諸法不生。名為自破。以彼建立三法五法和
合有故。離於建立有無不生。大慧。彼建立入諸法
中。不見有無法故。大慧。若彼建立諸法不生。而作
是言。一切不生。大慧。如是說者建立則破。何以故。
離於建立有無相不可得故。大慧。是故不應建立
諸法不生。大慧。以彼建立同彼一切不生法體。是
故不應建立諸法不生。以有多過故。大慧。復有不
應建立諸法不生。何以故。以三法五法彼彼因不
同故。大慧。復有不應建立諸法不生。何以故。三法
五法。作有為無常故。是故不應建立一切諸法不
生。如是不應建立一切法空。一切諸法無實體相。
<bz>〔唐譯〕</bz>復次大慧。菩薩摩訶薩不應成立一切諸
法皆悉不生。何以故。一切法本無有故。及彼宗因
生相故。復次大慧。一切法不生此言自壞。何以故。
彼宗有待而生故。又彼宗即入一切法中。不生相
亦不生故。又彼宗諸分而成故。又彼宗有無法皆
不生。此宗即入一切法中。有無相亦不生故。是故
一切法不生此宗自壞。不應如是立諸分多過故。
展轉因異相故。如不生一切法空無自性亦如是。
大慧。然菩薩摩訶薩說一切法如幻夢。現不現相故。
及見覺過故。當說一切法如幻夢性。除為愚夫離恐
怖句故。大慧。愚夫墮有無見。莫令彼恐怖遠離摩訶
衍。
<bz>〔魏譯〕</bz>大慧。而諸菩薩為眾生說一切諸法如幻
如夢。以見不見相故。以諸法相迷惑見智故。是故
應說如幻如夢。除遮一切愚癡凡夫離驚怖處。大
慧。以諸凡夫墮在有無邪見中故。以凡夫聞如幻
如夢生驚怖故。諸凡夫聞生驚怖已遠離大乘。
<bz>〔唐譯〕</bz>大慧。菩薩摩訶薩應說一切法如幻如夢。
見不見故。一切皆是惑亂相故。除為愚夫而生恐
怖。大慧。凡夫愚癡墮有無見。莫令於彼而生驚恐
遠離大乘。
爾時世尊欲重宣此義。而說偈言。無自性無說。無事
無相續。彼愚夫妄想。如死屍惡覺。一切法不生。非彼
外道宗。至竟無所生。性緣所成就。一切法不生。慧者
不作想。彼宗因生故。覺者悉除滅。
<bz>〔魏譯〕</bz>爾時世尊重說偈言。無自體無識。無阿黎
耶識。愚癡妄分別。邪見如死屍。一切法不生。餘見
識不成。諸法畢不生因緣不能成。一切法不生。莫
建如是法。因不同不成。是故建立壞。
<bz>〔唐譯〕</bz>爾時世尊重說頌言。無自性無說。無事無
依處。凡愚妄分別。惡覺如死屍。一切法不生。外道
所成立。以彼所有生。非緣所成故。一切法不生。智
者不分別。彼宗因生故。此覺則便壞。
譬如翳目視。妄見垂𩬊相。計著性亦然。愚夫邪妄想。
施設於三有。無有事自性。施設事自性。思惟起妄想。
相事設言教。意亂極震掉。佛子能超出。遠離諸妄想。
<bz>〔魏譯〕</bz>譬如目有翳。虗妄見毛輪。分別於有無。凡
<pb n="96"/>
夫虗妄見。三有唯假名。無有實法體。執假名為實。
凡夫起分別。相事及假名。心意所受用。佛子能遠
離。住寂境界行。
<bz>〔唐譯〕</bz>譬如目有翳。妄想見毛輪。諸法亦如是。凡
愚妄分別。三有唯假名。無有實法體。由此假施設。
分別妄計度。假名諸事相。動亂於心識。佛子悉超
過。遊行無分別。
非水水想受。斯從渴愛生。愚夫如是惑。聖見則不然。
聖人見清淨。三脫三昧生。遠離於生滅。遊行無所有。
脩行無所有。亦無性非性。性非性平等。從是生聖果。
<bz>〔魏譯〕</bz>無水取水相。諸獸癡妄心。凡夫見法爾。聖
人則不然。聖人見清淨。三脫三昧生。遠離於生滅。
得無障寂靜。脩行無所有。亦復不見無。有無法平
等。是故生聖果。
<bz>〔唐譯〕</bz>無水取水相。斯由渴愛起。凡愚見法爾。諸
聖則不然。聖人見清淨。生於三解脫。遠離於生滅。
常行無相境。脩行無相境。亦復無有無。有無悉平
等。是故生聖果。
云何性非性。云何為平等。謂彼心不知。內外極漂動。
若能壞彼者。心則平等見。
<bz>〔魏譯〕</bz>有無法云何。云何成平等。以心不能見。內
外法無常。若能滅彼法。見心成平等。
<bz>〔唐譯〕</bz>云何法有無。云何成平等。若心不了法。內
外斯動亂。了已則平等。亂相爾時滅。
爾時大慧菩薩。復白佛言。世尊。如世尊說。如攀緣事
智慧不得。是施設量建立施設。所攝受非性。攝受亦
非性。以無攝故智則不生。唯施設名耳。
<bz>〔魏譯〕</bz>爾時聖者大慧菩薩白佛言。世尊。如世尊
說。智慧觀察不能見前境界諸法。爾時善知唯是
內心。心意意識如實覺知。無法可取亦無能取。是
故智亦不能分別而取。
<bz>〔唐譯〕</bz>爾時大慧菩薩摩訶薩。復白佛言。世尊。如
佛所說。若知境界但是假名都不可得。則無所取。
無所取故亦無能取。能取所取二俱無故不起分
別。說名為智。
云何世尊。為不覺性自相共相異不異故智不得耶。
為自相共相種種性自性相隱蔽故智不得耶。為山
巖石壁地水火風障故智不得耶。為極遠極近故智
不得耶。為老小盲冥諸根不具故智不得耶。世尊。若
不覺自共相異不異。智不得者。不應說智。應說無智。
以有事不得故。若復種種自共相性自性相隱蔽故。
智不得者。彼亦無智非是智。世尊。有爾𦦨故智生。非
無性會爾焰故名為智。若山巖石壁地水火風。極遠
極近。老小盲冥諸根不具。智不得者。此亦非智應是
無智。以有事不可得故。
<bz>〔魏譯〕</bz>世尊。若言智慧不能取者。為見諸法自相
同相。異異法相種種異法體不同故。智不能知。為
見諸法種種體相不可異故。智不能知。為是山岩
石壁墻幕樹林草木。地水火風之所障故。智不能
知。為是極遠極近處故。智不能知。為是老小。為是
盲冥諸根不具。智不能知。世尊。若一切法異異。法
相異異。法體自相同相。種種不同故。智不能知者。
世尊。若爾彼智非智。何以故不能知前實境界故。
世尊。若一切法種種體相。自相同相不見異故。智
不能知者。若爾彼智不得言智。何以故。實有境界
不能知故。世尊。有前境界如實能見。名之為智。若
為山岩石壁墻幕樹林草木。地水火風極遠極近。
老小盲冥諸根不具。不能知見者。彼智無智。有實
境界而不知故。
<bz>〔唐譯〕</bz>世尊。何故彼智不得於境。為不能了一切
諸法自相共相一異義故言不得耶。為以諸法自
相共相種種不同更相隱蔽而不得耶。為山岩石
壁簾幔帷障之所覆隔而不得耶。為極遠極近老
<pb n="97"/>
小盲冥諸根不具而不得耶。若不了諸法自相共
相一異義故。言不得者。此不名智應是無智。以有
境界而不知故。若以諸法自相共相種種不同更
相隱蔽而不得者。此亦非智。以知於境說名為智。
非不知故。若山巖石壁簾幔帷障之所覆隔。極遠
極近老小盲冥而不知者。彼亦非智。以有境界智
不具足而不知故。
佛告大慧。不如是無智。應是智。非非智。我不如是隱
覆說。攀緣事智慧不得。是施設量建立。覺自心現量。
有無有外性非性知。而事不得。不得故智於爾焰不
生。順三解脫智亦不得。非妄想者無始性非性虗偽
習智作如是知。是知彼不知。
<bz>〔魏譯〕</bz>佛告大慧。如汝所說言無智者。是義不然。
何以故。有實智故。大慧。我不依汝如是之說。境界
是無唯自心見。我說不覺唯是自心。見諸外物以
為有無。是故智慧不見境界。智不見者不行於心。
是故我說。入三解脫門智亦不見。而諸凡夫無始
世來虗妄分別。依戲論熏習熏彼心故。如是分別。
<bz>〔唐譯〕</bz>佛言。大慧。此實是智非如是說。我之所說
非隱覆說。我言境界唯是假名不可得者。以了但
是自心所見外法有無。智慧於中畢竟無得。以無
得故爾焰不起。入三脫門智體亦忘。非如一切覺
想凡夫無始以來戲論熏習。
故於外事處所相性無性。妄想不斷。自心現量建立
說我我所相。攝受計著。不覺自心現量。於智爾焰而
起妄想。妄想故外性非性觀察不得。依於斷見。
<bz>〔魏譯〕</bz>見外境界形相有無。為離如是虗妄心故。
說一切法唯自心見。執著我我所故不能覺知。但
是自心虗妄分別。是智是境界。分別是智是境界
故。觀察外法不見有無墮於斷見。
<bz>〔唐譯〕</bz>計著外法若有若無種種形相。如是而知
名為不知。不了諸法唯心所見。著我我所分別境
智。不知外法是有是無。其心住於斷見中故。為令
捨離如是分別。說一切法唯心建立。
爾時世尊欲重宣此義。而說偈言。有諸攀緣事。智慧
不觀察。此無智非智。是妄想者說。於不異相性。智慧
不觀察。障礙及遠近。是名為邪智。老小諸根冥。而智
慧不生。而實有爾焰。是亦說邪智。
<bz>〔魏譯〕</bz>爾時世尊重說偈言。有諸境界事。智慧不
能見。彼無智非智。虗妄見者說。言諸法無量。是智
不能知。障礙及遠近。是妄智非智。老小諸根冥。不
能生智慧。而實有境界。彼智非實智。
<bz>〔唐譯〕</bz>爾時世尊重說頌言。若有於所緣。智慧不
觀見。彼無智非智。是名妄計著。無邊相互隱。障礙
及遠近。智慧不能見。是名為邪智。老小諸根冥。而
實有境界。不能生智慧。是名為邪智。
復次大慧。愚癡凡夫。無始虗偽惡邪妄想之所回轉。
回轉時自宗通及說通不善了知。著自心現外性相
故。著方便說。於自宗四句清淨通相。不善分別。大慧
白佛言。誠如尊教。惟願世尊。為我分別說通及宗通。
我及餘菩薩摩訶薩善於二通。來世凡夫聲聞緣覺
不得其短。
<bz>〔魏譯〕</bz>復次大慧。愚癡凡夫。依無始身戲論煩惱
分別煩惱。幻化之身建立自法。執著自心見外境
界。執著名字章句言說。而不能知建立正法。不脩
正行。離四種句清淨之法。大慧菩薩言。如是如是。
如是世尊。如世尊說。世尊為我說所說法建立法
相。我及一切諸菩薩等。於未來世善知建立說法
之相。不迷外道邪見聲聞辟支佛不正見法。
<bz>〔唐譯〕</bz>復次大慧。愚癡凡夫無始虗偽。惡邪分別
之所幻惑。不了如實及言說法。計心外相著方便
說。不能脩習清淨真實離四句法。大慧白言。如是
如是誠如尊教。願為我說如實之法及言說法。令
<pb n="98"/>
我及諸菩薩摩訶薩於此二法而得善巧。非外道
二乘之所能入。
佛告大慧。善哉善哉。諦聽諦聽善思念之。當為汝說。
大慧白佛言。唯然受教。佛告大慧。三世如來有二種
法通。謂說通及自宗通。說通者。謂隨眾生心之所應。
為說種種眾具契經。是名說通。自宗通者。謂脩行者
離自心現種種妄想。謂不墮一異俱不俱品。超度一
切心意意識。自覺聖境界離因成見相。一切外道聲
聞緣覺墮二邊者所不能知。我說是名自宗通法。大
慧。是名自宗通及說通相。汝及餘菩薩摩訶薩應當
脩學。
<bz>〔魏譯〕</bz>佛告大慧菩薩言。善哉善哉。善哉大慧。諦
聽諦聽我為汝說。大慧言。善哉世尊。唯然受教。佛
告大慧。有二種過去未來現在如來應正徧知所
說法。何等為二。一者建立說法相。二者建立如實
法相。大慧。何者建立說法相。謂種種功德。修多羅
優波提舍。隨眾生信心而為說法。大慧。是名建立
說法相。大慧。何者建立如實法相。謂依何等法而
脩正行。遠離自心虗妄分別諸法相故。不墮一異
俱不俱朋黨聚中。離心意意識。內證聖智所行境
界。離諸因緣相應見相。離一切外道邪見。離諸一
切聲聞辟支佛見。離於有無二朋黨見。大慧。是名
建立如實法相。大慧。汝及諸菩薩應當脩學。
<bz>〔唐譯〕</bz>佛言諦聽當為汝說。大慧。三世如來有二
種法。謂言說法及如實法。言說法者。謂隨眾生心
為說種種諸方便教。如實法者。謂脩行者於心所
現離諸分別。不墮一異俱不俱品。超度一切心意
意識。於自覺聖智所行境界。離諸因緣相應見相。
一切外道聲聞緣覺墮二邊者。所不能知。是名如
實法。此二種法。汝及諸菩薩摩訶薩當善脩學。
爾時世尊欲重宣此義。而說偈言。我謂二種通。宗通
及言說。說者授童蒙。宗為脩行者。
<bz>〔魏譯〕</bz>爾時世尊重說偈言。我建立二種。說法如
實法。依名字說法。為實脩行者。
<bz>〔唐譯〕</bz>爾時世尊重說頌言。我說二種法。言教及
如實。教法示凡夫。實為脩行者。
爾時大慧菩薩白佛言。世尊。如世尊一時說言。世間
諸論種種辯說慎勿習近。若習近者攝受貪欲不攝
受法。世尊何故作如是說。佛告大慧。世間言論種種
句味。因緣譬喻採集莊嚴。誘引誑惑愚癡凡夫。不入
真實自通。不覺一切法。妄想顛倒墮於二邊。凡愚癡
惑而自破壞。諸趣相續不得解脫。不能覺知自心現
量。不離外性自性。妄想計著。是故世間言論種種辯
說。不脫生老病死憂悲苦惱。誑惑迷亂。
<bz>〔魏譯〕</bz>爾時聖者大慧菩薩復白佛言。世尊。如來
應正徧知一時說言。盧伽耶陀種種辯說。若有親
近供養彼人。攝受欲食不攝法食。世尊。何故說言
盧伽耶陀種種辯說親近供養。攝受欲食不攝法
食。佛告大慧。盧伽耶陀種種辯才。巧妙辭句迷惑
世間。不依如法說不依如義說。但隨世間愚癡凡
夫情所樂故說世俗事。但有巧辭言章美妙。失於
正義。大慧。是名盧伽耶陀種種辯才樂說之過。大
慧。盧伽耶陀如是辯才。但攝世間愚癡凡夫。非入
如實法相說法。自不覺知一切法故。墮於二邊邪
見聚中。自失正道亦令他失。是故不能離於諸趣。
以不能見唯是自心。分別執著外法有相。是故不
離虗妄分別。大慧。是故我說。盧伽耶陀雖有種種
巧妙辯才樂說諸法。失正理故不得出離生老病
死憂悲苦惱一切苦聚。以依種種名字章句。譬喻
巧說迷誑人故。
<bz>〔唐譯〕</bz>爾時大慧菩薩摩訶薩。復白佛言。世尊。如
來一時說。盧伽耶陀呪術詞論。但能攝取世間財
利。不得法利。不應親近承事供養。世尊何故作如
<pb n="99"/>
是說。佛言。大慧。盧伽耶陀所有詞論。但飾文句誑
惑凡愚。隨順世間虗妄言說。不如於義不稱於理。
不能證入真實境界。不能覺了一切諸法。恒墮二
邊自失正道。亦令他失。輪迴諸趣永不出離。何以
故。不了諸法唯心所見。執著外境增分別故。是故
我說。世論文句因喻莊嚴但誑愚夫。不能解脫生
老病死憂悲等患。
大慧。釋提桓因。廣解眾論。自造聲論。彼世論者有一
弟子。持龍形像詣釋天宮。建立論宗。要壞帝釋千輻
之輪。隨我不如。斷一一頭以謝所屈。作是要已。即以
釋法摧伏帝釋。釋墮負處。即壞其車還來人間。如是
大慧。世間言論因譬莊嚴乃至畜生。亦能以種種句
味。惑彼諸天及阿修羅。著生滅見。而況於人。是故大
慧。世間言論應當遠離。以能招致苦生因故慎勿習
近。
<bz>〔魏譯〕</bz>大慧。釋提桓因廣解諸論自造聲論。彼盧
伽耶陀有一弟子證世間通。詣帝釋天宮建立論
法而作是言。憍尸迦。我共汝說與汝論義。若不如
者要受屈伏。令諸一切天人知見。即共立要。我若
勝汝。要當打汝千輻輪碎。我若不如。從頭至足節
節分解以謝於汝。作是要已。盧伽耶陀弟子現作
龍身。共釋提桓因論義。以其論法即能勝彼。釋提
桓因令其屈伏。即於天中打千輻輪車碎如微塵
還下人間。大慧。盧伽耶陀婆羅門如是種種譬喻
相應。乃至現畜生身依種種名字。迷惑世間天人
阿修羅。以諸世間一切眾生執著生滅法故。何況
於人。大慧。以是義故。應當遠離盧伽耶陀婆羅門。
以因彼說能生苦聚故。是故不應親近供養恭敬
諮請盧伽耶陀婆羅門。
<bz>〔唐譯〕</bz>大慧。釋提桓因廣解眾論自造諸論。彼世
論者有一弟子。現作龍身詣釋天宮而立論宗。作
是要言。憍尸迦。我共汝論。汝若不如。我當破汝千
輻之輪。我若不如。斷一一頭以謝所屈。說是語已。
即以論法摧伏帝釋。壞千輻輪還來人間。大慧。世
間言論因喻莊嚴。乃至能現畜生之形。以妙文詞
迷惑諸天及阿修羅。令其執著生滅等見。而況於
人。是故大慧。不應親近承事供養。以彼能作生苦
因故。
大慧。世論者。唯說身覺境界而已。大慧。彼世論者乃
有百千。但於後時後五百年。當破壞結集。惡覺因見
盛故惡弟子受。如是大慧。世論破壞結集。種種句味
因譬莊嚴說外道事。著自因緣無有自通。大慧。彼諸
外道無自通論。於餘世論廣說無量百千事門。無有
自通。亦不自知愚癡世論。
<bz>〔魏譯〕</bz>大慧。盧伽耶陀婆羅門所說之法。但見現
前身智境界。依世名字說諸邪法。大慧。盧伽耶陀
婆羅門所造之論有百千偈。後世末世分為多部
各各異名。依自心見因所造故。大慧。盧伽耶陀婆
羅門無有弟子能受其論。是故後世分為多部種
種異名。大慧。諸外道等內心無有如實解故。依種
種因種種異解。隨自心造而為人說。執著自在因
等故。大慧。一切外道所造論中無如是法。唯是一
切盧伽耶陀。種種因門說百千萬法。而彼不知是
盧伽耶陀。
<bz>〔唐譯〕</bz>大慧。世論唯說身覺境界。大慧。彼世論有
百千字句。後末世中惡見乖離邪眾崩散。分成多
部各執自因。大慧。非餘外道能立教法。唯盧迦耶
以百千句。廣說無量差別因相。非如實理。亦不自
知是惑世法。
爾時大慧白佛言。世尊。若外道世論種種句味因譬
莊嚴。無有自通。自事計著者。世尊亦說世論。為種種
異方諸來會眾天人阿修羅。廣說無量種種句味。亦
非自通耶。亦入一切外道智慧言說數耶。佛告大慧。
<pb n="100"/>
我不說世論。亦無來去。唯說不來不去。大慧。來者趣
聚會生。去者散壞。不來不去者。是不生不滅。我所說
義不墮世論妄想數中。所以者何。謂不計著外性非
性自心現處。二邊妄想所不能轉。相境非性。覺自心
現則自心現妄想不生。妄想不生者空無相無作。入
三脫門名為解脫。
<bz>〔魏譯〕</bz>大慧菩薩白佛言。世尊。若一切外道唯說
盧伽耶陀。依於世間種種名字章句譬喻執著諸
因者。世尊。十方一切國土眾生天人阿修羅集如
來所。如來亦以世間種種名字章句譬喻說法。不
說自身內智證法。若爾亦同一切外道所說不異。
佛告大慧。我不說於盧伽耶陀。亦不說言諸法不
來不去。大慧。我說諸法不來不去。大慧。何者名來。
大慧。所言來者名為生聚。以和合生故。大慧。何者
名去。大慧。所言去者名之為滅。大慧。我說不去不
來名為不生。大慧。我說不同諸外道法。何以故。以
不執著外物有無。唯建立說於自心見故。不住二
處不行分別諸相境界故。以如實知自心見故。不
生自心分別見故。以不分別一切相者。而能入空
無相無願三解脫門。名為解脫。
<bz>〔唐譯〕</bz>爾時大慧白言。世尊。若盧迦耶所造之論。
種種文字因喻莊嚴。執著自宗非如實法。名外道
者。世尊亦說世間之事。謂以種種文句言詞廣說。
十方一切國土天人等眾而來集會。非是自智所
證之法。世尊亦同外道說耶。佛言。大慧。我非世說
亦無來去。我說諸法不來不去。大慧。來者集生。去
者壞滅。不來不去。此則名為不生不滅。大慧。我之
所說不同外道墮分別中。何以故。外法有無無所
著故。了唯自心不見二取。不行根境不生分別。入
空無相無願之門而解脫故。
大慧。我念一時於一處住。有世論婆羅門。來詣我所
不請空間。便問我言。瞿曇。一切所作耶。我時報言。婆
羅門。一切所作是初世論。彼復問言。一切非所作耶。
我復報言。一切非所作。是第二世論。彼復問言。一切
常耶。一切無常耶。一切生耶。一切不生耶。我時報言。
是六世論。大慧。彼復問我言。一切一耶。一切異耶。一
切俱耶。一切不俱耶。一切因種種受生現耶。我時報
言。是十一世論。大慧。彼復問言。一切無記耶。一切記
耶。有我耶。無我耶。有此世耶。無此世耶。有他世耶。無
他世耶。有解脫耶。無解脫耶。一切剎那耶。一切不剎
那耶。虗空耶。非數滅耶。涅槃耶。瞿曇。作耶。非作耶。有
中陰耶。無中陰耶。大慧。我時報言。婆羅門。如是說者
悉是世論。非我所說。是汝世論。
<bz>〔魏譯〕</bz>大慧。我念過去於一處住。爾時有一盧伽
耶陀大婆羅門。來詣我所而請我言。瞿曇。一切作
耶。大慧。我時答言。婆羅門。一切作者此是第一盧
伽耶陀。婆羅門言。瞿曇。一切不作耶。我時答言。婆
羅門。一切不作者是第二盧伽耶陀。如是一切常
一切無常。一切生一切不生。我時答言。婆羅門。是
第六盧伽耶陀。大慧。盧伽耶陀復問我言。瞿曇。一
切一耶一切異耶。一切俱耶一切不俱耶。一切諸
法依於因生。見種種因生故。大慧。我時答言。婆羅
門。是第十一盧伽耶陀。大慧。彼復問我。瞿曇。一切
無記耶一切記耶。有我耶無我耶。有此世耶無此
世耶。有後世耶無後世耶。有解脫耶無解脫耶。一
切空耶一切不空耶。一切虗空耶。非緣滅耶。涅槃
耶。瞿曇。作耶非作耶。有中陰耶無中陰耶。大慧。我
時答言。婆羅門。如是說者。一切皆是盧伽耶陀。非
我所說。是汝說法。
<bz>〔唐譯〕</bz>大慧。我憶有時於一處住。有世論婆羅門
來至我所。遽問我言。瞿曇。一切是所作耶。我時報
言。婆羅門。一切所作是初世論。又問我言。一切非
所作耶。我時報言。一切非所作。是第二世論。彼復
<pb n="101"/>
問言。一切常耶一切無常耶。一切生耶一切不生
耶。我時報言。是第六世論。彼復問言。一切一耶一
切異耶。一切俱耶一切不俱耶。一切皆由種種因
緣而受生耶。我時報言。是第十一世論。彼復問言。
一切有記耶一切無記耶。有我耶無我耶。有此世
耶無此世耶。有他世耶無他世耶。有解脫耶無解
脫耶。是剎那耶非剎那耶。虗空涅槃及非擇滅。是
所作耶非所作耶。有中有耶無中有耶。我時報言。
婆羅門。如是皆是汝之世論。非我所說。
我惟說無始虗偽妄想習氣種種諸惡三有之因。不
能覺知自心現量。而生妄想攀緣外性。如外道法。我
諸根義三合知生。我不如是。婆羅門。我不說因不說
無因。唯說妄想攝所攝性施設緣起。非汝及餘墮受
我相續者所能覺知。大慧。涅槃虗空滅非有三種。但
數有三耳。
<bz>〔魏譯〕</bz>婆羅門。我說因無始戲論虗妄分別煩惱
熏習故。說彼三有以不覺知唯是自心分別見有。
非見外有如外道法。大慧。外道說言。我根意義三
種和合能生於智。婆羅門。我不如是。我不說因亦
不說無因。唯說自心分別見有可取能取境界之
相。我說假名因緣集故而生諸法。非汝婆羅門及
餘境界。以墮我見故。大慧。涅槃虗空緣滅不成三
數。何況言作有作不作。
<bz>〔唐譯〕</bz>婆羅門。我說因於無始戲論諸惡習氣而
生三有。不了唯是自心所見。而取外法實無可得。
如外道說。我及根境三和合生。我不如是。我不說
因不說無因。唯依妄心以能所取。而說緣起。非汝
及餘取著我者之所能測。大慧。虗空涅槃及非擇
滅。但有三數本無體性。何況而說作與非作。
復次大慧。爾時世論婆羅門復問我言。癡愛業因故
有三有耶。為無因耶。我時報言。此二者亦是世論耳。
彼復問言。一切性皆入自共相耶。我復報言。此亦世
論。婆羅門。乃至意流妄計外塵皆是世論。復次大慧。
爾時世論婆羅門復問我言。頗有非世論者不。我是
一切外道之宗。說種種句味因緣譬喻莊嚴。我復報
言。婆羅門。有。非汝有者。非為非宗非說。非不說種種
句味。非不因譬莊嚴。婆羅門言。何等為非世論非非
宗非非說。我時報言。婆羅門。有非世論。汝諸外道所
不能知。以於外性不實妄想虗偽計著故。謂妄想不
生。覺了有無自心現量。妄想不生。不受外塵妄想永
息。是名非世論。此是我法非汝有也。婆羅門。略說彼
識。若來若去。若死若生。若樂若苦。若溺若見。若觸若
著種種相。若和合相續。若愛若因計著。婆羅門。如是
比者是汝等世論。非是我有。大慧。世論婆羅門作如
是問。我如是答。彼即默然不辭而退。思自通處作是
念言。沙門釋子出於通外。說無生無相無因。覺自妄
想現相妄想不生。
<bz>〔魏譯〕</bz>大慧。復有盧伽耶陀婆羅門。來問我言。瞿
曇。此諸世間無明愛業因故生三有耶無因耶。我
時答言。婆羅門。此二法盧伽耶陀。非我法耶。婆羅
門復問我言。瞿曇。一切法墮自相耶同相耶。我時
答言。婆羅門。此是盧伽耶陀。非我法耶。婆羅門。但
有心意意識執著外物。皆是盧伽耶陀。非我法耶。
大慧。盧伽耶陀婆羅門。復問我言。瞿曇。頗有法非
盧伽耶陀耶。瞿曇。一切外道建立種種名字章句。
因譬喻說者皆是我法。我時答言。婆羅門。有法非
汝法。非不建立。亦非不說種種名字章句。亦非不
依義依義說。而非盧伽耶陀建立法。婆羅門。有法
非盧伽耶陀。以彼諸法一切外道乃至於汝不能
了知。以妄執著外不實法分別戲論故。何者是謂
遠離分別。心觀察有無自心見相如實覺知。是故
不生一切分別。不取外諸境界法故。分別心息。住
自住處寂靜境界。是名非盧伽耶陀。是我論法非
<pb n="102"/>
汝論耶。婆羅門。住自住處者不生不滅故。不生不
滅者。不生分別心故。婆羅門。是名非盧伽耶陀。婆
羅門。略說言之。以何等處識不行不取不退。不生
不求執著不樂。不見不覩不住不觸。是名為住。名
異義一。婆羅門。執著種種相。自我和合愛著諸因。
是婆羅門盧伽耶陀法。非我法耶。大慧。盧伽耶陀
婆羅門。來詣我所問如是法。我時答彼婆羅門。如
向所說。時婆羅門默然而去。而不問我建立真法。
時盧伽耶陀婆羅門心作是念。此沙門釋子外於
我法是可憐愍。說一切法無因無緣無有生相。唯
說自心分別見法。若能覺知自心見相。則分別心
滅。
<bz>〔唐譯〕</bz>大慧。爾時世論婆羅門。復問我言。無明愛
業為因緣故有三有耶。為無因耶。我言此二亦是
世論。又問我言。一切諸法皆入自相及共相耶。我
時報言。此亦世論。婆羅門。乃至少有心識流動分
別外境皆是世論。大慧。爾時彼婆羅門復問我言。
頗有非是世論者不。一切外道所有詞論。種種文
句因喻莊嚴。莫不皆從我法中出。我報言有。非汝
所許非世不許。非不說種種文句義理相應非不
相應。彼復問言。豈有世許非世論耶。我答言有。但
非於汝及以一切外道能知。何以故。以於外法虗
妄分別生執著故。若能了達有無等法一切皆是
自心所見。不生分別不取外境。於自處住。自處住
者是不起義。不起於何。不起分別。此是我法非汝
有也。婆羅門。略而言之。隨何處中心識往來死生
求戀。若受若見若觸若住。取種種相和合相續。於
受於因而生計著。皆汝世論非是我法。大慧。世論
婆羅門作如是問。我如是答。不問於我自宗實法。
默然而去。作是念言。沙門瞿曇無可尊重。說一切
法無生無想無因無緣。唯是自心分別所見。若能
了此分別不生。
大慧。此即是汝向所問。我何故說習近世論種種辯
說。攝受貪欲不攝受法。大慧白佛言。世尊。攝受貪欲
及法有何句義。佛告大慧。善哉善哉。汝乃能為未來
眾生。思惟咨問如是句義。諦聽諦聽善思念之。當為
汝說。大慧白佛言。唯然受教。佛告大慧。所謂貪者。若
取若捨若觸若味。繫著外塵墮二邊見。復生苦陰。生
老病死憂悲苦惱。如是諸患皆從愛起。斯由習近世
論及世論者。我及諸佛說名為貪。是名攝受貪欲不
攝受法。
<bz>〔魏譯〕</bz>大慧。汝今問我。何故盧伽耶陀種種辯說。
親近供養恭敬彼人但攝欲味不攝法味。大慧白
佛言。世尊。何者名食句義。何者名法句義。佛告大
慧。善哉善哉善哉大慧。汝能為於未來眾生。咨問
如來如是二義。善哉大慧。諦聽諦聽我為汝說。大
慧白佛言。善哉世尊。唯然受教。佛告大慧。何者為
食。謂食味觸味。樂求方便巧謟著味執著外境。如
是等法名異義一。以不能入無二境界法門義故。
復次大慧。名為食者。依於邪見生陰有支。不離生
老病死憂悲苦惱。愛生於有。如是等法名之為食。
是故我及一切諸佛。說彼親近供養盧伽耶陀婆
羅門者。名得食味不得法味。
<bz>〔唐譯〕</bz>大慧。汝今亦復問我是義。何故親近諸世
論者。唯得財利不得法利。大慧白言。所言財法是
何等義。佛言。善哉。汝乃能為未來眾生思惟是義。
諦聽諦聽當為汝說。大慧。所言財者。可觸可受可
取可味。令著外境墮在二邊。增長貪愛生老病死
憂悲苦惱。我及諸佛說名財利。親近世論之所獲
得。
大慧。云何攝受法。謂善覺知自心現量。見人無我及
法無我相。妄想不生。善知上上地。離心意意識。一切
諸佛智慧灌頂。具足攝受十無盡句。於一切法無開
<pb n="103"/>
發自在。是名為法。所謂不墮一切見一切虗偽一切
妄想一切性一切二邊。大慧。多有外道癡人墮於二
邊。若常若斷非黠慧者。受無因論則起常見外因壞。
因緣非性則起斷見。大慧。我不見生住滅故說名為
法。大慧。是名貪欲及法。汝及餘菩薩摩訶薩應當脩
學。
<bz>〔魏譯〕</bz>大慧。何者為法味。謂如實能知二種無我。
以見人無我法無我相。是故不生分別之相。如實
能知諸地上上智故。爾時能離心意意識。入諸佛
智受位之地。攝取一切諸句盡處。如實能知一切
諸佛自在之處。名為法味。不墮一切邪見戲論分
別二邊。大慧。外道說法多令眾生墮於二邊。不令
智者墮於二邊。何以故。大慧。諸外道等多說斷常。
以無因故墮於常見。見因滅故墮於斷見。大慧。我
說如實見不著生滅。是故我說名為法味。大慧。是
名我說食味法味。大慧。汝及諸菩薩摩訶薩當學
此法。
<bz>〔唐譯〕</bz>云何法利。謂了法是心見二無我。不取於
相無有分別。善知諸地離心意識。一切諸佛所共
灌頂。具足受行十無盡願。於一切法悉得自在。是
名法利。以是不墮一切諸見戲論分別常斷二邊。
大慧。外道世論令諸癡人墮在二邊。謂常及斷。受
無因論則起常見。以因壞滅則生斷見。我說不見
生住滅者名得法利。是名財法二差別相。汝及諸
菩薩摩訶薩應勤觀察。
爾時世尊欲重宣此義。而說偈言。一切世間論。外道
虗妄說。妄見作所作。彼則無自宗。唯我一自宗。離於
作所作。為諸弟子說。遠離諸世論。心量不可見。不觀
察二心。攝所攝非性。斷常二俱離。乃至心流轉。是則
為世論。妄想不轉者。是人見自心。來者謂事生。去者
事不現。明了知去來。妄想不復生。有常及無常。所作
無所作。此世他世等。斯皆世論通。
<bz>〔魏譯〕</bz>爾時世尊重說偈言。我攝取眾生。依戒降
諸惡。智慧滅邪見。三解脫增長。外道虗妄說。皆是
世俗論。以邪見因果。無正見立論。我立建立法。離
虗妄因見。為諸弟子說。離於世俗法。唯心無外法。
以無二邊心。能取可取法。離於斷常見。但心所行
處。皆是世俗論。若能觀自心。不見諸虗妄。來者見
因生。去者見果滅。如實知去來。不分別虗妄。常無
常及作。不作彼此物。如是等諸法。皆是世俗論。
<bz>〔唐譯〕</bz>爾時世尊重說頌言。調伏攝眾生。以戒降
諸惡。智慧滅諸見。解脫得增長。外道虗妄說。皆是
世俗論。橫計作所作。不能自成立。唯我一自宗。不
著於能所。為諸弟子說。令離於世論。能取所取法。
唯心無所有。二種皆心現。斷常不可得。乃至心流
動。是則為世論。分別不起者。是人見自心。來者見
事生。去者事不現。明了知來去。不起於分別。有常
及無常。所作無所作。此世他世等。皆是世論法。
爾時大慧菩薩復白佛言。世尊。所言涅槃者。說何等
法名為涅槃。而諸外道各起妄想。佛告大慧。諦聽諦
聽善思念之。當為汝說。如諸外道妄想涅槃。非彼妄
想隨順涅槃。大慧白佛言。唯然受教。佛告大慧。或有
外道陰界入滅。境界離欲。見法無常。心心法品不生。
不念去來現在境界。諸受陰盡如燈火滅。如種子壞。
妄想不生。斯等於此作涅槃想。大慧。非以見壞名為
涅槃。
<bz>〔魏譯〕</bz>爾時聖者大慧菩薩白佛言。世尊。如來所
言涅槃。涅槃者以何等法名為涅槃。而諸外道各
各虗妄分別涅槃。佛告大慧菩薩言。善哉善哉善
哉大慧。諦聽諦聽當為汝說。諸外道等虗妄分別
涅槃之相。如彼外道所分別者無是涅槃。大慧白
佛言。善哉世尊。唯然受教。佛告大慧。有諸外道厭
諸境界。見陰界入滅諸法無常心心數法不生。現
<pb n="104"/>
前以不憶念過去未來現在境界。諸陰盡處如燈
焰滅種壞風止。不取諸相妄想分別。名為涅槃。大
慧。而彼外道見如是法生涅槃心。非見滅故名為
涅槃。
<bz>〔唐譯〕</bz>爾時大慧菩薩摩訶薩。復白佛言。世尊。佛
說涅槃。說何等法以為涅槃。而諸外道種種分別。
佛言。大慧。如諸外道分別涅槃。皆不隨順涅槃之
相。諦聽諦聽當為汝說。大慧。或有外道言。見法無
常不貪境界。蘊界處滅心心所法不現在前。不念
過現未來境界。如燈盡如種敗如火滅。諸取不起
分別不生。起涅槃想。大慧。非以見壞名為涅槃。
大慧。或以從方至方名為解脫。境界想滅猶如風止。
或復以覺所覺見壞名為解脫。或見常無常作解脫
想。或見種種相想招致苦生因。思惟是已。不善覺知
自心現量。怖畏於相而見無相。深生愛樂作涅槃想。
<bz>〔魏譯〕</bz>大慧。或有外道從方至方名為涅槃。大慧。
復有外道分別諸境如風。是故分別名為涅槃。大
慧。復有外道作如是說。不見能見所見境界生滅
名為涅槃。復次大慧。復有外道作如是說。不見分
別見常無常名為涅槃。復次大慧。復有外道作如
是言。分別見諸種種異相能生諸苦。以自心見虗
妄分別一切諸相怖畏諸相。見於無相深心愛樂
生涅槃想。
<bz>〔唐譯〕</bz>或謂至方名得涅槃。境界想離猶如風止。
或謂不見能覺所覺名為涅槃。或謂不起分別常
無常見名得涅槃。或有說言。分別諸相發生於苦。
而不能知自心所現。以不知故怖畏於相以求無
相。深生愛樂執為涅槃。
或有覺知內外諸法自相共相去來現在有性不壞。
作涅槃想。或謂我人眾生壽命一切法壞。作涅槃想。
或以外道惡燒智慧。見自性及士夫。彼二有間士夫
所出。名為自性。如冥初比求那轉變。求那是作者。作
涅槃想。或謂福非福盡。或謂諸煩惱盡。或謂智慧。或
見自在是真實作死生者。作涅槃想。
<bz>〔魏譯〕</bz>復次大慧。復有外道。見一切法自相同相
不生滅想。分別過去未來現在諸法是有名為涅
槃。復次大慧。復有外道。見我人眾生壽命壽者諸
法不滅。虗妄分別名為涅槃。復次大慧。有餘外道。
無智慧故分別所見自性。人命轉變分別轉變名
為涅槃。復次大慧。有餘外道說如是言。罪盡故福
德亦盡名為涅槃。復次大慧。有餘外道言煩惱盡
依智故名為涅槃。復次大慧。有餘外道說如是言。
見自在天造作眾生。虗妄分別名為涅槃。
<bz>〔唐譯〕</bz>或謂覺知內外諸法自相共相去來現在
有性不壞。作涅槃想。或計我人眾生壽命及一切
法無有壞滅。作涅槃想。復有外道無有智慧。計有
自性及以士夫求那轉變作一切物以為涅槃。或
有外道計福非福盡。或計不由智慧諸煩惱盡或
計自在是實作者以為涅槃。
或謂展轉相生生死更無餘因。如是即是計著因。而
彼愚癡不能覺知。以不知故作涅槃想。或有外道。言
得真諦道作涅槃想。或見功德功德所起和合一異
俱不俱。作涅槃想。或見自性所起孔⿱少隹文彩種種雜
寶及利刺等性。見已作涅槃想。
<bz>〔魏譯〕</bz>復次大慧。有餘外道言諸眾生迭共因生
非餘因作。如彼外道執著於因不知不覺。愚癡闇
鈍虗妄分別名為涅槃。復次大慧。有餘外道說證
諦道虗妄分別名為涅槃。復次大慧。有餘外道作
如是言。有作所作而共和合見一異俱不俱。虗妄
分別名為涅槃。復次大慧。有餘外道言一切法自
然而生。猶如幻師出種種形像。見種種寶棘刺等
物自然而生。虗妄分別名為涅槃。
<bz>〔唐譯〕</bz>或謂眾生展轉相生。以此為因更無異因。
<pb n="105"/>
彼無智故不能覺了。以不了故執為涅槃。或計證
於諦道虗妄分別以為涅槃。或計求那與求那者
而共和合。一性異性俱及不俱。執為涅槃。或計諸
物從自然生。孔⿱少隹文彩棘針銛利。生寶之處出種
種寶。如此等事是誰能作。即執自然以為涅槃。
大慧。或有覺二十五真實。或王守護國受六德論。作
涅槃想。或見時是作者時節世間。如是覺者作涅槃
想。或謂性或謂非性。或謂知性非性。或見有覺與涅
槃差別。作涅槃想。
<bz>〔魏譯〕</bz>復次大慧。有餘外道言。諸萬物皆是時作
覺知唯時。虗妄分別名為涅槃。復次大慧。有餘外
道言。見有物見無物。見有無物。如是分別名為涅
槃。
<bz>〔唐譯〕</bz>或謂能解二十五諦即得涅槃。或有說言。
能受六分守護眾生斯得涅槃。或有說言。時生世
間時即涅槃。或執有物以為涅槃。或計無物以為
涅槃。或有計著有物無物為涅槃者。或計諸物與
涅槃無別。作涅槃想。
有如是比種種妄想。外道所說不成所成。智者所棄。
大慧如是一切悉墮二邊。作涅槃想。如是等外道涅
槃妄想。彼中都無若生若滅。大慧。彼一一外道涅槃。
彼等自論。智慧觀察都無所立。如彼妄想心意來去
漂馳流動。一切無有得涅槃者。
<bz>〔魏譯〕</bz>大慧。復有諸外道等。邪見覺觀而說諸論。
不與如實正法相應。而諸智者遠離訶責。大慧。如
是等外道。皆墮二邊虗妄分別。無實涅槃。大慧。一
切外道如是虗妄分別涅槃。無人住世間。無人入
涅槃。何以故。一切外道依自心論。虗妄分別無如
實智。如彼外道自心分別無如是法。去來搖動無
有如是外道涅槃。
<bz>〔唐譯〕</bz>大慧。彼諸外道虗妄計度不如於理智者
所棄。皆墮二邊作涅槃想。於此無有若住若出。彼
諸外道皆依自宗而生妄覺。違背於理無所成就。
唯令心意馳散往來。一切無有得涅槃者。
大慧。如我所說涅槃者。謂善覺知自心現量。不著外
性離於四句。見如實處。不墮自心現妄想二邊。攝所
攝不可得。一切度量不見所成。愚於真實不應攝受。
棄捨彼已得自覺聖法。知二無我離二煩惱。淨除二
障永離二死。上上地如來地如影幻等諸深三昧。離
心意意識說名涅槃。大慧。汝及餘菩薩摩訶薩應當
脩學。當疾遠離一切外道諸涅槃見。
<bz>〔魏譯〕</bz>復次大慧。餘建立法智者說言。如實見者
唯是自心。而不取着外諸境界離四種法。見一切
法如彼彼法住。不見自心分別之相。不墮二邊。不
見能取可取境界。見世間建立一切不實迷如實
法。以不取諸法名之為實。以自身內證聖智法。如
實而知二種無我。離於二種諸煩惱垢。清淨二障
如實能知上上地相。入如來地得如幻三昧。遠離
心意意識分別。如是等見名為涅槃。大慧。汝及一
切諸菩薩等。應當遠離一切外道虗妄涅槃。
<bz>〔唐譯〕</bz>大慧。復有異彼外道所說。以一切智大師
子吼說。能了達唯心所現不取外境。遠離四句住
如實見。不墮二邊離能所取。不入諸量不著真實。
住於聖智所現證法。悟二無我離二煩惱。淨二種
障。轉脩諸地。入於佛地。得如幻等諸大三昧。永超
心意及以意識。名得涅槃。汝及諸菩薩宜應遠離。
爾時世尊欲重宣此義。而說偈言。外道涅槃見。各各
起妄想。斯從心想生。無解脫方便。愚於縛縛者。遠離
善方便。外道解脫想。解脫終不生。眾智各異趣。外道
所見通。彼悉無解脫。愚癡妄想故。
<bz>〔魏譯〕</bz>爾時世尊重說偈言。外道涅槃見。各各起
分別。皆從心相生。無解脫方便。不離縛所縛。遠離
諸方便。自生解脫想。而實無解脫。外道建立法。眾
<pb n="106"/>
智各異取。彼悉無解脫。愚癡妄分別。
<bz>〔唐譯〕</bz>爾時世尊重說頌言。外道涅槃見。各各異
分別。彼唯是妄想。無解脫方便。遠離諸方便。不至
無縛處。妄生解脫想。而實無解脫。外道所成立。眾
智各異取。彼悉無解脫。愚癡妄分別。
一切癡外道。妄見作所作。有無有品論。彼悉無解脫。
凡愚樂妄想。不聞真實慧。言語三苦本。真實滅苦因。
譬如鏡中像。雖現而非有。於妄想心鏡。愚夫見有二。
不識心及緣。則起二妄想。了心及境界。妄想則不生。
心者即種種。遠離相所相。事現而無現。如彼愚妄想。
<bz>〔魏譯〕</bz>一切癡外道。妄見作所作。是故無解脫。以
說有無法。凡夫樂戲論。不聞真實慧。言語三界本。
如實智滅苦。譬如鏡中像。雖見而非有。熏習鏡心
見。凡夫言有二。不知唯心見。是故分別二。如實知
但心。分別則不生。心名為種種。離能見可見。見相
無可見。凡夫妄分別。
<bz>〔唐譯〕</bz>一切癡外道。妄見作所作。悉著有無論。是
故無解脫。凡愚樂分別。不生真實慧。言說三界本。
真實滅苦因。譬如鏡中像。雖現而非實。習氣心鏡
中。凡愚見有二。不了唯心現。故起二分別。若知但
是心。分別則不生。心即是種種。遠離相所相。如愚
所分別。雖見而無見。
三有唯妄想。外義悉無有。妄想種種現。凡愚不能了。
經經說妄想。終不出於名。若離於言說。亦無有所說。
<bz>〔魏譯〕</bz>三有唯妄想。外境界實無。妄想見種種。凡
夫不能知。經經說分別。種種異名字。離於言語法。
可說不可得。
<bz>〔唐譯〕</bz>三有唯分別。外境悉無有。妄想種種現。凡
愚不能覺。經經說分別。但是異名字。若離於語言。
其義不可得。

楞伽阿䟦多羅寶經會譯卷第三之下

<sarticle>楞伽阿䟦多羅寶經會譯卷第四之上</sarticle>
宋天竺三藏求那䟦陀羅初譯
魏天竺三藏菩提留支再譯
唐于闐國三藏實叉難陀後譯
明臨濟正宗中都沙門員珂會譯
<other>一切佛語心品第四</other>
爾時大慧菩薩白佛言。世尊。惟願為說三藐三佛陀。
我及餘菩薩摩訶薩。善於如來自性自覺覺他。佛告
大慧。恣所欲問。我當為汝隨所問說。大慧白佛言。世
尊。如來應供等正覺。為作耶為不作耶。為事耶為因
耶。為相耶為所相耶。為說耶為所說耶。為覺耶為所
覺耶。如是等辭句。為異為不異。
<bz>〔魏譯〕</bz>爾時聖者大慧菩薩白佛言。世尊。如來應
正遍知。唯願演說自身所證內覺知法。以何等法
名為法身。我及一切諸菩薩等。善知如來法身之
相。自身及他俱入無疑。佛告大慧菩薩言。善哉善
哉善哉大慧。汝有所疑隨意所問為汝分別。大慧
白佛言。善哉世尊。唯然受教。即白佛言。世尊。如來
應正遍知法身者。為作法耶非作法耶。為是因耶
為是果耶。為能見耶為所見耶。為是說耶為可說
耶。為是智耶智所覺耶。如是等辭句。如來法身為
異耶為不異耶。
<bz>〔唐譯〕</bz>爾時大慧菩薩摩訶薩復白佛言。世尊。願
為我說如來應正等覺自覺性。令我及諸菩薩摩
訶薩而得善巧自悟悟他。佛言。大慧。如汝所問當
為汝說。大慧言唯。世尊。如來應正等覺。為作非作。
為果為因。為相所相。為說所說。為覺所覺。如是等
為異不異。
佛告大慧。如來應供等正覺。於如是等辭句非事非
因。所以者何。俱有過故。大慧。若如來是事者。或作或
<pb n="107"/>
無常。無常故一切事應是如來。我及諸佛皆所不欲。
若非所作者。無所得故方便則空。同於兔角槃大之
子。以無所有故。大慧。若無事無因者。則非有非無。若
非有非無則出於四句。四句者是世間言說。若出四
句者則不墮四句。不墮四句故智者所取。一切如來
句義亦如是。慧者當知。
<bz>〔魏譯〕</bz>佛告大慧。如來應正遍知法身之相。如是
辭句等。非作法非不作法非因非果。何以故。以二
邊有過故。大慧。若言如來是作法者是則無常。若
無常者一切作法應是如來。而佛如來應正遍知
不許此法。大慧。若如來法身非作法者則是無身。
言有脩行無量功德一切行者則是虗妄。大慧。若
不作者應同兔角石女兒等。以無作因亦無身故。
大慧。若法非因非果非有非無。而彼法體離四種
相。大慧。彼四種法名世間言說。大慧。若法不離於
四種法者。彼法但有名字如石女兒。大慧。石女兒
等唯是名字章句之法說同四法。若墮四法者則
智者不取。如是一切問如來句。智者應知。
<bz>〔唐譯〕</bz>佛言。大慧。如來應正等覺。非作非非作。非
果非因。非相非所相。非說非所說。非覺非所覺。何
以故。俱有過故。大慧。若如來是作則是無常。若是
無常一切作法應是如來。我及諸佛皆不忍可。若
非作法則無體性。所脩方便悉空無益。同於兔角
石女之子。非作因成故。若非因非果則非有非無。
若非有非無則超過四句。言四句者。但隨世間而
有言說。若超過四句。唯有言說則如石女兒。大慧。
石女兒者唯有言說不墮四句。以不墮故不可度
量。諸有智者。應如是知如來所有一切句義。
如我所說一切法無我。當知此義。無我性是無我。一
切法有自性無他性。如牛馬。大慧。譬如非牛馬性非
馬牛性。其實非有非無。彼非無自性。如是大慧。一切
諸法非無自相。有自相。但非無我愚夫之所能知。以
妄想故。如是一切法空無生無自性。當如是知。
<bz>〔魏譯〕</bz>佛復告大慧。我說一切諸法無我。汝當諦
聽無我之義。夫無我者。內身無我是故無我。大慧。
一切諸法自身為有他身為無。如似牛馬。大慧。譬
如牛身非是馬身。馬亦非牛。是故不得言有言無。
而彼自體非是無耶。大慧。一切諸法亦復如是。非
無體相有自體相。愚癡凡夫不知諸法無我體相。
以分別心非不分別心。大慧。如是一切法空一切
法不生。一切法無體相亦爾。
<bz>〔唐譯〕</bz>大慧。如我所說諸法無我。以諸法中無有
我性故說無我。非是無有諸法自性。如來句義應
知亦然。大慧。譬如牛無馬性馬無牛性。非無自性。
一切諸法亦復如是。無有自相。而非有即有。非諸
凡愚之所能知。何以故不知。以分別故。一切法空。
一切法無生。一切法無自性。悉亦如是。
如是如來與陰。非異非不異。若不異陰者應是無常。
若異者方便則空。若二者應有異。如牛角相似故不
異。長短差別故有異。一切法亦如是。大慧。如牛右角
異左角左角異右角。如是長短種種色各各異。大慧。
如來於陰界入。非異非不異。
<bz>〔魏譯〕</bz>大慧。如來法身亦復如是。於五陰中非一
非異。大慧。如來法身五陰一者。則是無常。以五陰
是所作法故。大慧。如來法身五陰異者。則有二法。
不同體相。如牛二角相似不異。見有別體長短似
異。大慧。若如是一切諸法應無異相而有異相。如
牛左角異右角右角異左角。如是長短相待各別。
如色種種彼此差別。大慧。如是如來法身之相。於
五陰中不可說一不可說異。
<bz>〔唐譯〕</bz>大慧。如來與蘊非異非不異。若不異者應
是無常。五蘊諸法是所作故。若異者。如牛二角有
異不異。互相似故不異。長短別故有異。如牛右角
<pb n="108"/>
異左左角異右。長短不同色相各別。然亦不異。如
於蘊。於界處等一切法亦如是。
如是如來解脫。非異非不異。如是如來以解脫名說。
若如來異解脫者。應色相成。色相成故應無常。若不
異者。脩行者得相。應無分別。而脩行者見分別。是故
非異非不異。
<bz>〔魏譯〕</bz>於解脫中不可說一不可說異。於涅槃中
不可說一不可說異。如是依解脫故。說名如來法
身之相。大慧。若如來法身異解脫者。則同色相則
是無常。若如來法身不異解脫者。則無能證所證
差別。大慧。而脩行者則見能證及於所證。是故非
一。
<bz>〔唐譯〕</bz>大慧。如來者依解脫說。如來解脫非異非
不異。若異者。如來便與色相相應。色相相應即是
無常。若不異者。修行者見應無差別。然有差別故
非不異。
如是智及爾焰。非異非不異。大慧。智及爾焰非異非
不異者。非常非無常。非作非所作。非有為非無為。非
覺非所覺。非相非所相。非陰非異陰。非說非所說。非
一非異。非俱非不俱。非一非異非俱非不俱故。悉離
一切量。
<bz>〔魏譯〕</bz>大慧。如是知於可知境界非一非異。大慧。
若法非常非無常。非因非果。非有為非無為。非覺
非不覺。非能見非可見。非離陰界入非即陰界入。
非名非境界。非一非異。非俱非不俱。非相續非不
相續。過一切諸法。
<bz>〔唐譯〕</bz>如是智與所知。非異非不異。若非異非不
異。則非常非無常。非作非所作。非為非無為。非覺
非所覺。非相非所相。非蘊非異蘊。非說非所說。非
一非異。非俱非不俱。以是義故超一切量。
離一切量則無言說。無言說則無生。無生則無滅。無
滅則寂滅。寂滅則自性涅槃。自性涅槃則無事無因。
無事無因則無攀緣。無攀緣則出過一切虗偽。出過
一切虗偽則是如來。如來則是三藐三佛陀。大慧。是
名三藐三佛陀佛陀大慧三藐三佛陀佛陀者。離一
切根量。
<bz>〔魏譯〕</bz>若過諸法但有其名。若但有名彼法不生。
以不生故彼法不滅。以不滅故彼法則如虗空平
等。大慧。虗空非因非果。若法非因非果者。彼法則
為不可觀察。不可觀察者。彼法過諸一切戲論。若
過一切諸戲論者。名如來法身。大慧。是名如來應
正徧知法身之相。以過一切諸根境界故。
<bz>〔唐譯〕</bz>超一切量故唯有言說。唯有言說故則無
有生。無有生故則無有滅。無有滅故則如虗空。大
慧。虗空非作非所作。非作非所作故遠離攀緣。遠
離攀緣故出過一切諸戲論法。出過一切諸戲論
法。即是如來。如來即是正等覺體。正等覺者永離
一切諸根境界。
爾時世尊欲重宣此義。而說偈言。悉離諸根量。無事
亦無因。已離覺所覺。亦離相所相。陰緣等正覺。一異
莫能見。若無有見者。云何而分別。非作非不作。非事
亦非因。非陰非在陰。亦非有餘雜。亦非有諸性。如彼
妄想見。當知亦非無。此法法亦爾。
<bz>〔魏譯〕</bz>爾時世尊重說偈言。離諸法及根。非果亦
非因。已離覺所覺。離能見可見。諸緣及五陰。佛不
見一法。若無有見法。云何而分別。非作非不作。非
因亦非果。非陰非離陰。亦不在餘處。何等心分別。
分別不能見。彼法非是無。諸法法自爾。
<bz>〔唐譯〕</bz>爾時世尊重說頌言。出過諸根量。非果亦
非因。如是悉皆離。相及所相等。蘊緣與正覺。一異
莫能見。既無有見者。云何起分別。非作非非作。非
因非非因。非蘊非不蘊。亦不離餘物。非有一法體。
如彼分別見。亦復非是無。諸法性如是。
<pb n="109"/>
以有故有無。以無故有有。若無不應受。若有不應想。
或於我非我。言說量留連。沉溺於二邊。自壞壞世間。
解脫一切過。正觀察我通。是名為正觀。不毀大導師。
<bz>〔魏譯〕</bz>先有故言無。先無故言有。是故不說無。亦
不得說有。迷於我無我。但著於音聲。彼墮於二邊。
妄說壞世間。離諸一切過。則能見我法。是名為正
見。不謗於諸佛。
<bz>〔唐譯〕</bz>待有故成無。待無故成有。無既不可取。有
亦不應說。不了我無我。但著於語言。彼溺於二邊。
自壞壞世間。若能見此法。則離一切過。是名為正
觀。不毀大導師。
爾時大慧菩薩。復白佛言。世尊。如世尊說修多羅攝
受不生不滅。又世尊說不生不滅是如來異名。云何
世尊。為無性故說不生不滅。為是如來異名。佛告大
慧。我說一切法不生不滅。有無品不現。大慧白佛言。
世尊。若一切法不生者。則攝受法不可得。一切法不
生故。若名字中有法者。惟願為說。佛告大慧。善哉善
哉。諦聽諦聽善思念之。吾當為汝分別解說。大慧白
佛言。唯然受教。佛告大慧。我說如來非無性。亦非不
生不滅。攝一切法亦不待緣故不生不滅。亦非無義。
<bz>〔魏譯〕</bz>爾時聖者大慧菩薩復白佛言。世尊。惟願
世尊為我解說。惟願善逝為我解說。如來處處說
言諸法不生不滅。世尊。復言不生不滅者。名如來
法身。故言不生不滅。世尊。如來言不生不滅者。為
是無法故名不生不滅。為是如來異名不生不滅。
而佛如來常說諸法不生不滅。以離建立有無法
故。世尊。若一切法不生者。此不得言一切法。以一
切法不生故。若依餘法有此名者。世尊應為我說。
佛告大慧菩薩言。善哉善哉善哉大慧。諦聽諦聽
當為汝說。大慧菩薩白佛言。善哉世尊。唯然受教。
佛告大慧。如來法身非是無物。亦非一切法不生
不滅。亦不得言依因緣有。亦非虗妄說不生不滅。
<bz>〔唐譯〕</bz>爾時大慧菩薩摩訶薩復白佛言。世尊。如
佛經中分別攝取不生不滅。言此即是如來異名。
世尊。願為我說。不生不滅此則無法。云何說是如
來異名。如世尊說。一切諸法不生不滅。當知此則
墮有無見。世尊。若法不生則不可取。無有少法誰
是如來。唯願世尊為我宣說。佛言諦聽當為汝說。
大慧。我說如來非是無法。亦非攝取不生不滅。亦
不待緣亦非無義。
大慧。我說意生法身如來名號。彼不生者。一切外道
聲聞緣覺七住菩薩。非其境界。大慧。彼不生即如來
異名。大慧。譬如因陀羅釋迦不蘭陀羅。如是等諸物。
一一各有多名。亦非多名而有多性。亦非無自性。
<bz>〔魏譯〕</bz>大慧。我常說言不生不滅者名意生身。如
來法身非諸外道聲聞辟支佛境界故。住七地菩。
薩亦非境界。大慧。我言不生不滅者即如來異名。
大慧。譬如釋提桓因帝釋王不蘭陀羅。手爪身體
地浮彌虗空無礙。如是等種種名號名異義一。不
依多名言有多體帝釋等耶。
<bz>〔唐譯〕</bz>我說無生即是如來意生法身別異之名。
一切外道聲聞獨覺七地菩薩不了其義。大慧。譬
如帝釋地及虗空乃至手足。隨一一物各有多名。
非以名多而有多體。亦非無體。
如是大慧。我於此娑呵世界。有三阿僧祇百千名號。
愚夫悉聞各說我名。而不解我如來異名。大慧。或有
眾生知我如來者。有知一切智者。有知佛者。有知救
世者。有知自覺者。有知導師者。有知廣導者。有知一
切導者。有知仙人者。有知梵者。有知毗紐者。有知自
在者。有知勝者。有知迦毗羅者。有知真實邊者。有知
月者。有知日者。有知王者。有知無生者。有知無滅者。
有知空者。有知如如者。有知諦者。有知實際者。有知
法性者。有知涅槃者。有知常者。有知平等者。有知不
<pb n="110"/>
二者。有知無相者。有知解脫者。有知道者。有知意生
者。大慧。如是等三阿僧祇百千名號不增不減。此及
餘世界皆悉知我。如水中月不出不入。
<bz>〔魏譯〕</bz>大慧。我亦如是。於娑婆世界中。三阿僧祇
百千名號。凡夫雖說而不知是如來異名。大慧。或
有眾生知如來者。有知自在者。有知一切智者。有
知救世間者。有知為導者。有知為將者。有知為勝
者。有知為妙者。有知世尊者。有知佛者。有知牛王
者。有知師子者。有知仙人者。有知梵者。有知那羅
延者。有知勝者。有知迦毗羅者。有知究竟者。有知
阿利吒尼彌者。有知月者。有知日者。有知娑樓那
者。有知毗那娑者。有知帝釋者。有知力者。有知海
者。有知不生者。有知不滅者。有知空者。有知真如
者。有知實際者。有知涅槃者。有知法界者。有知法
性者。有知常者。有知平等者。有知不二者。有知無
相者。有知緣者。有知佛體者。有知因者。有知解脫
者。有知道者。有知實諦者。有知一切智者。有知意
生身者。大慧。如是等種種名號。如來應正徧知。於
娑婆世界及餘世界中。三阿僧祇百千名號不增
不減。眾生皆知。如水中月不入不出。
<bz>〔唐譯〕</bz>大慧。我亦如是。於此娑婆世界。有三阿僧
祇百千名號。諸凡愚人雖聞雖說。而不知是如來
異名。其中或有知如來者。知無師者。知導師者。知
勝導者。知普導者。知是佛者。知牛王者。知梵王者。
知毗紐者。知自在者。知是勝者。知迦毗羅者。知真
實邊者。知無盡者。知瑞相者。知如風者。知如火者。
知俱毗羅者。知如月者。知如日者。知如王者。知如
仙者。知戌迦者。知因陀羅者。知明星者。知大力者。
知如水者。知無滅者。知無生者。知性空者。知真如
者。知是諦者。知實性者。知實際者。知法界者。知涅
槃者。知常住者。知平等者。知無二者。知無相者。知
寂滅者。知具相者。知因緣者。知佛性者。知教導者。
知解脫者。知道路者。知一切智者。知最勝者。知意
成身者。如是等滿足三阿僧祇百千名號。不增不
減。於此及餘諸世界中。有能知我如水中月不入
不出。
彼諸愚夫不能知我。墮二邊故。然悉恭敬供養於我。
而不善解知辭句義趣。不分別名。不解自通。計著種
種言說章句。於不生不滅作無性想。不知如來名號
差別。如因陀羅釋迦不蘭陀羅。不解自通會歸終極。
於一切法隨說計著。
<bz>〔魏譯〕</bz>而諸凡夫不覺不知。以墮二邊相續法中。
然悉恭敬供養於我。而不善解名字句義。取差別
相不能自知。執著名字故虗妄分別。不生不滅名
為無法。而不知是如來名號差別之相。如因陀羅
帝釋王不蘭陀羅等。以不能決定名與真實。隨順
名字音聲取法亦復如是。
<bz>〔唐譯〕</bz>但諸凡愚心沒二邊不能解了。然亦尊重
承事供養。而不善解名字句義。執著言教昧於真
實。謂無生無滅是無體性。不知是佛差別名號如
因陀羅釋揭羅等。以信言教昧於真實。於一切法
如言取義。
大慧。彼諸癡人作如是言。義如言說義說無異。所以
者何。謂義無身故。言說之外更無餘義。唯止言說。大
慧。彼惡燒智不知言說自性。不知言說生滅義不生
滅。大慧。一切言說墮於文字。義則不墮。離性非性故。
無受生亦無身。大慧。如來不說墮文字法。文字有無
不可得故。除不墮文字。
<bz>〔魏譯〕</bz>大慧。於未來世愚癡凡夫說如是言。如名
義亦如是。而不能知異名有義。何以故。以義無體
相故。復作是言不異名字音聲有義。名字音聲即
是義。何以故。不知名字體相故。大慧。彼愚癡人不
知音聲即生即滅義不生滅故。大慧。音聲之性墮
<pb n="111"/>
於名字。而義不同墮於名字。以離有無故。無生無
體故。大慧。如來說法依自聲說不見諸字。是有無
故不著名字。
<bz>〔唐譯〕</bz>彼諸凡愚作如是言。義如言說義說無異。
何以故。義無體故。是人不了言音自性。謂言即義
無別義體。大慧。彼人愚癡。不知言說是生是滅義
不生滅。大慧。一切言說墮於文字。義則不墮。離有
離無故。無生無體故。大慧。如來不說墮文字法。文
字有無不可得故。唯除不墮於文字者。
大慧。若有說言如來說墮文字法者。此則妄說。法離
文字故。是故大慧。我等諸佛及諸菩薩。不說一字不
答一字。所以者何。法離文字故。非不饒益義說。言說
者眾生妄想故。大慧。若不說一切法者。教法則壞。教
法壞者。則無諸佛菩薩緣覺聲聞。若無者誰說為誰。
<bz>〔魏譯〕</bz>大慧。若人執著名字說者。彼人不名善說
法者。何以故。法無名字故。大慧。是故我經中說。諸
佛如來乃至不說一字不示一名。何以故。諸法無
字依義無說。依分別說故。大慧。若不說法者。諸佛
如來法輪斷滅。法輪滅者。亦無聲聞緣覺菩薩。無
聲聞緣覺菩薩者。為何等人何等法何事說。
<bz>〔唐譯〕</bz>大慧。若人說法墮文字者是虗誑說。何以
故。諸法自性離文字故。是故大慧。我經中說。我與
諸佛及諸菩薩。不說一字不答一字。所以者何。一
切諸法離文字故。非不隨義而分別說。大慧。若不
說者教法則斷。教法斷者則無聲聞緣覺菩薩諸
佛。若總無者誰說為誰。
是故大慧。菩薩摩訶薩莫著言說。隨宜方便廣說經
法。以眾生希望煩惱不一故。我及諸佛為彼種種異
解眾生。而說諸法。令離心意意識故。不為得自覺聖
智處。
<bz>〔魏譯〕</bz>大慧。是故菩薩摩訶薩。不應著於言說名
字。大慧。名字章句非定法故。依眾生心說。諸佛如
來隨眾生信而說諸法。為令遠離心意意識故。不
說自身自證聖智建立諸法。
<bz>〔唐譯〕</bz>是故大慧。菩薩摩訶薩應不著文字隨宜
說法。我及諸佛。皆隨眾生煩惱解欲種種不同而
為開演。轉心意識非為成立聖自證處。
大慧。於一切法無所有。覺自心現量離二妄想。諸菩
薩摩訶薩。依於義不依文字。若善男子善女人。依文
字者。自壞第一義。亦不能覺他。墮惡見相續而為眾
說。不善了知一切法一切地一切相。亦不知章句。若
善一切法一切地一切相。通達章句。具足性義。彼則
能以正無相樂。而自娛樂。平等大乘。建立眾生。
<bz>〔魏譯〕</bz>如實能知一切諸法寂靜相故。但見自心
覺所知法。離二種心分別之相。不如是說。大慧。菩
薩摩訶薩。依義不依語。若善男子善女人。隨文字
說者墮在邪見。自身失壞第一義諦。亦壞他人令
不覺知。大慧。諸外道等各依自論異見言說。大慧。
汝應善知一切地相。善知樂說辯才文辭章句。善
知一切諸地相已。進取名句樂說辨才。善知諸法
義相應相。爾時自身於無相法樂而受樂受。住大
乘中令眾生知。
<bz>〔唐譯〕</bz>令知諸法自心所見無外境界。離二分別。
大慧。菩薩摩訶薩。應隨於義莫依文字。依文字者
墮於惡見。執著自宗而起言說。不能善了一切法
相文辭章句。既自損壞亦壞於他。不能令人心得
悟解。若能善知一切法相文辭句義悉皆通達。則
能令自身受無相樂。亦能令他安住大乘。
大慧。攝受大乘者。則攝受諸佛菩薩緣覺聲聞。攝受
諸佛菩薩緣覺聲聞者。則攝受一切眾生。攝受一切
眾生者。則攝受正法。攝受正法者。則佛種不斷。佛種
不斷者。則能了知得殊勝入處。知得殊勝入處菩薩
摩訶薩。常得化生建立大乘。十自在力現眾色像。通
<pb n="112"/>
達眾生形類希望煩惱諸相。如實說法。如實者不異。
如實者不來不去相。一切虗偽息。是名如實。大慧。善
男子善女人。不應攝受隨說計著。真實者離文字故。
<bz>〔魏譯〕</bz>大慧。取大乘者。即是攝受諸佛聲聞緣覺
菩薩。攝受諸佛聲聞緣覺菩薩者。即是攝受一切
眾生。攝受一切眾生者。即是攝受勝妙法藏。攝受
法藏者。即不斷佛種。不斷佛種者。不斷一切勝妙
生處。以彼勝處諸菩薩等願生彼故。置諸眾生大
乘法中。十自在力。隨諸眾生形色諸使。而能隨現
說如實法。大慧。何者如實法。如實法者。不異不差。
不取不捨。離諸戲論名如實法。大慧。善男子善女
人。不得執著文字音聲。以一切法無文字故。
<bz>〔唐譯〕</bz>若能令他安住大乘。則得一切諸佛聲聞
緣覺及諸菩薩之所攝受。若得諸佛聲聞緣覺及
諸菩薩之所攝受。則能攝受一切眾生。若能攝受
一切眾生。則能攝受一切正法。若能攝受一切正
法則不斷佛種。若不斷佛種則得勝妙處。大慧。菩
薩摩訶薩生勝妙處。欲令眾生安住大乘。以十自
在力現眾色像。隨其所宜演真實法。真實法者。無
異無別不來不去。一切戲論悉皆息滅。是故大慧。
善男子善女人。不應如言執著於義。何以故。真實
之法離文字故。
大慧。如為愚夫以指指物。愚夫觀指不得實義。如是
愚夫隨言說指。攝受計著至竟不捨。終不能得離言
說指第一實義。大慧。譬如嬰兒應食熟食不應食生。
若食生者則令發狂。不知次第方便熟故。大慧。如是
不生不滅。不方便脩則為不善。是故應當善脩方便。
莫隨言說如視指端。
<bz>〔魏譯〕</bz>大慧。譬如有人為示人物以指指示。而彼
愚人即執著指。不取因指所示之物。大慧。愚癡凡
夫亦復如是。聞聲執著名字指故。乃至沒命終不
能捨文字之指取第一義故。大慧。譬如穀粟名凡
夫食。不舂不炊不可得食。若其有人未作食者名
為顛狂。要須次第乃至炊熟方得成食。大慧。不生
不滅亦復如是。不脩巧智方便行者。不得具足莊
嚴法身。大慧。執著名字言得義者。如彼癡人不知
舂炊。噉文字穀不得義食。以是義故當學於義。莫
著文字。
<bz>〔唐譯〕</bz>大慧。譬如有人以指指物。小兒觀指不觀
於物。愚癡凡夫亦復如是。隨言說指而生執著。乃
至盡命終不能捨文字之指取第一義。大慧。譬如
嬰兒應食熟食。有人不解成熟方便。而食生者則
發狂亂。不生不滅亦復如是。不方便脩則為不善。
是故宜應善脩方便。莫隨言說如觀指端。
是故大慧。於真實義當方便脩。真實義者。微妙寂靜
是涅槃因。言說者。妄想合。妄想者集生死。大慧。真實
義者。從多聞者得。大慧。多聞者。謂善於義非善言說。
善義者。不隨一切外道經論。身自不隨亦不令他隨。
是則名曰大德多聞。是故欲求義者。當親近多聞。所
謂善義。與此相違計著言說。應當遠離。
<bz>〔魏譯〕</bz>大慧。所言義者名為涅槃。言名字者分別
相縛生世間解。大慧。義者從於多聞人得。大慧。言
多聞者謂義巧方便。非聲巧方便。大慧。義方便者
離於一切外道邪說亦不和雜。如是說者。自身不
墮外道邪法。亦不令他墮外道法。大慧。是名多聞
有義方便。大慧。欲得義者應當親近多聞智者供
養恭敬。著名字者應當遠離不應親近。
<bz>〔唐譯〕</bz>大慧。實義者微妙寂靜是涅槃因。言說者
與妄想合流轉生死。大慧。實義者從多聞得。多聞
者謂善於義非善言說。善義者不隨一切外道惡
見。身自不隨亦令他不隨。是則名曰於義多聞。欲
求義者應當親近。與此相違著文字者宜速捨離。
爾時大慧菩薩。復承佛威神而白佛言。世尊。世尊顯
<pb n="113"/>
示不生不滅。無有奇特。所以者何。一切外道因亦不
生不滅。世尊。亦說虗空非數緣滅及涅槃界不生不
滅。世尊。外道說因生諸世間。世尊亦說無明愛業妄
想為緣生諸世間。彼因此緣名差別耳。外物因緣亦
如是。世尊與外道論無有差別。微塵勝妙自在眾生
主等。如是九物不生不滅。世尊亦說一切性不生不
滅有無不可得。外道亦說四大不壞。自性不生不滅。
四大常是四大。乃至周流諸趣不捨自性。世尊所說
亦復如是。是故我言無有奇特。惟願世尊。為說差別
所以奇特勝諸外道。若無差別者。一切外道皆亦是
佛。以不生不滅故。而世尊說一世界中多佛出世者。
無有是處。如向所說。一世界中應有多佛。無差別故。
<bz>〔魏譯〕</bz>爾時大慧菩薩。承諸佛力白佛言。世尊。如
來世尊說一切法不生不滅非為奇特。何以故。一
切外道亦說諸因不生不滅。如來亦說虗空非數
緣滅。及涅槃界不生不滅。世尊。諸外道亦說依諸
因緣生諸眾生。如來亦說無明愛業分別因緣生
諸世間。若爾如來亦說因緣名字相異。依外因緣
能生諸法。外道亦說依外因緣而生諸法。是故如
來與外道說無有差別。世尊。外道因微塵勝自在
天梵天等。共外九種因緣。說言諸法不生不滅。如
來亦說一切諸法不生不滅。有無不可得。以諸四
大不滅。自相不生不滅。隨佛如來種種異說。而不
離於外道所說。而諸外道亦說諸大不離大體。世
尊。諸外道分別諸大。如來亦爾分別諸大。世尊。以
是義故。如來所說不異外道。若不同者如來應說
所有異相。若有異相當知不同外道所說。世尊。若
佛如來於自法中不說勝相者。諸外道中亦應有
佛。以說諸法不生不滅。如來常說一世界中而有
多佛俱出世者。無有是處。如向所說一世界中應
有多佛。何以故。所說有無因無差別故。如佛所說
言無虗謬。云何世尊於自法中不說勝相。
<bz>〔唐譯〕</bz>爾時大慧菩薩摩訶薩。承佛威力復白佛
言。世尊。如來演說不生不滅非為奇特。何以故。一
切外道亦說作者不生不滅。世尊亦說虗空涅槃
及非數滅不生不滅。外道亦說作者因緣生於世
間。世尊亦說無明愛業生諸世間。俱是因緣但名
別耳。外物因緣亦復如是。是故佛說與外道說無
有差別。外道說言。微塵勝妙自在眾生主等。如是
九物不生不滅。世尊亦說一切諸法不生不滅。若
有若無皆不可得。世尊。大種不壞。以其自相不生
不滅。周流諸趣不捨自性。世尊分別雖稍變異。一
切無非外道已說。是故佛法同於外道。若有不同
願佛為演。有何所以佛說為勝。若無別異外道即
佛。以其亦說不生滅故。世尊常說。一切世界中無
有多佛。如向所說是則應有。
佛告大慧。我說不生不滅。不同外道不生不滅。所以
者何。彼諸外道有性自性。得不生不變相。我不如是
墮有無品。大慧。我者離有無品離生滅。非性非無性。
如種種幻夢現。故非無性。云何無性。謂色無自性相
攝受現不現故。攝不攝故。以是故。一切性無性非無
性。但覺自心現量妄想不生。安隱快樂世事永息。
<bz>〔魏譯〕</bz>佛告大慧言。大慧。我所說法不生不滅者。
不同外道不生不滅。亦不同彼不生無常法。何以
故。大慧。諸外道說有實有體性不生不變相。我不
如是墮於有無朋黨聚中。大慧。我說離有無法。離
生住滅相。非有非無。見諸一切種種色像如幻如
夢。是故不得言其有無。大慧。云何不得言其有無。
謂色體相有見不見取不取故。大慧。是故我說一
切諸法非有非無。大慧。以不覺知唯是自心分別
生見。一切世間諸法本來不生不滅。
<bz>〔唐譯〕</bz>佛言。大慧。我之所說不生不滅。不同外道
不生不滅不生無常論。何以故。外道所說。有實性
<pb n="114"/>
相不生不變。我不如是墮有無品。我所說法非有
非無離生離滅。云何非無。如幻夢色種種見故。云
何非有。色相自性非是有故。見不見故。取不取故。
是故我說一切諸法非有非無。若覺唯是自心所
見住於自性分別不生。世間所作悉皆永息。
愚癡凡夫妄想作事。非諸聖賢。不實妄想如犍闥婆
城及幻化人。大慧。如犍闥婆城及幻化人種種眾生
商賈出入。愚夫妄想謂真出入。而實無有出者入者。
但彼妄想故。如是大慧。愚癡凡夫起不生不滅惑。彼
亦無有有為無為。如幻人生。其實無有若生若滅。性
無性。無所有故。一切法亦如是。離於生滅。愚癡凡夫
墮不如實。起生滅妄想。非諸聖賢。
<bz>〔魏譯〕</bz>而諸凡夫生於分別。非聖人耶。大慧。迷心
分別不實義者。譬如凡夫見犍闥婆城。幻師所作
種種幻人種種象馬。見其入出虗妄分別。作如是
言。此如是如是入。如是如是出。大慧。而彼實處無
人出入。唯自心見迷惑分別。生不生法亦復如是。
大慧。而彼實處無此有為無為諸法。如彼幻師所
作幻事。而彼幻師不生不滅。大慧。諸法有無亦無
所為。以離生滅故。唯諸凡夫墮顛倒心分別生滅。
非謂聖人。
<bz>〔唐譯〕</bz>分別者是凡愚事非賢聖耳。大慧。妄心分
別不實境界。如乾闥婆城幻所作人。大慧。譬如小
兒見乾闥婆城及以幻人商賈入出。迷心分別言
有實事。凡愚所見生與不生有為無為悉亦如是。
如幻人生如幻人滅。幻人其實不生不滅。諸法亦
爾離於生滅。大慧。凡夫虗妄起生滅見非諸聖人。
不如實者不爾。如性自性妄想亦不異。若異妄想者。
計著一切性自性。不見寂靜。不見寂靜者。終不離妄
想。是故大慧。無相見勝非相見。相見者受生因故不
勝。大慧。無相者。妄想不生。不起不滅我說涅槃。大慧。
涅槃者。如真實義見。離先妄想心心數法。逮得如來
自覺聖智。我說是涅槃。
<bz>〔魏譯〕</bz>大慧。顛倒者如心分別。此法如是如是。而
彼法不如是如是。亦非顛倒分別。顛倒者執著諸
法是有是無。非見寂靜故。不見寂靜者不能遠離
虗妄分別。是故大慧。見寂靜者名為勝相。非見諸
相名為勝相。以不能斷生因相故。大慧。言無相者
遠離一切諸分別心。無生無相者是我所說名為
涅槃。大慧。言涅槃者謂見諸法如實住處。遠離分
別心心數法。依於次第如實脩行。於自內身聖智
所證。我說如是名為涅槃。
<bz>〔唐譯〕</bz>言虗妄者。不如法性起顛倒見。顛倒見者。
執法有性不見寂滅。不見寂滅故。不能遠離虗妄
分別。是故大慧。無相見勝。非是相見。相是生因。若
無有相則無分別。不生不滅則是涅槃。大慧。言涅
槃者。見如實處捨離分別心心所法。獲於如來內
證聖智。我說此是寂滅涅槃。
爾時世尊欲重宣此義。而說偈言。滅除彼生論。建立
不生義。我說如是法。愚夫不能知。一切法不生。無性
無所有。犍闥婆幻夢。有性者無因。不生無自性。何因
空當說。以離於和合。覺知性不現。是故空不生。我說
無自性。謂一一和合。性現而非有。分析無和合。非如
外道見。
<bz>〔魏譯〕</bz>爾時世尊重說偈言。為遮生諸法。建立無
生法。我說法無因。凡夫不能知。一切法不生。亦不
得言無。犍闥婆幻夢。諸法無因有。諸法空無相。云
何為我說。離諸和合緣。智慧不能見。以空本不生。
是故說無體。一一緣和合。見物不可得。和合不可
得。非外道所見。
<bz>〔唐譯〕</bz>爾時世尊重說頌言。為除有生執。成立無
生義。我說無因論。非愚所能了。一切法無生。亦非
是無法。如乾城幻夢。雖有而無因。空無生無性。云
<pb n="115"/>
何為我說。離諸和合緣。智慧不能見。以是故我說。
空無生無性。一一緣和合。雖現而非有。分析無和
合。非如外道見。
夢幻及垂𩬊。野馬犍闥婆。世間種種事。無因而相現。
折伏有因論。申暢無生義。申暢無生者。法流永不斷。
熾然無因論。恐怖諸外道。
<bz>〔魏譯〕</bz>夢幻及毛輪。乾闥婆陽焰。無因而妄見。世
間事亦爾。降伏無因論。能成無生義。能成無生者。
我法不滅壞。說無因諸論。外道生驚怖。
<bz>〔唐譯〕</bz>幻夢及垂𩬊。野馬與乾城。無因而妄現。世
事皆如是。折伏有因論。申述無生旨。無生義若存
法眼恒不滅。我說無因論。外道咸驚怖。
爾時大慧。以偈問曰。云何何所因。彼以何故生。於何
處和合。而作無因論。
爾時世尊。復以偈答。觀察有為法。非無因有因。彼生
滅論者。所見從是滅。
<bz>〔魏譯〕</bz>云何何等人。何因於何處。生諸法無因。非
因非無因。
智者若能見。能離生滅見。無法生不生。為無因緣
相。
<bz>〔唐譯〕</bz>云何何所因。復以何故生。於何處和合。而
作無因論。
觀察有為法。非因非無因。彼生滅論者。所見從是
滅。
爾時大慧。說偈問曰。云何為無生。為是無性耶。為顧
視諸緣。有法名無生。名不應無義。惟為分別說。
<bz>〔魏譯〕</bz>若為法名字。無義為我說。
<bz>〔唐譯〕</bz>為無故不生。為待於眾緣。為有名無義。願
為我宣說。
爾時世尊。復以偈答。非無性無生。亦非顧諸緣。非有
性而名。名亦非無義。一切諸外道。聲聞及緣覺。七住
非境界。是名無生相。
<bz>〔魏譯〕</bz>非法有無生。亦非待因緣。非前法有名。亦
名不空說。聲聞辟支佛。外道非境界。住在於七地。
彼處無生相。
<bz>〔唐譯〕</bz>非無法不生。亦非以待緣。非有物而名。亦
非名無義。一切諸外道。聲聞及緣覺。七住非所行。
此是無生相。
遠離諸因緣。亦離一切事。唯有微心住。想所想俱離。
其身隨轉變。我說是無生。
<bz>〔魏譯〕</bz>離諸因緣法。為遮諸因緣。說建立唯心。我
說名無生。諸法無因緣。離分別分別。離有無朋黨。
我說名無生。心離於見法。及離二法體。轉身依正
相。我說名無生。
<bz>〔唐譯〕</bz>遠離諸因緣。無有能作者。唯心所建立。我
說是無生。諸法非因生。非無亦非有。能所分別離。
我說是無生。唯心無所見。亦離於二性。如是轉所
依。我說是無生。
無外性非性。亦無心攝受。斷除一切見。我說是無生。
如是無自性。空等應分別。非空故說空。無生故說空。
<bz>〔魏譯〕</bz>外非實無實。亦非心所取。幻夢及毛輪。犍
闥婆陽焰。遠離於諸見。是名無生相。如是空等法。
諸文句應知。非生及空空。而無於生空。
<bz>〔唐譯〕</bz>外物有非有。其心無所取。一切見咸斷。此
是無生相。空無性等句。其義皆如是。非以空故空。
無生故說空。
因緣數和合。則有生有滅。離諸因緣數。無別有生滅。
捨離因緣數。更無有異性。若言一異者。是外道妄想。
有無性不生。非有亦非無。除其數轉變。是悉不可得。
<bz>〔魏譯〕</bz>有生及有滅。諸因緣和合。離於諸因緣。不
生亦不滅。離因緣無法。離和合無得。外道妄分別。
而見有一異。有無不生法。有無不可得。唯和合諸
法。而見有生滅。
<pb n="116"/>
<bz>〔唐譯〕</bz>因緣共集會。是故有生滅。分散於因緣。生
滅則無有。若離諸因緣。則更無有法。一性及異性。
凡愚所分別。有無不生法。俱非亦復然。唯除眾緣
會。於中見起滅。
但有諸俗數。展轉為鈎鎻。離彼因緣鎻。生義不可得。
生無性不起。離諸外道過。但說緣鈎鎻。凡愚不能了。
若離緣鈎鎻。別有生性者。是則無因論。破壞鈎鎻義。
如鐙顯眾像。鈎鎻現若然。是則離鈎鎻。別更有諸性。
<bz>〔魏譯〕</bz>但有於名字。展轉為鈎鎻。離彼因緣鎖。生
法不可得。生法不見生。離諸外道過。但說緣鈎鎻。
諸凡夫不知。若離緣鈎鎻。更無有別法。是則無因
說。破壞緣鎻義。如燈顯眾像。鈎鎻生亦然。是則離
鈎鎻。別更有法生。
<bz>〔唐譯〕</bz>隨俗假言說。因緣遞鈎鎻。若離因緣鎻。生
義不可得。我說唯鈎鎻。生無故不生。離諸外道過。
非凡愚所了。若離緣鈎鎻。別有生法者。是則無因
論。破壞鈎鎻義。如燈能照物。鈎鎻現若然。此則離
鈎鎻。別有於諸法。
無性無有生。如虗空自性。若離於鈎鎻。慧無所分別。
復有餘無生。賢聖所得法。彼生無生者。是則無生忍。
<bz>〔魏譯〕</bz>生法本無體。自性如虗空。離鈎鎻求法。愚
人無所知。復有餘無生。聖人所得法。彼生無生者。
是則無生忍。
<bz>〔唐譯〕</bz>無生則無性。體相如虗空。離鈎鎻求法。愚
夫所分別。復有餘無生。眾聖所得法。彼生無生者。
是則無生忍。
若使諸世間。觀察鈎鎻者。一切離鈎鎻。從是得三昧。
癡愛諸業等。是則內鈎鎻。鑽燧泥團輪。種子等名外。
若使有他性。而從因緣生。彼非鈎鎻義。是則不成就。
若生無自性。彼為誰鈎鎻。展轉相生故。當知因緣義。
<bz>〔魏譯〕</bz>若見諸世間。則是見鈎鎻。一切皆鈎鎻。是
則心得定。無明愛業等。是則內鈎鎻。攢抽泥團輪。
種子大鈎鎻。若更有他法。而從因緣生。離於鈎鎻
義。彼不住聖教。若生法是無。彼為誰鈎鎻。展轉相
生故。是名因緣義。
<bz>〔唐譯〕</bz>一切諸世間。無非是鈎鎻。若能如是解。此
人心得定。無明與愛業。是則內鈎鎻。種子泥輪等。
如是名為外。若言有他法。而從因緣生。離於鈎鎻
義。此則非教理。生法若非有。彼為誰因緣。展轉而
相生。此是因緣義。
堅濕煖動法。凡愚生妄想。離數無異法。是則說無性。
<bz>〔魏譯〕</bz>堅濕熱動法。凡愚生分別。離鎻更無法。是
故說無體。
<bz>〔唐譯〕</bz>堅濕煖動等。凡愚所分別。但緣無有法。故
說無自性。
如醫療眾病。無有若干論。以病差別故。為設種種治。
我為彼眾生。破壞諸煩惱。知其根優劣。為彼說度門。
非煩惱根異。而有種種法。唯說一乘法。是則為大乘。
<bz>〔魏譯〕</bz>如醫療眾病。依病出對治。而論無差別。病
殊故方異。我念諸眾生。為煩惱過染。知根力差別。
隨堪受為記。我法無差別。隨根病異說。我惟一乘
法。八聖道清淨。
<bz>〔唐譯〕</bz>如醫療眾病。其論無差別。以病不同故。方
藥種種殊。我為諸眾生。滅除煩惱病。知其根勝劣。
演說諸法門。非煩惱根異。而有種種法。唯是一大
乘。清涼八支道。
爾時大慧菩薩摩訶薩復白佛言。世尊。一切外道皆
起無常妄想。世尊亦說一切行無常是生滅法。此義
云何。為邪為正。為有幾種無常。
<bz>〔魏譯〕</bz>爾時聖者大慧菩薩復白佛言。世尊。世尊
說無常。無常者。一切外道亦說無常。世尊。如來依
於名字章句。說如是言。諸行無常是生滅法。世尊。
此法為是真實為是虗妄。世尊。復有幾種無常。
<pb n="117"/>
<bz>〔唐譯〕</bz>爾時大慧菩薩摩訶薩復白佛言。世尊。一
切外道妄說無常。世尊亦言。諸行無常是生滅法。
未知此說是邪是正。所言無常復有幾種。
佛告大慧。一切外道有七種無常。非我法也。何等為
七。彼有說言作已而捨是名無常。有說形處壞是名
無常。有說即色是無常。有說色轉變中間是名無常。
無間自之散壞。如乳酪等轉變中間不可見。無常毀
壞一切性轉。有說性無常。有說性無性無常。有說一
切法不生無常入一切法。
<bz>〔魏譯〕</bz>佛告聖者大慧菩薩言。善哉善哉善哉大
慧。一切外道虗妄分別說八種無常。何等為八。一
者發起所作而不作。是名無常。何者名為發起。謂
生法不生法。常法無常法。名為發起無常。二者形
相休息。名為無常。三者色等即是無常。四者色轉
變故異異無常。諸法相續自然而滅。如乳酪轉變。
於一切法不見其轉亦不見滅。名為無常。五者復
有餘外道等。以無物故。名為無常。六者有法無法
而悉無常。以一切法本不生故。名為無常。以無常
法彼中和合。是故無常。七者復有餘外道等。本無
後有名為無常。
<bz>〔唐譯〕</bz>佛言。大慧。外道說有七種無常。非是我法。
何等為七。謂有說始起即捨是名無常。生已不生
無常性故。有說形處變壞是名無常。有說色即無
常。有說色之變異是名無常。一切諸法相續不斷。
能令變異自然歸滅。猶如乳酪前後變異。雖不可
見然在法中壞一切法。有說物無常。有說物無物
無常。有說不生無常。遍住一切諸法之中。
大慧。性無性無常者。謂四大及所造自相壞四大自
性不可得不生。
<bz>〔魏譯〕</bz>謂依諸大所生相滅。不見不生離相續體。
名為無常。
<bz>〔唐譯〕</bz>其中物無物無常者。謂能造所造其相滅
壞。大種自性本來無起。
彼不生無常者。非常無常。一切法有無不生。分析乃
至微塵不可見。是不生義非生。是名不生無常相。若
不覺此者。墮一切外道生無常義。
<bz>〔魏譯〕</bz>八者不生無常。謂為非常是故無常。見諸
法有無生不生。乃至微塵觀察不見法生。故言不
生。諸法非生。大慧。是名無生無常相。而諸外道不
知彼法。所以不生。是故分別諸法不生。故言無常。
<bz>〔唐譯〕</bz>不生無常者。謂常與無常有無等法。如是
一切皆無有起。乃至分析至於微塵亦無所見。以
不起故說名無生。此是不生無常相。若不了此則
墮外道生無常義。
大慧。性無常者。是自心妄想非常無常性。所以者何。
謂無常自性不壞。大慧。此是一切性無性無常事。除
無常無有能令一切法性無性者。如杖瓦石破壞諸
物。
<bz>〔魏譯〕</bz>復次大慧。外道分別無常之法言有於物。
彼諸外道自心虗妄分別無常常非無常。以有物
故。何以故。自體不滅故。自體不滅者。無常之體常
不滅故。大慧。若無常法是有物者應生諸法。以彼
無常能作因故。大慧。若一切法不離無常者。諸法
有無一切應見。何以故。如杖木瓦石。能破可壞之
物悉皆破壞。
<bz>〔唐譯〕</bz>有物無常者。謂於非常非無常處。自生分
別。其義云何。彼立無常自不滅壞能壞諸法。若無
無常壞一切法。法終不滅成於無有。如杖槌瓦石
能壞於物而自不壞。此亦如是。
現見各各不異。是性無常事。非作所作有差別。此是
無常此是事。作所作無異者。一切性常無因性。大慧。
一切性無性有因。非凡愚所知。
<bz>〔魏譯〕</bz>見彼種種異異相故。是故無常因一切法
<pb n="118"/>
無法。亦非因亦非果。大慧。復有諸過。以彼因果無
差別故。而不得言此是無常。而彼是果。以因果差
別故。故不得言一切法常。以一切法無因故。大慧。
諸法有因。而諸凡夫不覺不知。
<bz>〔唐譯〕</bz>大慧。現見無常與一切法。無有能作所作
差別。云此是無常。此是所作無差別故。能作所作
應俱是常。不見有因。能令諸法成於無故。大慧諸
法壞滅實亦有因。但非凡愚之所能了。
非因不相似事生。若生者一切性悉皆無常。是不相
似事。作所作無有別異。而悉見有異。若性無常者。墮
作因性相。若墮者一切性不究竟。一切性作因相墮
者。自無常應無常。無常無常故。一切性不無常。應是
常。
<bz>〔魏譯〕</bz>異因不能生異果故。大慧。若異因能生異
果者。異因應生一切諸法。若爾復更有過。應因果
差別而見差別。大慧。若其無常是有物者。應同因
體所作之事。復更有過。於一法中即應具足一切
諸法。以同一切所作。因果業相無差別故。復更有
過。自有無常。無常有無常體故。復更有過。一切諸
法無常應常故。
<bz>〔唐譯〕</bz>大慧。異因不應生於異果。若能生者。一切
異法應並相生。彼法此法能生所生應無有別。現
見有別。云何異因生於異果。大慧。若無常性是有
法者。應同所作自是無常。自無常故。所無常法皆
應是常。
若無常入一切性者。應墮三世。彼過去色與壞俱。未
來不生。色不生故。現在色與壞相俱。色者四大積集
差別。四大及造色自性不壞。離異不異故。一切外道
一切四大不壞。一切三有四大及造色。在所知有生
滅。離四大造色。一切外道於何所思惟性無常。四大
不生。自性相不壞故。
<bz>〔魏譯〕</bz>復更有過。若其無常同諸法者墮三世法。
大慧。過去色同無常故已滅。未來法未生。以同色
無常故不生。現在有法不離於色。以色與彼諸大
相。依五大依塵。是故不滅。以彼彼不相離故。大慧。
一切外道不滅諸大。三界依大依微塵等。是故依
彼法說生住滅。大慧。離於此法更無四大諸塵等
法。以彼外道虗妄分別。離一切法更有無常。是故
外道說言諸大不生不滅。以自體相常不滅故。
<bz>〔唐譯〕</bz>大慧。若無常性住諸法中。應同諸法墮於
三世。與過去色同時已滅。未來不生現在俱壞。一
切外道計四大種體性不壞色者。即是大種差別
大種造色。離異不異故。其自性亦不壞滅。大慧。三
有之中能造所造。莫不皆是生住滅相。豈更別有
無常之性。能生於物而不滅耶。
離始造無常者。非四大復有異。四大各各異相自相
故。非差別可得。彼無差別斯等不更造。二方便不作。
當知是無常。
<bz>〔魏譯〕</bz>是故彼說發起作事中間不作名為無常。
諸大更有發起諸大。無彼彼異相同相不生滅法。
以見諸法不生滅故。而於彼處生無常智。
<bz>〔唐譯〕</bz>始造即捨無常者。非大種互造大種。以各
別故。非自相造。以無異故。非復共造。以乖離故。當
知非是始造無常。
彼形處壞無常者。謂四大及造色不壞。至竟不壞。大
慧。竟者分析乃至微塵。觀察壞。四大及造色。形處異
見長短不可得。非四大。四大不壞形處壞現。墮在數
論。
<bz>〔魏譯〕</bz>大慧。何者名為形相休息無常。謂能造所
造形相。見形相異如長短。非諸大滅。而見諸大形
相轉變。彼人墮在僧佉法中。
<bz>〔唐譯〕</bz>形狀壞無常者。此非能造及所造壞。但形
狀壞。其義云何。謂分析色乃至微塵。但滅形狀長
<pb n="119"/>
短等見。不滅能造所造色體。此見墮在數論之中。
色即無常者。謂色即是無常。彼則形處無常非四大。
若四大無常者。非俗數言說。世俗言說非性者。則墮
世論。見一切性但有言說。不見自相生。
<bz>〔魏譯〕</bz>大慧。復形相無常者。謂何等人即色名無
常。彼人見於形相無常。而非諸大是無常法。若諸
大無常。則諸世間一切不得論說世事。若論世事。
墮盧伽耶陀邪見朋黨。以說一切諸法唯名復見
諸法自體相生。
<bz>〔唐譯〕</bz>色即是無常者。謂此即是形狀無常非大
種性。若大種性亦無常者。則無世事。無世事者。當
知則墮盧迦耶見。以見一切法自相生唯有言說
故。
轉變無常者。謂色異性現非四大。如金作莊嚴具。轉
變現非金性壞。但莊嚴具處所壞如是。餘性轉變等
亦如是。
<bz>〔魏譯〕</bz>大慧。轉變無常者。謂見諸色種種異相。非
諸大轉變。譬如見金作莊嚴具。形相轉變金體不
異。餘法轉變亦復如是。
<bz>〔唐譯〕</bz>轉變無常者。謂色體變非諸大種。譬如以
金作莊嚴具嚴具有變而金無改。此亦如是。
如是等種種外道無常見妄想。火燒四大時自相不
燒。各各自相相壞者。四大造色應斷。
<bz>〔魏譯〕</bz>大慧。如是外道虗妄分別見法無常。火不
燒諸大。自體不燒。以彼諸大自體差別故。大慧。諸
外道說若火能燒諸大者。則諸大斷滅是故不燒。
<bz>〔唐譯〕</bz>大慧。如是等種種外道。虗妄分別見無常
性。彼作是說。火不能燒諸大自相。但各分散。若能
燒者。能造所造則皆斷滅。
大慧。我法起非常非無常。所以者何。謂外性不決定
故。唯說三有唯心。不說種種相有生有滅。四大合會
差別。四大及造色故。妄想二種事攝所攝。知二種妄
想。離外性無性二種見。
<bz>〔魏譯〕</bz>大慧。我說大及諸塵非常非無常。何以故。
我不說外境界有故。我說三界但是自心。不說種
種諸相是有。是故說言不生不滅。惟是四大因緣
和合。非大及塵是實有法。以虗妄心分別二種可
取能取法。如實能知二種分別。是故離外有無見
相。
<bz>〔唐譯〕</bz>大慧。我說諸法非常無常。何以故。不取外
法故。三界唯心故。不說諸相故。大種性處種種差
別不生不滅故。非能造所造故。能取所取二種體
性一切皆從分別起故。如實而知二取性故。
覺自心現量妄想者。思想作行生。非不作行。離心性
無性妄想。世間出世間出世間上上一切法非常非
無常。不覺自心現量。墮二邊惡見相續。一切外道不
覺自妄想。此凡夫無有根本。謂世間出世間出世間
上上。從說妄想生。非凡愚所覺。
<bz>〔魏譯〕</bz>唯是自心分別作業。而名為生而業不生。
以離有無分別心故。大慧。何故非常非不常。以有
世間及出世間上上諸法。是故不得說言是常。何
故非無常。以能覺知唯是自心分別見故。是故非
無常。而諸外道墮在邪見執著二邊。不知自心虗
妄分別。非諸聖人分別無常。大慧。一切諸法𤙹有
三種。何等為三。一者世間法相。二者出世間法相。
三者出世間上上勝法相。以依言語種種說法。而
諸凡夫不覺不知。
<bz>〔唐譯〕</bz>了達唯是自心現故。離外有無二種見故。
離有無見則不分別能所造故。大慧。世間出世間
及出世間上上諸法。唯是自心非常非無常。不能
了達墮於外道二邊惡見。大慧。一切外道不能解
了此三種法。所有語言分別境界非諸凡愚之所
能知。
<pb n="120"/>
爾時世尊欲重宣此義。而說偈言。遠離於所造。及與
形處異。性與色無常。外道愚妄想。諸性無有壞。大大
自性住。外道無常想。沒在種種見。彼諸外道等。無若
生若滅。大大性自常。何謂無常想。一切唯心量。二種
心流轉。攝受及所攝。無有我我所。梵天為樹根。枝條
普周徧。如是我所說。唯是彼心量。
<bz>〔魏譯〕</bz>爾時世尊重說偈言。遠離於始造。及與形
相異。無常名有物。外道妄分別。諸法無有滅。諸大
自性住。墮於種種見。外道說無常。彼諸外道說。諸
法不生滅。諸大體自常。何等法無常。一切世唯心。
而心見二境。可取能取法。我我所法無。三界上下
法。我說皆是心。離於諸心法。更無有可得。
<bz>〔唐譯〕</bz>爾時世尊重說頌言。始造即便捨。形狀有
轉變。色物等無常。外道妄分別。諸法無壞滅。諸大
自性住。外道種種見。如是說無常。彼諸外道眾。皆
說不生滅。諸大性自常。誰是無常法。能取及所取。
二種從心現。一切唯是心。無有我我所。梵天等諸
法。我說唯是心。若離於心者。一切不可得。
爾時大慧菩薩復白佛言。世尊。惟願為說一切菩薩
聲聞緣覺滅正受次第相續。若善於滅正受次第相
續相者。我及餘菩薩終不妄捨滅正受樂門。不墮一
切聲聞緣覺外道愚癡。
<bz>〔魏譯〕</bz>爾時聖者大慧菩薩摩訶薩復白佛言。世
尊。唯願世尊。為我說諸一切菩薩聲聞辟支佛入
滅盡定次第相。我及一切諸菩薩等。若得善知入
滅盡定次第之相巧方便者。不墮聲聞辟支佛三
昧三摩䟦提滅盡定樂。不墮聲聞辟支佛外道迷
惑之法。
<bz>〔唐譯〕</bz>爾時大慧菩薩摩訶薩復白佛言。世尊。願
為我說一切聲聞緣覺入滅次第相續相。令我及
諸菩薩摩訶薩。善知此已。於滅盡三昧樂心無所
惑。不墮二乘及諸外道錯亂之中。
佛告大慧。諦聽諦聽善思念之。當為汝說。大慧白佛
言。世尊。惟願為說。佛告大慧。六地菩薩摩訶薩。及聲
聞緣覺入滅正受。等七地菩薩摩訶薩。念念正受。離
一切性自性相正受。非聲聞緣覺。諸聲聞緣覺。墮有
行覺攝所攝相滅正受。是故七地非念正受。得一切
法無差別相非分。得種種相性。覺一切法善不善性
相正受。是故七地無善念正受。大慧。八地菩薩及聲
聞緣覺。心意意識妄想相滅。
<bz>〔魏譯〕</bz>佛告聖者大慧菩薩言。善哉善哉善哉大
慧。諦聽諦聽當為汝說。大慧菩薩白佛言。善哉世
尊。唯然受教。佛告大慧。菩薩從初地乃至六地入
滅盡定。聲聞辟支佛亦入滅盡定。大慧。諸菩薩摩
訶薩。於七地中念念入滅盡定。以諸菩薩悉能遠
離一切諸法有無相故。大慧。聲聞辟支佛不能念
念入滅盡定。以聲聞辟支佛緣有為行入滅盡定。
墮在可取能取境界。是故聲聞辟支佛。不能入七
地中念念滅盡定。以聲聞辟支佛生驚怖想。恐墮
諸法無異相故。以覺諸法種種異相有法無法善
不善法同相異相而入滅盡定。是故聲聞辟支佛。
不能入七地中念念滅盡定。以無善巧方便智故。
大慧。七地菩薩轉滅聲聞辟支佛心意意識故。
<bz>〔唐譯〕</bz>佛言。諦聽當為汝說。大慧。菩薩摩訶薩至
於六地。及聲聞緣覺入於滅定。七地菩薩念念恒
入。離一切法自性相故非諸二乘。二乘有作墮能
所取。不得諸法無差別相。了善不善自相共相入
於滅定。是故不能念念恒入。大慧。八地菩薩聲聞
緣覺。心意意識分別想滅。
初地乃至七地菩薩摩訶薩。觀三界心意意識量。離
我我所。自妄想脩墮外性種種相。愚夫二種自心攝
所攝。向無知不覺無始過惡虗偽習氣所熏。
<bz>〔魏譯〕</bz>大慧。初地乃至六地菩薩摩訶薩。見於三
<pb n="121"/>
界但是自心心意意識。離我我所法。唯是自心分
別。不墮外法種種諸相。唯是凡夫內心愚癡。墮於
二邊見於可取能取之法。以無知故。而不覺知無
始世來。身口及意妄想煩惱。戲論熏習而生諸法。
<bz>〔唐譯〕</bz>始從初地乃至六地。觀察三界一切唯是
心意意識自分別起。離我我所不見外法種種諸
相。凡愚不知由無始來過惡熏習。於自心內變作
能取所取之相而生執著。
大慧。八地菩薩摩訶薩聲聞緣覺涅槃。菩薩者三昧
覺所持。是故三昧門樂不般涅槃。若不持者如來地
不滿足。棄捨一切有為眾生事故。佛種則應斷。諸佛
世尊為示如來不可思議無量功德。聲聞緣覺三昧
門。得樂所牽故作涅槃想。
<bz>〔魏譯〕</bz>大慧。於八地中一切菩薩聲聞辟支佛入
涅槃想。大慧。諸菩薩摩訶薩。承己自心三昧佛力。
不入三昧樂門。墮涅槃而住。以不滿足如來地。若
彼菩薩住三昧分者。休息度脫一切眾生。斷如來
種滅如來家。為示如來不可思議諸境界故。是故
不入涅槃。大慧。聲聞辟支佛墮三昧樂門法。是故
聲聞辟支佛生涅槃想。
<bz>〔唐譯〕</bz>大慧。八地菩薩所得三昧。同諸聲聞緣覺
涅槃。以諸佛力所加持故。於三昧門不入涅槃。若
不持者便不化度一切眾生。不能滿足如來之地。
亦則斷絕如來種性。是故諸佛為說如來不可思
議諸大功德。令其究竟不入涅槃。聲聞緣覺著三
昧樂。是故於中生涅槃想。
大慧。我分部七地善脩心意意識相。善脩我我所攝
受人法無我生滅自共相。善四無碍決定力三昧門
地次第相續。入道品法。
<bz>〔魏譯〕</bz>大慧。諸菩薩摩訶薩。從初地來乃至七地。
具巧方便。觀察心意意識之想。遠離我我所取相
之法。觀察我空法空。觀察同相異相。善解四無碍
巧方便義。自在決定入於諸地菩提分法。
<bz>〔唐譯〕</bz>大慧。七地菩薩善能觀察心意意識我我
所執生法無我。若生若滅自相共相。四無礙辯善
巧決定。於三昧門而得自在。漸入諸地具菩提分
法。
不令菩薩摩訶薩不覺自共相不善七地。墮外道邪
徑故立地次第。大慧。彼實無有若生若滅。除自心現
量。所謂地次第相續。及三界種種行。愚夫所不覺。愚
夫所不覺者。謂我及諸佛說地次第相續。及說三界
種種行。
<bz>〔魏譯〕</bz>大慧。我若不說諸菩薩摩訶薩同相異相
法者。一切菩薩不如實知諸地次第。恐墮外道邪
見等法。故我次第說諸地相。大慧。若人次第入諸
地者不墮餘道。我說諸地次第相者。唯自心見諸
地次第。及三界中種種行相。而諸凡夫不覺不知。
以諸凡夫不覺知故。是故我及一切諸佛。說於諸
地次第之相。及建立三界種種行相。
<bz>〔唐譯〕</bz>大慧。我恐諸菩薩不善了知自相共相。不
知諸地相續次第。墮於外道諸惡見中故如是說。
大慧。彼實無有若生若滅。諸地次第三界往來。一
切皆是自心所見。而諸凡愚不能了知。以不知故
我及諸佛為如是說。
復次大慧。聲聞緣覺第八菩薩地。滅三昧門樂醉所
醉。不善自心現量。自共相習氣所障。墮人法無我法
攝受見。妄想涅槃想。非寂滅智慧覺。
<bz>〔魏譯〕</bz>復次大慧。聲聞辟支佛。於第八菩薩地中。
樂著寂滅三昧樂門醉故。不能善知唯自心見。墮
自相同相熏習障礙故。墮人無我法無我見過故。
以分別心名為涅槃。而不能知諸法寂靜。
<bz>〔唐譯〕</bz>大慧。聲聞緣覺至於菩薩第八地中。為三
昧樂之所昏醉。未能善了唯心所見。自共相習纏
<pb n="122"/>
覆其心。著二無我生涅槃覺非寂滅慧。
大慧。菩薩者見滅三昧門樂。本願哀憫大悲成就。知
分別十無盡句。不妄想涅槃想。彼已涅槃妄想不生
故。離攝所攝妄想。覺了自心現量。一切諸法妄想不
生。不墮心意意識外性自性相計著妄想。非佛法因
不生。隨智慧生得如來自覺地。
<bz>〔魏譯〕</bz>大慧。諸菩薩摩訶薩。以見寂靜三昧樂門。
憶念本願大慈悲心度諸眾生。知十無盡如實行
智。是故不即入於涅槃。大慧。諸菩薩摩訶薩。遠離
虗妄分別之心。遠離能取可取境界。名入涅槃。以
如實智知一切諸法唯是自心。是故不生分別之
心。是故菩薩不取心意意識。不著外法實有之相。
而非不為佛法脩行。依根本智展轉脩行。為於自
身求佛如來證地智故。
<bz>〔唐譯〕</bz>大慧。諸菩薩摩訶薩見於寂滅三昧樂門。
即便憶念本願大悲。具足脩行十無盡句。是故不
即入於涅槃。以入涅槃不生果故。離能所取故。了
達唯心故。於一切法無分別故。不墮心意及以意
識外法性相執著中故。然非不起佛法正因。隨智
慧行如是起故。得於如來自證地故。
如人夢中方便度水未度而覺。覺已思惟為正為邪。
非正非邪。餘無始見聞覺識因想。種種習氣種種形
處。墮有無想心意意識夢現。
<bz>〔魏譯〕</bz>大慧。如人睡夢度大海水。起大方便欲度
自身。未度中間忽然便窹。作是思惟。此為是實為
是虗妄。彼復思惟。如是之相非實非虗。唯是我本
虗妄分別不實境界。熏習因故見種種色。形相顛
倒不離有無。意識熏習於夢中見。
<bz>〔唐譯〕</bz>大慧。如人夢中方便度河未度便覺。覺已
思惟向之所見。為是真實為是虗妄。覆自念言非
實非妄。如是但是見聞覺知。曾所更事分別習氣。
離有無念意識夢中之所現耳。
大慧。如是菩薩摩訶薩。於第八菩薩地見妄想生。從
初地。轉進至第七地。見一切法如幻等方便。度攝所
攝心妄想行已。作佛法方便。未得者令得。大慧。此是
菩薩涅槃方便不壞。離心意意識得無生法忍。大慧。
於第一義無次第相續。說無所有妄想寂滅法。
<bz>〔魏譯〕</bz>大慧。菩薩摩訶薩亦復如是。於八地中見
分別心。初地七地諸法同相。如夢如幻平等無差。
離諸功用可取能取分別之心。見心心數法。為於
未得上上佛法。脩行者令得故。菩薩摩訶薩脩行
勝法。名為涅槃。非滅諸法名為涅槃。菩薩摩訶薩。
遠離心意意識分別相故。得無生法忍。大慧。第一
義中亦無次第。無次第行。諸法寂靜亦如虗空。
<bz>〔唐譯〕</bz>大慧。菩薩摩訶薩亦復如是。始從初地而
至七地。乃至增進入於第八得無分別。見一切法
皆如幻等離能所取。見心心所廣大力用。勤脩佛
法未證令證。離心意意識妄分別想獲無生忍。此
是菩薩所得涅槃非滅壞也。大慧。第一義中無有
次第亦無相續。遠離一切境界分別。此則名為寂
滅之法。
<bz>〔魏譯〕</bz>大慧菩薩白佛言。世尊。世尊說聲聞辟支
佛。入第八菩薩地寂滅樂門。如來復說聲聞辟支
佛不知但是自心分別。復說諸聲聞得人無我。而
不得法無我空。若如是說。聲聞辟支佛尚未能證
初地之法。何況八地寂滅樂門。佛告大慧。我今為
汝分別宣說。大慧。聲聞有三種。言入八地寂滅樂
門者。此是先脩菩薩行者墮聲聞地。還依本心脩
菩薩行。同入八地寂滅樂門。非增上慢寂滅聲聞。
以彼不能入菩薩行。未曾覺知三界唯心。未曾脩
行菩薩諸法。未曾脩行諸波羅密十地之行。是故
決定寂滅聲聞。不能證彼菩薩所行寂滅樂門。
爾時世尊欲重宣此義。而說偈言。
<pb n="123"/>
心量無所有。此住及佛地。去來及現在。三世諸佛說。
心量地第七。無所有第八。二地名為住。佛地名最勝。
自覺智及淨。此則是我地。自在最勝處。清淨妙莊嚴。
照曜如盛火。光明悉徧至。熾焰不壞目。周輪化三有。
化現在三有。或有先時化。於彼演說乘。皆是如來地。
十地則為初。初則為八地。第九則為七。七亦復為八。
第二為第三。第四為第五。第三為第六。無所有何次。
<bz>〔魏譯〕</bz>爾時世尊重說偈言。唯心無所有。諸行及
佛地。去來現在佛。三世說如是。七地為心地。無所
有八地。二地名為行。餘地名我地。內身證及淨。此
名為我地。自在最勝處。阿迦尼吒天。照曜如火焰。
出妙諸光明。種種美可樂。化作於三界。化現三界
色。或有在先化。彼處說諸乘。是我自在地。十地為
初地。初地為八地。九地為七地。七地為八地。二地
為三地。四地為五地。三地為六地。寂滅有何次。決
定諸聲聞。不行菩薩行。同入八地者。是本菩薩行。
<bz>〔唐譯〕</bz>爾時世尊重說頌言。諸住及佛地。唯心無
影像。此是去來今。諸佛之所說。七地是有心。八地
無影像。此二地名住。餘則我所得。自證及清淨。此
則是我地。摩醯最勝處。色究竟莊嚴。譬如大火聚。
光焰熾然發。化現於三有。悅意而清涼。或有現變
化。或有先時化。於彼說諸乘。皆是如來地。十地則
為初。初則為八地。第九則為七。第七復為八。第二
為第三。第四為第五。第三為第六。無相有何次。
爾時大慧菩薩。復白佛言。世尊。如來應供等正覺為
常為無常。佛告大慧。如來應供等正覺非常非無常。
謂二俱有過。若常者。有作主過。常者一切外道說作
者無所作。是故如來常非常非作常有過故。若如來
無常者。有作無常過。陰所相相無性。陰壞則應斷。而
如來不斷。
<bz>〔魏譯〕</bz>爾時聖者大慧菩薩摩訶薩白佛言。世尊。
如來應正徧知。為是常耶為無常耶。佛告聖者大
慧菩薩言。大慧。如來應正徧知。非常非無常。何以
故。二邊有過故。大慧。有無二邊應有過失。大慧。若
言如來是常法者則同常因。大慧。以諸外道說言
微塵諸因常故。非是作法。大慧。是故不得言如來
常。以非作法而言常故。大慧。亦不得言如來無常。
言無常者即是同於有為作法。五陰可見能見法
無。五陰滅故。五陰滅者諸佛如來亦應同滅。而佛
如來非斷絕法。
<bz>〔唐譯〕</bz>爾時大慧菩薩摩訶薩復白佛言。世尊。如
來應正等覺。為常為無常。佛言。大慧。如來應正等
覺。非常非無常。何以故。俱有過故。云何有過。大慧。
若如來常者。有能作過。一切外道說能作常。若無
常者。有所作過。同於諸蘊為相所相。畢竟無有。然
佛如來實非斷滅。
大慧。一切所作皆無常。如瓶衣等。一切皆無常過。一
切智眾具方便應無義。以所作故。一切所作皆應是
如來。無差別因性故。是故大慧。如來非常非無常。
<bz>〔魏譯〕</bz>大慧。凡作法者皆是無常。如瓶衣車屋及
席氎等。皆是作法是故無常。大慧。若言一切皆無
常者。一切智一切智人。一切功德亦應無常。以同
一切作法相故。又復有過。若言一切皆無常者。諸
佛如來應是作法。而佛如來非是作法。以無更說
有勝因故。是故我言如來非常亦非無常。
<bz>〔唐譯〕</bz>大慧。一切所作如瓶衣等。皆是無常。是則
如來有無常過。所脩福智悉空無益。又諸作法應
是如來。無異因故。是故如來非常非無常。
復次大慧。如來非如虗空常。如虗空常者。自覺聖智
眾具無義過。大慧。譬如虗空非常非無常。離常無常
一異俱不俱常無常過故不可說。是故如來非常。復
次大慧。若如來無生常者。如兔馬等角。以無生常過
故。方便無義。以無生常過故。如來非常。復次大慧。更
<pb n="124"/>
有餘事知如來常。所以者何。謂無間所得智常。故如
來常。
<bz>〔魏譯〕</bz>復次大慧。如來非常。何以故。虗空之性亦
無脩行諸功德故。大慧。譬如虗空非常非無常。何
以故。以離常無常故。以不墮一異俱不俱。有無非
有非無。常無常非常非無常。是故離於一切諸過
不可得說。復次大慧。亦不得言如來是常。何以故。
若言常者同於兔馬駝驢龜蛇蠅魚等角。是故不
得言如來常。復次大慧。亦不得言如來是常。恐墮
不生常故。是故不得言如來常。復次大慧。更有餘
法。依彼法故。得言如來世尊是常。何以故。依內證
智證常法故。是故得言如來是常。大慧。諸佛如來
內證智法。常恒清涼不變。
<bz>〔唐譯〕</bz>復次大慧。如來非常。若是常者。應如虗空
不待因成。大慧。譬如虗空非常非無常。何以故。以
離常無常若一若異俱不俱等諸過失故。復次大
慧。如來非常。若是常者。則是不生。同於兔馬魚蛇
等角。復次大慧。以別義故亦得言常。何以故。謂以
現智證常法故。證智是常如來亦常。
大慧。若如來出世若不出世。法畢定住。聲聞緣覺諸
佛如來。無間住不住虗空。亦非愚夫之所覺知。大慧。
如來所得智。是般若所熏。非心意意識。彼諸陰界入
處所熏。大慧。一切三有皆是不實妄想所生。如來不
從不實虗妄想生。大慧。以二法故有常無常非不二。
不二者寂靜。一切法無二生相故。
<bz>〔魏譯〕</bz>大慧。諸佛如來應正徧知。若出於世不出
於世。法性常如是。法體常。如是。法軌則常如是。以
彼法性一切聲聞辟支佛等。亦不曾聞亦不曾見。
如是法體非虗空中。毛道凡夫不覺不知。大慧。諸
佛如來內證智者依彼得名。大慧。以依如實智慧
脩行得名為佛。非心意意識無明五陰熏習得名。
大慧。一切三界不實妄想分別戲論得名。大慧。不
實分別二種法者。而得名為常與無常。而佛如來
不墮二法。不墮能取可取二邊。如來寂靜二法不
生故。
<bz>〔唐譯〕</bz>大慧。諸佛如來所證法性法住法位。如來
出世若不出世常住不易。在於一切二乘外道所
得法中。非是空無。然非凡愚之所能知。大慧。夫如
來者。以清淨慧內證法性而得其名。非以心意意
識蘊界處法妄習得名。一切三界皆從虗妄分別
而生。如來不從妄分別生。大慧。若有於二有常無
常。如來無二。證一切法無生相故。
是故如來應供等正覺。非常非無常。大慧。乃至言說
分別生。則有常無常過。分別覺滅者。則離愚夫常無
常見不寂靜慧者。永離常無常非常無常熏。
<bz>〔魏譯〕</bz>是故大慧。諸佛如來應正徧知。不得言是
常與無常。大慧。凡所言語。而得說言常與無常。遠
離一切分別盡者。不得言取常無常法。是故我遮
一切凡夫。不得分別常與無常。以得真實寂靜法
者。得盡分別不生分別。
<bz>〔唐譯〕</bz>是故非常亦非無常。大慧。乃至少有言說
分別生。即有常無常過。是故應除二分別覺勿令
少在。
爾時世尊欲重宣此義。而說偈言。眾具無義者。生常
無常過。若無分別覺。永離常無常。從其所立宗。則有
眾雜義。等觀自心量。言說不可得。
<bz>〔魏譯〕</bz>爾時世尊重說偈言。離於常無常。非常非
無常。若見如是佛。彼不墮惡道。若說常無常。諸功
德虗妄。無智者分別。遮說常無常。所有立法者。皆
有諸過失。若能見唯心。彼不墮諸過。
<bz>〔唐譯〕</bz>爾時世尊重說頌言。遠離常無常。而現常
無常。恒如是觀佛。不生於惡見。若常無常者。所集
皆無益。為除分別覺。不說常無常。乃至有所立。一
<pb n="125"/>
切皆錯亂。若見唯自心。是則無違諍。

楞伽阿䟦多羅寶經會譯四之上
<sarticle>楞伽阿䟦多羅寶經會譯卷第四之下</sarticle>
明臨濟正宗中都沙門員珂會譯
一切佛語心品第四之下
爾時大慧菩薩。復白佛言。世尊。惟願世尊。更為我說
陰界入生滅。彼無有我誰生誰滅。愚夫者依於生滅
不覺苦盡。不識涅槃。佛言。善哉諦聽。當為汝說。大慧
白佛言。唯然受教。
<bz>〔魏譯〕</bz>爾時聖者大慧菩薩摩訶薩。復請佛言。世
尊。惟願如來應正徧知為我說。善逝為我說陰界
入生滅之相。世尊。若無我者誰生誰滅。世尊。一切
凡夫依生滅住不見苦盡。是故不知涅槃之相。佛
告聖者大慧菩薩言。善哉善哉。善哉大慧。汝今諦
聽當為汝說。大慧白佛言。善哉世尊。唯然受教。
<bz>〔唐譯〕</bz>爾時大慧菩薩摩訶薩白佛言。世尊。唯願
為我說蘊界處生滅之相。若無有我誰生誰滅。而
諸凡夫依於生滅。不求苦盡不證涅槃。佛言。大慧。
諦聽諦聽當為汝說。
佛告大慧。如來之藏是善不善因。能徧興造一切趣
生。譬如伎兒變現諸趣離我我所。不覺彼故。三緣和
合方便而生。外道不覺計着作者。為無始虗偽惡習
所熏。名為識藏。生無明住地與七識俱。如海浪身常
生不斷。離無常過離於我論。自性無垢畢竟清淨。
<bz>〔魏譯〕</bz>佛告大慧。如來之藏是善不善因故。不與
六道作生死因緣。譬如技兒出種種技。眾生依於
如來藏故。五道生死。大慧。而如來藏離我我所。諸
外道等不知不覺。是故三界生死因緣不斷。大慧。
諸外道等妄計我故。不能如實見如來藏。以諸外
道無始世來虗妄執著種種戲論諸熏習故。大慧。
阿黎耶識者。名如來藏。而與無明七識共俱。如大
海波常不斷絕身俱生故。離無常過離於我過自
性清淨。
<bz>〔唐譯〕</bz>大慧。如來藏是善不善因。能遍興造一切
趣生。譬如伎兒變現諸趣離我我所。以不覺故三
緣和合而有果生。外道不知執為作者。無始虗偽
惡習所熏。名為藏識。生於七識無明住地。譬如大
海而有波浪。其體相續恒住不斷。本性清淨離無
常過離於我論。
其餘諸識有生有滅。意意識等念念有七。因不實妄
想。取諸境界種種形處計著名相。不覺自心所現色
相。不覺苦樂不至解脫。名相諸纏貪生生貪。若因若
攀緣。彼諸受根滅次第不生。餘自心妄想不知苦樂。
入滅受想正受第四禪。
<bz>〔魏譯〕</bz>餘七識者。心意意識等念念不住是生滅
法。七識由彼虗妄因生。不能如實分別諸法。觀於
高下長短形相故。執著名相故。能令自心見色相
故。能得苦樂故。能離解脫因故。因名相生墮煩惱
貪故。依彼念因諸根滅盡故。不次第生故。餘自意
分別不生苦樂受故。是故入少想定滅盡定。入三
摩䟦提四禪。
<bz>〔唐譯〕</bz>其餘七識意意識等念念生滅。妄想為因
境相為緣和合而生。不了色等自心所現。計著名
相起苦樂受。名相纏縛。既從貪生復生於貪。若因
及所緣。諸取根滅不相續生。自慧分別苦樂受者。
或得滅定。或得四禪。
善真諦解脫。脩行者作解脫想。不離不轉名如來藏
識藏。七識流轉不滅。所以者何。彼因攀緣諸識生故。
非聲聞緣覺脩行境界。不覺無我。自共相攝受生陰
界入。見如來藏五法自性人法無我則滅。
<bz>〔魏譯〕</bz>實諦解脫。若脩行者生解脫相。以不轉滅
虗妄相故。大慧。如來藏識不在阿黎耶識中。是故
<pb n="126"/>
七種識有生有滅。如來藏識不生不滅。何以故。彼
七種識依諸境界念觀而生。此七識境界一切聲
聞辟支佛外道脩行者。不能覺知。不如實知人無
我故。以取同相別相法故。以見陰界入法等故。大
慧。如來藏如實見五法體相。法無我故不生如實
知。
<bz>〔唐譯〕</bz>或復善入諸諦解脫。便妄生於得解脫想。
而實未捨未轉如來藏中藏識之名。若無藏識七
識則滅。何以故。因彼及所緣而得生故。然非一切
外道二乘諸脩行者所知境界。以彼唯了人無我
性。於蘊界處取於自相及共相故。若見如來藏五
法自性諸法無我。
地次第相續轉進。餘外道見不能傾動。是名住菩薩
不動地。得十三昧道門樂。三昧覺所持。觀察不思議
佛法自願。不受三昧門樂及實際。向自覺聖趣。不共
一切聲聞緣覺及諸外道所修行道。得十賢聖種性
道及身智意生離三昧行。是故大慧。菩薩摩訶薩欲
求勝進者。當淨如來藏及識藏名。
<bz>〔魏譯〕</bz>諸地次第展轉和合故。餘外道不正見不
能觀察。大慧。菩薩住不動地。爾時得十種三昧門
等為上首。得無量無邊三昧。依三昧佛住持。觀察
不可思議諸佛法及自本願力故。遮護三昧門實
際境界。遮已入自內身聖智證法真實境界。不同
聲聞辟支佛外道脩行所觀境界。爾時過彼十種
聖道。入於如來意生身智身。離諸功用三昧心故。
是故大慧。諸菩薩摩訶薩欲證勝法如來藏阿黎
耶識者。應當脩行令清淨故。
<bz>〔唐譯〕</bz>隨地次第而漸轉滅。不為外道惡見所動。
住不動地得於十種三昧樂門。為三昧力諸佛所
持。觀察不思議佛法及本願力。不住實際及三昧
樂獲自證智。不與二乘諸外道共。得十聖種性道
及意成智身離於諸行。是故大慧。菩薩摩訶薩欲
得勝法。應淨如來藏藏識之名。
大慧。若無識藏名如來藏者則無生滅。大慧。然諸凡
聖悉有生滅。脩行者自覺聖智現法樂住不捨方便。
大慧。此如來藏識藏。一切聲聞緣覺心想所見。雖自
性清淨。客塵所覆故猶見不淨。非諸如來。大慧。如來
者現前境界。猶如掌中視阿摩勒果。
<bz>〔魏譯〕</bz>大慧。若如來藏阿黎耶識名為無者。離阿
黎耶識無生無滅。一切凡夫及諸聖人。依彼阿黎
耶識故有生有滅。以依阿黎耶識故。諸脩行者入
自內身聖行所證。現法樂行而不休息。大慧。此如
來心阿黎耶識如來藏識境界。一切聲聞辟支佛
諸外道等不能分別。何以故。以如來藏是清淨相。
客塵煩惱垢染不淨。
<bz>〔唐譯〕</bz>大慧。若無如來藏名藏識者則無生滅。然
諸凡夫及以聖人悉有生滅。是故一切諸脩行者
雖見內境住現法樂。而不捨於勇猛精進。大慧。此
如來藏藏識本性清淨。客塵所染而為不淨。一切
二乘及諸外道。憶度起見不能現證。如來於此分
明現見。如觀掌中菴摩勒果。
大慧。我於此義以神力建立。令勝鬘夫人及利智滿
足諸菩薩等。宣揚演說如來藏及識藏名七識俱生。
聲聞計著。見人法無我。故勝鬘夫人承佛威神。說如
來境界。非聲聞緣覺及外道境界。如來藏識藏。唯佛
及餘利智依義菩薩智慧境界。是故汝及餘菩薩摩
訶薩。於如來藏識藏。當勤脩學。莫但聞覺作知足想。
<bz>〔魏譯〕</bz>大慧。我依此義依勝鬘夫人。依於菩薩摩
訶薩深智慧者。說如來藏阿黎耶識。共七種識生
名轉滅相。為諸聲聞辟支佛等示法無我。對勝鬘
說言。如來藏是如來境界。大慧。如來藏識阿黎耶
識境界。我今與汝及諸菩薩甚深智者。能了分別
此二種法。諸餘聲聞辟支佛及外道等執著名字
<pb n="127"/>
者。不能了知如此二法。大慧。是故汝及諸菩薩摩
訶薩當學此法。
<bz>〔唐譯〕</bz>大慧。我為勝鬘夫人及餘深妙淨智菩薩。
說如來藏名藏識與七識俱起。令諸聲聞見法無
我。大慧。為勝鬘夫人說佛境界。非是外道二乘境
界。大慧。此如來藏藏識是佛境界。與汝等比淨智
菩薩。隨順義者所行之處。非是一切執著文字外
道二乘之所行處。是故汝及諸菩薩摩訶薩。於如
來藏藏識。當勤觀察。莫但聞已便生足想。
爾時世尊欲重宣此義。而說偈言。甚深如來藏。而與
七識俱。二種攝受生。智者則遠離。如鏡像現心。無始
習所熏。如實觀察者。諸事悉無事。如愚見指月。觀指
不觀月。計著名字者。不見我真實。心為工伎兒。意如
和伎者。五識為伴侶。妄想觀伎眾。
<bz>〔魏譯〕</bz>爾時世尊重說偈言。甚深如來藏。與七識
俱生。取二法則生。如實知不生。如鏡像現心。無始
習所熏。如實觀察者。諸境悉空無。如癡見指月。觀
指不觀月。計著名字者。不見我真實。心如巧技兒。
意如狡猾者。意識及五識。虗妄取境界。如技兒和
合。誑惑於凡夫。
<bz>〔唐譯〕</bz>爾時世尊重說頌言。甚深如來藏。而與七
識俱。執著二種生。了知則遠離。無始習所熏。如像
現於心。若能如實觀。境相悉無有。如愚見指月。觀
指不觀月。計著文字者。不見我真實。心如工伎兒。
意如和伎者。五識為伴侶。妄想觀伎眾。
爾時大慧菩薩白佛言。世尊。惟願為說五法自性識
二種無我究竟分別相。我及餘菩薩摩訶薩。於一切
地次第相續。分別此法入一切佛法。入一切佛法者。
乃至如來自覺地。佛告大慧。諦聽諦聽善思念之。大
慧白佛言。唯然受教。佛告大慧。五法自性識二種無
我分別趣相者。謂名相妄想正智如如。若脩行者。脩
行入如來自覺聖趣。離於斷常有無等見。現法樂正
受住現在前。大慧。不覺彼五法自性識二無我自心
現外性。凡夫妄想。非諸聖賢。
<bz>〔魏譯〕</bz>爾時聖者大慧菩薩摩訶薩。復請佛言。世
尊。惟願如來應正徧知為我說。善逝為我說五法
體相及二無我差別行相。我及一切諸菩薩等。若
得善知五法體相。二種無我差別相者。脩行是法
次第入於一切諸地。脩行是法能入一切諸佛法
中。入諸佛法者。乃至能入如來自身內證智地。佛
告聖者大慧菩薩言。善哉善哉。善哉大慧。汝今諦
聽當為汝說。大慧菩薩言。善哉世尊。唯然受教。佛
告大慧。我為汝說五法體相二種無我差別行相。
大慧。何等五法。一者名二者相三者分別四者正
智五者真如內身脩行證聖人智離斷常見。現如
實脩行者入三昧樂三摩䟦提行門故。大慧。一切
凡夫不覺不知五法體相二種無我。唯以自心見
於外物。是故生於分別之心非謂聖人。
<bz>〔唐譯〕</bz>爾時大慧菩薩摩訶薩白佛言。世尊。願為
我說五法自性諸識無我差別之相。我及諸菩薩
摩訶薩善知此已。漸脩諸地具諸佛法。至於如來
自證之位。佛言。諦聽當為汝說。大慧。五法自性諸
識無我。所謂名相分別正智如如。若脩行者觀察
此法。入於如來自證境界。遠離常斷有無等見。得
現法樂甚深三昧。大慧。凡愚不了五法自性諸識
無我。於心所現見有外物而起分別。非諸聖人。
大慧白佛言。世尊。云何愚夫妄想生。非諸聖賢。佛告
大慧。愚夫計著俗數名相隨心流散。流散已種種相
像貌。墮我我所見。希望計著妙色。計著已無知覆障
故生染著。染著已貪恚癡所生業積集。積集已妄想
自纏如蠶作繭。墮生死海諸趣曠野。如汲井輪。以愚
癡故不能知如幻野馬水月自性離我我所。起於一
切不實妄想。離相所相及生住滅。從自心妄想生。非
<pb n="128"/>
自在時節微塵勝妙生。愚癡凡夫隨名相流。
<bz>〔魏譯〕</bz>大慧白佛言。世尊。云何凡夫生分別心非
聖人也。佛告大慧。一切凡夫執著名相隨順生法。
隨順生法已見種種相。墮我我所邪見心中。執著
具足一切法相。執著已入於無明黑闇障處。入障
處已起於貪心。起貪心已而能造作貪瞋癡業。造
業行已不能自止。如蠶作繭以分別心而自纏身。
墮於六道大海險難。如轆轤迴輪不自覺知。以無
智故不知一切諸法如幻。不知無我我所諸法非
實。從於妄想分別而生。而不知離可見能見。而不
知離生住滅相。不知自心虗妄而生。謂隨順自在
天時微塵我生。
<bz>〔唐譯〕</bz>大慧白言。云何不了而起分別。佛言。大慧。
凡愚不知名是假立。心隨流動見種種相。計我我
所染著於色。覆障聖智起貪瞋癡。造作諸業如蠶
作繭。妄想自纏墮於諸趣生死大海。如汲井輪循
環不絕。不知諸法如幻如焰如水中月。自心所見
妄分別起。離能所取及生住滅。謂從自在時節微
塵勝性而生隨名相流。
大慧。彼相者眼識所照名為色。耳鼻舌身意意識所
照。名為聲香味觸法。是名為相。大慧。彼妄想者。施設
眾名顯示諸相。如此不異。象馬車步男女等名。是名
妄想。大慧。正智者彼名相不可得猶如過客。諸識不
生不斷不常。不墮一切外道聲聞緣覺之地。
<bz>〔魏譯〕</bz>大慧。何者為名。謂眼識見前色等法相。如
聲相耳相鼻相舌相身相。大慧。如是等相。我說名
為名相。大慧。何者分別。以依何等法說名取相。了
別此法如是。如是畢竟不異。謂象馬車步人民等
分別種種相。是名分別。大慧。何者正智。以觀察名
相。觀察已不見實法。以彼迭共因生故見。迭共生
者諸識不復起。分別識相不斷不常。是故不墮一
切外道聲聞辟支佛地。大慧。是名正智。
<bz>〔唐譯〕</bz>大慧。此中相者。謂眼識所見名之為色。耳
鼻舌身意識得者。名之為聲香味觸法。如是等我
說為相。分別者。施設眾名顯示諸相。謂以象馬車
步男女等名而顯其相。此事如是決定不異。是名
分別。正智者。謂觀名相互為其客。識心不起不斷
不常。不墮外道二乘之地。是名正智。
復次大慧。菩薩摩訶薩。以此正智不立名相。非不立
名相。捨離二見建立及誹謗。知名相不生。是名如如。
大慧。菩薩摩訶薩住如如者。得無所有境界故。得菩
薩歡喜地。得菩薩歡喜地已。永離一切外道惡趣。正
住出世間趣法相成熟。分別幻等一切法。自覺法趣
相。離諸妄想見性異相。次第乃至法雲地。於其中間
三昧力自在神通開敷。得如來地已。種種變化圓照
示現。成熟眾生如水中月。善究竟滿足十無盡句。為
種種意解眾生分別說法。法身離意所作。是名菩薩
入如如所得。
<bz>〔魏譯〕</bz>復次大慧。菩薩摩訶薩依正智。不取名相
法以為有。不取不見相以為無。何以故。以離有無
邪見故。以不見名相是正智義。是故我說名為真
如。大慧。菩薩住真如法者。得入無相寂靜境界。入
已得入菩薩摩訶薩初歡喜地。菩薩得初歡喜地
時。證百金剛三昧明門。捨離二十五有一切果業。
過諸聲聞辟支佛地。住如來家真如境界。如實脩
行知五法相如幻如夢。如實觀察一切諸法。起自
內身證聖智脩行。如是展轉遠離虗妄世間覺觀
所樂之地。次第乃至法雲地。入法雲地已。次入三
昧力自在神通諸華莊嚴如來之地。入如來地已
為教化眾生。現種種光明應莊嚴身如水中月。依
無盡句善縛所縛。隨眾生信者而為說法。離心意
意識身故。大慧。菩薩入真如已。得佛地中如是如
是無量無邊法。
<pb n="129"/>
<bz>〔唐譯〕</bz>大慧。菩薩摩訶薩以其正智。觀察名相非
有非無。遠離損益二邊惡見。名相及識本來不起。
我說此法名為如如。大慧。菩薩摩訶薩住如如已
得無照現境。昇歡喜地離外道惡趣。入出世法法
相淳熟。知一切法猶如幻等。證自聖智所行之法。
離憶度見。如是次第乃至法雲。至法雲已三昧諸
力自在神通。開敷滿足成於如來。成如來已為眾
生故。如水中月普現其身。隨其欲樂而為說法。其
身清淨離心意識。被弘誓甲。具足成滿十無盡願。
是名菩薩摩訶薩入於如如之所獲得。
爾時大慧菩薩白佛言。世尊。云何世尊為三種自性
入於五法。為各有自相宗。佛告大慧。三種自性及八
識二種無我。悉入五法。大慧。彼名及相。是妄想自性。
大慧。若依彼妄想生心心法。名俱時生如日光俱。種
種相各別分別持。是名緣起自性。大慧。正智如如者。
不可壞故名成自性。
<bz>〔魏譯〕</bz>大慧復白佛言。世尊。世尊為五法入三法。
為三法入五法中。為自體相各各差別。佛告大慧。
三法入五法中。大慧。非但三法入五法中。八種識
二種無我亦入五法。大慧。云何三法入五法中。大
慧。名相為分別法相。大慧。依彼二法分別生心心
數法。一時非前後。如日共光明一時。而有分別種
種相。大慧。是名三相。依因緣力生故。大慧。正智真
如名第一義諦相。以不滅法故。
<bz>〔唐譯〕</bz>爾時大慧菩薩摩訶薩復白佛言。世尊。為
三法入五法中。為各有自相。佛言。大慧。三性八識
及二無我悉入五法。其中名及相是妄計性。以依
彼分別心心所法俱時而起。如日與光是緣起性。
正智如如不可壞故。是圓成性。
復次大慧。自心現妄想八種分別。謂識藏意意識及
五識身相者。不實相妄想故。我我所二攝受滅。二無
我生。是故大慧。此五法者。聲聞緣覺菩薩如來。自覺
聖智諸地相續次第。一切佛法悉入其中。
<bz>〔魏譯〕</bz>復次大慧。著於自心見分別法。差別有八
種。以分別諸相以為實故。離我我所生滅之法。爾
時得證二無我法。大慧。五法門入諸佛地。諸地法
相亦入五法門中。一切聲聞辟支佛法亦入五法
門中。如來內身證聖智法亦入五法門中。
<bz>〔唐譯〕</bz>大慧。於自心所現生執著時。有八種分別
起。此差別相皆是不實。唯妄計性。若能捨離二種
我執。二無我智即得生長。大慧。聲聞緣覺菩薩如
來。自證聖智諸地位次。一切佛法悉皆攝入此五
法中。
復次大慧。五法者。相名妄想如如正智。大慧。相者若
處所形相色像等現。是名為相。若彼有如是相名為
瓶等。即此非餘。是說為名。施設眾名顯示諸相。瓶等
心心法。是名妄想。彼名彼相畢竟不可得。始終無覺。
於諸法無展轉。離不實妄想。是名如如。真實決定究
竟自性不可得。彼是如相。我及諸佛隨順入處。普為
眾生如實演說。施設顯示於彼。隨入正覺不斷不常
妄想不起。隨順自覺聖趣。一切外道聲聞緣覺所不
得相。是名正智。大慧。是名五法三種自性八識二種
無我。一切佛法悉入其中。是故大慧。當自方便學。亦
教他人勿隨於他。
<bz>〔魏譯〕</bz>復次大慧。五法相名分別真如正智。大慧。
何者名為相。相者見色形相狀貌勝不如。是名為
相。大慧。依彼法相起分別相。此是瓶此是牛羊馬
等。此法如是如是不異。大慧。是名為名。大慧。依於
彼法立名。了別示現彼相。是故立彼種種名字牛
羊馬等。是名分別心心數法。大慧。觀察名相乃至
微塵。常不見一法相諸法不實。以虗妄心生分別
故。大慧。言真如者名為不虗。決定畢竟盡自性自
體。正見真如相。我及諸菩薩及諸佛如來應正徧
<pb n="130"/>
知。說名異義一。大慧。如是等隨順正智。不斷不常。
無分別分別不行處。隨順自身內證聖智。離諸一
切外道聲聞辟支佛等惡見朋黨不正智中。大慧。
於五法三法相八種識二種無我。一切佛法皆入
五法門中。大慧。汝及諸菩薩摩訶薩。為求勝智應
當脩學。大慧。汝知五法不隨他教故。
<bz>〔唐譯〕</bz>復次大慧。五法者。所謂相名分別如如正
智。此中相者。謂所見色等形狀各別。是名為相。依
彼諸相立瓶等名。此如是此不異。是名為名。施設
眾名顯示諸相心心所法。是名分別。彼名彼相畢
竟無有。但是妄心展轉分別。如是觀察乃至覺滅。
是名如如。大慧。真實決定究竟根本自性可得。是
如如相。我及諸佛隨順證入。如其實相開示演說。
若能於此隨順悟解。離斷離常不生分別入自證
處。出於外道二乘境界。是名正智。大慧。此五種法
三性八識及二無我。一切佛法普皆攝盡。大慧。於
此法中汝應以自智善巧通達。亦勸他人令其通
達。通達此已心則決定不隨他轉。
爾時世尊欲重宣此義。而說偈言。五法三自性。及與
八種識。二種無有我。悉攝摩訶衍。名相虗妄想。自性
二種相。正智及如如。是則為成相。
<bz>〔魏譯〕</bz>爾時世尊重說偈言。五法自體相。及與八
種識。二種無我法。攝取諸大乘。名相及分別。三法
自體相。正智及真如。是第一義相。
<bz>〔唐譯〕</bz>爾時世尊重說頌言。五法三自性。及與八
種識。二種無我法。普攝於大乘。名相及分別。二種
自性攝。正智與如如。是則圓成相。
爾時大慧菩薩。復白佛言。世尊。如世尊所說句。過去
諸佛如恒河沙。未來現在亦復如是。云何世尊。為如
說而受。為更有餘義。惟願如來哀憫解說。
<bz>〔魏譯〕</bz>爾時聖者大慧菩薩摩訶薩白佛言。世尊。
如世尊依名字說過去未來現在諸佛如恒河河
沙。世尊。佛說如是。為依如來口中所說我隨順取。
為更有義願為我說。
<bz>〔唐譯〕</bz>爾時大慧菩薩摩訶薩。復白佛言。世尊。如
經中說。過去未來現在諸佛如恒河沙。此當云何。
為如言而受。為別有義。
佛告大慧。莫如說受。三世諸佛量非如恒河沙。所以
者何。過世間望非譬所譬。以凡愚計常外道妄想。長
養惡見生死無窮。欲令厭離生死趣輪精勤勝進。故
為彼說言。諸佛易見。非如優曇鉢華難得見故。息方
便求。有時復觀諸受化者。作是說言。佛難值遇如優
曇鉢華。優曇鉢華無已見今見當見。如來者世間悉
見。不以建立自通故。說言如來出世如優曇華。大慧。
自建立自通者。過世間望。彼諸凡愚所不能信。自覺
聖智境界無以為譬。真實如來過心意意識所見之
相。不可為譬。大慧。然我說譬佛如恒河沙。無有過咎。
<bz>〔魏譯〕</bz>佛告聖者大慧菩薩言。大慧。如我所說名
字章句。莫如是取。大慧。三世諸佛非恒河河沙等。
何以故。所說譬喻過世間者。非如譬喻。何以故。以
有相似不相似故。大慧。諸佛如來應正徧知。不定
說過世間相似不相似譬喻。何以故。大慧。我說譬
喻但是少分故。大慧。我及諸佛如來應正徧知。所
說譬喻但說少義。何以故。愚癡凡夫諸外道等。著
諸法常增長邪見。隨順世間輪迴生死。為彼生厭
聞生驚怖。又聞諸佛如恒河沙。便於如來無上聖
道。生易得想求出世法。大慧。是故我說諸佛如來
如恒河河沙。何以故。我餘經中說佛出世如優曇
華。眾生聞已言。佛道難得不脩精進。是故我說諸
佛如來如恒河河沙。大慧。我說諸佛出世如優曇
華者。依可化眾生義故。我說諸佛如優曇華。大慧。
而優曇華於世間中無人曾見。當亦不見。大慧。諸
佛如來世間曾見現見當見。大慧。我說如是。非依
<pb n="131"/>
自身所得法說。是故說言如優曇華。諸佛如來亦
復如是。大慧。我依內身證法說法。是故說過世間
譬喻。以諸凡夫無信眾生。不能信我所說譬喻。何
以故。說自內身聖智境界。無譬喻可說。遠離心意
意識過諸見地。諸佛如來真如之法不可說故。是
故我說種種譬喻。大慧。我說諸佛如恒河河沙者。
是少分譬喻。大慧。諸佛如來平等非不平等。以非
分別分別故。
<bz>〔唐譯〕</bz>佛告大慧。勿如言受。大慧。三世諸佛非如
恒沙。何以故。如來最勝超諸世間。無與等者非喻
所及。唯以少分為其喻耳。我以凡愚諸外道等心
恒執著常與無常。惡見增長生死輪迴。令其厭離
發勝希望。言佛易成易可逢值。若言難遇如優曇
華。彼便退怯不勤精進。是故我說如恒河沙。我復
有時觀受化者。說佛難值如優曇華。大慧。優曇鉢
華無有曾見現見當見。如來則有已見當見。大慧。
如是譬喻非說自法。自法者。內證聖智所行境界。
世間無等過諸譬喻。一切凡愚不能信受。大慧。真
實如來超心意意識所見之相。不可於中而立譬
喻。然亦有時而為建立。言恒沙等無有相違。
大慧。譬如恒沙一切魚鱉輸收摩羅獅子象馬人獸
踐踏。沙不念言彼惱亂我而生妄想。自性清淨無諸
垢汙。如來應供等正覺自覺聖智恒河。大力神通自
在等沙。一切外道諸人獸等。一切惱亂。如來不念而
生妄想。如來寂然無有念想。如來本願以三昧樂。安
眾生故無有惱亂。猶如恒沙等無有異。又斷貪恚故。
<bz>〔魏譯〕</bz>大慧。譬如恒河河中所有之沙。魚鱉龜龍
牛羊象馬諸獸踐踏。而彼河沙不生分別不瞋不
恚。亦不生心彼惱亂我。無分別故淨離諸垢。大慧。
諸佛如來應正徧知亦復如是。內身證得聖智。滿
足諸力神通自在功德如恒河沙。一切外道邪論
諸師愚癡魚鱉。以瞋恚心毀罵如來。如來不動不
生分別。本願力故為與眾生三昧三摩䟦提。一切
諸樂令滿足故。不分別分別。大慧。是故我說諸佛
如來如恒河河沙等。等者平等無有異相。已離愛
身故。
<bz>〔唐譯〕</bz>大慧。譬如恒沙龜魚象馬之所踐踏。不生
分別恒淨無垢。如來聖智如彼恒河。力通自在以
其為沙。外道龜魚競來擾亂。而佛不起一念分別。
何以故。如來本願以三昧樂普安眾生。如恒河沙
無有愛憎無分別故。
譬如恒沙。是地自性。劫盡燒時燒一切地。而彼地大
不捨自性。與火大俱生故。其餘愚夫作地燒想。而地
不燒以火因故。如是大慧。如來法身如恒沙不壞。
<bz>〔魏譯〕</bz>大慧。譬如恒河河沙不離地相。大慧。大地
火燒。火不異地故火不燒地。地大有火相續體故。
大慧。愚癡凡夫墮顛倒智。自心分別言地被燒。而
地不燒以不離地。而得更有四大火身故。大慧。諸
佛如來亦復如是。諸佛如來法身之體。如恒河河
沙等。不滅不失故。
<bz>〔唐譯〕</bz>大慧。譬如恒沙。是地自性劫盡燒時燒一
切地。而彼地大不捨本性。恒與火大俱時生故。諸
凡愚人謂地被燒。而實不燒。火所因故。如來法身
亦復如是。如恒河沙終不壞滅。
大慧。譬如恒沙無有限量。如來光明亦復如是無有
限量。為成熟眾生故。普照一切諸佛大眾。大慧。譬如
恒沙別求異沙永不可得。如是大慧。如來應供等正
覺。無生死生滅。有因緣斷故。
<bz>〔魏譯〕</bz>大慧。譬如恒河河沙無量無邊。大慧。諸佛
如來亦復如是。出於世間放無量光。遍於一切諸
佛大會。為化眾生令覺知故。大慧。如恒河河沙更
不生相。如彼微塵微塵體相如是而住。大慧。諸佛
如來亦復如是。於世間中不生不滅。諸佛如來斷
<pb n="132"/>
有因故。
<bz>〔唐譯〕</bz>大慧。譬如恒沙無有限量。如來光明亦復
如是。為欲成就無量眾生。普照一切諸佛大會。大
慧。譬如恒沙住沙自性不更改變而作餘物。如來
亦爾。於世間中不生不滅。諸有生因悉已斷故。
大慧。譬如恒沙增減不可得知。如是大慧。如來智慧
成熟眾生。不增不減。非身法故。身法者有壞。如來法
身非是身法。
<bz>〔魏譯〕</bz>大慧。如恒河河沙。若出於河亦不可見。入
於河中亦不可見。亦不起心我出入河。大慧。諸佛
如來智慧之力亦復如是。度諸眾生亦不盡減亦
不增長。何以故。諸法無身故。大慧。一切有身皆是
無常磨滅之法。非無身法。諸佛如來唯法身故。
<bz>〔唐譯〕</bz>大慧。譬如恒沙取不知減投不見增。諸佛
亦爾。以方便智成熟眾生無減無增。何以故。如來
法身無有身故。大慧。以有身故而有滅壞。法身無
身故無滅壞。
如壓恒沙油不可得。如是一切極苦眾生。逼迫如來。
乃至眾生未得涅槃。不捨法界自三昧願樂。以大悲
故。
<bz>〔魏譯〕</bz>大慧。譬如有人欲得蘇油。壓恒河沙終不
可得。無蘇油故。大慧。諸佛如來。為諸眾生苦惱所
壓瞋不可得。不捨自法界相。不捨自法味相。不捨
本願與眾生樂。以得具足大慈大悲。我若不令一
切眾生入涅槃者。我身亦不入於涅槃。
<bz>〔唐譯〕</bz>大慧。譬如恒沙雖油壓治欲求蘇油終不
可得。如來亦爾。雖為眾生眾苦所壓。乃至蠢動未
盡涅槃。欲令捨離於法界中。深心願樂亦不可得。
何以故。具足成就大悲心故。
大慧。譬如恒沙隨水而流非無水也。如是大慧。如來
所說一切諸法隨涅槃流。是故說言如恒河沙。如來
不隨諸去流轉。去是壞義故。大慧。生死本際不可知。
不知故。云何說去。大慧。去者斷義。而愚夫不知。
<bz>〔魏譯〕</bz>大慧。如恒河河沙隨水而流終不逆流。大
慧。諸佛如來為諸眾生說法亦爾。隨順涅槃而非
逆流。大慧。是故我說諸佛如來如恒河河沙。大慧。
言恒河河沙隨順流者非是去義。若佛如來有去
義者。諸佛如來應無常滅。大慧。世間本際尚不可
知。不可知者我云何依而說去義。是故如來非為
去義。大慧。去義者名為斷義。愚癡凡夫不覺不知。
<bz>〔唐譯〕</bz>大慧。譬如恒沙隨水而流非無水也。如來
亦爾。所有說法莫不隨順涅槃之流。以是說言。諸
佛如來如恒河沙。大慧。如來說法不隨於趣。趣是
壞義。生死本際不可得知。既不可知云何說趣。大
慧。趣義是斷凡愚莫知。
大慧白佛言。世尊。若眾生生死本際不可知者。云何
解脫可知。佛告大慧。無始虗偽過惡妄想習氣因滅。
自心現知外義。妄想身轉。解脫不滅。是故無邊。非都
無所有。為彼妄想作無邊等異名。觀察內外離於妄
想。無異眾生。智及爾焰一切諸法悉皆寂靜。不識自
心現妄想故妄想生。若識則滅。
<bz>〔魏譯〕</bz>大慧白佛言。世尊。世尊若眾生在於世間
輪迴。去來本際不可知者。云何如來而得解脫。復
令眾生得於解脫。佛告大慧言。大慧。言解脫者。離
於一切戲論煩惱無始熏習分別心故。如實能知
唯自心見外所分別心迴轉故。是故我說名為解
脫。大慧。言解脫者非是滅法。是故汝問我。若不知
本際云何得解脫者。此問不成。大慧。言本際者。是
分別心一體異名。大慧。離分別心更無眾生。即此
分別名為眾生。大慧。真實智慧觀內外法。無法可
知能知故。大慧。以一切法本來寂靜。大慧。不如實
知唯自心見虗妄分別。是故生於分別之心。如實
知者不生分別。
<pb n="133"/>
<bz>〔唐譯〕</bz>大慧菩薩復白佛言。若生死本際不可知
者。云何眾生在生死中而得解脫。佛言。大慧。無始
虗偽過習因滅。了知外境自心所現。分別轉依名
為解脫。非滅壞也。是故不得言無邊際。大慧。無邊
際者。但是分別異名。大慧。離分別心無別眾生以
智觀察內外諸法。知與所知悉皆寂滅大慧。一切
諸法唯是自心分別所見。不了知故分別心起。了
心則滅。
爾時世尊欲重宣此義。而說偈言。觀察諸導師。猶如
恒河沙。不壞亦不去。亦復不究竟。是則為平等。觀察
諸如來。猶如恒沙等。悉離一切過。隨流而性常。是則
佛正覺。
<bz>〔魏譯〕</bz>爾時世尊重說偈言。觀察於諸佛。譬如恒
河沙。不滅亦不生。彼人能見佛。遠離諸塵垢。如恒
河河沙。隨順流不變。法身亦如是。
<bz>〔唐譯〕</bz>爾時世尊重說頌言。觀察諸導師。譬如恒
河沙。非壞亦非趣。是人能見佛。譬如恒河沙。悉離
一切過。而恒隨順流。佛體亦如是。
爾時大慧菩薩。復白佛言。世尊。惟願為說一切諸法
剎那壞相。世尊。云何一切法剎那。佛告大慧。諦聽諦
聽善思念之。當為汝說。佛告大慧。一切法者。謂善不
善無記。有為無為。世間出世間。有罪無罪。有漏無漏。
受不受。
<bz>〔魏譯〕</bz>爾時聖者大慧菩薩摩訶薩。復白佛言。世
尊唯願如來應正徧知為我說。善逝為我說一切
法生滅之相。云何如來說一切法念念不住。佛告
大慧菩薩言。善哉善哉善哉大慧。汝今諦聽當為
汝說。大慧言。善哉世尊。唯然受教。佛告大慧。一切
法。一切法者。所謂善法不善法。有為法無為法。世
間法出世間法。有漏法無漏法。內法外法。
<bz>〔唐譯〕</bz>爾時大慧菩薩摩訶薩。復白佛言。世尊。願
為我說一切諸法剎那壞相。何等諸法名為剎那。
佛言。諦聽當為汝說。大慧。一切法者。所謂善法不
善法。有為法無為法。世間法出世間法。有漏法無
漏法。有受法無受法。
大慧。略說心意意識及習氣。是五受陰因。是心意意
識習氣。長養凡愚善不善妄想。
<bz>〔魏譯〕</bz>大慧。略說五陰法。因心意意識熏習增長。
諸凡夫人依心意意識熏習故。分別善不善法。
<bz>〔唐譯〕</bz>大慧。舉要言之。五取蘊法以心意意識習
氣為因而得增長。凡愚於此而生分別謂善不善。
大慧。脩三昧樂三昧正受現法樂住。名為賢聖善無
漏。
<bz>〔魏譯〕</bz>大慧。聖人現證三昧三摩䟦提無漏善法
樂行。大慧。是名善法。
<bz>〔唐譯〕</bz>聖人現證三昧樂住。是則名為善無漏法。
大慧。善不善者。謂八識。何等為八。謂如來藏名識藏。
心意意識及五識身。非外道所說。大慧。五識身者心
意意識俱善不善相。展轉變壞相續流注。不壞身生
亦生亦滅。不覺自心現。次第滅餘識生。形相差別攝
受。意識五識俱相應生。剎那時不住。名為剎那。
<bz>〔魏譯〕</bz>復次大慧。言善不善法者。所謂八識。何等
為八。一者阿黎耶識。二者意。三者意識。四者眼識。
五者耳識。六者鼻識。七者舌識。八者身識。大慧。五
識身共意識身。善不善法展轉差別相續。體無差
別身。隨順生法生已還滅。不知自心見虗妄境界
即滅時。能取境界形相大小勝妙之狀。大慧。意識
共五識身相應生。一念時不住。是故我說彼法念
時不住。
<bz>〔唐譯〕</bz>復次大慧。善不善者。所謂八識。何等為八。
謂如來藏名藏識。意及意識并五識身。大慧。彼五
識身與意識俱。善不善相展轉差別相續不斷。無
異體生生已即滅。不了於境自心所現。次第滅時
<pb n="134"/>
別識生起。意識與彼五識共俱。取於種種差別形
相。剎那不住。我說此等名剎那法。
大慧。剎那者。名識藏。如來藏意俱。生識習氣剎那。無
漏習氣非剎那。非凡愚所覺。計著剎那論故。不覺一
切法剎那非剎那。以斷見壞無為法。
<bz>〔魏譯〕</bz>大慧。言剎尼迦者。名之為空。阿黎耶識名
如來藏。無共意轉識熏習故名之為空。具足無漏
熏習法故。名為不空。大慧。愚癡凡夫不覺不知。執
著諸法剎那不住。墮在邪見而作是言。無漏之法
亦剎那不住。破彼真如如來藏故。
<bz>〔唐譯〕</bz>大慧。如來藏名藏識。所與意等諸習氣俱。
是剎那法。無漏習氣非剎那法。此非凡愚剎那論
者之所能知。彼不能知一切諸法有是剎那非剎
那故。彼計無為。同諸法壞墮於斷見。
大慧。七識不流轉。不受苦樂。非涅槃因。大慧。如來藏
者。受苦樂與因俱。若生若滅。四住地無明住地所醉。
凡愚不覺剎那見。妄想熏心。
<bz>〔魏譯〕</bz>大慧。五識身者不生六道不受苦樂不作
涅槃因。大慧。如來藏不受苦樂非生死因。餘法者
共生共滅。依於四種熏習醉故。而諸凡夫不覺不
知邪見熏習。言一切法剎那不住。
<bz>〔唐譯〕</bz>大慧。五識身非流轉。不受苦樂非涅槃因。
如來藏受苦樂與因俱有生滅。四種習氣之所迷
覆。而諸凡愚分別熏心。不能了知起剎那見。
復次大慧。如金金剛佛舍利。得奇特性終不損壞。大
慧。若得無間有剎那者。聖應非聖。而聖未曾不聖。如
金金剛。雖經劫數稱量不減。云何凡愚不善於我隱
覆之說。於內外一切法作剎那想。
<bz>〔魏譯〕</bz>復次大慧。金剛如來藏。如來證法。非剎那
不住。大慧。如來證法。若剎那不住者。一切聖人不
成聖人。大慧。非非聖人。以聖人故。大慧。金金剛住
於一劫。稱量等住不增不減。大慧。云何愚癡凡夫
分別諸法。言剎那不住。而諸凡夫不得我意。不覺
不知內外諸法念念不住。
<bz>〔唐譯〕</bz>大慧。如金金剛佛之舍利。是奇特性終不
損壞。若得證法有剎那者。聖應非聖。而彼聖人未
曾非聖。如金金剛雖經劫住稱量不減。云何凡愚
不解於我祕密之說。於一切法作剎那想。
大慧菩薩復白佛言。世尊。如世尊說。六波羅蜜滿足
得成正覺。何等為六。
<bz>〔魏譯〕</bz>大慧復白佛言。世尊。如來常說滿足六波
羅蜜法。得阿耨多羅三藐三菩提。世尊。何等為六
波羅蜜。云何滿足。
<bz>〔唐譯〕</bz>大慧菩薩復白佛言。世尊常說六波羅蜜
若得滿足便成正覺。何等為六。云何滿足。
佛告大慧。波羅蜜有三種分別。謂世間出世間出世
間上上。大慧。世間波羅蜜者。我我所攝受計著。攝受
二邊。為種種受生處樂色聲香味觸故。滿足檀波羅
蜜。戒忍精進禪定智慧亦如是。凡夫神通及生梵天。
<bz>〔魏譯〕</bz>佛告大慧菩薩言。大慧。波羅蜜差別有三
種。謂世間波羅蜜。出世間波羅蜜。出世間上上波
羅蜜。大慧。言世間波羅蜜者。愚癡凡夫執著我我
所法墮於二邊。為於種種勝妙境界行波羅蜜。求
於色等境界果報。大慧。愚癡凡夫行尸波羅蜜羼
提波羅蜜毗黎耶波羅蜜禪波羅蜜般若波羅蜜。
乃至生於梵天。求五神通世間之法。大慧。是名世
間諸波羅蜜。
<bz>〔唐譯〕</bz>佛言。大慧。波羅蜜者。差別有三。所謂世間
出世間出世間上上。大慧。世間波羅蜜者。謂諸凡
愚著我我所執取二邊。求諸有身貪色等境。如是
脩行檀波羅蜜持戒忍辱精進禪定。成就神通生
於梵世。
大慧。出世間波羅蜜者。聲聞緣覺墮攝受涅槃故。行
<pb n="135"/>
六波羅蜜。樂自己涅槃樂。
<bz>〔魏譯〕</bz>大慧。言出世間波羅蜜者。謂聲聞辟支佛。
取聲聞辟支佛涅槃心。脩行波羅蜜。大慧。如彼世
間愚癡凡夫。為於自身求涅槃樂。而行世間波羅
蜜行。聲聞緣覺亦復如是。為自身故求涅槃樂。行
出世間波羅蜜行。而乃求彼非究竟樂。
<bz>〔唐譯〕</bz>大慧。出世間波羅蜜者。謂聲聞緣覺執著
涅槃希求自樂。如是脩習諸波羅蜜。
出世間上上波羅蜜者。覺自心現妄想量攝受及自
心二故。不生妄想。於諸趣攝受非分。自心色相不計
著。為安樂一切眾生故。生檀波羅蜜。起上上方便。即
於彼緣妄想不生戒。是尸波羅蜜。即彼妄想不生忍。
知攝所攝是羼提波羅蜜。初中後夜精勤方便。隨順
脩行方便。妄想不生。是毗黎耶波羅蜜。妄想悉滅不
墮聲聞涅槃攝受。是禪波羅蜜。自心妄想非性。智慧
觀察不墮二邊。先身轉勝而不可壞。得自覺聖趣。是
般若波羅蜜。
<bz>〔魏譯〕</bz>大慧。出世間上上波羅蜜者。如實能知但
是自心虗妄分別見外境界。爾時實知唯是自心
見內外法。不分別虗妄分別。不取內外自心色相
故。菩薩摩訶薩如實能知一切法故行檀波羅蜜。
為令一切眾生得無怖畏安樂故。是名檀波羅蜜。
大慧。菩薩觀彼一切諸法。不生分別隨順清涼。是
尸波羅蜜。大慧。菩薩離分別心忍彼脩行。如實而
知能取可取境界非實。是名菩薩羼提波羅蜜。大
慧。菩薩云何脩精進行。初中後夜常勤脩行。隨順
如實法斷諸分別。是名毗黎耶波羅蜜。大慧。菩薩
離於分別心。不墮外道能取可取境界之相。是名
禪波羅蜜。大慧。何者菩薩般若波羅蜜。菩薩如實
觀察自心分別之相。不見分別不墮二邊。依如實
脩行轉身。不見一法生不見一法滅。自身內證聖
行脩行。是名菩薩般若波羅蜜。大慧。波羅蜜義如
是滿足者。得阿耨多羅三藐三菩提。
<bz>〔唐譯〕</bz>大慧。出世間上上波羅蜜者。謂菩薩摩訶
薩於自心二法。了知唯是分別所現。不起妄想不
生執著。不取色相。為欲利樂一切眾生。而常脩行
檀波羅蜜。於諸境界不起分別。是則脩行尸波羅
蜜。即於不起分別之時。忍知能取所取自性。是則
名為羼提波羅蜜。初中後夜勤脩匪懈。隨順實解
不生分別。是則名為毗黎耶波羅蜜。不生分別。不
起外道涅槃之見。是則名為禪那波羅蜜。以智觀
察心無分別不墮二邊。轉淨所依而不壞滅。獲於
聖智內證境界。是則名為般若波羅蜜。
爾時世尊欲重宣此義。而說偈言。空無常剎那。愚夫
妄想作。如河鐙種子。而作剎那想。剎那息煩亂。寂靜
離所作。一切法不生。我說剎那義。
<bz>〔魏譯〕</bz>爾時世尊重說偈言。空無常剎那。愚分別
有為。如河燈種子。空無常剎那。分別剎那義。剎剎
亦如是。剎尼迦不生。寂靜離所作。一切法不生。我
說剎那義。
<bz>〔唐譯〕</bz>爾時世尊重說頌言。愚分別有為。空無常
剎那。分別剎那義。如河燈種子。一切法不生。寂靜
無所作。諸事性皆離。是我剎那義。
物生則有滅。不為愚者說。無間相續性。妄想之所熏。
無明為其因。心則從彼生。乃至色未生。中間有何分。
<bz>〔魏譯〕</bz>初生則有滅。不為凡夫說。分別相續法。妄
想見六道。若無明為因。能生諸心者。乃至色未生。
中間依何住。
<bz>〔唐譯〕</bz>生無間即滅。不為凡愚說。無間相續法。諸
趣分別起。無明為其因。心則從彼生。未能了色來。
中間何所住。
相續次第滅。餘心隨彼生。不住於色時。何所緣而生。
以從彼生故。不如實因生。云何無所成。而知剎那壞。
<pb n="136"/>
<bz>〔魏譯〕</bz>即生即有滅。餘心隨彼生。色不一念住。觀
於何法生。依何因生法。心無因而生。是故生不成。
云何知念壞。
<bz>〔唐譯〕</bz>無間相續滅。而有別心起。不住於色時。何
所緣而生。若緣彼心起。其因則虗妄。因妄體不成。
云何剎那滅。
脩行者正受。金剛佛舍利。光音天宮殿。世間不壞事。
住於正法得。如來智具足。比丘得平等。云何見剎那。
犍闥婆幻等。色無有剎那。於不實色等。視之若真實。
<bz>〔魏譯〕</bz>脩行者證定。金剛佛舍利。光音天宮殿。世
間不壞事。真如證法實。如來智成就。比丘證平等。
云何念不住。犍闥婆幻色。何故念不住。無四大見
色。四大何所為。
<bz>〔唐譯〕</bz>脩行者正定。金剛佛舍利。及以光音宮。世
間不壞事。如來圓滿智。及比丘證得。諸法性常住。
云何見剎那。乾城幻等色。何故非剎那。大種無實
性。云何說能造。
爾時大慧菩薩。復白佛言。世尊。世尊記阿羅漢得成
阿耨多羅三藐三菩提。與諸菩薩等無差別。一切眾
生法不涅槃。誰至佛道。從初得佛至般涅槃。於其中
間不說一字。亦無所答。如來常定故亦無慮亦無察。
化佛化作佛事。何故說識剎那展轉壞相。金剛力士
常隨侍衛。何不施設本際。現魔魔業惡業果報旃遮
摩納。孫陀利女。空鉢而出。惡業障現。云何如來得一
切種智。而不離諸過。
<bz>〔魏譯〕</bz>爾時聖者大慧菩薩摩訶薩復白佛言。世
尊。如佛世尊與諸羅漢。受阿耨多羅三藐三菩提
記。如來復說諸佛如來不入涅槃。復說如來應正
徧知。何等夜證大菩提。何等夜入般涅槃。於其中
間不說一字。如來復說諸佛如來。常入無覺無觀
無分別定。復言作諸種種應化度諸眾生。世尊復
說諸識念念差別不住。金剛密迹常隨侍衛。復說
世間本際難知。復言眾生入般涅槃。若入涅槃應
有本際。復說諸佛無有怨敵而見諸魔。復說如來
斷一切障。而見旃遮摩那毗孫陀黎等謗。佛入娑
黎那村。竟不得食空鉢而出。世尊。若如是者如來
便有無量罪業。云何如來不離一切諸罪過惡。而
得阿耨多羅三藐三菩提一切種智。
<bz>〔唐譯〕</bz>爾時大慧菩薩摩訶薩。復白佛言。世尊。如
來何故授阿羅漢阿耨多羅三藐三菩提記。何故
復說無般涅槃法眾生得成佛道。又何故說從初
得佛至般涅槃於其中間不說一字。又言如來常
在於定無覺無觀。又言佛事皆是化作。又言諸識
剎那變壞。又言金剛神常隨衛護。又言前際不可
知而說有般涅槃。又現有魔及以魔業。又有餘報。
謂旃遮婆羅門女。孫陀黎外道女。及空鉢而還等
事。世尊既有如是業障。云何得成一切種智。既已
成於一切種智。云何不離如是諸過。
佛告大慧。諦聽諦聽善思念之。當為汝說。大慧白佛
言。善哉世尊。唯然受教。佛告大慧。為無餘涅槃故。說
誘進行菩薩行者故。此及餘世界脩菩薩行者。樂聲
聞乘涅槃。為令離聲聞乘進向大乘。化佛授聲聞記
非是法佛。大慧。因是故記諸聲聞與菩薩不異。大慧。
不異者。聲聞緣覺諸佛如來。煩惱障斷解脫一味。非
智障斷。大慧。智障者。見法無我殊勝清淨。煩惱障者。
先習見人無我斷。七識滅法障解脫。識藏習滅究竟
清淨。
<bz>〔魏譯〕</bz>佛告聖者大慧菩薩言。善哉善哉。善哉大
慧。汝今諦聽當為汝說。大慧白佛言。善哉世尊。唯
然受教。佛告大慧。我為曾行菩薩行。諸聲聞等依
無餘涅槃而與授記。大慧。我與聲聞授記者。為怯
弱眾生生勇猛心。大慧。此世界中及餘佛國。有諸
眾生行菩薩行。而復樂於聲聞法行。為轉彼取大
<pb n="137"/>
菩提。應化佛為應化聲聞授記。非報佛法身佛而
授記別。大慧。聲聞辟支佛涅槃無差別。何以故。斷
煩惱無差異故。斷煩惱障非斷智障。復次大慧。見
法無我斷於智障。見人無我斷煩惱障。大慧。轉意
識故斷法障業障。以轉意阿黎耶識熏習故究竟
清淨。
<bz>〔唐譯〕</bz>佛言。諦聽當為汝說。大慧。我為無餘涅槃
界故。密勸令彼脩菩薩行。此界他土有諸菩薩。心
樂求於聲聞涅槃。令捨是心進脩大行。故作是說。
又變化佛與化聲聞而授記別。非法性佛。大慧。授
聲聞記是祕密說。大慧。佛與二乘無差別者。據斷
惑障解脫一味。非謂智障。智障要見法無我性乃
清淨故。煩惱障者。見人無我意識捨離。是時初斷
藏識習滅。法障解脫方得永淨。
因本住法故。前後非性。
<bz>〔魏譯〕</bz>大慧。我常依本法體而住更不生法。
<bz>〔唐譯〕</bz>大慧。我依本住法作是密語。非異前佛後
更有說。先具如是諸文字故。
無盡本願故。如來無慮無察而演說法。正智所化故。
念不妄故無慮無察。四住地。無明住地習氣斷故。二
煩惱斷離二種死。覺人法無我及二障斷。
<bz>〔魏譯〕</bz>依本名字章句。不覺不思而說諸法。大慧。
如來常如意知常不失念。是故如來無覺無觀。諸
佛如來離四種地已。遠離二種死二種障二種業
故。
<bz>〔唐譯〕</bz>大慧。如來正知無有妄念。不待思慮然後
說法。如來久已斷四種習。離二種死。除二種障。
大慧。心意意識眼識等七。剎那習氣因。善無漏品離。
不復輪轉。大慧。如來藏者。輪轉涅槃苦樂因。空亂意
慧愚癡凡夫所不能覺。
<bz>〔魏譯〕</bz>大慧。七種識。意意識眼耳鼻舌身念念不
住。因虗妄熏習離於無漏諸善法故。大慧。如來藏
世間不生不死。不來不去。常恒清涼不變。復次大
慧。依如來藏故有世間涅槃苦樂之因。而諸凡夫
不覺不知。而墮於空虗妄顛倒。
<bz>〔唐譯〕</bz>大慧。意及意識眼識等七。習氣為因是剎
那性。離無漏善非流轉法。大慧。如來藏者。生死流
轉及是涅槃苦樂之因。凡愚不知妄著於空。
大慧。金剛力士所隨護者是化佛耳。非真如來。大慧。
真如來者。離一切根量。一切凡夫聲聞緣覺。及外道
根量悉滅。得現法樂住無間法智忍故。非金剛力士
所護。一切化佛不從業生。化佛者非佛不離佛。因陶
家輪等眾生所作相而說法。非自通處說自覺境界。
<bz>〔魏譯〕</bz>大慧。金剛蜜跡常隨侍衛。應化如來前後
圍繞。非法佛報佛。根本如來應正徧知。大慧。根本
如來遠離諸根大小諸量。遠離一切凡夫聲聞辟
支佛等。大慧。如實脩行。得彼真如樂行境界者。知
根本佛。以得平等法忍故。是故金剛蜜跡隨應化
佛。大慧。應化佛者無業無謗。而應化佛不異法佛
報佛如來而亦不一。如陶師鹽等作所作事。應化
佛作化眾生事。異真實相說法。不說內所證法聖
智境界。
<bz>〔唐譯〕</bz>大慧。變化如來。金剛力士常隨衛護。非真
實佛。真實如來離諸根量。二乘外道所不能知。住
現法樂成就智忍。不假金剛力士所護。一切化佛
不從業生。非即是佛亦非非佛。譬如陶師眾事和
合而有所作。化佛亦爾。眾相具足而演說法。然不
能說自證聖智所行之境。
復次大慧。愚夫依七識身滅起斷見。不覺識藏故起
常見。自妄想故不知本際。自妄想慧滅故解脫。四住
地無明住地習氣斷故一切過斷。
<bz>〔魏譯〕</bz>復次大慧。一切凡夫外道聲聞辟支佛等。
見六識滅墮於斷見。不見阿黎耶識墮於常見。復
<pb n="138"/>
次大慧。不見自心分別本際。是故世間名無本際。
大慧。遠離自心分別見者。名為解脫得涅槃證。大
慧。諸佛如來遠離四種熏習氣故。是故無過。
<bz>〔唐譯〕</bz>復次大慧。諸凡愚人。見六識滅起於斷見。
不了藏識起於常見。大慧。自心分別是其本際故
不可得。離此分別即得解脫。四種習斷離一切過。
爾時世尊欲重宣此義。而說偈言。三乘亦非乘。如來
不磨滅。一切佛所記。說離諸過惡。為諸無間智。及無
餘涅槃。誘進諸下劣。是故隱覆說。諸佛所起智。即分
別說道。諸乘非為乘。彼則非涅槃。欲色有及見。說是
四住地。意識之所起。識宅意所住。意及眼識等。斷滅
說無常。或作涅槃見。而為說常住。
<bz>〔魏譯〕</bz>爾時世尊重說偈言。三乘及非乘。諸佛無
量乘。一切記佛地。說諸煩惱斷。內身證聖智。及無
餘涅槃。誘進怯眾生。是故隱覆說。如來得證智。亦
說於彼道。眾生依入道。二乘無涅槃。見欲色及有。
及四種熏地。意識爾所生。見意識共住。見意眼識
等。常無常斷滅。常見依意等。而起涅槃見。
<bz>〔唐譯〕</bz>爾時世尊重說頌言。三乘及非乘。無有佛
涅槃。悉授如來記。說離眾過惡。成就究竟智。及無
餘涅槃。誘進怯劣人。依此密意說。諸佛所得智。演
說如是道。唯此更非餘。故彼無涅槃。欲色有諸見。
如是四種習。意識所從生。藏意亦在中。見意識眼
等。無常故說斷。迷意藏起常。邪智謂涅槃。
爾時大慧菩薩。以偈問曰。彼諸菩薩等。志求佛道者。
酒肉及與蔥。飲食為云何。惟願無上尊。哀憫為演說
愚夫所貪著。臭穢無名稱。虎狼所甘嗜。云何而可食。
食者生諸過。不食為福善。惟願為我說。食不食罪福。
<bz>〔魏譯〕</bz>大慧菩薩問。酒肉蔥韮蒜。佛言是不淨。一
切不聽食。羅剎等食噉。非聖所食味。食者聖呵責。
及惡名流布。願佛分別說。食不食罪福。
<bz>〔唐譯〕</bz>爾時大慧菩薩重說頌言。菩薩摩訶薩。志
求無上覺。酒肉及與蔥。為食為不可。愚夫貪嗜肉。
臭穢無名稱。與彼惡獸同。云何而可食。食者有何
過。不食有何德。惟願最勝尊。為我具開演。
大慧菩薩說偈問已。復白佛言。惟願世尊。為我等說
食不食肉功德過惡。我及諸菩薩於現在未來。當為
種種希望食肉眾生分別說法。令諸眾生慈心相向。
得慈心已。各於住地清淨明了。疾得究竟無上菩提。
聲聞緣覺自地止息已。亦得速成無上菩提。惡邪論
法諸外道輩。邪見斷常顛倒計著。尚有遮法不聽食
肉。況復如來世間救護。正法成就而食肉耶。
<bz>〔魏譯〕</bz>爾時聖者大慧菩薩摩訶薩白佛言。世尊。
我觀世間生死流轉。怨結相連墮於惡道。皆由食
肉更相殺害。增長貪嗔不得出離甚為大苦。世尊。
食肉之人斷大慈種。脩聖道者不應得食。世尊。諸
外道等說邪見法盧伽耶陀墮俗之論。墮於斷常
有無見中皆遮食肉。自己不食不聽他食。云何如
來清淨法中脩梵行者。自食他食一切不制。如來
世尊於諸眾生慈悲一等。云何而聽以肉為食。善
哉世尊。哀憫世間願為我說食肉之過不食功德。
我及一切諸菩薩等聞已得依如實脩行廣宣流
布。令諸現在未來眾生一切識知。
<bz>〔唐譯〕</bz>爾時大慧菩薩摩訶薩。復白佛言。世尊。願
為我說食不食肉功德過失。我及諸菩薩摩訶薩
知其義已。為未來現在報習所熏食肉眾生而演
說之。令捨肉味求於法味。於一切眾生起大慈心。
更相親愛如一子想。住菩薩地得阿耨多羅三藐
三菩提。或二乘地暫時止息。究竟當成無上正覺。
世尊。路伽耶等諸外道輩。起有無見執著斷常。尚
有遮禁不聽食肉。何況如來應正等覺。大悲含育
世所依怙。而許自他俱食肉耶。善哉世尊。具大慈
悲哀憫世間。等觀眾生猶如一子。願為解說食肉
<pb n="139"/>
過惡不食功德。令我及與諸菩薩等。聞已奉行廣
為他說。
佛告大慧。善哉善哉。諦聽諦聽善思念之。當為汝說。
大慧白佛言。唯然受教。佛告大慧。有無量因緣。不應
食肉。然我今當為汝略說。謂一切眾生從本已來。展
轉因緣甞為六親。以親想故不應食肉。
<bz>〔魏譯〕</bz>佛告聖者大慧菩薩言。善哉善哉。善哉大
慧。汝大慈悲憫眾生故能問此義。汝今諦聽當為
汝說。大慧菩薩白佛言。善哉世尊唯然受教。佛告
大慧。夫食肉者有無量過。諸菩薩摩訶薩脩大慈
悲不得食肉。食與不食功德罪過我說少分。汝今
諦聽。大慧。我觀眾生從無始來食肉習故。貪著肉
味更相殺害。遠離賢聖受生死苦。捨肉味者聞正
法味。於菩薩地如實脩行速得阿耨多羅三藐三
菩提。復令眾生入於聲聞辟支佛地止息之處。息
已令入如來之地。大慧。如是等利慈心為本。食肉
之人斷大慈種。云何當得如是大利。是故大慧。我
觀眾生輪迴六道。同在生死共相生育。遞為父母
兄弟姊妹。若男若女中表內外六親眷屬。或生餘
道善道惡道常為眷屬。以是因緣我觀眾生更相
噉肉無非親者。由貪肉味遞互相噉。常生害心增
長苦業。流轉生死不得出離。佛說是時諸惡羅剎
聞佛所說。悉捨惡心止不食肉。遞相勸發慈悲之
心。護眾生命過自護身。捨離一切諸肉不食。悲泣
流淚而白佛言。世尊。我聞佛說諦觀六道。我所噉
肉皆是我親。乃知食肉眾生大怨斷大慈種。長不
善業是大苦本。世尊。我從今日斷不食肉。及我眷
屬亦不聽食。如來弟子有不食者。我當晝夜親近
擁護。若食肉者。我當與作大不饒益。大慧。羅剎惡
鬼常食肉者。聞我所說尚發慈心捨肉不食。況我
弟子行善法者當聽食肉。若食肉者。當知即是眾
生大怨斷我聖種。大慧。若我弟子聞我所說。不諦
觀察而食肉者。當知即是旃陀羅種。非我弟子我
非其師。是故大慧。若欲與我作眷屬者。一切諸肉
悉不應食。
<bz>〔唐譯〕</bz>爾時佛告大慧菩薩摩訶薩言。大慧。諦聽
諦聽善思念之。吾當為汝分別解說。大慧。一切諸
肉有無量緣。菩薩於中當生慈憫不應噉食。我今
為汝說其少分。大慧。一切眾生從無始來。在生死
中輪迴不息。靡不曾作父母兄弟男女眷屬乃至
朋友親愛侍使。易生而受鳥獸等身。云何於中取
之而食。大慧。菩薩摩訶薩。觀諸眾生同於己身。念
肉皆從有命中來。云何而食。大慧。諸羅剎等聞我
此說。尚應斷肉。況樂法人。大慧。菩薩摩訶薩。在在
生處觀諸眾生皆是親屬。乃至慈念如一子想。是
故不應食一切肉。
驢騾駱駝狐狗牛馬人獸等肉。屠者雜賣故不應食
肉。不淨氣分所生長故不應食肉。眾生聞氣悉生恐
怖。如旃陀羅及譚婆等。狗見憎惡驚怖群吠故不應
食肉。
<bz>〔魏譯〕</bz>復次大慧。菩薩應觀一切是肉皆依父母
膿血不淨赤白和合生不淨身。是故菩薩觀肉不
淨不應食肉。復次大慧。食肉之人。眾生聞氣悉皆
驚怖逃走遠離。是故菩薩脩如實行。為化眾生不
應食肉。大慧。譬如旃陀羅獵師屠兒捕魚鳥人一
切行處。眾生遙見作如是念。我今定死而此來者
是大惡人。不識罪福斷眾生命。求現前利今來至
此為覔我等。今我等身悉皆有肉。是故今來我等
定死。大慧。由人食肉能令眾生見者皆生如是驚
怖。大慧。一切虗空地中眾生。見食肉者皆生驚怖。
而起疑念我於今者為死為活。如是惡人不脩慈
心。亦如豺狼遊行世間常覔肉食。如牛噉草[蜣-儿+(鬼-((白-日)/田))]蜋
逐糞不知飽足。我身是肉正是其食不應逢見。即
<pb n="140"/>
捨逃走離之遠去。如人畏懼羅剎無異。大慧。食肉
之人。能令眾生見者皆生如是驚怖。當知食肉眾
生大怨。是故菩薩脩行慈悲。為攝眾生不應食彼。
非聖惡人所食之味。惡名流布聖人呵責。是故大
慧。菩薩為攝諸眾生故不應食肉。
<bz>〔唐譯〕</bz>大慧。衢路市肆諸賣肉人。或將犬馬人牛
等肉。為求利故而販鬻之。如是雜穢云何可食。大
慧。一切諸肉皆是精血汙穢所成。求清淨人云何
取食。大慧。食肉之人眾生見之悉皆驚怖。脩慈心
者云何食肉。大慧。譬如獵師及旃陀羅。捕魚網鳥
諸惡人等。狗見驚吠獸見犇走。空飛水陸一切眾
生。若有見之咸作是念。此人氣息猶如羅剎。今來
至此必當殺我。為護命故悉皆走避。食肉之人亦
復如是。是故菩薩為脩慈行不應食肉。
又令脩行者慈心不生故不應食肉。凡愚所嗜臭穢
不淨。無善名稱故不應食肉。令諸呪術不成就故不
應食肉。以殺生者見形起識深味著故不應食肉。彼
食肉者諸天所棄故不令食肉。令口氣臭故不應食
肉。多惡夢故不應食肉。空間林中虎狼聞香故不應
食肉。令飲食無節故不應食肉。令脩行者不生厭離
故不應食肉。我甞說言。凡所飲食作食子肉想作服
藥想故不應食肉。聽食肉者無有是處。
<bz>〔魏譯〕</bz>復次大慧。菩薩為護眾生信心不應食肉。
何以故。大慧。言菩薩者眾生皆知。是佛如來慈心
之種。能與眾生作歸依處。聞者自然不生疑怖。生
親友想善知識想不怖畏想。言得歸依處得安隱
處得善導師。大慧。由不食肉能生眾生如是信心。
若食肉者眾生即失一切信心。便言世間無可信
者。斷於信根。是故大慧。菩薩為護眾生信心。一切
諸肉悉不應食。復次大慧。我諸弟子。為護世間謗
三寶故不應食肉。何以故。世間有人見食肉故。謗
毀三寶作如是言。於佛法中何處當有真實沙門
婆羅門脩梵行者。捨於聖人本所應食食眾生肉。
猶如羅剎食肉滿腹醉眠不動。依世凡夫豪貴勢
力覓肉食噉。如羅剎王驚怖眾生。是故處處唱如
是言。何處有實沙門婆羅門脩淨行者。無法無沙
門無毗尼無淨行者。生如是等無量無邊惡不善
心。斷我法輪絕滅聖種。一切皆由食肉者過。是故
大慧。我弟子者。為護惡人毀謗三寶。乃至不應生
念肉想。何況食噉。復次大慧。菩薩為求清淨佛土
教化眾生不應食肉。應觀諸肉如人死屍。眼不欲
見不用聞氣。何況可齅而著口中。一切諸肉亦復
如是。大慧。如燒死屍臭氣不淨。與燒餘肉臭穢無
異。云何於中有食不食。是故菩薩為求清淨佛土
教化眾生不應食肉。復次大慧。菩薩為求出離生
死。應當專念慈悲之行。少欲知足厭世間苦速求
解脫當捨憒閙就於空間。住屍陀林阿蘭若處。冢
間樹下獨坐思惟。觀諸世間無一可樂。妻子眷屬
如枷鎖想。宮殿臺觀如牢獄想。觀諸珍寶如糞聚
想。見諸飲食如膿血想。受諸飲食如塗癰瘡。趣得
存命繫念聖道不為貪味。酒肉蔥韮蒜薤臭味悉
捨不食。大慧。若如是者是真脩行。堪受一切人天
供養。若於世間不生厭離。貪著諸味酒肉葷辛得
便噉食。不應受於世間信施。復次大慧。有諸眾生
過去曾脩無量因緣。有微善根得聞我法。信心出
家在我法中。過去曾作羅剎眷屬。虎狼獅子猫狸
中生。雖在我法食肉餘習。見食肉者歡喜親近。入
諸城邑聚落塔寺。飲酒噉肉以為歡樂。諸天下觀
猶如羅剎爭噉死屍等無有異。而不自知已失我
眾成羅剎眷屬。雖服袈裟剃除鬚𩬊。有命者見心
生恐怖如畏羅剎。是故大慧。若以我為師者。一切
諸肉悉不應食。復次大慧。世間邪見諸呪術師。若
其食肉呪術不成。為成邪術尚不食肉。況我弟子
<pb n="141"/>
為求如來無上聖道出世解脫。脩大慈悲精勤苦
行猶恐不得。何處當有如是解脫。為彼癡人食肉
而得。是故大慧。我諸弟子為求出世解脫樂故不
應食肉。復次大慧。食肉能起色力。食味人多貪著。
應當諦觀一切世間有身命者。各自寶重畏於死
苦。護惜身命人畜無別。寧當樂存疥癩野干身。不
能捨命受諸天樂。何以故。畏生死苦故。大慧。以是
觀察死是大苦是可畏法。自身畏死云何當得而
食他肉。是故大慧。欲食肉者先自念身。次觀眾生
不應食肉。復次大慧。夫食肉者諸天遠離何況聖
人。是故菩薩為見聖人。當脩慈悲不應食肉。大慧。
食肉之人睡眠亦苦起時亦苦。若於夢中見種種
惡。驚怖毛竪心常不安。無慈心故乏諸善力。若其
獨在空間之處。多為非人而伺其便。虎狼師子亦
來伺求欲食其肉。心常驚怖不得安隱。復次大慧。
諸食肉者貪心難滿。食不知量不能消化。增益四
大口氣腥臊。腹中多有無量惡蟲。身多瘡癬惡癩
疾病種種不淨。現在凡夫不喜聞見。何況未來無
病香潔人身可得。復次大慧。我說凡夫為求淨命
噉於淨食。尚應生心如子肉想。何況聽食非聖人
食。聖人離者。以肉能生無量諸過。失於出世一切
功德。云何言我聽諸弟子食諸血肉不淨等味。言
我聽者是則謗我。大慧。我聽弟子食諸聖人所應
食食。非謂聖人遠離之食。聖食能生無量功德遠
離諸過。大慧。過去現在聖人食者。所謂粳米大
小麥荳。種種油蜜。甘蔗。甘蔗汁。騫陀末干提等。隨
時得者聽食為淨。大慧。於未來世有愚癡人。說種
種毗尼言得食肉。因於過去食肉熏習。愛著肉味。
隨自心見作如是說。非佛聖人說為美食。大慧。不
食肉者。要因過去供養諸佛種諸善根。能信佛語
堅住毗尼信諸因果。至於身口能自節量。不為世
間貪著諸味。見食肉者能生慈心。
<bz>〔唐譯〕</bz>大慧。夫食肉者。身體臭穢惡名流布。賢聖
善人不用親狎。是故菩薩不應食肉。大慧。夫血肉
者。眾仙所棄羣聖不食。是故菩薩不應食肉。大慧。
菩薩為護眾生信心。令於佛法不生譏謗。以慈憫
故不應食肉。大慧。若我弟子食噉於肉。令諸世人
悉懷譏謗。而作是言。云何沙門脩淨行人。棄捨天
仙所食之味。猶如惡獸。食肉滿腹遊行世間。令諸
眾生悉懷驚怖。壞清淨行失沙門道。是故當知佛
法之中無調伏行。菩薩慈憫為護眾生。不令生於
如是之心。不應食肉。大慧。如燒人肉其氣臭穢。與
燒餘肉等無差別。云何於中有食不食。是故一切
樂清淨者不應食肉。大慧。諸善男子。冢間樹下阿
蘭若處寂靜脩行。或住慈心或持呪術。或求解脫
或趣大乘。以食肉故一切障礙不得成就。是故菩
薩欲利自他不應食肉。大慧。夫食肉者。見其形色
則已生於貪滋味心。菩薩慈念一切眾生猶如己
身。云何見之而作食想。是故菩薩不應食肉。大慧。
夫食肉者。諸天遠離。口氣常臰。睡夢不安覺已憂
悚。夜叉惡鬼奪其精氣。心多驚怖。食不知足。增長
疾病易生瘡癬。恒被諸虫之所唼食。不能於食深
生厭離。大慧。我常說言。凡所食噉作子肉想。餘食
尚然。云何而聽弟子食肉。大慧。肉非美好肉不清
淨。生諸罪惡敗諸功德。諸仙聖人之所棄捨。云何
而許弟子食耶。若言許食此人謗我。大慧。淨美食
者。應知則是秔米粟米大小麥豆蘇油石蜜。如是
等類此是過去諸佛所許。我所稱說。我種姓中諸
善男女。心懷淨信久植善根。於身命財不生貪著。
慈憫一切猶如己身。如是之人之所應食。非諸惡
習虎狼性者心所愛重。
復次大慧。過去有王名師子蘇陀娑。食種種肉遂至
食人。臣民不堪即便謀反斷其奉祿。以食肉者有如
<pb n="142"/>
是過故不應食肉。
<bz>〔魏譯〕</bz>大慧。我憶過去有王名師子奴。食種種肉
愛著肉味。次第乃至食於人肉。因食人肉。父母兄
弟妻子眷屬皆悉捨離。一切臣民國土聚落。即便
謀反共斷其命。以食肉者有如是過。是故不應食
一切肉。復次大慧。自在天王化身為鴿。釋提桓因
是諸天主。因於過去食肉習氣。化身作鷹驚逐此
鴿。鴿來投我。我於爾時作尸毗王。憐憫眾生更相
食噉。稱己身肉與鷹代鴿。割肉不足。身上稱上受
大苦惱。大慧。如是無量世來食肉熏習。自身他身
有如是過。何況無愧常食肉者。大慧。復有餘王不
食肉者。乘馬遊戲。為馬驚波牽入深山。失於侍從
不知歸路。不食肉故師子虎狼見無害心。與雌師
子共行欲事乃至生子。斑足王等。以過去世食肉
熏習。及作人王亦常食肉。在七家村多樂食肉。食
肉大過遂食人肉。生諸男女盡為羅剎。大慧。食肉
眾生依於過去食肉熏故。多生羅剎師子虎狼豺
豹猫狸鴟梟鵰鷲鷹[(采-木+(工/山))*鳥]等中。有命之類各自護身
不令得便。受飢餓苦常生惡心念食他肉。命終復
墮惡道受生。人身難得。何況當有得涅槃道。大慧。
當知食肉之人有如是等無量諸過。不食肉者即
是無量功德之聚。大慧。而諸凡夫不知如是食肉
之過不食功德。我今略說不聽食肉。
<bz>〔唐譯〕</bz>大慧。過去有王名師子生。耽著肉味食種
種肉。如是不已遂至食人。臣民不堪悉皆離叛。亡
失國位受大苦惱。大慧。釋提桓因處天王位。以於
過去食肉餘習。變身為鷹而逐於鴿。我時作王名
曰尸毗。憫念其鴿自割身肉以代其命。大慧。帝釋
餘習尚惱眾生。況餘無慚常食肉者。當知食肉自
惱惱他。是故菩薩不應食肉。大慧。昔有一王乘馬
遊獵。馬驚奔逸入於山險。既無歸路又絕人居。有
牝師子與同遊處。遂行醜行生諸子息。其最長者
名曰斑足。後得作王領七億家。食肉餘習非肉不
食。初食禽獸後乃至人。所生男女悉是羅剎。轉此
身已。復生師子豺狼虎豹鵰鷲等中。欲求人身終
不可得。況出生死涅槃之道。大慧。夫食肉者。有如
是等無量過失。斷而不食獲大功德。凡愚不知如
是損益。是故我今為汝開演。凡是肉者悉不應食。
復次大慧。凡諸殺者為財利故殺生屠販。彼諸愚癡
食肉眾生。以錢為網而捕諸肉。彼殺生者。若以財物
若以鈎網。取彼空行水陸眾生。種種殺害屠販求利。
大慧。亦無不教不求不想而有魚肉。以是義故不應
食肉。
<bz>〔魏譯〕</bz>大慧。若一切人不食肉者。亦無有人殺害
眾生。由人食肉若無可食處處求買。為財利者殺
以販賣為買者殺。是故買者與殺無異。是故食肉
能障聖道。大慧。食肉之人愛著肉味。至無畜生乃
食人肉。何況麞鹿雉兔鵞鴈猪羊雞狗駝驢象馬
龍蛇魚鱉水陸有命得而不食。由著肉味設諸方
便殺害眾生。造作種種⿱卓羅機網。羅山罝地截河
堰海。遍諸水陸安置[(ㄇ@︿)/古]網。機撥坑埳弓刀毒箭間
無空處。虗空地水種種眾生皆被殺害為食肉故。
大慧。獵師屠兒食肉人等。惡心堅固能行不忍。見
諸眾生形體鮮肥膚肉充悅生食味心。更相指示
言是可噉。不生一念不忍之心。是故我說食肉之
人斷大慈種。大慧。我觀世間無有是肉而非命者。
自己不殺不教人殺他不為殺。不從命來而是肉
者無有是處。若有是肉不從命出而是美食。我以
何故不聽人食。遍求世間無如是肉。是故我說食
肉是罪。斷如來種故不聽食。大慧。我涅槃後於未
來世法欲滅時。於我法中有出家者。剃除鬚𩬊自
稱我是沙門釋子。被我袈裟癡如小兒。自稱律師
墮於二邊。種種虗妄覺觀亂心貪著肉味。隨自心
<pb n="143"/>
見說毗尼中言得食肉。亦謗我言諸佛如來聽人
食肉。亦說因制而聽食肉。亦謗我言如來世尊亦
自食肉。大慧。我於象腋央掘魔涅槃大雲等一切
修多羅中不聽食肉。亦不說肉入於食味。大慧。我
若聽諸聲聞弟子肉為食者。我終不得口常讚歎
脩行慈悲行如實行者。亦不讚歎屍陀林中頭陀
行者。亦不讚歎修行大乘住大乘者。亦不讚歎不
食肉者。我不自食不聽他食。是故我勸脩菩薩行
歎不食肉。勸觀眾生應如一子。云何唱言我聽食
肉。我為弟子脩三乘行者速得果故。遮一切肉悉
不聽食。云何說言我毗尼中聽人食肉。
<bz>〔唐譯〕</bz>大慧。凡殺生者多為人食。若人不食亦無
殺事。是故食肉與殺同罪。奇哉世間貪著肉味。人
身有肉尚取食之。況於鳥獸有不食者。以貪味故
廣設方便。罝羅網罟處處安施。水陸飛行皆被殺
害。設自不食為貪價直而作是事。大慧。世復有人
心無慈憫。專行慘暴猶如羅剎。若見眾生其身充
盛。便生肉想言此可食。大慧。世無有肉非是自殺
亦非他殺心不疑殺而可食者。以是義故。我許聲
聞食如是肉。大慧。未來之世有愚癡人。於我法中
而為出家。妄說毗尼壞亂正法。誹謗於我言聽食
肉亦自曾食。大慧。若我聽許聲聞食肉。我則非是
住慈心者。脩觀行者。行頭陀者。趣大乘者。云何而
勸。諸善男子及善女人。於諸眾生生一子想斷一
切肉。
大慧。我有時說遮五種肉。或制十種。今於此經一切
種一切時。開除方便一切悉斷。大慧。如來應供等正
覺尚無所食。況食魚肉。亦不教人。以大悲前行故。視
一切眾生猶如一子。是故不聽令食子肉。
<bz>〔魏譯〕</bz>又復說言。如來餘修多羅中。說三種肉聽
人食者。當知是人不脩毗尼。次第斷故唱言得食。
何以故。大慧。肉有二種。一者他殺。二者自死。以世
人言有肉得食有不得者。象馬龍蛇人鬼獼猴猪
狗及牛。言不得食。餘者得食。屠兒不問得食不得。
一切盡殺處處衒賣。眾生無過橫被殺害。是故我
制他殺自死悉不得食。見聞疑者所謂他殺。不見
聞疑所謂自死。是故大慧。我毗尼中唱如是言。凡
所有肉於一切沙門釋子皆不淨食。汙清淨命障
聖道分。無有方便而可得食。若有說言佛毗尼中
說三種肉。為不聽食。非為聽食。當知是人堅住毗
尼是不謗我。大慧。今此楞伽修多羅中。一切時一
切肉。亦無方便而可得食。是故大慧。我遮食肉不
為一人。現在未來一切不得。是故大慧。若彼癡人
自言律師。言毗尼中聽人食肉。亦謗我言如來自
食。彼愚癡人成大罪障。長夜墮於無利益處無聖
人處不聞法處。亦不得見現在未來賢聖弟子。況
當得見諸佛如來。大慧。諸聲聞人常所應食。米麫
油蜜種種麻豆能生淨命。非法貯畜非法受取。我
說不淨尚不聽食。何況聽食血肉不淨。大慧。我諸
聲聞辟支佛菩薩弟子。食於法食非食飲食。何況
如來。大慧。諸佛如來法食法住非飲食身。非諸一
切飲食住身。離諸資生愛有求等。遠離一切煩惱
習過。善分別知心心智慧。一切智一切見。見諸眾
生平等憐憫。是故大慧。我見一切諸眾生等猶如
一子。云何而聽以肉為食。亦不隨喜何況自食。大
慧。如是一切蔥韮蒜薤。臭穢不淨能障聖道。亦障
世間人天淨處。何況諸佛淨土果報。酒亦如是。能
障聖道能損善業能生諸過。是故大慧。求聖道者
酒肉蔥韮及蒜薤等能熏之味悉不應食。
<bz>〔唐譯〕</bz>大慧。我於諸處說遮十種許三種者。是漸
禁斷令其脩學。今此經中自死他殺。凡是肉者一
切悉斷。大慧。我不曾許弟子食肉。亦不現許亦不
當許。大慧。凡是肉食於出家人悉是不淨。大慧。若
<pb n="144"/>
有癡人。謗言如來聽許食肉亦自食者。當知是人
惡業所纏。必當永墮不饒益處。大慧。我之所有諸
聖弟子。尚不食於凡夫段食。況食血肉不淨之食。
大慧。聲聞緣覺及諸菩薩尚唯法食。豈況如來。大
慧。如來法身非雜食身。大慧。我已斷除一切煩惱。
我已洗滌一切習氣。我已善擇諸心智慧。大悲平
等普觀眾生猶如一子。云何而許聲聞弟子食於
子肉。何況自食。作是說者無有是處。
爾時世尊欲重宣此義。而說偈言。曾昔為親屬。鄙穢
不淨雜。不淨所生長。聞氣悉恐怖。一切肉與蔥。及諸
韮蒜等。種種放逸酒。脩行常遠離。亦常離麻油。及諸
穿孔床。以彼諸細蟲。於中極恐怖。
<bz>〔魏譯〕</bz>爾時世尊重說偈言。大慧汝諦聽。我說食
中過。酒肉蔥韮蒜。是障聖道分。我觀三界中。及得
聖道眾。無始世界來。展轉莫非親。云何於其中。而
有食不食。觀肉所從來。出處最不淨。膿血和雜生。
屎尿膿洟合。脩行淨行者。當觀不應食。種種肉及
蔥。酒亦不得飲。種種韮及蒜。脩行常遠離。常遠離
麻油。穿孔床不眠。飛揚諸細虫。斷害他命故。
<bz>〔唐譯〕</bz>爾時世尊重說頌言。悉曾為親屬。眾穢所
成長。恐怖諸含生。是故不應食。一切肉與蔥。韮蒜
及諸酒。如是不淨物。脩行者遠離。亦常離麻油。及
諸穿孔床。以彼諸細虫。於中大驚怖。
飲食生放逸。放逸生諸覺。從覺生貪欲。是故不應食。
由食生貪欲。貪令心迷醉。迷醉長愛欲。生死不解脫。
為利殺眾生。以財網諸肉。二俱是惡業。死墮叫呼獄。
若無教想求。則無三淨肉。彼非無因有。是故不應食。
彼諸脩行者。由是悉遠離。十方佛世尊。一切咸呵責。
展轉更相食。死墮虎狼類。臭穢可厭惡。所生常愚癡。
多生旃陀羅。獵師譚婆種。或生陀夷尼。及諸食肉性。
羅剎猫狸等。徧於是中生。縛象與大雲。央掘利魔羅。
及此楞伽經。我悉制斷肉。
<bz>〔魏譯〕</bz>肉食長身力。由力生邪念。邪念生貪欲。故
不聽食肉。由食肉生貪。貪心致迷醉。迷醉長愛欲。
不解脫生死。為利殺眾生。以肉追錢財。彼二人惡
業。死墮叫喚獄。三種名淨肉。不見聞不疑。世無如
是肉。生墮食肉中。臭穢可厭患。常生顛狂中。多生
旃陀羅。獵師屠兒家。或生羅剎女。及諸食肉處。羅
剎猫狸等。食肉生彼中。象腋與大雲。涅槃勝鬘經。
及入楞伽經。我不聽食肉。
<bz>〔唐譯〕</bz>飲食生放逸。放逸生邪覺。從覺生於貪。是
故不應食。邪覺生貪故。心為貪所醉。心醉長愛欲。
生死不解脫。為利殺眾生。以財取諸肉。二俱是惡
業。死墮叫喚獄。不想不教求。此三種名淨。世無如
是肉。食者我訶責。更互相食噉。死墮惡獸中。臭穢
而顛狂。是故不應食。獵師旃荼羅。屠兒羅剎娑。此
等種中生。斯皆食肉報。象脇與大雲。涅槃央掘摩。
及此楞伽經。我皆制斷肉。
諸佛及菩薩。聲聞所訶責。食已無慚愧。生生常癡冥。
先說見聞疑。已斷一切肉。妄想不覺知。故生食肉處
如彼貪欲過。障礙聖解脫。酒肉蔥韮蒜。悉為聖道障。
未來世眾生。於肉愚癡說。言此淨無罪。佛聽我等食。
食如服藥想。亦如食子肉。知足生厭離。脩行行乞食。
安住慈心者。我說常厭離。虎狼諸惡獸。恒可同遊止。
若食諸血肉。眾生悉恐怖。是故脩行者。慈心不食肉。
食肉無慈慧。永背正解脫。及違聖表相。是故不應食。
得生梵志種。及諸脩行處。智慧富貴家。斯由不食肉。
<bz>〔魏譯〕</bz>諸佛及菩薩。聲聞亦訶責。食肉無慚愧。生
生常顛狂。先說見聞疑。已斷一切肉。妄想不覺知。
故生食肉想。如彼貪欲過。障礙聖解脫。酒肉蔥韮
蒜。悉為聖道障。未來世眾生。於肉愚癡說。言此淨
無罪。佛聽我等食。淨食如藥想。猶如食子肉。知足
生厭離。脩行行乞食。安住慈心者。我說常厭離。師
<pb n="145"/>
子豺虎狼。恒可同遊止。食肉見者怖。云何而可食。
是故脩行者。慈心不食肉。食肉斷慈心。離涅槃解
脫。及違聖人教。故不聽食肉。不食生梵種。及諸脩
行道。智慧及富貴。斯由不食肉。
<bz>〔唐譯〕</bz>食已無慚愧。生生常顛狂。諸佛及菩薩。聲
聞所嫌惡。先說見聞疑。已斷一切肉。以其惡習故。
愚者妄分別。如貪障解脫。肉等亦復然。若有食之
者。不能入聖道。未來世眾生。於肉愚癡說。言此淨
無罪。佛聽我等食。淨肉尚如藥。猶如子肉想。是故
脩行者。知量而行乞。安住慈心者。我說常厭離。師
子及虎狼。應共同遊止。食肉背解脫。及違聖表想。
令眾生生怖。是故不應食。若於酒肉等。一切皆不
食。必生賢聖中。豐財具智慧。

楞伽阿䟦多羅寶經會譯卷第四之下畢

<article id="n10">大明仁孝皇后夢感佛說第一希有大功德經</article>

<talk>No. 10-A
 大明仁孝皇后夢感佛說第一希有
大功德經序</talk>

洪武三十一年春正月朔旦。吾焚香靜坐閤中。閱
古經典心神凝定。忽有紫金光聚彌滿四周。恍惚
若睡夢。見觀世音菩薩於光中現。大悲像足躡千
葉寶蓮華。手持七寶數珠。在吾前行。吾不覺乘翠
雲軿張。五色寶蓋珠旛寶幢紛陳前迎。飄颻悠揚
莫知所底。少焉行至一門。高敞弘麗非人間有。黃
金題額。曰耆闍崛境。入門羣山環擁翠色凝黛。蒼
崖丹壁巉然峭削。嵌巖嶔崟參差㠎嶪。一溪縈迴
盤繞山麓。沿溪曲折數十餘里。溪流澄湛泓渟寒
碧洞見毫髮。瓊華瑤草芝蘭芙蕖。牡丹芍藥荼[菧-氐+(林/糸)]
麗春含滋發暉。路漸窮轉度一橋。墄以青金玻瓈
𤥭璖白玉。有屋數十楹覆于橋上。沈香為柱栴檀
為梁。彩色繪畫極其華美。上榜曰。般若之橋。黃金
大書。橋長數十丈其高稱是。度橋紆折數十里。遙
見三峯靚秀屹立相向上摩雲霄。樹林蓊蔚煙霞
掩暎。樓殿隱隱逈出林杪。更行數里許復見一門。
其上題金字曰。耆闍崛第一道場。入門布路皆瑠
璃黃金珊瑚瑪瑙襍諸寶貝。叢篁茂樹枝葉繁盛。
婀娜敷榮葳蕤蔽蔭。異葩奇卉穠豔婥約芬芳條
暢。嘉果美實殷紅青紫的爍下垂。孔⿱少隹鸚鵡鵷鸞
鴻鵠飛舞鏘鳴。復有異鳥音作梵聲清韻相和。路
傍有廣池。湧出五色千葉蓮華。大如車輪香氣浡
浡。其下有鳧鷖鴈鶩鴛鴦鷗鷺鵁鶄鸂鷘游泳翱
翔。漸至山半有羣女。衣襍綵繒衣分列兩行。前秉
旛幢後列鼓吹。法樂具奏韶鈞鏗鍧。青獅白象蹌
蹌率舞。香華童子金盤綵籃。參獻徘徊。上至山頂。
觀世音導吾升七寶蓮臺。臺上宮殿巍峩廊廡深
䆳。層樓疊閣萬戶千門。金碧輝煌華彩鮮麗。雕甍
繡闥珠拱鏤楹。寶窻玲瓏寶網冪歷。闌干柱礎皆
羅眾寶。種種寶華粧飾絢麗。纓絡旛幢璿璣錯落。
天華輕盈乍墜乍揚。異香馥郁熏蒸播溢。寶光凝
聚煜然炫爛成百千色。遠覽太空浩無端倪。俯淩
例景羣山在下。覩茲勝妙歎未曾有。吾自念。德本
菲薄積何善因而得至此。觀世音微咲而言。此佛
說法菩提場。經恒河沙俱胝劫。無有能至者。惟契
如來道者。方得登此。后妃德稟至善。夙證菩提妙
登正覺。然今將遇大難。特為接引以脫塵勞。如來
常說第一希有大功德經。為諸經之冠。可以消弭
眾灾。誦持一年精意不懈。可得須陀洹果。二年得
斯陀含果。三年得阿那含果。四年得阿羅漢果。五
年成菩薩道。六年得成佛果。世人福德淺薄。歷劫
<pb n="146"/>
未聞。后妃將為天下母。福器深厚覺性圓明。妙堪
付囑。以拔濟生靈。乃以淨缾甘露水起灌吾頂。但
覺心身清涼萬慮俱寂。憶念明了無所遺忘。遂出
經一卷。令吾隨口誦之。即第一希有大功德經也。
吾誦一徧大義麤通。誦二徧了然開悟。三徧記憶
無遺。觀世音言。後十年更相會對。吾猶若有所言。
吾聳耳而聽。忽聞宮中人聲遽焉警寤。且喜且異。
悚然歎曰。此夢何其神耶。亟取筆札書所授經呪。
不遺一字。但覺口有異香。閤中香氣絪縕七日不
散。天雨空華三日乃止。由是日夜持誦是經不輟。
三十二年秋難果作
皇上提兵禦侮于外。城中數受危困。吾持誦是經益
力恬無怖畏
皇上承
天地眷佑神明協相。荷
皇考太祖高皇帝
皇妣孝慈高皇后盛德大福之所垂蔭。三十五年平
定禍難。奠安
宗社撫臨大統。吾正位中宮。揆德薄能鮮弗勝贊助。
深惟昔日夢感佛說第一希有大功德經。一字一
句皆具實理。奧義微妙不可思議。蓋曠劫來人未
得聞。佛以慈悲濟度。顯示密因有待其時。三藏十
二部之玄言。無非所以開羣迷而宣正教。今不敢
自祕。用鋟梓廣施。為濟苦之津梁覺途之捷徑。作
廣大方便利益世間。夫道不遠人。人自離道。有志
於學佛者。誠能於斯究竟妙旨。則心融萬法了悟
真乘。超般若於剎那。取泥洹於彈指。脫離凡塵即
登正覺。姑述為序翼贊流通。以示妙道於無窮焉。
永樂元年正月初八日

<other>No. 10</other>
<sarticle>大明仁孝皇后夢感佛說第一希有
大功德經卷上</sarticle>

如是我聞。一時佛在舍婆提城阿蘭若菩提場。與大
菩薩摩訶薩十萬人俱。其名曰觀世音菩薩。文殊師
利菩薩。金剛手菩薩等。及諸大比丘萬八千人。皆是
無漏大阿羅漢。其名曰阿若憍陳如。舍利弗。大目犍
連。須菩提。阿難等為上首。俱會佛所。時聚種種寶華
清淨摩尼寶珠極妙莊嚴。七寶為幢光明顯耀。眾寶
羅網香華纓絡周帀垂布。宮殿樓閣階砌戶牖。皆擁
妙寶暉𦦨瑩麗。如來敷宴於五色寶蓮華師子寶座。
頂放百寶微妙光。其光晃曜如瑠璃懸暎寶月。有百
千萬億色。流灌會中諸大菩薩及阿羅漢頂。林木華
卉交光相暎。瓊枝碧榦金英翠葉扶疎光茂。一時十
方微塵國土悉皆充滿。成七寶色合成一界。異佛剎
來皆會佛所。時諸大菩薩摩訶薩。無量三昧游戲神
通。放種種光明灌如來頂。一切眾生承佛威力。徧見
十方盡虗空際。於是舍利弗在大眾中。即從座起頂
禮佛足。右繞三帀偏袒右肩。恭敬合掌而白佛言。大
悲世尊。我恒經阿僧祇劫來。心獲清淨從佛化生。宣
說因緣悟無心際。願為勝會諸眾。開方便門顯第一
希有義諦。云何見如來清淨妙淨明心。本妙圓妙明
心。寶覺圓明真妙淨心。妙明無上菩提淨圓真心。云
何見如來精妙明性。常住不動周圓妙真如性。真精
妙覺明性。無上菩提妙明淨性。云何一切法空無二。
云何超出塵勞離世間相。及諸三摩提無上乘妙修
行路。顯示真常永離諸幻。唯願慈悲饒益。廣發奧義
開悟羣惑。令一切安樂具足充滿。永俾未來世諸眾
生求如來道者不墮邪見。作是語已五體投地。如是
三請咨決心疑。爾時佛告舍利弗言。善哉善哉。舍利
弗。今汝為大眾及末世未來眾生深求佛道。汝等諦
聽諦聽。諸眾奉教合掌恭聽。佛言。世人執妄迷真惑
<pb n="147"/>
亂顛倒。斷離圓照畢竟無明。視東惑西觀南眩北。了
無所定。唯性自性不見寂靜不離妄想。覺元本覺及
覺所覺。遠離未明不斷惑智起斷常見。諸相相續流
注變滅。牽於緣見以成緣慮。見前空華浮雲水月。夢
幻𦦨影妄想虗偽不離自心。纏繞諸迷如揚塵求淨。
乃只見塵何由有淨。若刳石為舟焉可濟涉。壓沙取
油終無所得。真如種子為妄所翳。自無始來誠堪憐
愍。我今開示眾生見諸真實。遠離虗妄顛倒究竟清
淨。若彼清淨即普清淨。圓照淨覺永斷無明。空一切
相離一切根量。無有妄緣亦無有夢幻𦦨影。無有無
無。隨順淨覺。虗空常寂無起滅知見。應如是觀。應無
所住而生清淨心。以如實見得清淨故。是名第一希
有。佛言。世人欲識如來心性。是心性者。我不獨有。眾
生皆具。唯性自性本根妄想自心分別。迷常住真心。
失真空淨性。空塵浮漚起滅無從。譬諸闇室開隙見
明。以物窒空明復何見。緣見因明闇成何見。則諸闇
相永不能昏。隔垣聞聲有聲為聞無聲無聞。非聞無
性音聲動靜。聞為有無聲無無滅聲有非生。夢舂擊
鼓聞常真實。識如來心唯常住故。識如來性唯不動
故。離彼前塵性有分別。即見真心本妙圓心元明心
妙妙明心元。諸法所生唯心所見。諸心所說皆為非
心。是名為心。知心無心無心無取。無動無住無有起
作。無有彼此。心無邊際不見處所。是至如來性覺妙
明本覺明妙。即明無明明無明盡。顯隱無相根理寂
滅決定性故。不一不異不斷不常。不出不入不生不
滅。非空不空無空不空。由性明心性明圓故。因明發
性性妄見生。以妄顯真妄真同妄。若著想者即生想
著。緣心觸妄寶覺心滅。真性離空圓明性壞。種種心
生種種心滅。種種性識種種性壞。五陰六入是諸虗
妄。和合因緣應亦如是。七大圓融本無生滅。周徧法
界隨應知量。妄想自性從緣相生。妄本不生無妄可
息。舍離妄心淨心清白。觀本性相理自滿足。生因妄
有滅因生成。無生無滅無滅寂滅。生滅俱滅本生不
生心常空寂。空寂無住乃是無生。離和合緣及不和
合。銷六亡一覺明圓妙。當知如是精覺妙明非因非
緣。亦非自然非不自然。無非不非無是不是。離一切
相即一切法即非一切法。如來非法亦非非法。一切
法空一切性相空。是空無性非染非淨。諸說法相即
非法相。是名法相如實相。無有顛倒不動不退不轉。
如虗空無所有性。一切語言道斷無實無虗。不生不
出不起無名無相。有相非相實無所有。無量無邊無
礙無障。諸滅礙滅。無礙滅者超無礙境。無願無我無
生無二。離自性相是為不取。決絕生滅以守真常。常
光融明現前不息。根塵識心二俱銷落。寂然息機諸
幻無性。云何所住妙信純真。真信明了憶念無遺。習
氣發化純真精進。智慧精純何有妄習。智明寂湛妙
體常凝。由定光明深入無退。交接十方道合如來。覺
明相對妙影互暎。心光既獲永安妙靜。自然不動隨
往如意。由信趍住依行濟願。躡跡十地漸次增進。超
賢入聖證等妙覺。非諸自得必假修習。圓滿三行漸
成非頓。離欲去愛不作思慮不亂本心。無思慮故諸
識安寂。寂靜守空即見真道。遠離陰界入心因緣和
合所作。生住滅妄想虗偽。唯心直進觀察乃至始終
地位。入妙奢摩他三摩禪那。到自覺聖趣攝心名戒。
定由戒生慧因定發是為無漏。如是獲寂常心性離
生住滅見。得無生法忍出世間上上。我今示汝等常
住心性。汝等恒見華開草茁。恒見枯落乃復開茁。枯
落者變不變者存。是諸空相無有生滅。覺心空性不
壞不動。圓覺妙心幻依以生。依幻求覺覺亦為幻。云
有覺者幻猶未離。云覺無覺即同於幻。若諸幻滅是
名不動。遠離幻境離離幻心。遠離亦離即離亦遣乃
無所離。諸幻永除幻身幻心幻塵同滅。幻滅亦滅非
幻不滅。圓滿菩提不生滅性。清淨本心本覺常住。圓
<pb n="148"/>
覺清淨顯發圓明。如泥沙澄淨清水瑩徹。雲開霧斂
青天自見。如鏡去垢體自圓明。一切性無性。以無性
故空。空故無相。無相故無作。無作故無求。無求故無
願。但覺自心現量妄想不生。安隱快樂眾生堅持禁
戒。恒體如來平等。本際畢竟無有幻心。無有名相。無
有生滅。得菩提涅槃真如佛性菴摩羅識空如來藏
大圓鏡智。當得十方清淨。盡未來際心性普照。寂滅
不二成無上正覺。爾時舍利弗及諸大眾。聞佛開悟
得未曾有。皆大歡喜即說偈讚佛。
 妙覺不動如來尊  開悟有情善調伏 
 河沙世界普應供  智無不周正徧知 
 三乘雖已得三明  千日光輝明行足 
 無量智慧稱善逝  世間解超出世間 
 諸法諸眾無上士  調御丈夫廣慈悲 
 隨教化度天人師  佛陀世尊薄伽梵 
 海潮法音悉徧布  剎那十方總聽聞 
 誓以正法覺羣迷  永斷一切顛倒想 
 常住真實不虗妄  是為淨性妙明心 
 我今於此獲圓融  超出一門寂滅海 
佛告舍利弗。是名為第一希有大功德修多羅了義。
我嘗於過去劫然燈佛所授記成佛。若善男子善女
人。獲聞此勝義與我了無差異。我今成一圓融清淨
寶覺。說無邊祕密神呪。
唵捺謨癹葛斡諦卜囉你牙（二合）叭囉密答耶唵捺答
的答亦驪識亦驪識必捺顏必捺顏捺謨癹葛斡諦
卜囉當卜囉諦以驪諦以驪諦密驪諦密驪諦述驪
諦述驪諦兀識驪兀識驪補于耶補于耶莎訶
唵捺謨癹葛斡諦卜囉（二合）倪牙（二合）巴囉密達爺答的
牙（二合）塔唵提赫哩（二合）釋哩（二合）述嚕（二合）諦思梅哩（二合）諦
扶諦尾拶宜莎訶
唵捺謨癹葛斡諦薩哩斡（二合）都兒葛（二合）的巴哩束塔
捺囉拶耶答塔葛達耶阿囉（二合）曷諦三藐三勃塔耶
答的牙（二合）塔唵束塔尼束塔尼薩哩斡（二合）巴鉢月束
塔尼說提月說提薩哩斡（二合）葛哩麻（二合）阿斡囉捺月
說提莎訶
唵啞麻囉尼即彎諦耶莎訶
唵捺謨癹葛斡諦啞巴囉密達藹由而倪牙（二合）捺速
必尼釋哲（二合）達諦足囉拶耶答塔葛達耶啞囉曷諦
三藐三勃塔耶達的牙（二合）塔唵卜尼卜尼馬曷卜尼
啞巴囉密達卜尼啞巴囉密達藹由而卜尼倪牙（二合）
捺三癹嚧巴即諦唵薩哩斡（二合）三斯葛哩巴哩述塔
塔哩麻（二合）諦葛葛捺三目忒葛（二合）諦莎癹斡月述提
馬曷捺耶巴哩斡哩莎訶

大明仁孝皇后夢感佛說第一希有大功德經卷上
音釋
閤（感入聲）。軿（并駢二音）。黛（音大）。嵌（音謙）。嶔（音欽）。崟（音銀）。㠎（音節）。嶫（音葉）。墄
（音戚）。靚（音淨）。屹（倪入聲）。婀娜（阿那二字）。葳（音威）。婥（音綽）。鵁（音交）。鶄（音精）。鍧
（音轟）。冪（音密）。璿璣（旋几二字）。刳（音枯）。茁（側滑切）。捺（音納）。月（音必）。藹（音愛）。糅
（音耨）。遹（其述切）。

<sarticle>大明仁孝皇后夢感佛說第一希有大功德經卷下</sarticle>

爾時尊勝佛母。及救度佛母。沙斡哩佛母。聞說是經
及神呪功德不可思議。即從座起合掌恭敬而白佛
言。我速疾勇猛能除怖畏。能授諸勝義殊勝威光。照
見三世施精勤行得超彼岸。能攝無餘諸藥叉眾於
他加行摧壞一切自身熾盛。鎮世攝伏度脫有情。現
勝妙光普徧喜悅。能破七險能消灾禍令離諸怨。能
動三處能滅諸毒能解鬬諍。善除瘟疫善靜威力種
種具足。願施此力護持經教。於世間眾生作種種方
便。永得皈依佛道不入輪迴。於是尊勝佛母。及救度
佛母沙斡哩佛母。各說無量大陀羅尼神呪曰。
<pb n="149"/>
唵𠽾隆（二合）莎訶唵捺謨癹葛斡諦薩哩斡（二合）得囉（二合）
盧迦卜囉（二合）諦月涉瑟吒（二合）耶勃塔耶爹捺麻達的
牙（二合）塔唵𠽾隆（二合）𠽾隆（二合）𠽾隆（二合）杓訛（二合）塔耶杓訛
（二合）塔耶月杓訛（二合）塔耶月杓訛（二合）塔耶啞薩麻薩蠻
達阿斡癹薩思葩（二合）囉拿葛諦葛葛拿娑癹斡月述
提啞撇羶[口/(午-干+尢)/貝]（則干切）都𤚥（謨含切）薩哩斡（二合）答塔葛達蘇
葛答瓦囉斡拶拿阿密哩（二合）達啞撇釋該兒（二合）馬曷
木得囉（二合）蠻特囉（二合）叭[(囗@(企-止))/木]（得該切）阿曷囉阿曷囉馬麻
藹由而（二合）傘塔囉尼杓訛（二合）塔耶杓訛（二合）塔耶月杓
訛（二合）塔耶月杓訛（二合）塔耶葛葛拿娑癹斡月述提烏
失（二合）尼沙月拶耶巴哩述銕薩曷思囉（二合）囉思迷（二合）
傘租爹敵薩哩斡（二合）答塔葛達阿斡嚕結尼[煞-(烈-列)+山]（音煞）吒
（二合）巴囉密達巴哩卜囉尼薩哩斡（二合）答塔葛達麻諦
達攝蒲密卜囉（二合）牒瑟吒（二合）諦薩哩斡（二合）答塔葛達
赫哩（二合）達耶阿牒瑟吒（二合）拿阿牒瑟吒（二合）諦木得哩
（二合）木得哩（二合）馬曷木得哩（二合）斡資囉（二合）葛耶三葛達
拿叭哩述銕薩哩斡（二合）葛哩麻（二合）阿斡囉拿月述銕
卜囉（二合）牒聶斡兒達（二合）耶馬麻藹由而（二合）月述提薩
哩斡（二合）答塔葛達薩麻耶阿牒瑟吒（二合）拿阿牒瑟吒
（二合）諦唵摩尼摩尼馬曷摩尼月摩尼月摩尼馬曷月
摩尼麻諦麻諦馬曷麻諦麻麻諦莎麻諦答塔達蒲
達戈[遣-(中/一)+ㄊ]（之依切）巴哩述提月思蒲吒卜銕述銕希希拶
耶拶耶月拶耶月拶耶思麻（二合）囉思麻（二合）囉思葩（二合）
囉思葩（二合）囉思葩（二合）囉耶思葩（二合）囉耶薩哩斡（二合）勃
塔阿牒瑟吒（二合）拿阿牒瑟吒（二合）諦述銕述銕卜銕卜
銕斡資哩（二合）斡資哩（二合）馬曷斡資哩（二合）莎斡資哩（二合）
斡資囉（二合）葛兒（二合）毗拶耶葛兒（二合）毗月拶耶葛兒（二合）
毗斡資囉（二合）[友-又+((套-大)-云)]（即戈切）辣葛兒（二合）毗斡資嚕（二合）忒葩微
斡資囉（二合）三葩微斡資囉（二合）斡資哩尼斡資㘕（二合）癹
斡都馬麻攝哩㘕薩哩斡（二合）薩埵喃拶葛耶巴哩述
提癹斡都薩埵彌薩哩斡（二合）葛諦巴哩述提釋哲（二合）
薩哩斡（二合）答塔葛達釋哲（二合）[牟*(企-止+舌)]（謨含切）薩麻刷薩顏都
卜銕卜銕悉銕悉銕勃塔耶勃塔耶月勃塔耶月勃
塔耶謨拶耶謨拶耶月謨拶耶月謨拶耶杓訛（二合）塔
耶杓訛（二合）塔耶月杓訛（二合）塔耶月杓訛（二合）塔耶薩蠻
答謨拶耶謨拶耶薩蠻答囉思密（二合）巴哩述提薩哩
斡（二合）答塔葛達赫哩（二合）達耶阿牒瑟吒（二合）拿阿牒瑟
吒（二合）諦唵木得哩（二合）木得哩（二合）馬曷木得哩（二合）馬曷
木特囉（二合）蠻特囉（二合）叭諦莎訶
唵答哩當莎訶
唵答哩突答哩都哩莎訶
捺謨囉特捺（二合）特囉（二合）牙耶捺麻阿哩（二合）耶阿斡魯
結諦杓囉耶菩提薩埵耶馬曷薩埵耶馬曷葛嚕聶
葛耶答的牙（二合）塔唵答哩突答哩都哩馬麻格哩（二合）
諦薩哩斡（二合）突瑟吒（二合）卜囉（二合）突瑟吒（二合）喃⿱𥬗口（精甘切下
同）癹耶⿱𥬗口癹耶斯擔（二合）癹耶斯擔（二合）癹耶謨曷耶謨
曷耶班塔耶班塔耶吽吽癹吒（二合）癹吒（二合）薩哩斡（二合）
突瑟吒（二合）喃斯擔（二合）癹尼答哩耶莎訶
唵必沙疾巴兒捺（二合）沙斡哩薩哩斡（二合）租辣麻囉卜
囉（二合）沙麻拿尼吽癹吒（二合）唵必沙節巴兒拿（二合）沙斡
哩必沙馬盧節巴沙馬盧節薩哩斡（二合）馬盧節唵吽
癹吒（二合）莎訶
爾時觀世音菩薩。即從座起頂禮佛足而白佛言。世
尊。我於恒河沙劫聞佛真言。從三慧入圓通。今復聞
如是勝義。願因佛旨以拔濟眾生。有能誦是經及神
呪者。吾即護持令彼成就。佛言。善哉善哉。觀世音菩
薩即說六字大明神呪及大陀羅尼神呪曰。
唵嘛呢叭彌吽
捺謨囉得捺（二合）得囉（二合）牙耶捺謨阿哩耶（二合）啞斡盧
結諦說囉耶菩提薩埵耶馬曷薩埵耶馬曷葛嚕聶
葛耶答的牙（二合）塔唵薩哩斡（二合）板塔捺妻達捺葛囉
耶薩哩斡（二合）巴鈸薩麼度嚕（二合）束攝捺葛囉耶薩哩
斡（二合）月提不囉（二合）攝麻捺葛囉耶薩哩微（二合）丟巴特
<pb n="150"/>
囉（二合）斡月捺攝捺葛囉耶薩哩斡（二合）杷宜熟得囉（二合）
捺耶怛薛捺麻思格哩（二合）擔伊擔啞㗚耶啞斡嚕結
諦說囉怛斡尼辣竿剎捺麻赫哩（二合）達巖啞斡哩怛
葉沙咩薩哩斡（二合）啞哩塔（二合）薩塔捺束婆齎怛捺薩
哩斡（二合）薩埵喃巴鉢麻囉葛（二合）月束塔葛怛的牙（二合）
塔啞斡魯吉魯葛麻疊魯葛葛疊夷奚歇馬曷菩提
薩埵兮菩提薩埵兮馬曷菩提薩埵兮不哩耶（二合）菩
提薩埵兮葛嚕聶葛思麻囉赫哩（二合）達嚴夷奚歇啞
哩耶（二合）啞斡嚕結諦說囉巴囉麻埋得哩（二合）即怛葛
嚕聶葛孤嚕孤嚕葛哩麻（二合）薩塔耶薩塔耶微玷諦
奚諦奚彌啞囊葛莽葛末月航葛末馬曷悉塔由吉
說囉哆和哆和微哩顏（二合）諦馬曷微哩顏（二合）諦塔囉
塔囉塔囉禰說囉[友-又+((套-大)-云)]（即戈切下同）辣[友-又+((套-大)-云)]辣月麻辣麻辣謨
哩諦（二合）啞哩耶啞斡嚕結諦說囉格哩（二合）室捺（二合）唧
捺拶劄麻孤劄啞郎格哩（二合）怛攝哩囉嵐鉢不囉（二合）
嵐鉢月嵐鉢馬曷席塔熟塔塔囉巴辣巴辣馬曷巴
辣麻辣麻辣馬曷麻辣[友-又+((套-大)-云)]（即戈切下同）辣[友-又+((套-大)-云)]辣馬曷[友-又+((套-大)-云)]辣
格哩（二合）室捺（二合）巴克徹（二合）格哩（二合）室捺（二合）斡哩捺格
哩（二合）室捺（二合）巴賒聶哩渴怛捺兮巴特麻（二合）曷思達
（二合）拶耶葛囉聶攝拶哩說囉格哩（二合）室捺（二合）薩哩巴
格哩（二合）怛拽[生-土+(聿-干)]（寧幽切）巴微怛夷奚歇咓囉曷目渴得
哩（二合）逋囉達曷尼說囉捺囉耶捺巴辣嚕鉢微攝塔
哩兮尼辣竿剎兮馬曷曷辣曷辣月攝聶哩（二合）唧怛
盧葛薛囉葛月攝捺攝捺堆攝月攝捺攝捺謨曷月
攝捺攝捺聶哩木克徹（二合）捺和羅和羅門拶門拶摩
和羅摩和羅曷辣曷辣馬曷巴特麻（二合）捺潑薩囉薩
囉席哩席哩蘇嚧蘇嚧勃銕勃銕勃塔耶勃塔耶勃
塔牙咩怛斡尼辣竿剎夷奚歇尼辣竿剎夷奚歇咓
麻思貼（二合）怛星曷摩渴曷薩曷薩門拶門拶馬曷劄
劄曷薩聶哩捺爹尼夷奚歇蒲蒲馬曷悉塔由吉說
囉班塔班塔咓咱薩塔耶薩塔耶月玷思麻（二合）囉思
麻（二合）囉端唵（二合）兮杷葛彎魯葛月魯葛思端唵（二合）怛
塔葛達怛達歇彌怛哩賒（二合）喃不囉（二合）薩塔耶彌莎
曷席塔耶莎曷馬曷席塔耶莎曷席塔由吉說囉耶
莎曷尼辣竿剎耶莎曷咓囉曷目渴耶莎曷星曷目
渴耶莎曷馬曷捺囉星曷目渴耶莎曷席塔月疊塔
囉耶莎曷巴特麻（二合）曷思怛（二合）耶莎曷馬曷巴特麻
（二合）曷思怛（二合）耶莎曷斡資囉（二合）曷思怛（二合）耶莎曷馬
曷斡資囉（二合）曷思怛（二合）耶莎曷格哩（二合）室捺（二合）薩哩
巴（二合）格哩（二合）怛拽[生-土+(聿-干)]（寧幽切）巴微怛耶莎曷馬曷葛辣
麻孤劄塔囉耶莎曷拶格囉（二合）由塔塔囉耶莎曷商
渴攝鈸達（二合）聶哩捺怛捺葛囉耶莎曷補塔捺葛囉
耶莎曷咓麻思竿（二合）塔低攝思銕（二合）怛格哩（二合）室捺
（二合）唧捺耶莎曷咓麻曷思怛（二合）月克羅（二合）拶哩麻（二合）
聶斡薩捺耶莎曷盧吉說囉耶莎曷馬曷盧吉說囉
耶莎曷薩哩斡（二合）席提說囉耶莎曷囉克徹（二合）囉克
徹（二合）𤚥（謨含切）莎曷孤嚕孤嚕囉克徹（二合）謨哩諦（二合）喃
莎曷捺謨癹葛斡諦阿哩耶（二合）啞斡盧結諦說囉耶
菩提薩埵耶馬曷薩埵耶馬曷葛嚕尼葛耶席田都
彌滿特囉（二合）巴達尼莎曷
爾時文殊師利菩薩。亦從座起頂禮佛足而白佛言。
世尊。我最初成道聞是勝義及神呪。承佛威旨廣度
眾生而得成就。即說呪曰。
唵斡吉杓囉蒙（含口誦）
捺謨蠻租釋哩（二合）孤麻囉蒲答耶菩提薩埵耶馬曷
薩埵耶馬曷葛嚕聶葛耶答的牙（二合）塔唵啞囉接月
囉接述銕月述銕杓塔尼月杓塔尼杓塔耶月杓塔
耶啞麻列月麻列你兒（二合）麻列拶耶斡哩拶耶咓曷
尼嚧嚧𠯗棃吽吽吽癹吒（二合）癹吒（二合）癹吒（二合）莎曷
爾時金剛手菩薩。即從座起頂禮佛足右繞三帀而
白佛言。大悲世尊。廣為諸眾生開發蒙昧宣揚妙旨。
作大方便闡祕密藏。是為最上了義大乘。我等幸承
慈誨。受持是經及神呪。惟願覺悟一切有情及諸末
<pb n="151"/>
世一切眾生。永斷疑悔得成正覺。即說呪曰。
唵斡資囉（二合）叭呢吽
唵斡資囉（二合）[口/(午-干+尢)/貝]（則干切）劄馬曷嚧[煞-(烈-列)+山]（音煞）拿吽吽吽癹吒
（二合）癹吒（二合）癹吒（二合）
爾時摩利支天菩薩。即從座起頂禮佛足右繞三帀。
而白佛言。大悲世尊。我於如來得大神通自在力。常
行日月天前所不能見我則能見。無人能見無人能
知。無人能執無人能縛。無人能害無人能欺誑。若復
有人常憶念者應亦如是。願常於恐怖苦難之處護
諸有情。若盜賊水火刀兵毒藥疾病饑饉天龍鬼神
人及非人冤家惡獸不令為害。若一切眾生有能持
誦此經及神呪者。我當守護令其成就。永無灾障遠
離諸難。身垢清淨速證聖果。即說陀羅尼曰。
唵馬哩唧茫莎曷
答的牙（二合）塔唵巴答葛囉（二合）麻⿱亠中（音斜下同）叭囉葛囉（二合）
麻⿱亠中烏達耶麻⿱亠中尼囉麻⿱亠中阿囉葛（二合）麻⿱亠中嘛囉葛
（二合）麻⿱亠中烏囉麻（二合）麻⿱亠中斡捺麻⿱亠中孤勒麻（二合）麻⿱亠中即
斡囉麻⿱亠中麻曷即斡囉麻⿱亠中安怛囉塔（二合）捺麻⿱亠中莎
曷捺謨囉特捺（二合）特囉（二合）牙耶答的牙（二合）塔唵阿盧
答盧葛盧薩特擦（二合）盧三卜囉（二合）母爾塔（二合）得（舌抵㗁）
囉革叉（二合）囉革叉（二合）𤚥（莫含切）薩哩斡（二合）薩多彎（二合）瑟
哲（二合）薩哩斡（二合）癹由叭特囉（二合）微匹牙（二合）莎曷捺謨
囉特捺（二合）特囉（二合）牙耶答的牙（二合）塔唵斡特答（二合）列
斡答列斡囉列斡囉曷目伽薩哩斡（二合）篤瑟吒（二合）卜
囉（二合）篤瑟吒（二合）喃葛耶斡格節（二合）答拶川唵（二合）賒班
塔班塔⿱𥬗口（精甘切下同）癹⿱𥬗口癹斯躭（二合）癹斯躭（二合）癹吽吽
癹吒（二合）莎曷唵馬哩唧厓（二合）莎曷唵斡囉列斡答列
斡特答（二合）列斡囉曷目伽薩哩斡（二合）篤瑟吒（二合）卜囉
（二合）篤瑟吒（二合）喃葛耶斡格節（二合）答目堪班塔耶班塔
耶⿱𥬗口（精甘切下同）癹耶⿱𥬗口癹耶斯躭（二合）癹耶斯躭（二合）癹耶
謨曷耶謨曷耶攀拶耶攀拶耶達兒拶（二合）耶達兒拶
（二合）耶赫哩臨（二合）赫哩臨（三合）吽吽癹吒（二合）癹吒（二合）莎曷
唵馬哩唧厓（二合）馬曷馬哩唧厓（二合）薩囉薩囉阿巴薩
囉阿巴薩囉卜囉（二合）薩囉卜囉（二合）薩囉目歇目歇月
目歇月目歇阿鉢葛囉（二合）麻耶阿鉢葛囉（二合）麻耶薩
哩斡（二合）篤瑟吒（二合）薩多彎（二合）叭提兀忒（二合）叭提薩哩
斡（二合）月克難（二合）月那耶甘阿鉢薩㘓（彈舌誦）哆阿銕瑟
𢧗（支安切）哆囉特捺（二合）特囉（二合）耶薩的捺莎曷唵⿱旡貝（則干
切下同）[遣-(中/一)+ㄊ]（之依切下同）巴囉麻[口/(午-干+尢)/貝][遣-(中/一)+ㄊ]莎曷唵阿葛列巴葛列
把瑟哲（二合）葛列薩哩斡（二合）篤瑟吒（二合）卜囉（二合）篤瑟吒
（二合）喃葛耶斡格節（二合）答目堪拶川唵（二合）賒班塔班塔
吽吽吽癹吒（二合）癹吒（二合）癹吒（二合）莎曷
爾時舍利弗。聞佛說是經義神呪。及諸菩薩各說神
呪贊揚佛道。舍利弗合掌恭敬白佛言。若徧滿十方
恒河沙世界。持誦此經及神呪者得福多不。佛告舍
利弗。若恒河沙世界諸有學。欲進修正覺妙明自性
斷緣空諦。一聞勝義諸漏虗盡。若善男子善女人。比
丘比丘尼。優婆塞優婆夷。精心好道堅持戒律。誦是
第一希有大功德經及神呪即得成就。若有眾生罹
諸苦難及諸煩惱冤業宿障。即得罪惡消除灾障潛
釋安隱快樂。若遇水火盜賊。水不能溺火不能燒。黑
風大海盜賊兵戈。虎狼蛇蟲魘蠱毒藥呪詛俱不能
害。若復有人。書寫此經及神呪受持佩誦。以華香纓
絡幢旛繒蓋眾樂燈燭起塔造寺種種供養。於末劫
中開示未學勝於七寶布施。九世先靈咸獲超度。一
切幽魂滯魄十種異類竝得超生。已獲福德無量無
邊。若無嗣續生智慧男子。如性癡愚即成大辯才生
一切種智。壽命不永即得延生。復得身榮家盛不犯
刑憲。其有貪欲恚癡不實妄想塵勞所汙悉得清淨。
永不墮無間地獄受諸輪迴苦趣。若有人持誦是經
及神呪。三千大千世界光明圓滿合成一界。其有墮
諸鑊湯洋銅銕城刀山劒樹斧鉞鎗鋸黑闇寒冰。種
種地獄悉皆破壞。咸際光明即得超脫。一切火蛇火
<pb n="152"/>
狗馬頭羅剎自相遠離。若有人發千百億善念。誦此
經及神呪。我即千百億化身。令彼不惑外道皆成佛
果。若善男子善女人持誦此經一句一偈及一神呪。
所獲福德無量。當知是人非於一佛二佛種諸善根。
如是乃至盡百千萬億那由他一切佛所。種諸福慧
故聞此經教。爾時舍利弗聞佛說是經功德不可思
議。即頂禮恭敬而說偈曰。
 如來大興慈愍心  示我第一希有義 
 廣大勝妙不思議  是故覺悟一切人 
 充周法界等河沙  惟是密因最上品 
 無量功德不可說  不可說轉受佛恩 
 大雄威力大神通  要令種種成佛道 
 眾生聞者隨所願  有所得者由善根 
 我今頂禮妙覺尊  永斷無明諸惑業 
 誓願將身於歷劫  護持法藏顯真如 
佛說是經已。妙法圓音徧十方界。即時天雨百寶妙
華。五色紛糅徧滿十方虗空。十方微塵剎土皆成寶
色。盡世界所未有異品妙香馥郁凝聚。河沙佛國悉
皆熏聞。諸大菩薩摩訶薩。及諸無漏大阿羅漢。一切
世間天人阿脩羅。皆踊躍歡喜信受奉行。

大明仁孝皇后夢感佛說第一希有大功德經卷下
（終）

<talk>No. 10-B
 大明仁孝皇后夢感佛說第一希有
大功德經後序</talk>

蓋聞盛治之世至寶不祕而真文顯宣。大道遹
彰而嘉徵滋著。伏覩我
母后仁孝皇后。夢感第一希有大功德經。神妙難名
義理昭著。貫徹三乘總持萬法。充之則周徧法
界。斂之則芥納須彌。顯祕藏之玄微。發菩提之
奧義。語其理則䆳深莫測。語其功則甚博而弘。
蓋歷世以來論空典者。未有若是之明且切也。
仰惟我
母后。聖德純貞備全眾善。悟道出乎天性。慈覺本於
生成。故神明協禎夢傳靈祕。以兆至治之盛也。
高熾探𦣱其旨甚深精微。莫窺其突仰歎無窮
母后。親序其事于首。嘗以鋟梓廣施於眾。作無量方
便以輔相
父皇內治之美。豈意無疾一旦坐逝奄忽遐棄。高熾。
悲號痛悼體魄震驚。天高地厚慕戀曷已。追惟
母后。志願未畢。復書是經重以壽梓。流通中外以惠
蒼生。拯苦海之沈淪。啟迷途之昏闇。誠能究極
斯旨則解惑結。猶轉凡起正覺如指掌。謹述數
語于後。用紀
聖神感應之功焉。
永樂五年十一月初六日孝子皇太子高熾泣
血頓首謹書

<talk>No. 10-C
 大明仁孝皇后夢感佛說第一希有
大功德經後序</talk>

蓋聞高明者天。列星辰而成文。博厚者地。載川
嶽而成理。故天不愛道則至文顯焉。地不愛寶
則至理著焉仰惟我
母后仁孝皇后。夢陟靈山聞佛真諦。既寤而書。異香
盈室七日不散。蓋至文發舒神靈顯曜。觀漢日
之流祥神通之叶夢者信有徵矣。高煦常誦之
原。夫妙旨幽微至言簡奧。闢圓明之廣路。開常
樂之法門。總三藏之樞機。貫一乘之祕義。語其
<pb n="153"/>
妙則蕩蕩難名。論其功則巍巍無等。悟之者則
欲浪頓息。領之者則魔風倐消。雖盡摩騰之翻
羅什之譯。豈足以方於萬一者乎。伏觀
母后。贊輔我
父皇。內治之暇即間居習靜端謹誦持。豈意厭棄塵
勞坐而瞑目。高煦。悲愴痛絕五內戰兢。心志迷
昡攀號莫及。追惟
母后夢。感佛說第一希有大功德經。嘗親為序刻梓
以傳。其功德不可思議。將欲畢於
先志必以廣布流通。重書壽梓嘉惠沈淪。登眾生
於佛域。歸蕩流於淳源。有能致力於斯探測奧
義。則妙證真如理不唐捐矣。
兄皇太子已為序於後。誠不自揆謹題于左云。
永樂五年十一月初六日孝子漢王高煦泣血
頓首謹書

<talk>No. 10-D
 大明仁孝皇后夢感佛說第一希有
大功德經後序</talk>

嘗聞非常之事非常人所能知。非常之語非常
人所能聞。故大道必明於治世。至言必顯於
聖人。闡神化之玄微剖混沌之靈祕。自非文明會同
之時。不能臻茲至盛。洪惟。我
母后仁孝皇后。聖德至純慈惠誠敬。相我
父皇內治之美。數十餘年之間勤修善道夙夜不懈。
曩嘗夢感佛說第一希有大功德經。奧義精深
至理簡要。誠菩提最上之法。般若方便之門。求
其妙則一字皆原於佛心。語其功則一言可成
於正覺。[(奧-釆+米)-大+ㄎ]歷漢代秦年終莫得以窺其際。雖更
馬鳴龍樹亦未能以究其微。蓋神明佑啟我
皇家萬世太平之基。故俾玄章煥發。以演不傳之祕
用。開累劫之迷途。大示如來之寶印。要使蒸沙
惑客轉盻而悟真常。說飯飢夫舉足而超智海。
功德無量實為難名。仰惟。我
母后。慈惠天下欲廣流通。嘗親為序用以刻梓。使誦
之者皆成佛果。豈意夙登妙覺忽證泥洹。高燧
撫膺痛哭哀苦曷勝。戰慄哽噎心褫魄散。慨
智慧斯頺密因曷曜。津梁未溥夷路復堙。乃重書
是經刻梓廣施。以承我
母后嘉惠之心。於乎懸佛日於中天光含大地。爍明
珠於性海影燭十方。于以揭三藏之領要。總一
乘之妙理。學者於此精契圓融。則心性清淨即
超聖趣矣。高燧。固才乏通悟莫造其閫域。
兄皇太子
兄漢王皆為序於後。謹述此于末。以抒愚衷焉。
永樂五年十一月初六日孝子趙王高燧泣血
頓首謹書

<article id="n11">佛說無量壽佛名號利益大事因緣經</article>

No. 11
<sarticle>佛說無量壽佛名號利益大事因緣經</sarticle>

曹魏天竺三藏康僧鎧譯
我聞如是一時佛在王舍城耆闍崛山中與大比丘
眾千二百五十人俱諸漏已盡神通明達諸眾聖其
名曰尊者阿難尊者目犍連尊者舍利弗尊者大牛
王尊者摩訶迦葉尊者摩訶伽耶迦葉尊者大周那
尊者名聞迦葉尊者大淨心志等皆如斯等以為上
首又普賢菩薩文殊師利菩薩信淨慧菩薩善解脫
菩薩等諸大正士滿足無量願行安住不可思議功
德之法智慧聖明如是等之諸菩薩眾不可稱計即
<pb n="154"/>
時來會。
爾時世尊告阿難曰乃往過去久遠無量無央數劫
有一大比丘名曰法藏值遇無數百千佛滿足無量
大願超過諸佛所行之法彼法藏比丘今已成正覺
現在西方清淨安樂剎號曰不可思議光無量壽如
來其佛本願力故以不可思議威神力徧滿十方世
界以大音聲宣布名號功德是故十方世界一切有
情聞信其名號功德即時入正定位生清淨安樂佛
國是故有情之類縱令在人中以宿報故或聾盲喑
啞愚痴狂惡以其佛光明名號因緣皆得解脫或在
三途勤苦之中受苦無間以其佛光明名號因緣皆
蒙解脫聞其光明名號若信受若稱名即時除無量
無數劫生死之罪是故阿難稱彼佛號若一聲若十
聲乃至百千聲於念念中在無數化無量壽佛常護
其人又有二菩薩一名觀世音一名大勢至是二菩
薩自為上首俱諸大菩薩眾常來護其人壽終之後
生彼無量壽清淨安樂國是故阿難設有猛火充滿
三千大千世界必當過至聞信彼佛名號是人號火
中生白蓮華是名不可思議名號利益一大事因緣
其佛本願力故十方諸佛皆俱讚譽彼佛名號功德
又稱讚念佛有情之類是故汝等皆當信受彼佛名
號。
世尊告阿難曰如來所以興出於世間說彼佛不可
思議真實功德光明名號利益大事因緣是故我說
難值難見難得難聞若有眾生有聞此法者皆應信
順如法修行。
世尊告阿難曰彼法藏比丘為度十方世界一切有
情雖起超世願修無量大行是本久遠實成本有法
身常住無量壽佛以不可思議威神力故徧滿十方
世界為教化安立無數有情住於無上真實之道或
為剎利國王轉輪王或為長者居家尊性豪貴或為
六欲梵天王等或為地獄餓鬼畜生修羅身常以四
威儀化作一切阿難彼久遠實成法身常住無量壽
佛者豈異人耶今日世尊我身是也愍念汝等一切
有情無明大夜闇故從彼安養無為界示現此惡時
惡世界中迦耶王舍等說彼佛名號不可思議功德
因緣是謂難值難見難得難聞是故若有有情聞此
經者皆應信受如法修行。
世尊告阿難曰縱令一切有情煩惱惡業深障重報
彼佛光明名號神力無所障是故彼佛號無無
對清淨智慧歡喜等智慧無故威神力亦無神
力無故大慈悲亦無是故濁惡世一切有情若
以有小智有疑於佛無智不可思議智不可穪
量智大乘勝智無等倫最上智疑惑不信以疑惑故
無數多劫中墮曾婆羅獄或入頻陀羅獄受苦無窮
無有出期是故若有有情正信佛智者即時入正定
位不退轉阿耨多羅三藐三菩提是名不可思議功
德名號利益大事因緣佛說此經應時普大地六種
震動天雨妙花自然空中有微妙大音聲讚嘆彼不
可思議光無量壽清淨佛號及今日世尊說大事利
益因緣世尊說此經時無量有情發無上正真道意
諸天人民得阿那含果諸大菩薩以四弘誓莊嚴功
德於將來世應成正覺佛說此經已諸大菩薩眾阿
難等諸大聲聞弟子眾聞佛所說歡喜禮佛而去。

佛說無量壽佛名號利益大事因緣經

<article id="n12">觀世音菩薩往生淨土本緣經</article>

No. 12
<sarticle>觀世音菩薩往生淨土本緣經</sarticle>

失譯人今附西晉錄
<pb n="155"/>
如是我聞。一時佛在王舍城鷲峰山頂。與大比丘眾
及諸大菩薩天龍八部人非人等。恭敬圍遶。而為說
大菩薩本生因緣。爾時佛前有大光明。遍照南閻浮
提。漸及佗方國土。而光明中說偈言曰。
 成就大悲解脫門  常在娑婆補陀山 
 晝夜六變觀世間  本願因緣利一切 
是時眾會見此光明。聞說偈言。生未曾有想。莫不疑
怪。次第問因緣無答者。爾時眾中。有一菩薩摩訶薩。
名曰總持自在。從座而起。便白佛言。世尊。有何因緣。
現此光明。誰人所放。我等大眾。見斯光明。聞說偈頌。
未知因緣。願為我等。當說其因緣。佛告總持自在菩
薩。善哉善哉。汝等諦聽。從此西方。過二十恒河沙佛
土。有世界。名曰極樂。其土眾生無有眾苦。但受諸樂。
其國有佛。號阿彌陀。三乘聖眾充滿。其中有一生補
處大士。名觀世音自在。久植善根。成就大悲行願。今
來此土。為欲顯示往生淨土本末因緣。現此光明。普
照世界。不久自來。汝等當問偈頌因緣。爾時觀世音
菩薩摩訶薩。百千大菩薩眾。俱共來詣鷲山頂。頭面
禮佛。讚嘆供養已。退坐一面。時總持自在菩薩。承佛
威力。往觀世音所。共相慰問。白觀世音言。善男子。所
放光明。演說微妙伽陀。未識本末因緣。其意云何。時
觀世音告總持自在言。乃往過去。不可說阿僧祗劫
前。當於南閻天竺。有一國。名摩涅婆吒。其國有一梵
士。名曰長那。居家豐饒。有妻□名摩那斯羅。未有子
息。夫婦常歎恨。我等財產雖豐足。亦無餘念。未有子
息。是為遺恨。祈禱天神。慇重求子。其妻未久之間。有
身月滿。生男子。端正無比。至有三歲。復生男子。梵士
得二子。歡喜踊躍。招占相使見二子。相者見而不悅。
良久告言。此兒雖端正。別離父母不久。兄號早離。弟
名速離。雖聞此言。夫妻相共愛養無厭。早離年至七
歲。速離年至五歲。時母摩那斯羅。四大乖違。重病卒
起。形色衰損。辛苦病惱。不得安臥。水食絕將。入死門
時。二子有母左右。瞻仰面目。憂悲啼哭。長母聞子悲
聲。血淚交流。從病牀而起。以左右手。摩二子頭言。生
死敗壞。不可免脫。占相所言。有實唯然。所恨汝等未
及盛年。捨而別離。我有何罪報。汝等何無幸。爾時早
離在枕側。悶絕而臥。良久蘇起。呼天唱言。我等如今
者幼稚無識。非生母者。誰示明操道。天地空曠。神心
無據。一何捨告別離。悲母則誘諭言。世間法爾。生者
必滅。譬如駛流。必不久住。今聽悲聲。深生病惜。又速
離以幼稚心。舒於二手。繁細頸。高聲啼哭。是時摩那
斯羅語二子言。明操至道。無過發菩提心。菩提心者
大悲是。若至老大時。欲報四恩。宜須發心。如只今者。
汝莫啼哭。我雖死亡。共父住。即呼長那。而語遺言。我
今與汝。如車輪。如鳥翼。而有二子。我死汝生。汝愛養
不異我生時。曾從佗緣。莫心改變。梵士聞婦遺言。悶
絕僻地。蘇起唱言。車無一輪。不進寸步。鳥無一翼。不
飛尺空。汝入死門。我與誰人。養育二子。夫婦別離。恩
愛至悲。我不樂世間。將捨命入死門。時婦復言。二子
者。汝與我共生。願止別離養二子。言訖閉眼。父及二
子取其遺言。葬死屍還家。兄在右膝上。戀慕母。弟在
左膝上。求食而悲。梵士憂懷中。而作是念。我無力。求
佗女為婦。養育稚子。爰有梵士。名毗羅。有一女。心情
貞良。即取彼女。收為婦。時舉世飢苦。財穀漸盡。庫藏
空無。生活無憑。長那即語妻言。我聞從是北往七日。
有山名檀羅山。有甘菓名鎮頭。將行彼山取妙菓。養
汝及二子。汝我還來間。將可養育。妻受其語。養育二
子。如生母。夫差彼山獨往。去後二七日。更不還來。時
妻生異念。作是思惟。長那若住彼山不來者。我如何
養育二子。若採菓雖來。彼愛念二子。我有何等分。今
以方便。除遣二子。思惟已語海師。定出時已。更告二
子。我汝等養無力。汝父既未還。從此南方。近有島。海
岸孤絕。岸有甘菓。濵有美草。我與汝等。共往絕島。即
<pb n="156"/>
詣船師所。二子俱乘船渡海。到絕島岸。語二子。汝等
二人先下。戲濵挊沙。我在船中。料理餘糧。次下欲求
草菓。二子即下。東西馳走遊戲。不知餘事。後母密乘
本船。還古鄉。二子還到本濵。見之無船。及母不知去
所。海側走疲。舉聲呼母。更無答者。二子晝夜悲哭。兄
早離作如是言。悲母告別離。一去更不來。慈父往檀
那羅山。更不還來。後母者置絕島。密還去。如何存身
命耶。時憶念生母遺言。我須發無上道心。成就菩薩
大悲。行解脫門。先度他人。然後成佛。若為無父母者。
現父母像。若為無師長者。現師長身。若為貧賤者。現
富貴身。國王大臣。長者居士。宰官婆羅門。四眾八部。
一切隨類。無不現之。願我常在此島。於十方國。能施
安樂。變作山河大地。草木五穀。甘菓等。令受用者。早
出生死。願我隨母生處。不離父生處。如是發一百願。
壽終。父長那從檀那羅山。採鎮頭菓。還來本宅。先問
其二子。後母即答言。汝子只今乞求飲食遊出。其父
有朋友。往其所。問子在所。彼答言。汝出後。過二七日。
後母送置南海絕島。餓死定不疑。爾時長那。嗚呼甚
自責。我往檀那羅山。取甘菓來者。為養二子。而有何
罪。忽遇二別離悲。先別離難忍。今亦值生別離。不堪
任。即求覔小船。到絕島濵。四方奔求。唯是白骨一處
聚集。衣服散在海濵。知是我子死骨。懷衣骨。啼哭發
願。願我度脫諸惡眾生。速成佛道。或變大地。或水火
風。或變草木藂林。為眾生作依止。或變五穀增益佗
身。或若天若人若神。一切貴賤種形色。無剎不現身。
如是發五百願。又願我常住娑婆世界。說法教化。如
此時間。不食命終。閻浮提大動。諸天來會。禽獸悲鳴
不安。空中散化。供養白骨。爾時梵士長那者。今釋迦
牟尼如來是也。母摩那斯羅者。西方阿彌陀如來是
也。兄早離者。我身是也。弟速離者。大勢至菩薩是也。
朋友者。總持自在菩薩是也。昔檀那羅山者。今靈山
是也。昔絕島者。今補陀落山是也。劫壞之時。器界雖
壞。劫成時。先相還現。彼山北面有堀。若金剛有大石。
號寶業。我常在彼石上。說大悲行解脫門。成就眾生。
昔為早離時發願。處山頂。有七寶殿堂莊嚴奇妙。我
常在寶宮殿。示教利喜。昔呼父母處也。我依彼思往
生淨土得不退位。思昔捨身。故常在彼山。異類禽獸。
昔我所化。現草木。向捨身所。而低其葉。當知光明中
偈頌亦如是。始末因緣。爾時釋迦牟尼如來。讚嘆觀
世音菩薩。善哉善哉。誠如所言。往生因緣。一一如斯。
汝等當知。如今日者。我及阿彌陀一化始終也。譬如
父母。有一子。劫稚墮井底。其父入井底。救其子置岸
上。其母在岸。抱取養育。諸親屬助母養志。結朋友儀。
不還本井穢中。我如慈父。五濁眾生如隨井底。阿彌
陀如悲母在岸上。如淨土觀世音等。如朋友。得不退。
如不還。當知入娑婆五濁穢中。教化六道愚癡眾生。
今生淨土。彌陀引不捨。觀世音大勢至守護。令不退
還。皆依往昔誓願因緣也。爾時阿彌陀如來無數百
千聖眾。現空中。說偈言。
 善哉釋迦文  在濁利眾生  聞名見身者 
 決定成佛道  往昔因緣故  今來現空中 
 欲生我因者  必來迎西方 
爾時釋迦牟尼佛讚阿彌陀。說偈曰。
 善哉兩足尊  能利娑婆界  證明真實法 
 慈悲施一切  若有重業障  無生淨土因 
 乘彌陀願力  必生安樂國  若人造多罪 
 應墮地獄中  纔聞彌陀名  猛火為清凉 
 若念彌陀佛  即滅無量罪  現受無比樂 
 後必生淨土 
爾時觀世音從座而起。說偈言。
 二尊如日出  能破生死闇  顯示往因緣 
 經劫不敗亡  我念無量劫  在於絕島側 
 發心時因緣  常在補陀落  昔在生死時 
<pb n="157"/>
 二尊為父母  今在淨穢土  互助化世間 
爾時大勢至說偈言。
 我從初發心  隨二尊不離  今聞昔因緣 
 能知緣不已  我動一足時  三惡離苦惱 
 若生淨土時  授手迎西方 
爾時總持自在王亦復偈說言。
 我昔為朋友  今日能知之  當來得聞者 
 決定生淨土 
爾時阿彌陀佛忽念不現。大眾歡喜。作禮而去。

觀世音菩薩往生淨土本緣經

<article id="n13">念佛超脫輪迴捷徑經</article>

No. 13
<sarticle>念佛超脫輪迴捷徑經</sarticle>

先誦佛讚。
 阿彌陀佛身金色  相好光明無等倫 
 白毫宛轉五須彌  紺目澄清四大海 
 光中化佛無數億  化菩薩眾亦無邊 
 四十八願度眾生  九品咸令登彼岸 
南無西方極樂世界大慈大悲阿彌陀佛
南無阿彌陀佛（或百聲或千聲以至萬聲愈妙隨人發願）
南無觀世音菩薩（十聲）南無大勢至菩薩（十聲）
南無清淨大海眾菩薩（十聲）
念畢迴向發願頌。
 十方三世佛  阿彌陀第一  九品度眾生 
 威德無窮極  我今大歸依  懺悔三業罪 
 凡有諸福善  至心用迴向  願同念佛人 
 感應隨時現  臨終西方境  分明在目前 
 見聞皆精進  同生極樂國  見佛了生死 
 如佛度一切  無邊煩惱斷  無量法門修 
 誓願度眾生  總願成佛道 
 虗空有盡  我願無窮  情與無情 
 同緣種智 
十方三世一切佛
一切菩薩摩訶薩
摩訶般若波羅蜜
南無阿彌陀佛（三聲）念畢合掌頂禮而退。

此是還原要術。脫苦神方。不遇此門。真為痛惜。倘
未能頓棄家緣專一修習。但每日正心西向。繫念
阿彌陀佛。或百或千以為常課。此方念佛。極樂池
內。花即標名。勤惰纔分。榮枯頓異。臨命終時。觀世
音菩薩。手執此花。迎取念佛之人。坐於花內。往生
彼國。花開見佛。快樂無窮。我若誑汝。當墮[托-七+友]舌地
獄。代汝念佛之人。受大苦。幸發信心。早修淨業。莫
教一日換了皮。縱有千佛難救汝。火急進步。時不
待人。思之思之。
先原為極忙而設每早定為常課。不可一日間斷。
常課之外。遇有空閒。仍把念佛做一件日用緊要
的事。好像穿衣食飯一般。沒有一時半刻可離。這
纔與古人所說。朝也阿彌陀。暮也阿彌陀。假饒忙
似箭。不離阿彌陀。的意相合。每次所念。不必拘定
遍數。亦不拘四字六字。明念暗念。但念佛時。至心
歸命。莫教有一毫外念夾雜。方為真念。大藏經云。
念阿彌陀佛一聲。滅八十億萬劫生死重罪。苟非
真念純切。那能有此大效。近有一種念佛的人。不
曉得善養喜神。動輒生氣。兼又貪圖口腹。恣意殺
生。自謂無礙於念佛。那曉得怒恨傷生兩業。最是
招惹魔障。到命終時業境現前。纏繞作梗。不是痛
苦。就是昏迷。雖欲念一佛字。將不可得。何況十念。
<pb n="158"/>
故修淨業的。要曉得於今所做是因。臨終所得是
果。趁早歡喜戒殺。莫到臨頭後悔。又有一種念佛
的人。自謂生平那裏沒有過惡。未必就能投生極
樂。但得現世安穩。來生富貴。於願足矣。這是信念
不堅。佛不能度。要知從前有個十惡五逆的屠戶。
到命終時。痛苦萬狀。只求速死的時節。纔聽得有
這十念法門。急忙之中。取香安放手掌焚燒。力求
超度。尚可見佛接引。得了下品下生。何況生平行
為。尚不至於十惡五逆。而又起信得早。豈有不遂
往生之理。是故念佛不可希求來世福報。到得福
報盡時。依然要受苦楚。那裏比得跳出輪迴。能彀
永享極樂的好。惟求父母往生。及在世保病。去世
追薦的。皆是孝思。可以求得。但父母在世的。不若
勸其自念的好。昔長蘆頤禪師勸孝文云。能勸父
母修淨土。是為大孝。今世人得見此書。就是有緣。
宜發堅信心。勸父母戚友。一同念佛。莫教當面錯
過。倘或轉勸未能兄信。却已曉得天地間。原有這
超出輪迴。投生極樂的法門。耳根聽熟。日久自然
會信。至於戒殺。但食三淨肉。不傷生命。便是佛家
以眼不見其殺。耳不聞其殺。心不疑其因我而殺。
名為三淨肉。便可食得。如能長年食素更佳。凡修
淨業。除念佛外。惟誦淨土真言。超度一切眾生。往
生西方則可。餘與淨土無涉。昔蓮池大師臨終時。
果然見佛來迎。因叮嚀大眾云。老實念佛。莫換題
目。可見三藏十二部經。同那八萬四千法門。總不
若念佛為第一也。

<article id="n14">十往生阿彌陀佛國經</article>

<other>No. 14</other>
<sarticle>佛說十往生阿彌陀佛國經</sarticle>

失譯人名　出周錄
如是我聞一時佛在王舍城耆闍崛山中與大比丘
眾萬二千人俱皆是大阿羅漢眾所知識其名曰摩
訶迦葉摩訶阿那律陀皆如是等而為上首。
又與無量菩薩摩訶薩俱一切皆住不退轉位無量
功德眾所莊嚴其名曰妙吉祥菩薩無能勝菩薩常
精進菩薩不休息菩薩如是等諸大菩薩而為上首
復有釋提桓因堪忍界主大梵天王四大天王如是
上首百千俱低那庾多諸天子眾及阿素洛等為聞
法故皆悉來集各禮佛足退坐一面。
爾時阿難白佛言世尊成道已來於廣敷演大乘經
典一切眾生解脫之法中宣說西方極樂世界微妙
最勝清淨莊嚴阿彌陀佛本誓重願不可思議功德
一切眾生往生極樂世界之法我等諦聽信受修行
未聞觀身之法其事云何唯願說之。
佛告阿難夫觀身之法者不觀東西不觀南北不觀
四維上下不觀虗空不觀外緣不觀內緣不觀身色
不觀色聲不觀色像唯觀無緣是為正真觀身之法
除是觀身十方諦求在在處處更無別法而得解脫
佛復告阿難但自觀身善力自然正念自然解脫自
然何以故譬如有人精進直心得正解脫如是之人
不求解脫解脫自至阿難復白佛言世尊世間眾生
若有如是正念解脫應無一切地獄餓鬼畜生三惡
道也。
佛告阿難世間眾生不得解脫何以故一切眾生皆
由多虗少實無一正念以是因緣地獄者多解脫者
少譬如有人於自父母及以師僧外現孝順內懷不
孝外現精進內懷不實如是惡人報雖未至三途不
遠無有正念不得解脫阿難復白佛言若如是者更
脩何善根得正解脫。
佛告阿難汝今善聽吾今為汝說有西方極樂世界
<pb n="159"/>
十往生法可得解脫云何為十一者觀身正念常懷
歡喜以飲食衣服施佛及僧往生阿彌陀佛國二者
正念以甘妙良藥施一病比丘及一切往生阿彌陀
佛國三者正念不害一生命慈悲於一切往生阿彌
陀佛國四者正念從師所受戒淨慧修梵行常懷歡
喜往生阿彌陀佛國五者正念孝順於父母敬奉於
師長不起憍慢心往生阿彌陀佛國六者正念往詣
於僧坊恭敬於塔寺聞灋解一義往生阿彌陀佛國
七者正念一日一夜中受持八齋戒不破一往生阿
彌陀佛國八者正念若能齋月齋日中遠離於房舍
常詣於善師往生阿彌陀佛國九者正念常能持淨
戒勤修於禪定護法不惡口若能如是行往生阿彌
陀佛國十者正念若於無上道不起誹謗心精進持
淨戒復教無智者流布是經法教化無量眾生如是
諸人等悉皆得往生阿彌陀佛國。
爾時十方世界六種震動雨珍妙華他方佛國一切
諸菩薩來集此會一心聽法大會中有一菩薩名山
海慧白佛言世尊彼阿彌陀佛國有何玅樂勝事一
切眾生皆願往生彼佛告山海慧菩薩汝今應當起
立合掌正身向西正念觀阿彌陀佛國願見阿彌陀
佛爾時一切大眾亦皆起立合掌共觀阿彌陀佛爾
時阿彌陀佛現大神通放大光明照山海慧菩薩身
爾時山海慧菩薩等即見阿彌陀佛國土所有莊嚴
妙好之事皆悉七寶七寶山七寶塔七寶坊七寶樓
閣水鳥樹林常吐法音彼國道場樹高四十萬由旬
樹下有獅子座高五百由旬阿彌陀佛日日常轉法
輪彼國人民不習外事正習內事口說方等語耳聽
方等聲心解方等義爾時山海慧菩薩白佛言世尊
我等今者覩見彼國勝妙利益不可思議今我願一
切眾生悉皆往生然後我等亦願生彼國佛記之曰
正觀正念得正解脫皆悉生彼。
佛告山海慧菩薩汝今欲度一切眾生應當受持是
經佛告大眾於我滅後受持是經八萬劫中廣宣流
布至賢劫千佛使諸眾生普得聞知信樂修行說者
聽者皆得往生阿彌陀佛國若有如是等人我從今
日常使二十五菩薩護持是人常令是人無病無惱
若人若非人不得其便行住坐臥無問晝夜常得安
穩若有眾生深信是經念阿彌陀佛願往生者彼極
樂世界阿彌陀佛即遣觀世音菩薩大勢至菩薩藥
王菩薩藥上菩薩普賢菩薩法自在菩薩獅子吼菩
薩陀羅尼菩薩虗空藏菩薩德藏菩薩寶藏菩薩金
藏菩薩金剛菩薩山海慧菩薩光明王菩薩華嚴王
菩薩眾寶王菩薩月光王菩薩日照王菩薩三昧王
菩薩自在王菩薩大自在王菩薩白象王菩薩大威
德王菩薩無邊身菩薩是二十五菩薩擁護行者若
行若住若坐若臥若晝若夜一切時一切處不令惡
鬼惡神得其便也佛又告山海慧是經名為覩阿彌
陀佛色身正念解脫三昧經亦名度諸有流生死八
難有緣眾生經如是受持眾生未有念佛三昧緣者
是經能與作開大三昧門是經能與眾生閇地獄門
是經能與眾生除害人惡鬼殄滅四向悉皆安穩。
佛告山海慧如我所說其義如是山海慧菩薩白佛
言世尊我今頂受尊經不敢有疑然於今世及未來
世諸有眾生多生誹謗不信是經如是之人於後云
何。
佛告山海慧菩薩於後閻浮提或有比丘比丘尼若
男若女見有讀誦是經者或相瞋恚心懷誹謗由是
謗正法故是人現身之中得諸惡重病身根不具或
得聾病盲病瘖病瘂病失陰病鬼魅邪狂風冷熱痔
水腫失心如是等諸惡重病世世在身如是受苦坐
臥不安大小便利亦皆不通求生不得求死不得或
乃至死墮於地獄八萬劫中受大苦惱百千萬世未
曾聞水食之名久後得出生在人中作牛馬猪羊為
<pb n="160"/>
人所殺受大苦惱後得人身常生下賤百千萬世不
得自在永不聞三寶名字為謗是經故受苦如是是
故無智人中莫說是經正觀正念如是之人然後與
說彼此不敬是經墮於地獄彼此敬重得正解脫往
生阿彌陀佛國若有比丘比丘尼優婆塞優婆夷善
男子善女人正信是經愛樂是經勸導眾生說者聽
者悉皆往生阿彌陀佛國是故有信者我滅後受持
是經法正法像法末法濁惡世中廣宣流布是人即
為真我弟子現身即得阿耨多羅三藐三菩提。
佛說此經已尊者阿難諸大聲聞及諸比丘菩薩摩
訶薩一切世間天人阿修羅等聞佛所說皆大歡喜
信受奉行。
佛說十往生阿彌陀佛國經

<talk>No. 14-A
 十往生經真偽決疑</talk>

難云開元釋教錄十八卷此經入偽妄亂真錄然
者非正經何祖師（道綽善導）引用之耶答雖屬疑偽文
義不違引證何非況入偽目偏在昇師古來碩德
未必雷同（觀念法門記下可見）例如天台引法行經妙勝定
等輔行記六之二云準諸目錄皆推此經（法行經）以
為疑偽文義既正或是失譯乃至今家所引像法
決疑經妙勝定等意亦如是如涅槃後分本在偽
目至大唐刊定始入正經豈以時人未決便推入
偽大師親證位在初依不應錯用（已上同補註十四
云安法師二教論云法行經者無有人翻雖入疑
科未傷弘旨像法決疑經一卷（乃至）妙勝定經等舊
錄或謂疑偽至唐已來或刊為正斯皆以人情自
去取耳又復諸師撰錄存沒去取各自不同皆此
之類也矣（略鈔）。
于時元祿十一年九月上旬
武江上高輪龍原寺九世住　寂譽靈哲欽書

<article id="n15">淨度三昧經</article>

No. 15
<sarticle>佛說淨度三昧經卷第一</sarticle>

聞如是。一時佛在羅閱祇神鳥山中。與大比丘眾俱。
比丘二萬五千。皆阿羅漢。神通已達。脫於恐畏。已過
諸畏。畏無所畏。三脫無礙。空無三昧。無相三昧。無願
三昧。其心空寂。皆入空慧。辨才無礙。菩薩七萬八千。
皆住無畏三昧。普光三昧。有還淨戒三昧者。已得不
動三昧者。已得了生三昧者。有得法雨三昧者。大尊
明士。漚和拘舍羅。智積無限。辨才無侶。智度無極。已
寶七藏。心空無礙。淨如水月。無心意識。已脫死地。度
無恐畏。畏無所畏。五眼明達。觀三界五道。轉化受形。
顛倒羅網圍繞。罪福自追。圍遶其身。迴流不絕。人物
之屬。有識之類。沒溺愛海。苦痛愁惱。都無覺知。而自
謂為樂。遭逢苦厄。不知迷行致之。而反怨天。遂益愁
憂。毒心亂起。惡心滋其。沒命經入三塗。考治萬端。五
毒兼備。受罪數千億劫。形罪雖竟。化成惡形。更受百
畜之身。出一身入一身。出一識入一識。忘本識。周旋
五道。終而復始。輪轉無際。迴流不絕。目視三界生死
苦畏。為六欲所溺。其於須彌山。沒溺大海。無有出期。
雖爾天地衰老。劫盡火燒。海水乾竭。須彌山猶有出
期。三界之群生。為六欲所溺。甚於須彌山。菩薩大士
觀見審諦。愍傷愚憃。凶騃之人。未見生死參差。世尊
開演正法。恤化三界。齊渡五道。斷諸徑路。滅生死火。
開虗無門。安入埿洹宅。現自在之制。無我結解。見生
死之縛。十二癡本。六十二見。令眾結解脫無[(ㄇ@(企-止))/圭]礙。世
尊道化。善安利業。諸天人民。菩薩大士。輔佐世尊。蕩
<pb n="161"/>
除三界。開絕三塗。開三善路。世尊滅變。感動魔眾。盡
一佛境界。天地六返震動。人天易色。魔眾一切鬼神
龍阿須倫官屬。悉感動不安。諸天龍鬼神阿須倫等。
各各官屬。皆自於所惶怖。自歸命佛。佛悉愍傷。放白
豪相光。往而安之。光明徹照世二天。下照十八地獄。
極佛境界。薑場佐右。莫不歡喜。尋光即到佛所。諸天
帝釋。天子王女。天上諸大尊。神妙諸天神魔王。及諸
官屬。司錄司命。三十二鎮王。柱天將軍。特進兵王。律
法義都曰公科車赤符郎。功曹使者。天侯太一。四天
大王。太子使者。一時悉皆尋光至佛所。稽首歸命。皆
佛足。繞佛七迊。禮佛訖。玄住空中。諸龍王阿須倫王。
將官屬。尋光而至。稽首歸命。禮佛畢訖。侍佛後面。諸
天神王。釋梵四天王。上至三十二天。及諸天子。輔天
將軍。皆持天上華香寶王。赤真珠。摩尼珠。辟玉。金銀
水精流離車渠。馬瑙幡綵。琦珍寶蓋。名香雜香。澤香
揭香。珍琦寶物。盡天上所有。賷持供養世尊及諸尊
菩薩大弟子。十八地獄。皆悉休息。監官屬皆尋光而
至。歸命稽首。繞佛百二十迊。叩頭悔過。禮拜畢訖。住
佛右面。地獄濫官。玄都王。聖都王。廣武王。晉平王。玄
陽王。武陽王。公陽王。平陽王。廣進王。都湯王。⿴辶爰慰王。
平胡王。璉石王。水官都督。䥫官都督。火官都督。作官
都督。士官都督。十八使者。各將諸官屬。尋光而至。頭
面禮佛足。三自歸命。悔過拜謝。遶佛七十迊。稽道而
立。國王洴沙。將十億眾。來詣佛所。清信士清信女二
百萬五千人。皆來會坐。凡人數千萬。皆來會坐。別坐
左面。聽佛說經。時國人皆疾疫。及臣民行惡凶危。佛
慈愍之。恐墮三塗。沒溺苦毒。欲度脫之。故還處靈鷲
山。現變感動。無不蒙度。佛告四部眾。及諸天龍。鬼神。
阿須倫。閱叉。真陀羅。摩睺勒。鬼神及閻羅官屬。悉皆
明聽。各言唯諾唯諾。今受佛教。願間聖化。垂哀教戒。
當奉行之。佛言。三界眾生。食福無行。還墮地獄。合毒
害生。死入地獄。論諂欺誑。死入地獄。貪利不止。心懷
嫉姤。憍慢自用。更相伺候。共相中害。死入地獄。中正
相嫉。侫諂相讎。耶常自正。死入地獄。煞盜婬欺。妄言
兩舌惡口。罵詈呪咀。死入地獄。飲酒迷亂。貪色嗜欲。
害生可口。死入地獄。慳貪獨食。死入餓鬼。多諸瞋恚。
喜怒無時。死為賤人。員責不償。借貸不歸。持頭極觸
人。後為畜生。論諂後為鬼神。無所倚屬。種福多怒。合
毒瞋恚。後則為龍蛇。戒羸自尊。好為人主。五度不純。
死。主地獄。五戒完堅。死則為人。十善行羸。生忉利天
以下。十善堅強好欲。生六天以下。一禪生色天。二禪
生無色天。三禪不解空。生二十四天以上。不離於地
獄苦。一切諸身形類之屬。各自從心生。種行得之。諸
天人民作天行。則得天身。作人行則得人身。龍鬼神
平生為人時。合毒瞋恚。好著巾角叉樹。是為龍行。死
則為龍。作鬼神行。則墮鬼神中。作畜生行。墮畜生中。
作奴婢行。墮奴婢中。作餓鬼行。墮餓鬼中。作地獄行。
則墮地獄。忍辱得端正人所樂見。瞋奴得醜陋。恭敬
得長且尊。憍慢得矬小且賤。種苦得苦。種樂得樂。作
是得是。不作是則不得是。汝等各自種行。隨行受報。
乃今有若干種類。受形各異。尊卑貴賤好醜長短不
等者何。由心所生。心念不同。故致是報。諸天龍鬼神。
地獄王。人民四輩。菩薩摩訶薩。聞佛所說正真大法。
罪福證驗。實如世尊慈化之教。形類各異。諸神等無
量。各自本未身心。各言受教奉行。原除愚癡。從今更
始。立行為本。
佛言。能行四恩四等。無想無願入空定。立八政行。八
維務禪。九次第禪。除九思行。十定法者。則離生死。得
出三界。不畏三塗之難。履刃木傷。蹈火不燒。處欲不
汙在禍不殃。致平等覺。舍利弗。離坐正衣服。叉手長
跪。白佛言。諸天人民。鬼神龍。阿須倫閱义。真陀羅。迦
樓羅。甄多羅。摩睺勒。餓鬼地獄。飛鳥走將。識神一等。
行地不同。志趣不齊。罪福所應云何。佛言。眾生受形
<pb n="162"/>
隨行。獲其果報。所墮之處。各隨所習。以致殃福。
文殊師利白佛言。諸法本淨。何因有罪有福。法本無
二。心本本無。寧有三也。二千本無。尚無一。何況二也。
心無本。心無男女。心無大小。心無尊卑。心無若干。心
空空。如泥洹空。心如本無空。心之無形。其心為神舍。
神亦無形。神神去。法空空。如神空。神空如本無。三界
空。五道空。萬物空。四大空。地水火風空。等無有異。吾
我空。眼耳鼻口身心意識。此八本空。本來空本清淨。
色本空清淨。痛痒思想生死識本空清淨。吾我本清
淨。身心本清淨。三界本清淨。人物本清淨。眼耳鼻口
身心六事本清淨。地水火風空本清淨。青赤白黑本
清淨。文字亦空本清淨。一切諸法空清淨。般若波羅
蜜本清淨。三界如幻。人亦如幻。色痛痒思想生死識
如幻。五陰六衰亦如幻。色生色死。色起色滅。無常如
幻。痛痒思想生死識。識生識滅。無常如幻。生老病死
無常如幻。飢渴寒熱。無常如幻。四大非真。色滅速朽。
皆歸無常。計本來無色。痛痒思想生死識亦本無。吾
我本無。五陰六衰本無。地水火風雲本無。諸法本無。
三界本無。人物本無。有我世無我世我所非我所本
無。有想無想本無。有佛想住如故本無。佛哀世故。化
現佛身。欲還眾生。使還神本無。本無無住。無來無去。
無捨無取。無著無縛。無生無死。不存不滅。寂若虗空。
不起不滅。無增無滅。無苦無樂。無憂不憂。心法本無。
是為還神。還歸本無。譬如人遠客遊。在他[邱-丘+(看-目)]窮困。積
有年歲。數在他[邱-丘+(看-目)]犯事。閇繫牢獄。獄吏難惡。酷毒掠
治。五毒兼備。冀望意氣。孤獨一身。僑在他鄉。身在獄
中見閈。保身無賈用。外無知識父兄妻子。遠故鄉里。
既無知者。受罪窮厄。飢不得食。困得脫出。今復歸家。
身得安隱。不乏衣食。快樂無極。人從生死恐畏生老
病死痛地獄之苦。而得歸還本無。休神埿洹。寧不喜
耶。佛言。如是如是。眾生從苦得樂。從痛得愈。從飢得
飽。從寒得恩。從熱得涼。從死得生。從貧得富。其人乃
更諸苦。各若干返。然後脫此諸苦。事事快樂。其人寧
喜不干。
文殊師利白佛言。其人前苦今樂。甚大歡喜不可言。
佛言。人出大生死。得度至埿洹無為。快樂無極。所願
已得。心即從計。所作已辦。離諸熱惱。無復生死。神存
自在。長得解脫。爾時大眾在坐者。諸天人民。聞文殊
師利說本無特。千比丘意解漏盡。皆得應真。八千菩
薩皆得無所從生法忍。八萬天人皆得不起法忍。五
千天人發無上正真道意。八百清信士皆得歡喜忍。
五百比丘發無上正真道意。六十比丘尼漏盡意解。
百萬天人得諸法法眼淨。二百清信女皆得道迹。說
是法時。大人八種聲。上至梵天。下聞三塗。地獄餓鬼
苦痛休息。聞法寶音。盡發無上正真道意。畜生飛鳥
走狩。聞法之音。心發善念。畢此一身得人道者。我當
作沙門行佛道。地獄王監官屬。皆發無上正真道意。
天龍鬼神盡發慈心。國中人民。其得病者。即皆歸命。
亦發無上正真道意。
文殊師利白佛言。諸天人民群萌之類。皆更三塗之
苦。今皆發慈心。因其善心。盡可得度。佛告。天人雜類。
心意識淨者。便可盡度也。佛即放身相光。五色曄曄
晃晃。盡恒邊沙佛剎。其見光者。諸法法眼淨。尋光得
六法證。盡入律行。地獄餓鬼。走狩飛鳥。尋光發意。願
畢形受得為沙門。奉行清化。當求佛道。諸天人民皆
得清淨戒。凡人二萬二千皆得道亦。求五戒。為清信
士女。佛即許五戒。地獄王閻羅起正衣服。正心正意。
頭面著佛足。長跪叉手。白佛言。我所典治百三十四
獄。其一大埿黎中。有數千億百萬罪人男女。不可計
數。大埿黎有八中埿黎。中埿黎有三十小埿黎。小埿
黎有九十六小埿黎。有千里二千里四千里八千里
萬六千里者。數千萬里者。罪人滿中。復有監官小王。
令長都督。五官使者。盡屬我。天中天世尊大赦。大千
<pb n="163"/>
蒙度我壽未盡。當何所統攝耶。佛告埿黎王。盡赦百
三十四獄。因并諸餓鬼鬼神龍阿須倫飛鳥走狩。盡
放之。如是不久。王獄隨滿。不過一日。王莫愁耶。王當
發慈心。愍傷眾生。不可求名。與天王魔王阿須倫。共
諍求名。不可以主民多為尊。欲求累劫尊貴。約五從
戒。行六度。四恩四等。四禪四諦。忍辱柔和布施。調意
寬仁。慈愍眾生。救濟苦人。卑下天下。損棄強良憍慢
之心。滅除貪婬。斷絕婬鬼之種。立清潔之行。王當觀
察埿黎中罪人。坐何等而見孝治。埿黎中不治善人。
但治惡逆無行無義無仁無慈無禮無信慳貪。不信
三尊無反復。唯治貪婬嫉妬愚癡人耳。不問豪尊卑
賤。罪同一統。不問男女少老好醜。有識之屬。作罪得
罪。作福得福。為罪福所錄。無有地方所。海水山石聞。
脫止。不受死。王言唯受教。輙奉持之。不失尊教。常宣
正法。教化罪人。合發善心。使得解脫憂苦。
法自在菩薩白佛言。三界眾生。豈得自在。欲至無上
正真大道。以成阿耨多羅三藐三菩提者。斷滅三塗
生死之熱惱。欲求除己之殃。[托-七+友]地獄之罪名。削棄五
官之赤籍。濟度三界往來之難。拔生死之根。滅除五
處名籍。還神本無。蕩除三界之想垢。淨六神宅。平治
泥洹之徑路。為眾生開泥洹門。閉塞三流之川。斷絕
生死之徑。難易云何。佛告法自在菩薩。汝慈心多愍。
能為一切眾生重任。憂念天下人雜類。乃作是問。欲
度人故耳。佛告法自在菩薩。及眾生大士。皆悉明聽。
善思念之。內著心中。佛言。愚夫樂生死。如睹居漍中。
恣情放心意。自種生死根。輪轉更五道。因立五處籍。
繫綴在五道。迴行不休息。皆由心所種。貪為死徑。愚
癡為泥塗。沒溺不得出。嫉妬為罪本。貪利為自衰。老
不止婬。風夜不學。有財不施不受。佛言。有此八者。為
自欺身。放逸入三塗。百罪從心生。心為泥洹君。道在
身中。自心致之。不從他人求。何有難于。從他人得者。
爾乃為難。心之出入。往來無門。周流遊洋。住止無處。
心無端𤷉。亦無端緒。無形無像。無遠無近。無彼無此。
無大無小。無老無少。無好無醜。無男無女。心之自然。
生死自然。罪福自然。道法自然。高士制御止意法自
然。泥洹㥧敘聖諦。入八正行。却八耶業。除九思。求十
慧。致十神力。悉無所畏。十八不共積功。致泥洹寂然
無為。不動不搖。無生不生。無死不死。獨拔持出。滅三
界苦。除五處籍。獨步無畏。得無比行。入大總持門。得
無邊底三昧。則得成阿耨多羅三藐三菩提。
法自在菩薩白佛言。心得自在。何因有若干種類。為
五道主所見錄籍。生死名不除。佛言。心者心不見心。
有心不知心之自然。心尊心使。中心念善。即言即行。
中心念惡。即言即行。心無黠計。心迷行或。心癡意愚。
計身有常。親愛是身。謂是我許沐浴櫛疏。好衣美食。
先欲與之。東西走作。懃苦思慮。求索財寶。官爵奉祿。
香華瓔珞。莊餝是身以求榮。名字定空。空無所有。三
界不子空。怨求空名。為名色六入更樂痛痒思相生
死識五陰六衰所誤種生死哉生沒迴旋。往來不絕。
繫名五道。皆求貪欲恩愛。為生死本。是法無常。人亦
不住。如水常流。猶如幻化。忽生忽死。亦無常形。又無
常名。放心在欲行者。欲增其哉。貪色日夜。長⿰示骨離愛。
則無患貪。欲意為田。無厭行為種。斷貪除利業。離愛
無憂患。從是拔苦根。棄苦昇紫堂。永離生死惱。終如
不復更長存。得自在五處。為都滅神籍。不復用制命。
為人尊宗仰。如帝王尊。獨無能過。是故稽首禮。
佛說是時。坐中萬菩薩皆得阿惟顏。八百比丘皆得
無所從生法忍。七萬天人皆得法樂忍。三十萬天人
發無上正真道意。三十萬清信士皆得柔順法忍。十
萬清信女皆得歡喜忍。五千比丘尼皆發無上正真
道意。六十萬鬼神龍王皆還總持門。司[棣-木+(上/矢)]司命。三十
二鎮臣。持進王。輔天將軍。太子。使者。皆得淨光三昧。
侍從盡得不還道。五道大王與眷屬。具足得往來道。
<pb n="164"/>
地獄王小王凡有百三十七人。意平等。悉得阿惟越
致。官屬臣下凡十億得信忍。凡士凡女合十億。皆得
道迹。莫不過度。病疾除愈。盲者得視。聾者得聽。痾者
能語。拘辟者得手足。女人懷任。母子俱安。飛鳥走狩。
其聞法者。盡其盡命。皆生天上。諸天帝釋皆持七寶
蓮華。名香揭香。澤香雜香。繒綵華蓋。天幡綄綖。以為
供養。天人天子玉女。各各持華香幡采珍琦雜寶。皆
散佛上。及諸菩薩大比丘上。天尊威變。化成大殿。莫
不歡喜。發於無上正真道音。皆禮佛足。
爾時國王洴沙。與大臣長者三百人離坐。叉手長跪。
白佛言。吾等之在大生死。沒溺穢海。五毒苦樂諸道
皆更。為老病死恐所司。愁苦叵言。佛言。一切眾生。其
在大生死中者。有十習苦。何謂為十習。一者生苦。二
者老苦。三者為病苦。四者為所愛別苦。五者一切不
可意為苦。六者怨憎苦居苦。七者愁憂苦。八者飢渴
苦。九者寒貧苦。十者死苦。復有三苦。一者地獄苦。二
者餓鬼苦。三者畜生苦。復有二苦。一者鬼神龍苦。二
者不得自在苦。皆由習所致苦。習諸盡者則苦滅。是
十習行。事屬五官。五官屬閻羅。閻羅屬佛。洴沙王白
佛言。我有併文昆弟。流沙無戒。不知屬何官府。有何
罪事。得病三年。于今不差。世尊難遭。願聞其意。若令
罪大。得病當即死。罪小者不應久病。天地聞盡。有幾
許臺閣官府監司。幾部人犯幾過為罪。何者為小罪
犯。何過為大罪。人死不同。有老而死者。有壯而死者。
有少死者。有病死者。有平死者。為官府所煞者。賊殺
者。燒死者。水死者。餓死者。涷死者。渴死者。牛馬所煞
者。若干種死。魂神所歸云何。願佛垂哀。開示盲冥。令
知禁防。有可避者不。
佛告王曰。凡人無戒。復無七事行者。死屬地獄。為五
官所司錄命。屬地獄天子。天子名閻羅。典主佛界。諸
天人民。鬼神龍。飛鳥走狩。皆盡屬天子。小王有八王。
復有扶容王三十國。扶容王各復有小統九十六國。
各各所主不同。復有外監五官都督司察司錄八王
司者司𨽻等。與伏夜大將軍都官[序-予+(丑/丑)]騎。承天帝符。與
五道大王。共於八王日。風行覆司案行諸天人民。夷
狄雜類鳥狩。以知善惡分別。種類若干。億萬里數。分
部薑界。所屬司徵。君王臣民。疏善記惡。以奏上扶容。
扶容王轉奏八王。八王復轉奏大王。大王奏天子。人
民所犯。凡二十事。最重云失身。死不復主。遂墮三塗。
永以不迴。億千萬不可計劫。乃出為畜狩。二十惡行
引人。著三十八大苦處。大埿黎中。中埿黎各有城墎。
有八大王小王三十。第一平胡王。典主阿鼻。摩訶埿
黎中。有大釜淮。廣縱四十里。其深亦爾。罪人滿中。但
坐煞生婬盜。不孝不中。第二晉平王。典治黑繩地獄。
中有鐵繩。有三刃四孤者八孤者。拼直人身。鋸解之
戒。斧斫人身。或四方或八角。但坐犯五逆煞生。柔牟
刀斧。害人及畜狩。婬盜嫉妬恚癡。第三莽都王。典治
鐵囚獄。治莖人身。如莖麻油。但坐鎮沓煞人及諸眾
生。第四輔天王。典治合會獄。中有大鐵釘。釘人身百
節。痛徹遍人身。空中自然雨大石。碎破人身。身尛如
麵。但坐誹謗聖道。毒念向佛真人菩薩。反逆不孝。斷
法斷功德。輕慢父母師友及所尊。煞生無道。以致斯
殃。第五聖都王。典治太山獄。人適入山。山自然合。破
碎人身骨肉。𡱁尿合碎。如苲蒲陶汁。但坐犯五逆罪。
嫉妬愚癡瞋恚。尊己賤人。不順父母師友君父正教
朋黨賊盜婬欺煞坐所致。第六玄都王。典主大城。獄
火燒人。身燋燃盡。但坐欺中人無信。衣食他衣食。貪
利不肯布施。涷倮人使。身貪好服所致。第七廣武王。
主治劒樹獄。獄中刀劒亂風吹。斫破人身無完皮。復
大鷲所食噉。但坐屠煞射獦。心心為惡。故受此殃。第
八武陽王。典主嚾吼獄。中有狗斷人頭。飲血噉肉。但
坐心口身行煞人及畜狩類。倩人煞人。教人煞生。故
致此殃。第九牢陽王。主治八路獄。中有利劒。遍地間
<pb n="165"/>
無空。人走其上。截足斷趺。但坐喜行無慈心。齊日相
使破壞法橋。損眾生。強教人犯禁。故致斯殃。第十都
陽王。典治刾樹獄。獄中樹刾長三丈。人適上樹。刾下
逆人。人適下樹。刾上逆貫。刺人身皆破傷。但坐無戒
受人信施。服餝珍□。常矛刀所刾。介⿰斤國鉆鈐人。念愛
身。賤他人。□嫉害眾生。使獲此極殃。第十一消陽王。
主治沸獄。獄中有熱沸河。入其中。身悉爛□。但
坐得羊睹雞害生可口。飲酒迷亂。臥沙門被枕中。口
出惡語。無有慈心。以獲此殃。第十二延慰王。典治大
噉獄。鐵城覆蓋。開其門戶。大火四起。燒其罪人。但坐
誣謗三尊及良善人。焚燒山澤。害眾生命。剝脫人衣。
讒害人。不孝三尊及其二親。憍慢自恣。無戒信故。致
此極殃。第十三廣進王。典主大阿鼻獄。五毒治之。破
解人身。披挓人身。如張牛皮。大釘釘之。心手足支節
皆遍。及眼舌耳鼻皆通徹。但坐犯五逆十惡并五戒。
以致此殃。第十四高都王。主治鐵車獄。獄中人鐵梨。
⿰禾并舌上。車鑠□人身。但坐虗欺兩舌無信。輕慢善人。
伇人三刀。自謂應然。故致斯殃。第十五公陽王。主治
鐵火獄。炭火然至人膝。坐捨正入耶。不信善人沙門
師友父正教。數行來蹈煞虫䖶。不持齋或。或心持齋
脚行。以致此殃。第十六平𩵬王。主治沸𡱁獄。廣長極
深。罪人入中。身體熟爛。虫攢人身。徹髓筋。臰穢。坐不
布施。強迫人煞生養身。以致斯殃第十七柱陽王。主
治地獄。燒人足到。地即燋燃。坐入律戒不能忍。坐數
行來白衣舍。齋曰脚行來。害眾生所致。第十八平[〦-一+(司-(一/口)+入)]
王。典治彌離獄。獄中⿰口隽虫。有如鐵錐。⿰口豕人肌骨。皆合
盡。但坐捕撮眾生肌汁。煞生養身。故致其殃。第十九
璉石王。主治山石獄。獄中有石。利如刀刃。與人膝等。
或高五寸。足蹈走上。或上或下。截足斷趺。剝脚斷筋。
石利如刀。八王日不行道。心雖念善。足行遊逸。令六
神飛揚。天宮所察。以致斯殃。第二十狼耶王。主治多
洹獄。獄中有熱風。與人相逢。吹□辟地。嗚呼之極。求
死不得。求生不得。生時□□惱人所致。第二十一都
官王。主治黎洹獄。獄中有大噉人鬼。身中出六十刾。
而貫人身。身中出火。燒人食之。但坐婬妹犯人婦女
及畜生。煞眾生。故致斯殃。第二十二玄陽王。主治飛
虫獄。虫飛來食人不置。四面來無數。但坐射獦蚊虻
之對。故致斯殃。第二十三太一王。主治湯河獄。流河
水熱。過於世間沸麻油。但坐煞生羅網。捕魚[萹-戶+合]卵。飲
酒亂失十五行。故受此殃。第二十四合石王。主治大
磨獄。廣縱二千里磨。磨人如麵。但坐煞生可意。硑煞
眾生。垣石相須。可煞𧎇蟣。故致此殃。第二十五涼無
王。主治寒雪獄。獄中罪人寒涷。但坐涷煞眾生。煞後
剝脫他人衣。禁固眾生。著寒中不施和溫之所致。故
受斯殃。第二十六無原王。主治鐵杵獄。燒杵正赤。刾
人咽中。脣舌腸𦝩。皆悉燋爛。但坐惡口求味。身行惡。
心念惡之所致。故受斯殃。第二十七政始王。主藏鐵
柱獄。燒柱正赤。令人抱之。或臥燒鐵床上。為婬鬼所
食。但坐心口身婬所致。故受斯殃。第二十八高遠王。
主治膿血獄。血食食生。不淨施人。貪婬所致。第二十
九都進王。主治燒石獄。燒石正赤。令人□之。燋爛膓
𦝩。俱坐無戒。食人信施食。不持齋戒。斷絕人福。以為
己有之所致。故受斯殃。第三十原都王。主治鐵輪獄。
燒輪正赤。自然出人頭上。但坐騎度父母師友君王
夫主及所尊特頭。極觸人持沙門頭。形咲蹇吃禿人。
⿰臽師友父影。火燒人頭。故致此殃。是為世大劇苦埿
黎。犯是二十大過者。皆更遍三十埿黎。積不可計。劫
大埿黎形竟。次入百四小埿黎終劫竟。從地獄出。當
更餓鬼畜生奴婢下賤。積億億萬劫。萬恒邊沙數。一
沙為千劫。盡萬恒沙數。乃復為人數。得為人口中恒
臰。口舌妄來。多病不利。為人短命。犯是二十事者。今
現世不利。當為諸天地獄所司。神明聽察。疏記罪福。
不□尊卑。一月六奏。一歲四覆。四覆之日。皆用□□
<pb n="166"/>
一日。八王日者。天王案比諸天人民雜類之屬。考校
功最。有福增壽。有罪減壽奪笇。天地浩浩。黎庶無數。
諸天地獄。五道大王。司命都錄。五官都督。四鎮王使
者。承天大將軍等。春秋冬夏承天統攝。禁察非法。總
持眾生口藉。制命長短。毛分不差。人民音冥。了不知
天地五官所記。不能自知生所從來。死至何所。不能
自知命之長短。不知為五官所収錄。不知豫作善求
安。不知豫作功德救罪。亦不曉依附三尊。求後世救。
不曉求守戒明經道士。從求度世道。如牛老敗不中
用。大家言此牛老敗不中用。煩勞救養父。已無益我
家。但當早煞。可得肉食。亦可除煩惱。人亦如是。不奉
持戒禁。亦不作功德。如牛煩勞大家甚多。不益大家。
又不能自活。人依道生。道氣養之。不肯奉道。亦不能
自度。為五宮所牧。死付地獄。□屬世王所持如是。

淨度經卷第一

<article id="n17">佛說長壽滅罪護諸童子陀羅尼經</article>

No. 17
<sarticle>佛說長壽滅罪護諸童子陀羅尼經</sarticle>

罽賓國沙門佛陀波利奉　詔譯
如是我聞。一時佛在。王舍城耆闍崛山中。與大比丘
眾。千二百五十人俱。諸大菩薩。萬二千人俱。及諸天
龍。八部鬼神。人非人等。共會說法。
爾時世尊。於其面門。以佛神力。放種種光。其光五色。
青黃赤白。一色之中。有無量化佛。能作佛事。不可思
議。一一化佛。有無量化菩薩。讚頌佛德。其光微妙。難
可測量。上至非非想天。下至阿鼻地獄。徧帀八萬。無
不普照。其中眾生。遇佛光者。自然念佛。皆得初地方
便三昧。爾時眾中。有新發意菩薩。四十九人。各欲從
佛求長壽命。無能發問。時文殊師利菩薩。知有所疑。
從座而起。偏袒右肩。合掌向佛。而白佛言。世尊。我見
眾中有所疑者。今欲諮問。唯願如來。聽我所說。佛言。
善哉善哉。文殊師利。汝有所疑。當恣汝問。文殊師利
言。世尊。一切眾生。於生死海。造諸惡業。從劫至劫。輪
迴六道。縱得人身。得短命報。云何令其得壽命長。滅
諸惡業。唯願世尊。說長壽法。佛言。文殊汝大慈無量。
愍念罪苦眾生。能問斯事。我若具說。一切眾生。無能
信受。文殊師利重白佛言。世尊。一切種智。天人之師。
普覆眾生。是大慈父。一音演說。為大法王。唯願世尊。
哀愍廣說。佛便微笑。普告大眾。汝等諦聽。當為汝說。
過去世時。有世界名無垢清淨。其土有佛。號普光正
見如來應供正徧知明行足善逝世間解無上士調
御丈夫天人師佛世尊。為無量無邊菩薩大眾。恭敬
圍繞。其佛法中。有一優婆夷。名曰顛倒。聞佛出世。求
欲出家。悲號嗁哭。白彼佛言。世尊。我有惡業。求欲懺
悔。唯願世尊。聽我具說。我於昔時。身懷胎孕。足滿八
月。為家法故。不貪兒息。遂服毒藥。殺子傷胎。唯生死
兒。人形具足。曾聞智人。來謂我言。若固傷胎。此人現
世得重病報。壽命短薄。墮阿鼻獄。受大苦惱。我今惟
忖。生大悲懼。唯願世尊。以慈悲力。為我說法。聽我出
家。令免斯苦。
爾時普光正見如來。告顛倒言。世間有五種懺悔難
滅。何等為五。一者殺父。二者殺母。三者殺胎。四者出
佛身血。五者破和合僧。如此惡業。罪難消滅。爾時顛
倒女人。嗁號哽咽。悲泣雨淚。五體投地。踠轉佛前。而
白佛言。世尊。大慈救護一切。唯願世尊。憐愍說法。普
光正見如來。而重告言。汝此惡業。當墮阿鼻地獄。無
有休息。熱地獄中。暫遇寒風。罪人暫寒。寒地獄中。暫
遇熱風。罪人暫熱。無間地獄。無有是處。上火徹下。下
火徹上。四面鐵牆。上安鐵網。東西四門。有猛業火。若
<pb n="167"/>
有一人。身亦徧獄。身長八萬由旬。若眾多人。亦皆徧
滿。罪人徧身。有大䥫蛇。其毒苦痛。甚於猛火。或從口
入。從眼耳出。周帀纏身。從劫至劫。罪人肢節。常出猛
火。復有鐵鵶。⿰口豕食其肉。或有銅狗。齩齧其身。牛頭獄
卒。手執兵具。發大惡聲。如雷霹[靂-秝+林]。汝固殺胎。當受此
苦。我若妄說。不名為佛。爾時顛倒女人。聞佛說已。悲
咽躃地。漸得穌息。重白佛言。世尊。唯我一人。受斯苦
痛。為復一切眾生。皆受此苦。
普光如來告顛倒言。汝子在胎。人形具足。在生熟二
藏。猶如地獄。兩石壓身。母若熱食。如熱地獄。母餐冷
食。如冷地獄。終日苦痛。在無明中。汝更惡心。固服毒
藥。汝此惡業。自墮阿鼻。地獄罪人是汝儔侶。顛倒女
人悲號。重白。我聞智者說如是言。若造諸惡。值佛及
僧。懺悔即滅。設所命終。入諸地獄。造小福者。還得生
天。於意云何。願為我說。
普光正見如來。告顛倒言。若有眾生。造諸重罪。遇佛
及僧。至誠懺悔。不復更作。罪得消滅。設所命終。閻摩
羅法王推問未定。亡者生存六親眷屬。請佛迎僧。七
日之內。轉讀大椉方等經典。燒香散花。當有冥使。檢
覆善惡。持五色神旛。來至王所。其旛前後。歌詠讚歎。
出微妙聲。柔和善順。報閻王言。此人積善。或多亡者。
七日之內。信邪倒見。不信佛法大椉經典。無慈孝心。
無慈悲心。當有冥使。持一黑旛。其旛前後。有無量惡
鬼。報閻王言。此人積惡。爾時閻羅法王。見五色旛至。
心大歡喜。高聲唱言。願我罪身。亦同汝善。當此之時。
諸地獄中。變為清泉。刀山劒樹。如蓮華生。一切罪人。
咸受快樂。若見黑旛。閻王瞋怒。惡聲震裂。則將罪人。
付十八獄。或上劒樹。或刀山中。或臥鐵牀。或抱銅柱。
牛犂[托-七+友]舌。碓擣磑磨。一日之中。萬死萬生。乃至展轉。
墮阿鼻獄。受大苦痛。從劫至劫。無有休息。所言未訖。
爾時空中。有大惡聲。喚言。顛倒女人。汝固殺胎。受短
命報。我是鬼使。故來追汝。顛倒女人。驚愕悲泣。抱如
來足。唯願世尊。為我廣說。諸佛法藏。滅罪因緣。死當
願畢。
爾時普光正見如來。以佛威力。報鬼使言。無常殺鬼。
我今現欲為顛倒女。說長壽命滅罪經。且待須臾。自
當有證。汝當諦聽。我當為汝。依過去千佛。說諸佛祕
法長壽命經。令遣汝等。遠離惡道。顛倒當知。此無常
殺鬼。情求難脫。縱有無量百千金銀瑠璃硨磲赤珠
瑪瑙。而將贖命。無能得免。縱使國王王子。大臣長者。
恃其勢力。無常鬼至。斷其寶命。無一能免。顛倒當知。
唯佛一字。能免斯苦。顛倒。世有二人。甚為希有。如優
曇花。難可值遇。一者不行惡法。二者有罪即能懺悔。
如是之人。甚為希有。汝能至心。於我懺悔。我當為汝
說長壽經。令汝得免無常鬼苦。顛倒當知。未來世中。
五濁亂時。若有眾生。造諸重罪。殺父害母。毒藥殺胎。
破塔壞寺。出佛身血。破和合僧。如是等罪。五逆眾生。
若能受持此長壽經。書寫讀誦。若自書。若遣人書。猶
尚罪滅。得生梵天。何況汝今親得見我。善哉顛倒。汝
於無量曠劫。種諸善根。我今因汝善問。慇懃懺悔。即
得轉于無上法輪。能度無邊生死大海。能與波旬共
戰。能摧波旬所立勝幢。汝當諦聽。我當依過去諸佛。
說十二因緣法。
無明緣行。行緣識。識緣名色。名色緣六入。六入緣觸。
觸緣受。受緣愛。愛緣取。取緣有。有緣生。生緣老死憂
悲苦惱。無明滅即行滅。行滅即識滅。識滅即名色滅。
名色滅即六入滅。六入滅即觸滅。觸滅即受滅。受滅
即愛滅。愛滅即取滅。取滅即有滅。有滅即生滅。生滅
即老死憂悲苦惱滅。顛倒當知。一切眾生。不能見於
十二因緣。是故輪轉生死苦趣。若有人見十二因緣
者。即是見法。見法者即是見佛。見佛者即是佛性。何
以故。一切諸佛。以此為性。汝今得聞我說此十二因
緣。汝今以得佛性清淨。堪為法器。我當為汝說一實
<pb n="168"/>
道。汝當思惟。守護一念。一念者謂菩提心。菩提心者。
名曰大椉。諸佛菩薩。為眾生故。分別說三。汝當念念
常懃守護是菩提心。勿令忘失。縱有五陰四蛇。三毒
六賊。一切諸魔。來所侵嬈。終不能變是菩提心。因獲
如是菩提心故。身如金剛。心如虗空。難可沮壞。因不
壞故。即得阿耨多羅三藐三菩提。因得阿耨多羅三
藐三菩提故。常樂我淨。具足而有。即能遠離此無常
殺鬼生老病死諸地獄苦。
佛於大眾中。說是法時。虗空鬼使。作如是言。我聞。世
尊說是法要。地獄清淨。為蓮華池。我今現捨鬼境界。
鬼復答言。顛倒。汝得道時。願見濟度。
爾時普光正見如來。復告顛倒。我已為汝。說十二因
緣竟。更為汝說六波羅蜜。汝當受持。般若波羅蜜。禪
波羅蜜。毗棃耶波羅蜜。羼提波羅蜜。尸波羅密。檀波
羅蜜。此六波羅蜜。汝當受持。
復次為汝說過去諸佛成佛之偈。而說偈言。
 諸行無常  是生滅法  生滅滅已  寂滅為樂 
爾時顛倒女人。聞法歡喜。心豁明淨。了了而悟。以佛
神力。昇於虗空。高七多羅樹。安心靜坐。爾時有一大
姓婆羅門。家中巨富。無與等者。忽患重病。醫人瞻之。
須人眼睛。合藥療愈。時大長者。即令僮僕。行於衢路。
高聲唱言。誰能忍痛。賣雙眼睛。當與千金。庫藏珍寶。
任意所須。終不悋惜。顛倒女人。聞此語已。心大歡喜。
而自念言。我今從佛聞長壽經。滅除惡業。心以了了。
悟諸佛性。又得遠離無常殺鬼諸地獄苦。我當碎身
報佛慈恩。高聲唱言。我今秊至四十九歲。從佛聞法。
名長壽經。今欲碎身不惜軀命。寫長壽經。四十九卷。
欲令一切眾生。受持讀誦。我須賣眼。將寫此經。我眼
無價。任汝與直。時天帝釋。化作四十九人。至顛倒所。
我願為汝。書寫是經。令汝見已。當任賣眼。時顛倒女。
慶幸無量。削骨為筆。身肉支解。以血為墨。供給書人。
於七日中。書寫經竟。諸人寫已。白顛倒言。向來所許。
兩眼睛時。我等功畢。願付我等。持賣與婆羅門。爾時
顛倒。即命旃陀羅者。汝可為我剜出眼睛。當令四十
九人。分汝一分。時旃陀羅。依法欲剜。四十九人齊唱
言。希有希有。不可思議。此顛倒女。削骨出血。瘡穢能
忍。不惜身命。書寫此經。我等云何而取眼睛。以慈悲
心。白顛倒女言。我等終不貪汝眼睛。賣婆羅門。願汝
得道。當濟度我。唯願我等。在在處處。當當來生。常得
與汝同共一處。作善知識。宣說是經。救度一切罪苦
眾生。
爾時難陀龍王等。以大威力。作諸幻術。盜顛倒經。於
龍宮中。受持供養。時顛倒女。於須臾頃。忽不見經。流
淚哽咽。而白佛言。世尊。我所碎身。寫長壽經。欲令流
布一切眾生。我今忽然不知所在。我心悶濁。愁毒難
忍。
普光如來告顛倒言。汝經是八部龍王請在龍宮。受
持供養。汝當歡喜。不須愁惱。善哉顛倒。汝當以此功
德力故。盡此壽已。生於無色界天。受諸快樂。永不更
作女人之身。爾時顛倒女人。白佛言。世尊。我之所願。
不願生天。唯願生生世世。常遇世尊。佛心不退。在在
處處。常為一切罪苦眾生。宣揚此法。
普光告言。汝應妄語。顛倒又言。我若妄語。願我依前
無常鬼逼。我若實心。願我身瘡。對佛除愈。于時顛倒。
以誓願力。平復如故。普光如來。告顛倒言。汝一心念
佛。從一佛國。至一佛國。汝即能見無量無邊諸佛世
界文字語言不可宣說。爾時顛倒。於須臾閒。得無生
法忍三藐三菩提心。
文殊當知。普光如來。我身是也。顛倒女人。汝身是也。
四十九人。新發意菩薩是也。我於無量曠劫已來。常
以護身。常與汝等。宣說此經。令一切眾生所有惡業。
聞此長壽命經半偈於耳。皆得消滅。今又更說。
爾時波斯匿王。於其夜分。在王宮中。聞有女人。高聲
<pb n="169"/>
號哭。哀慟難忍。悲不自勝。而自念言。我之深宮。曾無
是事。何故有是哀屈之聲。於晨朝時。即敕所司。往城
衢路。尋求此女。使奉王敕。尋得將來。其女驚愕。悶絕
王前。王以冷水。而洒其面。漸漸得穌。大王問言。昨夜
嗁哭。審是汝不。女人答言。是我悲耳。王曰。何故怨哭。
誰之屈汝。女人答言。我之所恨。實無人屈。唯願大王。
聽我所說。我秊十四。𡣪於夫家。經三十秊。生三十子。
顏容殊妙。頭紺青色。脣赤如朱。齒白如玉。身體盛愛。
如春中花。我之戀惜。猶如髓腦。亦如肝腸。甚於性命。
此子長大。不過一歲。於秋夏時。便棄我死。其最後兒。
甚是我命。今現垂困。命將欲終。我昨夜號哭。因此悲
耳。
爾時大王。聞此語已。深大愁惱。所有百姓。依因於我。
若不救護。非名國王。即集羣臣。共相論議。王有六臣。
一名見色。二名聞聲。三名香足。四名辯才。五名隨緣。
六名易染。而白王言。童子初生。當作七星二十八宿
神壇延命。方免斯苦。唯願大王。告敕天下。爾時有一
智臣。曾於無量佛所。種諸善根。名曰定慧。前白大王。
大王當知。六臣所言。非能免苦。今有大師。字瞿曇氏。
號悉達多。無師自悟。今得成佛。在耆闍崛山。說長壽
經。唯願大王。往彼聽受。若聞此經半偈於耳。百劫千
生。所有重罪。無不消滅。一切童子。聞經於耳。雖未悟
解。以經功德。自然長壽。波斯匿言。我昔曾聞。六師所
言。瞿曇沙門。學日淺薄。黃頷小兒。其秊幼稺。六師經
中。妖祥幻化。瞿曇是也。若有崇者。多失正道。爾時定
慧以偈白王。
 釋迦牟尼天人師  曾於無量劫苦行 
 今得成佛轉法輪  還依過去諸佛說 
 不違一切眾生願  慈悲大力救羣迷 
 見佛如龜值浮木  亦如最妙優曇花 
 唯願大王往聽法  不信外道六師言 
爾時定慧。說是偈已。以神通力。從地踊上。昇於虗空。
高七多羅樹。即於王前。作諸呪術。於一念頃。令須彌
山。及大海水。入於心中。安然無礙。波斯匿王。見是事
已。歎言。希有。真善知識。前禮定慧。白定慧言。汝師是
誰。定慧答言。我師是釋迦牟尼佛。今現在王舍大城
耆闍崛山。說長壽滅罪經。王聞此語。心大歡喜。即以
國事。暫委定慧。與無量眷屬大臣長者。駟馬寶車。前
後圍遶。并此女人。及其童子。齎持花鬘。百種供養。至
王舍城耆闍崛山中。除諸儀飾。遶佛七帀。合掌頂禮。
散花供養。具以上事。而白佛言。
爾時世尊。告波斯匿王。此女人者。於過去世時。身為
後母。心生嫉妒。和合毒藥。殺前妻兒三十之子。此子
被殺。各發誓言。願我生生世世。常作其子。便即分離。
令其苦切。生大悲痛。時此女人。今來得聞我說長壽
命經一偈於耳。怨家債主。從斯永絕。
爾時世尊。告諸大眾。童子受胎。魔王波旬。即放四大
毒蛇六塵惡賊。止住其身。若一不調。命根即斷。我有
陀羅尼呪。善能增益諸童子壽。若有患苦。聞我此呪。
一經於耳。無不除差。能令惡鬼。四散馳走。即說呪曰。
波頭彌波　頭彌提婢　奚尼奚尼　奚彌諸棃
　諸羅諸麗　矦羅矦羅　由麗由羅　由麗波羅波
麗聞　制瞋迭　頻迭般逝末迭遲那迦棃蘇波
訶
佛言。是陀羅尼呪文句。若善男子。善女人。受持讀誦。
為一切受胎出胎病患童子之所演說。七日七夜。燒
香散花。書寫供養。至心聽受。所有重病。前身業障。皆
得消滅。
爾時醫王菩薩。名曰耆婆。前白佛言。世尊。我為大醫。
療治眾病。諸小童子。有九種病。能短其命。何者為九。
一者父母非時行於房室。二者初產令血穢地。地神
不居。惡鬼得便。三者初產不去臍閒諸小毒蟲。四者
不以兜羅輭綿拭其胎中穢血。五者殺生害命。而為
<pb n="170"/>
歡宴。六者其母食一切諸襍冷果。七者童子有病。餧
其襍肉。八者初產子母未分。令諸不祥。見產生處。未
分解者。能令母死。已分解者。令童子死。何謂不祥。若
有人眼見一切死屍。及諸變怪。眼不淨故。名曰不祥。
若以牛黃真珠光明砂蜜末微塵。定童子心。能免不
祥。九者夜行。被惡鬼打之。一切童子。若能慎是九事。
終不至死。
爾時天魔波旬。有佗心智。在魔宮中。知佛說此長壽
滅罪護諸童子陀羅尼呪。心大忿怒。發大惡聲。愁憂
不樂。魔有三女。前白父王。未審大王。何故愁惱。父王
答言。瞿曇沙門。今在王舍大城耆闍崛山。為無量無
邊眾生。說長壽經。流布一切眾生。得長壽樂。侵我境
界。我惡心起。我令欲將諸眷屬等一切魔兵。而往討
之。縱使不能止得瞿曇。我今威力。止塞諸天及大眾
耳。不令聞佛說長壽經。時魔三女。以偈諫父。
 天魔波旬有三女  稽首前白父王言 
 瞿曇沙門天人師  非是魔力能禁止 
 昔日在於菩提樹  初坐吉祥法座時 
 我等三女巧㛹妍  諸天女中為第一 
 百種姿熊擬欲之  菩薩都無染著意 
 觀我三女如老姥  今成正覺菩提師 
 父王彎弓作恐怖  諸兵器仗帀虗空 
 菩薩觀如童子戲  一無驚懼退敗心 
 今日道成為法王  唯願父王息惡意 
爾時魔王波旬。聞女說偈。將諸眷屬。私自平章。我當
與汝。同往佛所。善巧方便。而逡巡之。詐受佛降。令佛
信用。若得信者。當作種種一切魔事。而障此經。即與
眷屬。同詣佛所。遶佛七帀。而白佛言。世尊。說法無疲
勞耶。我今將領諸魔眷屬。來聽長壽命經。為佛弟子。
唯願世尊。不違我願。
爾時世尊。呵責魔王。汝在本宮。心生忿怒。設得來此。
詐作逡巡。我之法中。不容汝詐。時魔波旬。羞媿交集。
斂容無色。而白佛言。世尊。是我愚計。實行詐法。唯願
世尊。以大慈悲。恕我愆犯。我今得聞長壽經護諸童
子陀羅尼呪。我發誓願。若後末世。有受持此經。書寫
讀誦。所在之處。我當擁護。無令惡鬼。伺求其便。設使
地獄。若有罪人。須臾之閒。憶念此經。我當以大神力。
取大海水。灌注罪人。令大地獄。如蓮華池。
爾時復有飛騰羅剎食童子羅剎等。而為上首。與其
同類諸眷屬等。從空中下。遶佛千帀。白佛言。世尊。我
於無量劫來。受羅剎身。我之眷屬。如恒河沙。各為飢
餓之所逼切。於四天下。唯噉在胎及初生童子血肉。
我等眷屬。伺候一切眾生夫婦交會。食噉其精。令無
胎息。或在胎中。我亦隨入。傷胎食血。初生七日。我等
專伺其便。斷其命根。乃至十歲。我等眷屬。變作種種
諸惡毒蟲。入童子胎。食其五臟所有精血。能令小兒。
吐乳下痢。或疳或瘧。眼腫水腹。乃至漸漸斷其命根。
我等今聞世尊說長壽滅罪護諸童子經。奉世尊敕。
令我眷屬。飢餓所逼。不敢食噉。
佛告羅剎。汝等當受我之禁戒。令汝得捨此羅剎身。
生天受樂。
佛告大眾。若有童子。受患苦者。令其慈母。分乳微塵。
與虗空中。施諸羅剎。并清淨受持此長壽命滅罪陀
羅尼經。書寫讀誦。病則除差。時羅剎眾。甚大歡喜。而
白佛言。審得生天。我等眷屬。終不能侵諸童子乳。乍
食鐵丸。終不能食諸童子血。於佛滅後。有能讀誦受
持此經處者。設有惡人。惱是法師。或有惡鬼。惱諸童
子。我等當執佛金剛杵。而衛護之。不令惡鬼而得其
便。
爾時一切諸天大王。并其眷屬。一切龍王。一切夜叉
王。阿修羅王。迦樓羅王。緊那羅王。摩睺羅伽王。薜茘
多王。毗舍遮王。富單那王。乃至迦吒富單那等。一切
諸王。各并眷屬。禮拜於佛。同心合掌。作如是言。世尊。
<pb n="171"/>
我等從今。在在處處。若有比丘比丘尼。諸優婆塞優
婆夷。但有受持此長壽經。書寫處者。我等眷屬。常當
衛護。我等諸王。驅䇿惡鬼。若有惡鬼。惱諸眾生。令患
苦者。若能清淨。書持是經。我等諸王。禁攝諸鬼。不令
加害。被橫死苦。爾時牢固地天。從座而起。作如是言。
世尊。若佛弟子。受持此長壽滅罪護諸童子經者。我
等地天。常出地味。滋潤彼人。令其身中。增益壽命。我
等常以種種金銀。種種資生。種種糓米。具足供給此
信心人。令無乏少。身得安穩。無有愁惱。心常歡喜。得
好福田。無令惡鬼斷其命根。若諸童子。生一七日。我
等地神。當擁護之。無令斷命。
爾時眾中。金剛力士。復白佛言。世尊。如來說此長壽
命滅罪護諸童子陀羅尼呪經已。諸大檀越。并眷屬
眾。各各發心。護持讀誦書寫是經。供給所須。無令乏
少。我聞。大德婆伽婆。說吉祥章句大神力呪。若有眾
生。一聞於耳。百劫千生。終不短命。得壽無量。無有病
苦。雖有四魔。不能忤亂。增長壽命。滿百二十。不老不
死。不退不沒。一切佛子。苦患重病。聞此呪者。即免諸
鬼之所奪命。即說呪曰。
多地夜佗（一）旃達利（二）旃達囉毗提（三）旃達囉魔吽
（四）旃達囉䟦帝（五）旃達囉不棃（六）旃達囉闍移（七）旃
達囉底𠼝（八）旃達吠咩（九）旃突嘍（十）旃達囉婆囉吇
（十一）旃達囉勿達𠼝（十二）旃達囉婆地移（十三）旃達囉婆咩
（十四）旃達囉佉祇（十五）旃達囉盧寄（十六）藪婆呵（十七）
佛言。善哉善哉。金剛力士。汝今能說此護諸童子吉
祥神呪。汝當為一切眾生之大導師。文殊當知。如是
神呪。過去諸佛之所宣說。建立守護。善能增長人天
壽命。能除一切罪垢惡見。能護一切持經之人。延其
壽命。
爾時世尊。告文殊師利法王之子。我滅度後。濁惡世
時。若有比丘。破我禁戒。親比丘尼。及諸處女。并二沙
彌。飲酒食肉。姦婬熾盛。為諸白衣之所輕賤。毀滅我
法。經營世俗。不淨之事。無慚愧心。猶如木頭。當知此
等。是五逆人。非我弟子。是魔眷屬。名曰六師。此比丘
等。於現世中。得短命報。比丘尼等。亦復如是。若能懺
悔。不更復作。受持此經。即得長壽。
復次文殊。我滅度後。濁惡世時。若有菩薩。誹謗佗人。
自讚其善。方等經典。不傳付人。如是菩薩。是魔伴侶。
非真菩薩。若能至心。受持此經。書寫讀誦。即得諸佛
不壞常身。
復次文殊。我滅度後。濁惡世時。若有國王。殺父害母。
誅斬六親。不依王法。廣興兵甲。侵討佗國。忠諫之臣。
枉遭刑戮。婬欲熾盛。違先王法。破塔壞寺。焚燒經像。
水旱不調。因王無道。國界飢餓。疾疫死亡。如是國王。
現世短命。死入地獄。墮大阿鼻。若能書寫是經。流通
供養。至誠懺悔。依先王法。即得長命。
復次文殊。我滅度後。濁惡世時。若有大臣。及諸官屬。
身請天祿。無慚愧心。諂[佞-二+〦]不忠。專行矯詐。賊臣危害。
國土不安。設使臨人。不行國法。侵剋百姓。恣意貪殘。
橫殺無辜。取佗財寶。輕慢經典。魔障大乘。如是等人。
現世短命。墮阿鼻地獄。無有出期。若能懺悔。受持此
經。書寫讀誦。即得長命。永守天祿。
復次文殊。我滅度後。濁惡世時。有優婆塞。及優婆夷。
信邪倒見。不信正法大乘經典。如是眾生。縱有無量
百千金銀。而懷慳惜。唯求財利。不能布施。救乏一切
貧苦之者。不能書寫十二部經。受持讀誦。求免無常
惡道之苦。如是之人。宅舍虗耗。竈下鳥現。蛇入臥堂。
狗忽上舍。鼠百種鳴。諸野禽獸。競來入宅。百種魑魅。
名之為怪。以見怪故。心得煩惱。因煩惱集。得獲短命。
若能受持書寫是經。流通讀誦。即能摧破如是等怪。
而得長命。
復次文殊。我滅度後。濁惡世時。一切眾生。男女成就。
以憐愍故。而得心病。何以故。或男成長。被充兵役。如
<pb n="172"/>
是王法。制不由己。父母念之。名為心病。或女成長。配
𡣪佗門。而被輕賤。違夫婦道。父母念之。名為心病。為
心病故。愁憂苦惱。愁惱病集。現世短命。若能書寫受
持此經。得長壽命。以經力故。姻親和順。心病消除。
復次文殊。我滅度後。濁惡世時。一切眾生。無慈悲心。
殺生害命。食噉一切眾生十種身肉。文殊當知。如殺
父母。如食六親。或因殺命。而復傷胎。為是事故。現世
短命。設使夫婦交會之時。被惡羅剎。食噉其胎。令無
子息。若能書寫受持是經。即免斯苦。
復次文殊。我滅度後。濁惡世時。一切眾生。不知宿命。
暫得人身。謂為快樂。更相誹謗。或恃權豪。種種惡心。
規佗性命。不信經典。我慢大乘。如是之人。現世短命。
若能至心懺悔。調柔其心。書寫是經。受持讀誦。以善
根力。得長壽命。設使病患。終不橫死。
復次文殊。我滅度後。濁惡世時。一切眾生。或奉王敕。
或父母教。而於佗國及險道處。以商為業。求諸珍寶。
為財利故。我慢貢高。圍棊六簙。摴蒱投壺。親近婬女。
交惡知識。不用王敕。及父母誡。嗜酒耽婬。喪身殞命。
設得財寶。為酒迷濁。不知道路通塞之處。後被諸惡
賊。劫奪其財。因以害命。若能書寫是經。廣發誓願。所
在之處。惡賊退散。生歡喜心。諸惡毒獸。不能嬈害。身
心安穩。多獲寶貨。以經力故。得長壽命。
復次文殊。我滅度後。濁惡世時。一切眾生。以惡業故。
死入地獄。從地獄出。得畜生身。設得人形。六根不具。
聾盲瘖瘂。癃殘背瘻。受女人身。不識經字。設是男子。
為惡業故。癡愚暗鈍。不能轉讀此長壽經。心生愁惱。
以愁惱故。名為心病。以心病故。現世短命。若能令善
知識。書寫是經。自取而轉。從初至末。一心頂戴。以至
誠故。功德無量。如此惡業。不更復受。此人現世。得長
壽命。
復次文殊。我滅度後。濁惡世時。若有眾生。死亡之後。
從一七日。乃至七七日。所為亡者。建造諸福功德七
分。亡者所得。唯獲其一。若能生在之時。於七七日。停
止家事。書寫是經。香花供養。請佛迎僧。設生七齋。所
得功德。如恒河沙。此人現世。得長壽命。永離三塗諸
惡道苦。若已亡者。緣身資產建福。七分竝獲。
復次文殊。我滅度後。濁惡世時。一切眾生。不孝五逆。
無慈悲心。而於父母。無恩愛情。而事六親。爾時行道
天王。遶四天下。種種音樂。將諸眷屬。於三齋月。至閻
浮提。若有一切眾生。橫被諸病。行道天王。為除惡鬼。
令得除愈。眾生不孝。嫉妒造惡。行病鬼王。即以惡氣。
噓而病之。令得瘟疫。一切重病。若熱若冷。虗勞下瘧。
邪魔鬼毒。及惡癩病。若能於歲一日。燒香散花。清淨
身心。書寫是經。乃至七日。請佛迎僧。清齋讀誦。以是
善根。終無疾疫。無疾疫故。得長壽命。
復次文殊。我滅度後。濁惡世時。眾生薄福。其劫欲盡。
七日竝照。設無七日。國王無道。令天炎旱。大地所有。
藥木叢林。一切百穀。甘蔗花菓。將欲枯死。若有國王。
一切眾生。能受持讀誦此經典者。難陀龍王。及婆難
陀龍王等。憐愍眾生。從大海水。降注甘雨。一切叢林。
百穀艸木。滋榮眾生。以此經力。得長壽命。
復次文殊。我滅度後。濁惡世時。一切眾生。斗秤欺誑。
不義得財。以其罪業。死入地獄。從地獄出。受畜生身。
所謂牛驢象馬。豬狗羊等。一切禽獸。蟁蝱蝨蟻。若有
菩薩摩訶薩。以慈悲心。於畜生等。及蝱蟻前。轉讀此
經。一聞於耳。此經力故。隨類皆解。此等畜生。捨此身
已。得生天樂。若有菩薩。無慈悲心。不能廣說此經典
者。非佛弟子。是魔伴侶。
復次文殊。我滅度後。五濁世時。一切眾生。心生欺慢。
不信經典。毀呰我法。若有說法之處。無心聽學。以此
罪業。現世短命。墮諸地獄。若有講說此長壽經處。一
切眾生。能往聽者。或能勸佗。分坐與坐。此人是佛棟
梁。得長壽樂。不經惡道。轉此經法。清淨立壇。隨室大
<pb n="173"/>
小。
復次文殊。我滅度後。一切女人。身懷胎娠。殺一切命。
食諸鳥卵。為無慈愍心。現世得短命報。臨生產難。以
產難故。能斷其命。或是怨家。非善知識。若能廣發誓
願。書寫是經。即令易產。無諸烖障。子母安樂。須男須
女。隨願得生。
爾時世尊。告文殊師利菩薩。我今說此長壽滅罪十
二因緣佛性經時。過去諸佛之所共說。若有眾生。受
持讀誦。多獲福利。盡其壽命。滿百二十。臨捨化時。不
被風刀諸一切苦。以佛性故。得金剛不壞。諸佛常身。
湛然清淨。念念堅固。常有菩薩。一名觀世音。二名大
勢至。椉五色雲。六牙白象。持蓮花臺。迎念佛者。生不
動國。自然快樂。不經八難。文殊當知。愚癡眾生。不覺
不知。壽命短薄。如石火光。如水上泡。如電光出。云何
於中。不驚不懼。云何於中。廣貪財利。云何於中。耽婬
嗜酒。云何於中。生嫉妒心。如此生死。流浪大海。唯有
諸佛菩薩。能到彼岸。凡夫眾生。定當淪沒。無常殺鬼。
來無時節。縱有無量無邊金銀財寶。情求贖命。無有
是處。眾生當知。須觀此身。而生念言。是身如四毒蛇。
常為無量諸蟲之所唼食。是身臭穢。貪欲獄縛。是身
可惡。猶如死狗。是身不淨。九孔常流。是身如城。羅剎
處內。是身不久。當為烏鵲餓狗之所食噉。須捨穢身。
求菩提心。當觀此身。捨命之時。白汗流出。兩手橫空。
楚痛難忍。命根盡時。一日二日。至于五日。膨脹青瘀。
膿汗流出。父母妻子。而不喜見。乃至身骨。散在於地。
脚骨異處。⿰骨專骨䯗骨。腰骨肋骨。脊骨頂骨。髑髏各各
異處。身肉腸胃。肝腎肺臟。為諸蟲藪。云何於中。橫生
有我。生存之時。金銀珍寶。錢財庫藏。何關我事。若有
眾生。須免此苦。當須不惜國城妻子頭目髓腦。書寫
是經。受持讀誦諸佛祕藏。十二因緣。流通供養。念念
成就。當得三藐三菩提心。難可沮壞。終不中夭。被橫
死逼。
佛於大眾中。說此十二因緣佛性法時。一切大會。比
丘比丘尼。優婆塞優婆夷。天龍八部。人非人等。波斯
匿王。并其眷屬。數如恒沙。皆得三藐三菩提心。無生
法忍。歎未曾有。一心頂禮。歡喜奉持。

佛說長壽滅罪護諸童子陀羅尼經

<article id="n19">佛說斷溫經</article>

No. 19
<sarticle>佛說斷溫經</sarticle>

爾時佛在王舍城中。與諸大眾俱會。阿難長脆合掌。
白佛言。世尊。彼南閻浮提世界。忽遇天行溫氣瘴烈。
如猛火橫延。及死亡無數。如何免之。佛告阿難。汝可
諦聽。吾當為汝說。此病有鬼神。常吐惡毒。以害人民。
初得病時。頭痛寒熱。百支節俱苦痛畢切。阿難言。若
有善男子善女人。能知七鬼神名字。作崇敬。當除此
病患乎。為汝即說除病呪曰。
南無佛陀耶。南無達磨耶。南無僧伽耶。南無觀世音
菩薩摩訶薩。疫病消除娑婆訶
爾時十方諸佛。諸大菩薩。一切賢聖僧。聞我說金剛
秘密呪。亦說七鬼神名字曰。夢多難鬼。阿佉尼鬼。尼
佉尸鬼。阿伽那鬼。波羅尼鬼。阿毗羅鬼。婆提梨鬼也。
汝等當知。此神名思念。速疾遠離。不敢侵害。其人所
被毒氣普皆消散。得金剛密迹。其身安樂。無諸患難。
佛說是經已。天龍八部。一切大眾。皆大歡喜。信受奉
行。

佛說斷溫經

<pb n="174"/>
<article id="n20">佛說地藏菩薩發心因緣十王經</article>

No. 20
<sarticle>佛說地藏菩薩發心因緣十王經</sarticle>

成都麻大聖慈恩寺沙門　藏川　述
如是我聞一時佛在鳩尸那城䟦提河邊沙羅雙樹
入涅槃處諸大聲聞前後圍遶無量菩薩皆悉集會
天人大會五十二類皆來雲集前分之後遺教之前。
爾時世尊放大光明照閻魔國嘿然而住時閻魔王
十大王眾獄司侯官司命令神司錄記神閻魔使者
羅剎婆無量異類無數鬼神部類從屬忽然涌出恭
敬供養合掌向佛爾時世尊還內光明告閻魔法王
言是娑婆國一切眾生根鈍障重不孝父母不信因
果以心為師造作五逆四重十惡皆悉墮在閻魔地
獄冥途中間都不覺知非我世尊誰人起慈孔⿱少隹等
經與百年壽雖然終盡人間八苦猶如深樂冥塗受
苦極苦中苦我今略說。
爾時閻魔法王及諸王等從座而起合掌向佛而白
佛言世尊善哉善哉釋迦牟尼法王能以平等大慈
大悲為我等說照三塗闇。
爾時世尊告閻魔王及秦廣王等言一切眾生各有
六識八識九識義如前說今此經中唯有二說魂識
說三魄識說七三種魂識一名胎光業魂神識二名
幽精轉魂神識三名相靈現魂神識於阿賴耶識開
為三魂心性心相如水中波不二而二性者三身法
報應性本覺如來無一眾生而不具足三身如來依
我此覺智覺樹成道依我此理雙樹示滅相者三魂
隨善惡業流轉生死受苦受樂無有間斷依造惡業
受三塗苦如今眾生依我修善令得佛道一切眾生
亦復如是七種魄識一名⿱少隹陰魄神識二名天賊魄
神識三名非毒魄神識四名尸垢魄神識五名臭肺
魄神識六名除穢魄神識七名伏尸魄神識於七轉
識分別性相准魂可知一切眾生臨命終時閻魔法
王遣閻魔卛一名奪魂鬼二名奪精鬼三名縛魄鬼
即縛三魂至門關樹下樹有荊棘宛如鋒刃二鳥栖
掌一名無常鳥二名䟦目鳥我汝舊里化成𪇖𪈜⿰縷鳥示
怪語鳴別都頓宜壽（此鳥近吳語云析家命鳴）我汝舊里化成烏
鳥示怪語鳴阿和薩加（此鳥遠吳語病來將命盡）爾時知否亡人
答曰都不覺知爾時二鳥忿怒熾盛呵亡人曰汝在
人間不恐罪業我為懲惡心不飲歠腦汝在人間不
恐罪業我為懲惡心不食拔汝眼然通樹門閻魔王
國塊死天山南門亡人重過兩莖相逼破⿰月⿱天割⿴虍肉析
骨漏髓死天重死故言死天從此亡人向入死山險
坂尋杖路石願鞋然即男女於葬送具三尺杖頭書
地藏狀并隨求陀羅尼具鞋一具置魄神邊（墓處名也）輕
過亡人如通大穴微善亡人兩莖不礙死天冥塗間
五百臾繕那。
爾時秦廣王告亡人言哀哉苦哉吊苦頌曰。
 汝去過死山  漸近閻魔王  山路無衣食 
 飢寒苦何忍 
爾時天尊說是偈言。
 一七亡人中陰身  駈將墜墯數如塵 
 且向初王齊撿點  由來未度奈河津 
 召於亡人坐門關  死天山門集鬼神 
 殺生之類先推問  銕杖打體難通申 
<other>第一秦廣王（不動明王）</other>
<other>第二初江王宮（釋迦如來）</other>
葬頭河曲於初江邊官廳相連承所渡前大河即是
葬頭見渡亡人名奈河津所渡有三一山水瀨二江
深淵三有橋渡官前有大樹名衣領樹影住二鬼一
名奪衣婆二名懸衣翁婆鬼警盜業折兩手指翁鬼
惡無義逼頭足一所尋初開男負其女人牛頭銕棒
<pb n="175"/>
挾二人肩追渡疾瀨悉集樹下婆鬼脫衣翁鬼懸枝
顯罪低昂與後王廳爾時天尊說是偈言。
 二七亡人渡奈河  千群萬隊涉江波 
 引路牛頭肩挾棒  催行馬頭腰擎叉 
 苦牛食牛牛頭來  乘馬苦馬馬頭多 
 無衣寒苦逼自身  翁鬼惡眼出利牙 
<other>第三宋帝王宮（文殊菩薩）</other>
於二江岸上官廳之前惡貓群集大虵並出來時亡
人割破嬭房繫縛身體時閻魔卛呵亡人言我等非
無慈逼汝邪婬業此苦猶輕後王逼何爾時天尊說
是偈言。
 三七亡人轉恓惶  始覺冥塗險路長 
 各各點名知所在  群群駈送五官王 
<other>第四五官王宮（普賢菩薩）</other>
於三江間建立官廳大殿左右各有一舍左秤量舍
右勘錄舍左有高臺臺上有秤量幢業匠⿰木⿱冉巧懸七
秤量身口七罪為紀輕重意業所作不懸秤量次至
鏡臺當見鏡影於此秤量點目有三別一者斤目斷
為重罪重中開輕為二八獄罪二者兩目斷為中罪
為餓鬼罪三分目斷為下罪為畜生罪先破不妄語
戒後餘造惡至秤前時秤錘自動自然低昂課亡人
言汝所造罪秤目定重亡人欺咳曰我未昂秤闇何
為我敢不信之爾時訪羅取於罪人置秤盤上秤目
如故亡人閉口造惡變面訪羅下之傳勘錄舍赤紫
冥官令點秤書光祿司候印押錄帳具載憲章奏閻
魔宮爾時天尊說是偈言。
 五官業秤向空懸  左右雙童業薄全 
 輕重豈由情所願  低昂自任昔因緣 
雙童子形弉偈曰。
 證明善童子  時不離如影  低耳聞修善 
 無不記微善  證明惡童子  如響應聲體 
 留目見造惡  無不錄小惡 
<other>第五閻魔王國（地藏菩薩）</other>
閻魔王國（自人間地去五百臾善那）名無佛世界亦名預⿰方尒國亦
名閻魔羅國大城四面周圍銕墻四方開銕門左右
有檀恭幢上安人頭形人能見人間如見掌中菴羅
之果右黑闇天女幢左太山府君幢爾時世尊告大
眾言謂諸眾生有同生神魔奴闍耶（同生略語）左神記惡
形如羅剎常隨不離悉記小惡右神記善形如吉祥
常隨不離皆錄微善總名雙童亡人先身若福若罪
諸業皆書盡持奏與閻魔法王其王以簿推問亡人
筭計所作隨惡隨善而斷分之復二幢主以人頭所
見重奏彼王次有二院一名光明王院二名善名稱
院光明王院於中殿裏有大鏡臺懸光明王鏡名淨
頗梨鏡昔依無遮因感一大王鏡閻魔法王向此王
鏡鑑自心事三世諸法情非情事皆悉照然復圍八
方每方懸業鏡一切眾生共業增上鏡時閻魔王同
生神簿與人頭見亡人䇿髮右繞令見即於鏡中現
前生所作善福惡業一切諸業各現形像猶如對人
見面眼耳爾時同生神從座而起合掌向佛說是偈
言。
 我閻浮如見  今現與業鏡  毫末無差別 
 質影同一相 
爾時亡人驚悸逼心頌曰。
 前知有業鏡  敢不造罪業  鑑鏡如削身 
 何此知男女 
爾時閻魔法王重告大眾我以閻浮日月所行正五
九月長月十齊殊向閻浮於人眾同分為作善福人
遣監福監醮使乘飛面白馬至須臾之頃見所作業
即還須臾向我說所見福為作惡罪人遣通奏通府
使至如上使我今慇懃斷眾生業眾生不知恣作惡
業墮三惡道非我無悲心善福眾生於十齊日受持
十戒存當苦悲一日至心進念定光佛八日至心進
<pb n="176"/>
念藥師瑠璃光如來十四日至心進念賢劫千佛十
五日至心進念阿彌陀佛十八日至心進念地藏菩
薩從旦至食供養稱名必定不受四惡道苦二十三
日至心進念勢至菩薩二十四日至心進念觀世音
菩薩二十八日至心進念毗盧遮那如來二十九日
至心進念藥王菩薩三十日至心進念釋迦牟尼佛
如是十齊修習一年能持十戒能念十尊能除疫病
五病鬼使得壽百年得福百秋命終之後生諸佛國
復能於我及奪魂神名拏吉尼眾并傳屍鬼名起死
鬼制呾羅月（正月）室羅伐拏（五月）未伽始羅（九月）於白黑七
日至黃昏時供養我等所謂香花金米銀錢銀幡銀
弊仙果二種（石榴棗果）清茶正向北方皆備諸供一心頂
禮至心請念大神呪一百八遍我閻魔王并諸眷屬
哀愍納受供養已後錢幡弊等皆是醮之當爾之時
以本誓力雖著死簿反著生書橫死非命必轉延壽
受持不綺語戒之人必定不受橫死非命即於佛前
說神呪曰。
唵炎摩曳達羅磨羅闍耶薩縛賀

爾時閻魔法王說根本呪已告監福使言若有眾生
日日持念一百八遍者汝具無量閻魔率不離左右
如守眼睛若有所求速疾圓滿若有苦痛與阿伽陀
若求園林若願浴池種種眾願皆令滿足爾時監福
使等合掌恭敬進承教勑退當奉行隨善惡業定七
道報爾時天尊說是偈言。
 五七亡人息諍聲  罪人心恨未甘情 
 䇿髮仰頭看業鏡  悉知先世事分明 
復說善名稱院此處殊勝於無佛處別立淨土金沙
滿地銀玉疊道四畔築四寶四門開順金樹分七珍
枝開妙花每房結微菓花尋開花長春不散果尋結
果長秋不落池開七寶蓮重青黃赤白汀鳴六種鳥
和宮商角徵羽莊嚴微妙如兜率天中殊勝殿安五
寶座即是地藏菩薩入定寶處四方有座四大菩薩
所座所謂破惡趣菩薩悲旋潤菩薩金剛笑菩薩除
憂闇菩薩爾時無佛世界能化導師悲願金剛地藏
菩薩坐中央座每日晨朝入恒沙定從定起已遍十
方國住立有情室宅門戶淨信念我開於兩手熈怡
微笑現智笑士（亦名金剛笑大菩薩）聞行不淨以左中指針於
臆上悲泣而去現悲旋潤或入地獄皆令離苦及餘
惡趣遍入救生願力自在日日不怠。
昔在因地發大願故我念過去無數劫中有佛出世
號名覺華定自在王佛彼佛世尊入涅槃後於像法
中有佛形像爾時我為聖近士女起大深信供養恭
敬我知悲母墮在地獄為救彼苦七日斷食一心祈
請於第七日第五更時室中空內忽現佛身而告我
言善哉善哉聖近士女欲得度脫悲母極苦當發無
上大菩提心能度三世一切父母能化無佛世界眾
生能化地獄悲母等類故名地藏地獄眾生為庫藏
故於未來世堪救極苦依佛教勑始發善心初發無
上大菩提心同諸佛行願即救母苦令得解脫如彼
佛說我其後發事願立誓頌曰。
 我若證真後  於地獄代苦  可代不代者 
 誓不取正覺  我若證真後  於餓鬼施食 
 可施不施者  誓不取正覺  我若證真後 
 於畜生䶩噉  可救不救者  誓不取正覺 
 我若證真後  於修羅諍苦  可和不和者 
 誓不取正覺  我若證真後  於有緣眾生 
 不入三昧者  誓不取正覺  我若證真後 
 畏短命念我  不令得長壽  誓不取正覺 
 我若證真後  為病苦念我  不令得除愈 
 誓不取正覺  我若證真後  除王難念我 
 不令得恩赦  誓不取正覺  我若證真後 
 離怨賊念我  速疾不遠離  誓不取正覺 
<pb n="177"/>
 我若證真後  厭貧苦念我  不令豐衣食 
 誓不取正覺  我若證真後  求官位念我 
 不令得高官  誓不取正覺  我若證真後 
 於臨終念我  其時不現身  誓不取正覺 
 我若證真後  為六道眾生  隨應所得度 
 為施甘露法  我隨趣分身  於緣熟眾生 
 以六種名字  應於當當身 
爾時世尊告乞叉底孽波菩薩言善哉善哉諦聽地
藏於未來世為緣現身我當授記六種名字頌告言。
 預天賀地藏  左持如意珠  右手說法印 
 利諸天人眾  放光王地藏  左手持錫杖 
 右手與願印  雨雨成五糓  金剛幢地藏 
 左持金剛幢  右手施無畏  化修羅靡幡 
 金剛悲地藏  左手持錫杖  右手引攝印 
 利傍生諸界  金剛寶地藏  左手持寶珠 
 右手甘露印  施餓鬼飽滿  金剛願地藏 
 左持閻魔幢  右手成辨印  入地獄救生 
爾時乞叉底孽波菩薩歡喜踊躍而起合掌前白佛
言今從空佛聞此授記得未曾有若於未來當堪利
益惡趣眾生不捨此身成大丈夫爾時世尊而告我
言善哉如願善哉如願即時動地即天雨花忽然變
成大丈夫僧即得大乘第三果位爾時世尊而告我
言今無佛世能化堪忍於未來世有佛名為釋迦牟
尼佛處忉利天先知汝來滅後弟子皆悉付汝其娑
婆國人多好惡實非汝願不見能化若入地獄授五
八戒惡趣救生於此一事超過恒沙無數菩薩即我
略說汝未來世善權方便功德偈言。
 若有順母教  皆是地藏身  慇懃化悲母 
 願力自在故  若有念我名  每日稱百返 
 於四惡趣中  代苦與解脫  若有正王臣 
 為帝釋擁護  若有邪王臣  為閻魔罸之 
 極惡罪人海  無能渡導者  乘地藏願船 
 必定到彼岸 
爾時空佛說是偈已忽然變化隱而不現我大丈夫
聞佛記別即得善現色身三昧從其已來每日入定
利益眾生無時暫怠。
爾時大會閻魔王等諸羅剎婆聞乞义底孽婆菩薩
宿世因緣深信因果無量功德皆為眷屬扶助化導
於善名處略說往古本願事竟。
<other>第六變成王廳（彌勒菩薩）</other>
依前二王秤鏡兩現若罪逼惡若福勸善爾時天尊
說是偈言。
 亡人六七滯冥途  切怕坐人警意愚 
 日日只看功德力  天堂地獄在須臾 
<other>第七太山王廳（藥師如來）</other>
依前三王處斷勘決兩舌之罪善因惡緣求於生緣
爾時天尊說是偈言。
 七七冥途中陰身  專求父母會情親 
 福業此時仍未定  更看男女造何因 
亡人逼苦愁歎頌曰。
 待七七箇日  不飲食逼寒  男女以遺財 
 早造善扶我  設親禁入獄  子靜居家哉 
 何⿱⿰工几儿閻獄苦  頭燃猶非喻 
<other>第八平等王（觀世音菩薩）</other>
內含慈悲外現怒相且施教化之且貪刑罸之爾時
天尊說是偈言。
 亡人百日更恓惶  身遭枷械被鞭傷 
 男女努力造功德  從茲妙善見天堂 
<other>第九都市王廳（阿閦如來）</other>
哀亡人言於諸經中造法花經龍女出海無垢成道
於諸佛中造阿彌陀佛光明遍照除熱寒苦緣人男
女欲救亡人今日追善受八齊戒福力殊勝男女勿
瞋能救亡苦爾時天尊說是偈言。
<pb n="178"/>
 一年過此轉苦辛  男女修齊福業因 
 六道輪回仍未定  造經造佛出迷津 
 極惡極善不來處  微惡微善為亡賓 
 依佛經力定二報  以追修福登金人 
<other>第十五道轉輪王廳（阿彌陀佛）</other>
爾時天尊說是偈言。
 後三所歷是關津  好惡唯憑福業因 
 不善尚憂千日內  胎生產死夭亡身 
 邪見放逸過  愚癡無智罪  猶如車輪迴 
 常在三途獄 
爾時十王諸羅剎婆冥官司候從座而起合掌向佛
而白佛言世尊我等諸王或權或實如實類等受苦
難忍何離苦宮歸無為家爾時世尊告諸王言汝等
先世見他惡苦悅為自樂勸他造惡聞他善憎聞有
得死以為歡樂貪心惜財瞋恚失理如是等眾生得
生閻魔國前分涅槃中如廣說佛性常住凡有心盧
當具佛性悉皆當得無上菩提汝等有心當知佛性
必定永離三熱大苦佛性偈曰。
 諸行無常  是生滅法  生滅滅已  寂滅為樂 
我念過去無量劫中爾時我為雪山童子始聞此義
永離生死得涅槃道爾時諸王聞佛偈語深生歡喜
味甘露膳即離熱惱得不退轉爾時大眾聞佛所說
皆大歡喜皆悉作禮而去涅槃處還閻魔王國信受
奉行。

<other>佛說地藏菩薩發心因緣十王經</other>

右本末記曰。嚴佛調三藏云。此經梵本非多羅文
三昧之內真佛示現授此經。梵文從三昧起。先書
竹帛。然後修習。從北天竺。到支那國。大聖文殊。於
照耀殿。為許流通。時天聖十年十一月也。小苾蒭
原孚。普化眾信之緣。廣開消罪之路。因以入梓。永
為流通。伏願十號至尊。垂拔苦與樂之慈悲。十殿
冥侯。惠記善錄。惡之赦宥。地獄化為淨剎。鑊湯變
作清凉。

<article id="n21">佛說預修十王生七經</article>

No. 21
<sarticle>佛說預修十王生七經</sarticle>

謹啟諷閻羅王預修生七往生淨土經。誓勸有緣。以
五會啟經入讚。念阿彌陀佛。
成都府大聖慈寺沙門　藏川　述
佛說閻羅王授記四眾逆修生七往生淨土經　讚
曰。
 如來臨般涅槃時  廣召天靈及地祇 
 因為琰魔王授記  乃傳生七預修儀 
如是我聞。一時佛。在鳩尸那城。阿維䟦提河邊。婆羅
雙樹間。臨般涅槃時。舉身放光。普照大眾。及諸菩薩
摩訶薩。天龍神王。天王帝釋。四天大王。大梵天王。阿
脩羅王。諸大國王。閻羅天子。大山府君。司命司錄。五
道大神。地獄官典。悉來集會。敬禮世尊。合掌而立
　讚曰。
 時佛舒光滿大千  普臻龍鬼會人天 
 釋梵諸天冥密眾  咸來稽首世尊前 
佛告諸大眾。閻羅天子。於未來世。當得作佛。名曰普
賢王如來。十號具足。國土嚴淨。百寶莊嚴。國名華嚴。
菩薩充滿　讚曰。
 世尊此日記閻羅  不久當來證佛陀 
 莊嚴寶國常清淨  菩薩修行眾甚多 
爾時阿難白佛言。世尊。閻羅天子。以何因緣。處斷冥
間。復於此會。便得授於當來果記。佛言。於彼冥途。為
<pb n="179"/>
諸王者。有二因緣。一是住不思議解脫不動地菩薩。
為欲攝化極苦眾生。示現作彼琰魔等王。二為多生
習善犯戒故。退落琰魔天中。作大魔王。管攝諸鬼。科
斷閻浮提內。十惡五逆。一切罪人。繫閇牢獄。日夜受
苦。輪轉其中。隨業報身。定生注死。今此琰魔天子。因
緣已熟。是故我記。來世寶圓。證大菩提。汝等人天。不
應疑惑　讚曰。
 悲增普化示威靈  六道輪迴不暫停 
 教化厭苦思安樂  故現閻羅天子形 
若復有人。造此經。受持讀誦。捨命之後。不生三塗。不
入一切諸大地獄　讚曰。
 若人信法不思議  書寫經文聽受持 
 捨命頓超三惡道  此身長免入阿鼻 
在生之日。殺父害母。破齊破戒。殺豬牛羊雞狗毒虵。
一切重罪。應入地獄。十劫五劫。若造此經。及諸尊像。
記在業鏡。閻王歡喜。判放其人。生富貴家。免其罪過
　讚曰。
 破齊毀戒殺雞豬  業鏡照然報不虗 
 若造此經兼[書-曰+(且-二+人)]像  閻王判放罪銷除 
若有善男子善女人。比丘比丘尼。優婆塞優婆夷。預
修生七齊者。每月二時。供養三寶。祈設十王。修名納
狀。奏上六曹。善業童子。奏上天曹地府官等。記在名
案。身到之日。便得配生快樂之處。不住中陰四十九
日。不待男女追救。命過十王。若闕一齊。滯在一王。留
連受苦。不得出生。遲滯一年。是故勸汝。作此要事。祈
往生報　讚曰。
 四眾修齊及有時  三旬兩供是常儀 
 莫使闕緣功德小  始交中陰滯冥司 
爾時地藏菩薩。龍樹菩薩。救苦觀世音菩薩。常悲菩
薩。陀羅尼菩薩。金剛藏菩薩。各各還從本道光中。至
如來所。異口同聲。讚歎世尊。哀愍凡夫。說此妙法。[托-七+友]
死救生。頂禮佛足　讚曰。
 足膝齎胷口及眉  六光菩薩運深悲 
 各各同聲咸讚歎  勤勤化物莫生疲 
爾時二十八重。一切獄主。閻羅天子。六道冥官。禮拜
發願。若有四眾。比丘比丘尼。優婆塞優婆夷。若造此
經。讀誦一偈。我當免其一切苦楚。送出地獄。住生天
道。不令稽滯。隔宿受苦　讚曰。
 冥官注記及閻王  諸佛弘經禮讚揚 
 四眾有能持一偈  我皆送出往天堂 
爾時閻羅天子。說偈白佛。
南無阿羅訶。眾生苦業多。輪迴無定相。猶如水上波
　讚曰。
 閻王白佛說伽他  愍念眾生罪苦多 
 六道輪迴無定相  生滅還同水上波 
願得智慧風。飄墮法輪河。光明照世界。巡歷悉經過。
普救眾生苦。降伏攝諸魔。四王行國界。傳佛修多羅
　讚曰。
 願佛興揚智慧風  飄歸法海洗塵[朦-卄+((並-(前-刖))-一)] 
 護世四王同發願  常傳經典廣流通 
凡夫修善小。顛倒信邪多。持經免地獄。書寫免灾痾。
超度三界難。永不見藥叉。生處登高位。富貴壽延遐
　讚曰。
 惡業凡夫善力微  信邪倒見入阿鼻 
 欲求富樂家長命  書寫經文聽受持 
至心誦此經。天王恒記錄。欲得無罪咎。莫殺祀神靈。
為此入地獄。念佛禮真經。應當自誡勗。手執金剛刀。
斷除魔種族　讚曰。
 罪苦三塗業易成  都緣殺命祭神明 
 願執金剛真慧劒  斬除魔族悟無生 
佛行平等心。眾生不具足。修福似微塵。造罪如山嶽。
欲得命延長。當修造此經。能除地獄苦。往生豪貴家。
善神恒守護　讚曰。
<pb n="180"/>
 罪如山嶽等恒沙  福小微塵數未多 
 猶得善神常守護  往生豪富信心家 
造經讀誦人。忽爾謝報齡。天王恒引接。菩薩捧花迎。
隨心往淨土。八百億千生。修行滿證入。金剛三昧城
　讚曰。
 若人奉佛造持經  菩薩臨終自往迎 
 淨國修行圓滿已  當來正覺入金城 
爾時佛告阿難。一切龍神八部。及諸大臣。閻羅天子。
大山府君。司命司錄。五道大神。地獄官等。行道天王。
當起慈悲。法勿有慢。可容一切罪人。慈孝男女。修齋
造福。薦拔亡人。報生養之恩。七七修齋造像。以報父
母。令得生天　讚曰。
 佛告閻羅諸大神  眾生罪業具難陳 
 應為報恩客造福  教蒙離苦出迷津 
閻羅法王。白佛言。世尊。我等諸王。皆當發使乘黑馬。
把黑幡。著黑衣。撿亡人家。造何功德。准名放牒。抽出
罪人。不違誓願　讚曰。
 諸王遣使撿亡人  男女修何功德因 
 依名放出三塗獄  免歷冥間遭苦辛 
第一七日過秦廣王　讚曰。
 一七亡人中陰身  驅將隊隊數如塵 
 且向初王齊檢點  由來未渡奈河津 
第二七日過初江王　讚曰。
 二七亡人渡奈河  千羣萬隊涉江波 
 引路牛頭肩挾棒  催行鬼卒手擎叉 
第三七日過宋帝王　讚曰。
 亡人三七轉恓惶  始覺冥途險路長 
 各各點名知所在  羣羣驅送五官王 
第四七日過五官王　讚曰。
 五官業秤向空懸  左右雙童業簿全 
 輕重豈由情所願  低昂自任昔因緣 
第五七日過閻羅王　讚曰。
 五七閻王息諍聲  罪人心恨未甘情 
 䇿髮仰頭看業鏡  始知先世事分明 
第六七日過變成王　讚曰。
 亡人六七滯冥途  切迫坐人執意愚 
 日日只看功德力  天堂地獄在須臾 
第七七日過大山王　讚曰。
 七七冥途中陰身  專求父母會情親 
 福業此時仍未定  更看男女造何因 
第八百日過平等王　讚曰。
 亡人百日更恓惶  身遭枷械被鞭傷 
 男女努力造功德  從慈妙善見天堂 
第九一年過都市王　讚曰。
 一年過此轉苦辛  男女修齋福業因 
 六道輪廻仍未定  造經造佛出迷津 
第十至三年過五道轉輪王　讚曰。
 後三所歷是開津  好惡唯憑福業因 
 不善尚憂千日內  胎生產死夭亡身 
十齋具足。免十惡罪。放其生天　讚曰。
 一身六道苦茫茫  十惡三塗不易當 
 努力修齋功德具  恒沙諸罪自銷亡 
我常使四藥叉王。守護此經。不令陷沒　讚曰。
 閻王奉法願弘揚  普告人天眾道場 
 我使藥叉齊守護  不令隱沒永流行 
稽首世尊。獄中罪人。多是用三寶財物。喧閙受罪。識
信之人。可自誡慎。勿犯三寶。業報難容。見此經者。應
當修學　讚曰。
 欲求安樂住人天  必莫侵凌三寶錢 
 一落冥間諸地獄  喧喧受苦不知年 
爾時琰魔法王。歡喜踊躍。頂禮佛足。退坐一面。佛言。
此經名為閻羅王。授記四眾。預修生七往生淨土經。
汝當流傳國界。依教奉行　讚曰。
<pb n="181"/>
 閻王退坐一心聽  佛更慇懃囑此經 
 名曰預修生七教  汝兼四眾廣傳行 
佛說閻羅王授記四眾。預修生七往生淨土經。普勸
有緣。預修功德。發心歸佛。願息輪廻　讚二首　第
一首。
 一身危脆似風燈  二鼠侵欺嚙井藤 
 苦海不修橋筏度  欲憑何物得超昇 
第二歸佛修心　讚曰。
 船橋不造此人癡  遭險恓惶君始知 
 若悟百年彈指過  修齋聽法莫教遲 
佛說預修十王生七經

權衡現迹。誓度群類。應機大聖。鑑衡慈王。誓盡迷
倫。乃證菩提。甚深弘願。天矣盡矣。凡人現棲於幽
冥。則真身定降於苦類。極濟沉倫。拔苦與樂。莫為
及也。道人某廣勸緇素。敬成供養儀典。粧䊣披閱。
願蒙冥祐。現增福壽。歷代幽魂超登樂。奉祝
國祚靈長。民遊富城。何幸如斯。
成化五年六月　日誌

<article id="n23">大藏正教血盆經</article>

No. 23
<sarticle>佛說大藏正教血盆經</sarticle>

爾時目連尊者昔日往到羽州追陽縣見一血盆池
地獄闊八萬四千由旬池中有一百二十件事鐵梁
鐵柱鐵枷鐵鎖見南閻浮提女人許多被頭散髮長
枷杻手在地獄中受罪獄卒鬼王一日三度將血勒
教罪人喫此時罪人不甘伏喫遂被獄主將鐵棒打
作呌聲目連悲哀問獄主不見南閻浮提丈夫之人
受此苦報只見許多女人受其苦痛獄主答師言不
干丈夫之事只是女人產下血露污觸地神若穢污
衣裳將去溪河洗澤水流污漫誤諸善男女取水煎
茶供養諸聖致令不淨天大將軍劄下名字附在善
惡部中候百年命終之後受此苦報目連悲哀遂問
獄主將何報答產生阿娘之恩出離血盆池地獄獄
主答師言惟有小心孝順男女敬重三寶更為阿娘
持血盆齋三年仍結血盆勝會請僧轉誦此經一藏
滿日懺散便有般若船載過奈河江岸看見血盆池
中有五朵蓮華出現罪人歡喜心生慙愧便得超生
佛地諸大菩薩及目連尊者啟告來勸南閻浮提人
信善男女早覺修取大辦前程莫教失手萬劫難復
佛告說女人血盆經若有信心書寫受持令得三世
母親盡得生天受諸快樂衣食自然長命富貴爾時
天龍八部人非人等皆大歡喜信受奉行作禮而退。

佛說大藏正教血盆經

<article id="n24">壽生經</article>

No. 24
<sarticle>佛說壽生經</sarticle>

貞觀十三年有唐三藏法師往西天求教因檢大藏
經見壽生經一卷有十二相屬南贍部洲生下為人
先於冥司下各借壽生錢有注命官秪揖人道見今
庫藏空閑催南贍部洲眾生交納壽生錢阿難又問
世尊南贍部洲眾生多有大願不能納得佛言道教
看金剛經壽生經能折本命錢為秪證經力甚大若
眾生不納壽生錢睡中驚恐眠夢顛倒三魂杳杳七
魄幽幽微生空中共亡人語話相逐攝人魂魄滅人
精神為欠壽生錢若有善男子善女人破旁納得壽
<pb n="182"/>
生錢免得身邊一十八般橫災第一遠路陂泊內被
惡人窺算之災第二遠路風雹雨打之災第三過江
度河落水之災第四墻倒屋塌之災第五火光之災
第六血光之災第七勞病之災第八疥癩之災第九
咽喉閉塞之災第十落馬傷人之災第十一車碾之
災第十二破傷風死之災第十三產難之災第十四
橫死之災第十五卒中風病之災第十六天行時氣
之災第十七投井自繫之災第十八官事口舌之災
若有善男子善女人納得壽生錢免了身邊一十八
般橫災若有人不納不折壽生錢後世為人多注貧
賤壽命不長醜陋不堪多饒殘疾但看注壽生經又
名受生經真經不虗除了身邊災免了身邊禍又說
十地菩薩長壽王菩薩摩訶薩延壽王菩薩摩訶薩
增福壽菩薩摩訶薩消災障菩薩摩訶薩救苦難觀
世音菩薩摩訶薩長安樂菩薩摩訶薩長歡喜菩薩
摩訶薩解冤結菩薩摩訶薩福壽王菩薩摩訶薩延
壽長菩薩摩訶薩本宅龍神土地罪消滅滿宅家眷
罪消滅惡口浪舌罪消滅殺生害命罪消滅前生冤
業罪消滅今生冤業罪消滅前生父母罪消滅今生
父母罪消滅又說災星金星木星水星火星土星太
陽星太陰星羅睺星計都星紫炁星月孛星懺悔已
後願災星不照福曜長臨四時無病八節無災若有
善男子善女人早納壽生錢分明解說漏貫薄小納
在庫中庫官收付至百年命終之後七七已前早燒
取壽生經救度三世父母七代先亡九族冤魂皆得
生天儒流學士僧尼道俗或貴或賤若有善男子善
女人今生早燒壽生錢三世富貴今生不燒三世貧
賤後世難得人身縱得為人瘸手瘸足無目跛腰癡
聾瘖瘂衣不葢形食不充口被人輕賤若早燒壽生
錢注衣注食注命注祿本命星官本命判官修羅王
事天龍八部聞佛所說皆大歡喜信受奉行佛說壽
生經即說呪曰。
天羅呪地羅呪日月黃羅呪一切冤家離我身摩訶
般若波羅蜜一解冤經二延壽真言三滅五逆之罪
誦此經免地獄之罪便得生天不虗矣

佛說壽生經

<article id="n25">化珠保命真經</article>

<other>No. 25</other>
<sarticle>佛說化珠保命真經</sarticle>

藥王菩薩化理流布
如是我聞。爾時佛在兜率羅天。頂摩尼珠⿰火毘燿如日。
照見娑婆世界眾生因緣。天龍八部恭敬瞻仰。藥王
藥上二法王子。即從坐起頂禮。白佛言。世尊。眾生疾
厄不等。即如𤻼痘。盛行世間。或生胎中。或在懷抱。或
五六歲。以至長壯。邪氣流染。存沒哀苦。以何因緣。得
此惡證。佛言。善哉善哉。吾當為汝細說如是因緣。唯
摩尼珠。是歷劫來。諸佛之所凝結。虗空直陽。主持世
界中有情無情。皆被普照。在人身中。性水精明。珠現
其中。如萬川月。非一非多。靈光道炁。爰⿱了陰陽。緣諸
眾生。無始劫來。薰染真性。加以慾氣粗濁。精血交媾。
以故受生之後。真妄搏擊。清濁衡衡。此性體中。直摩
尼珠。既有清濁明暗諸相。彼形骸裡。幻摩尼珠。遂有
𤻼痘。厚薄諸證。一法子再白佛言。佛性慈悲。摩尼普
照。合得生理。緣何沒故。佛告王子。真性不壞。生生不
減。緣眾生心。妄起善惡。善氣輕清。惡氣重濁。輕清為
陽。重濁為陰。陽清珠明。性以制命。仍居陽界。陰濁珠
暗。命與性離。仍還陰界。非摩珠有明有暗。而彼眾生
自別明暗。陰陽異路。善惡異報。𤻼痘存沒。以是不齊。
藥王菩薩再起白佛。頗有眾生。現居陽界。於𤻼痘時。
<pb n="183"/>
見諸惡鬼。或男或女。種種惡形。提抱小兒。或至水邊。
或以船載。為何以故。現諸形像。佛言。一氣氤氳。如水
鴻潒。人處其中。如魚游水。陰氣既多。陰神隨之。神離
其舍。而游鴻潒。如人捨宅。而涉泛濫。至修善人。陽氣
陽神。見諸善形。亦復如是。彼命終人。過奈河橋。或有
牛頭夜刃凶神。或有蓮華幢幡吉相。亦皆如是。一切
惟心。更復何疑。時藥王菩薩再白佛言。嬰兒始孩。有
何惡業。而得惡報。又若善男信女。將以何法。而得消
灾。願佛慈悲更為演說。俾諸眾生堅固善念。佛言。善
哉善哉。汝能諸眾生。求大饒益。我今當說。嬰孩何罪。
緣世界眾生生死輪回。前世惡業。其性陰濁。神氣不
清淨。摩尼不照。以致𤻼亡。又或父母先人惡業相感。
陰陽相纏。欠債殺生。淫穢不淨。致兒命不保。死沈受
河。哀苦痛哭。受其罪報。曾不知𠎝。服藥求醫。怨天尤
人。有何益哉。若有善男子善女人。常存善心。慈悲喜
捨。時持殺盜淫邪之戒。便生端生有福之兒。神靈氣
清。聦明智慧。與摩尼珠。渾合無二。有何灾疹能侵。若
有人於兒子𤻼痘時。頓發善心。自悔惡業。父母齋戒。
不殺不淫。香華燿燭。晨夕頂禮。持誦尊佛寶號。及秘
密神呪。滿一千遍。或五千四千餘遍。即有佛聖降靈。
摩尼照燿。天龍守護。惡鬼逃亡。孩兒保命。父母延年。
是大饒益。不可思議。時二法王子懽喜踊躍。稽首白
佛。若有人持誦佛號。及神呪者。我當分身。遍至其處。
普埀救護。俾得安寧。於是佛對藥王藥上二大菩薩。
而說呪曰。
唵波羅蜜多唵悉達多般怛那
南無毗婆尸佛南無尸棄佛
南無毗舍浮佛南無拘留孫佛
南無毗那含牟尼佛南無迦葉佛
南無本師釋迦牟尼佛南無當來彌勒尊
南無大慈大悲救苦救難靈感觀世音菩薩摩訶薩
南無誓度眾生消灾增壽藥王藥上菩薩摩訶薩
唵波羅蜜多唵悉多般怛那
佛說化珠保命真經
<talk>No. 25-A
 藥王菩薩化珠保命真經序</talk>
貴陽龍岡庄地近夷。痘患為甚。俗兒將痘。則出之曠
野。不死然後持歸。予年過六旬。兒女各一。俱將痘從
俗。遠置兒于廢廟中。有遊僧。體貌甚奇。持一小篋。時
出篋中類居草根。嚙曰。吾自樂此。不飲酒行。若大醉
將跌狀。呼曰。急扶我骸。時廟中置兒。約十數僧。遍視
之。伸兩指按諸兒面痘即應。指所按處。而發餘體。皆
無予異之。欲延歸視女。僧曰。家向何方。指示之僧。俯
首吸泉水。登高望所向。噀之一方。小兒痘皆稀。如水
珠象。曾無一失。後莫知所往。惟留一像于廟壁中。及
痘疹復行。爭抱兒置其所痘。復多吉時有牧童。從山
中來。熟視其像。指謂眾曰。此僧吾方遇之山中醉臥。
吾不敢近。眾即隨牧童。追尋無跡。惟懸所持篋於石
燈上。因發篋而得是經。遂祀其像。持誦此經。自是龍
岡始知奉佛而灾疹漸消。得免痘患。予欲廣施此經。
以惠十方。故備述所自云。弟子刑敬拜書

<talk>No. 25-B</talk>
予謫居貴陽。多病寡懽。日坐小軒。撿方書及釋典。始
得是經閱之。其妙義奧旨。大與虗無之談異。實余平
生所未經見。按方書諸病之生。可以審證而治。惟𤻼
痘之種。不見經傳。上古未有間。有附會之說。終非的
證。治無明驗。此經所言。甚詳悉可信。且痘之發也。必
焚香潔淨。戒酒。忌諸惡穢。其機蓋與神通云細察。遊
僧所吉。即藥王菩薩現世度厄。其曰吾自樂此者藥
也。曰急扶我骸者急救嬰孩。也乃謀之父老。因其廢
廟。而寺之名。其懸篋之石。曰佛篋峰寺。成二年而大
興。疾病禱者立應。予既名還携歸。重刻此本。而家藏
<pb n="184"/>
之。并為之序。正德庚午陽明王守仁識

凡持此經。切須齋戒。不殺不淫。香燈華水。或設佛像
禮念。或當空拜俑。仍虔具果品。齋供致祭行。珠神甚
驗。或敦請僧道。代誦亦可（此貴陽相傳真訣）。
萬曆己酉孟夏淨土弟子（陳宗濠藍折蔡　炳藍垔）同梓
<talk>No. 25-C</talk>
觀世音菩薩稀痘感應墖號
志心頂禮
 海中湧出普陀山  觀音菩薩在其間 
 三竿翠竹為伴侶  一枝楊柳洒塵凡 
 鸚鵡[啣-止+山]花來供養  龍女獻寶百千𦨚 
 脚蹈紅蓮千朵現  手持淨水度群生 
大慈悲救苦難
稀痘靈感觀世音菩薩
唵阿盧勒繼娑婆訶
請福迎祥消灾錫慶（計五千四千八拜）
右觀音菩薩稀痘寶墖。素最靈應。己亥年。亨仲兒叔
脩方三歲。十一月忽發熱。家人飼以酒。遂過熱三日。
痘見面通。紅如橘皮。狀見[虎-儿+(了-(丁-一)+(主-土+(乳-孚)))]啼。狂舞不止。家人惶駭。
亨仲亦憂甚。無可奈何。因憶觀音稀痘之應。乃具香
燭。牛家頂禮。始插香于爐心。默計以為必拜。盡一炷
香方起。時兒啼甚。烝拜未及寸香。兒啼遂止。仲聞啼
止。未知消息。竊計或藉靈應少差。否則事且不測。或
毒坆內不能啼。未可知也。疑駭不可忍方拜。及寸餘。
香即起燃。紙燭照兒面。紅點棊布。肉見白地。無復向
時通紅之相。兒且穩睡。既而痘痬果保疹安。靈庇非
一。當灌漿後。一醫謂宜服人參二錢。仲剪參在手。偶
轉身觸撒于地。僮拾少許。因再市參。煎之方熟。又為
一僮悞觸火燼。藥鑵覆地。仲悟遂不服參。後遇一名
醫。謂曰。此兒漿後更服參。翻助火毒。未可瘳也。姑知
觀音默祐之妙。亨仲深荷
洪慈。莫繇酬報。因書此。晉勸流傳。令保童之家禱之。
必獲靈應云。
萬曆己酉陽月吉旦閩王亨仲熏沐拜梓

竺乾之書不經譯而傳於茲土者。吾於此經始見
焉。新建所謂藥王菩薩現世度厄。良有以也。新建
於儒可謂傑然者也。尊信此經。而刻之序也。則世
儒豈可異端而侮之哉。況於奉佛者耶。予得此經。
而什襲珍藏也久矣。藥王菩薩不待請。而化現流
布。予又憶。古曰。君子莫大乎善與人同。是故附剞
厥氏。令廣其傳云。
寬文壬子夏至日　杉室主人連山僧交易書

文政五壬午年十二月十二日以稻野千手院靜
快法印本書寫功了　　北斗山沙門秀陽（六十四歲）

<article id="n26">大梵天王問佛決疑經</article>

<other>大梵天王問佛決疑經
凡例</other>

斯經全軸二十四品。品名開于後。軸今成兩本。
斯經三百有年來。秘于某寺經凾。故文字多為蠧
魚蝕者。圈兒充之。間有紙葉脫者。可歎惜矣。
斯經出處。不敢分明說。蓋付予人。以秘藏故。深誡
說來歷。讀人毋加穿鑿。
斯經震旦秘之御府。不許流通。故見者最希。本[邱-丘+(看-目)]
幸有此本者。實國家之寶也。專賴有力弘通。誠知
王荊公宋景濂語不虗也哉。
斯經傳寫。失譯人之名。莫怪之。
斯經請益品一篇。文相句義。與涅槃經同。但有中
<pb n="185"/>
間處處。文字增添耳。然字蝕最甚。依涅槃經全文。
則理顯著矣。
斯經梵王。於涅槃會上。別發問。如來為之重說。故
文身句體。與涅槃經。大同小異。
斯經予深秘五十年于茲。時逢聖明。今正流布。
竊意。五百年之嘉運者乎。見聞諸師。伏冀隨喜流
通。
斯經始終。為台賢二師別頓判看。至心熟讀。則經
旨精通無遺。
世說我國台嶺慈覺大師。曾自大唐抄來斯經。在
于某國某寺。欲親討校正。老矣所不能也。暫俟後
賢。無著謹誌

<other>大梵天王問佛決疑經目錄</other>

卷上
初會法付囑品第一
梵王決疑品第二
梵王□悟密意品第三
比丘得道品第四
諸王得益品第五
諸國安靜品第六
佛告般涅槃品第七
正像末法品第八
略說邪正戒品第九
辨邪正□品第十
諸法實相品第十一
禪定品第十二
涅槃品第十三
如來病現品第十四
生死品第十五
梵王請益外道品第十六
卷下
劫末說法真偽品第十七
略說三寶品第十八
真如□□品第十九
佛名義品第二十
降魔品第二十一
業識品第二十二
囑累品第二十三
四眾誓願品第二十四

No. 26
<sarticle>大梵天王問佛決疑經卷上</sarticle>

<other>初會法付囑品第一</other>
如是我聞。一時佛在王舍城靈鷲山中。與大比丘眾
百億萬人。釋帝桓因。四大天王。自在天子。世主梵天
王。尸棄大□□大龍王緊□羅□□婆阿脩羅迦樓
□羅□樹神宮神竈□神。火神。風神。水神。土神。天神。
□□虗空神。一切邪神。一切閑神。野鬼神等。魘𥧌呪
咀疾疫神。日月天子。星宿天子。六欲天□色□天子。
四空處天子。三十三□□淨居天子。凡有識類。悉皆
□會。地獄鬼畜。若干異類等。十六大國王。無量小國
王諸轉輪聖王等。此土他土菩薩摩訶薩。遭圍遶默
□而坐。肉髻光明普照諸佛土。□□諸佛光明來入
于佛口。大眾見是瑞。而為希有。復□頭□瞻視□□
□□槃爾時世尊。告大眾言。我今日背痛。涅槃日近。
即起座舉足。趣拘尸那大城。無量大眾。無量異類。無
量菩薩。無量諸天。無量轉輪聖王等。同一驚戀。圍遶
前後。到於佛所。皆坐一面。
爾時世尊四視而言。我今日涅槃時到。汝等有所疑
者。一一可問。勿遲滯。
<pb n="186"/>
爾□大梵天王。即引若干眷屬來。奉獻世尊於□□
羅華。各各頂禮佛足。退坐一面。
爾時世尊即拈奉獻□色婆羅華。瞬目揚眉。示諸大
眾。是時大眾。默然毋措。□□有迦葉□□破顏微笑
世尊言。有我正法眼藏涅槃妙心。即付囑于汝。汝能
護持。相續不斷。時迦葉奉佛勅。頂禮佛足退。
<other>梵王決疑品第二</other>
爾時大梵天王起立合掌。白佛言。世尊。甚希有。世尊
甚希有。五十年中如是□不有世尊□□□有我心
疑□□在會亦然。唯願為我等兼在會之眾。及末世
求法者決斷□□此心疑。而殷懃開我等□□蒙昧。
世尊前說諸法實相。悉皆授記作佛。豈有遺餘耶。世
尊三密具足。四辯八音□□圓□說無不盡。聞無不
證。然世尊今也。拈華示眾。□□尊即有付囑言。世尊
我及在會不知其義趣。唯願為我等在會。決斷此心
疑。
爾時佛言善哉梵王為汝在會兼末世。作如是問。甚
奇特。諦聽諦聽。我為汝等。即決了□□□知□□□
疑□□□速疾□□時大梵天王言。唯然世尊。世尊。
願樂欲聞。
爾時佛告梵王言。□□諸佛出世。為一大事亦復為
眾生也。諸佛同等。無妄語。諸佛巧便□□隨眾機。諸
佛久遠□□智難測知。諸佛以三密而莊嚴法身。終
難□□可知□□□汝問前說實相授記□佛。然今
復拈華示眾。如是□□□汝等諸佛誠。諦示勿□其
授記□佛諸佛應世法也。□□□不諸佛密意付囑
之大事。夫諸佛密意者以言辭。而不可測度。何以故。
是法非思量分□□能解。即是唯佛與佛究盡法。汝
等□□□當知。以其言辭者。則每會隨宜之法也。不
隨宜之法者。則不可言說。是故有如是□□□事汝
等當知。如是法不自法也。不他法也。復雖不離自他
法。眾生親證而得焉。一切諸佛亦復然矣。而今付囑
如是法於迦葉者。迦葉久遠成佛。□□□為助。諸佛
法現形於聲聞。是故□□於多子塔前分半座而□
□令坐如我今付囑□□□前佛如□□爾後佛亦
復如是□□也□□應□□□知□□□□□□即
□□□。
<other>梵王□悟密意□第三</other>
爾時大梵天王踴躍歡喜言。希有世尊。我今日解□
希有世尊。我今日始知佛旨。□□□即脫□□□頭
頂華冠。奉於世尊。□□□即言我隨從於世尊已來。
所說法會。□無缺爾如我今思忖□□□五十年中
□□□豈無□密意在會偏為認佛所言。是故盲於
佛旨。以是世尊有若干言辭。世尊大慈。我更有此少
疑□□□其授記作佛者眾生究竟地住此□□□
外別有少法。而□□□可修可證耶。世尊大慈。殷懃
開我等蒙昧。
爾時世尊。告梵王言。善哉善哉問焉。汝等諦聽善思
念之。所言密意者。如上所言。不可測度。強而宣其法
體者。非因非果。非修非證。非自得非他得。非自然得。
非因緣得。□□□得□□畢竟肯身心自知。不思議
得。□□□□此□□□我昔日於覺樹證悟此旨是
故言唯佛與佛究盡法□□復憶念久遠劫有空王
如來出現。于世。我始發心。而即此義趣□□□始終
已。
爾時梵王言。唯然世尊。唯然世尊。世尊。如是□□密
意者。一切脩多羅心體也。一切脩多羅者。說是□□
而脩多羅也。一切菩薩證是而成正覺。前說授記者。
應世化法。其實□□□證此作佛。中間八相。得果修
儀。世尊。日兮可寒月兮可暑正法眼藏終無二語。佛
言如是如是。如汝所言。梵王如是能護持。
<other>比丘得道品第四</other>
爾時百萬億大眾。身心不覺動搖。不安所坐。□□同
<pb n="187"/>
音讚歎梵王曰。善哉梵王。為我等作如是問。善哉梵
王為我等導師。我等□□□如宿酒醒。如暗得燈。三
世心滅。表裏情盡。□□□□□□□意無毫可疑。如
是密意者。不如昔日或隱覆不顯或隱。語不發等□
□□謂是諸佛甚深秘密心。如是密意徧身口而不
可說。徧身耳而不可聞。傾心膓不可慮。身心器界。都
口則已入聞聞三昧。而無說。身心器界都耳則已入
說說三昧。而無聞。如是無說也。如是無聞也。今證成
諸佛甚深三昧。□苦□□密□□□□世尊請聽許。
所謂。塵塵剎剎。是密意三昧。生生死死。是密意三昧。
法法無住。是密意三昧。有□無意。是密意三昧。苦樂
因果。是密意三昧。是惡是□。密意三昧。三乘四果。是
□□□昧。五逆障是密意三昧。十二□□。是密語三
昧。□□□道□□□集是□□三昧。六凡四聖。是密
意三昧。婬怒癡。是密意三昧。有記□記。是密□三昧。
無常□易。是□□三昧。風柯浪聲。□□意三昧。有漏
無漏。是密意三昧。邪見正見。是密意三昧。破戒持戒。
是□□□昧。淨穢土。是密意三昧。愚癡賢智。是密意
三昧。是是非非。是密意三昧。得得失失。是密意三昧。
鳥獸□□。是密意三昧。屠戮梵行。是密意三昧。魔外
行道。是密意三昧。治世暴行。是密□三昧。亂心亂行。
是密意三昧。劫奪慈行。是密意三昧。盲聾瘖啞。是密
意三昧。胎脫殃死。是密意三昧。悟明昏暗。是密意三
昧。困眠惰熟。是密意三昧。中陰幽冥。是密意三昧。妄
想癡暗。是密意三昧。衒賣女色。是密意三昧。戱男女。
是密意三昧。飢渴飲食。是密意三昧。君臣世事。是密
意三昧。資生產業。是密意三昧。出定入定。是密意三
昧。託胎出。是密意□□。羞辱榮枯。是密意三昧。病惱
逼苦。是密意三昧。佛行生業。是密意三昧。舉足坐臥。
是□□□昧。驚動靜息。是密意三昧。呪咀魘魅。是密
意三昧。濕病惱亂。是密意三昧。地獄逼苦。是密意三
昧。不如意□意。是密意三昧。破法律法。是密意三昧。
縛脫苦樂。是密意三昧。精進懈怠。□□□三昧。□□
□□□□□□□諸大三昧諸大觀法諸大神呪。諸
國異法。諸佛法界。異法異術。欲色無色靜慮諸有識。
惡因惡果。惡口罵詈。惡法惡行。善法善行。五逆順行。
仙術羽化。一切語言。一切經行。一切異類。□形妄識
諸三昧。如上所說。乃至恒沙□□□諸法生住異滅。
一切有識。念念流注□□等如□密意所攝。乃至諸
說秘密真言等。乃至一切脩多羅。乃至一切魔外立
法等。悉皆密意三昧。之異說異稱也。世尊唯願證明
證據。
爾時如來讚言。善哉善哉。實如汝等所言。當會末劫。
能護念。當令無失忘劫末有情。乾惠薄識。不堪法會
掌毛眾生無信心時會上比丘歡喜忘所坐□□□
□□。
<other>諸王得益品第五</other>
爾時十六大國王。並無量小國王。各各脫寶衣而奉
世尊。即同音白佛言。世尊我等今日始識得佛旨。世
尊所付□□正法眼藏□□妙心者。即諸佛密意。諸
佛心印。諸佛脩多羅教。究竟實法。□□□□□實無
可疑。則一切有情佛性□即我等本命真識□□如
□□其誰可疑著耶。譬如大日輪午照。賢愚共無可
昧實如世尊所言。如是密意非因得非果得非自他
□□□自然□□因緣等之所得。實不思議得。是故。
世尊拈華求□□□他承當。有大智迦葉直下領佛
旨。世尊我等憶念昔日於唯佛知見唯佛密意者世
尊每所說。變言異名。慇懃無不隨機。我等當時。何其
愚耶。世尊未曾隱覆隱言而不證者我等愚□□□
□世尊當面滿口直說□□□□□□如梵王所言
一切脩多羅者悉皆為是經之異章異句。一切日月
星辰山河大地。草木國土。瓦礫□□棘等□□□皆
悉盡無不漏泄如是密意知見□□此□□□意也。
<pb n="188"/>
是以一切脩多羅者。以此正法眼藏而為佛法正印。
一切諸法者以此涅槃妙心。而為實相印更無餘蘊
世尊我等如斯心解。契聖旨不。世尊言。如是如是。汝
等能護念。勿失忘。
<other>諸國安靜品第六</other>
爾時大梵天王。白佛言。世尊。今大小國王。各各領佛
旨實希有。世尊為現未諸王。說護國護法之義。而令
得其土安靜其王心靜。無魑魅害。無魔波旬妨。□□
□□三寶增輝。民間安樂。□各各□□穆□□□□
爾時世尊告梵王言。善哉梵王。為其國土諸王。作如
此問。□□□梵王為人天□□便為可說。可說諦聽
諦聽善思念之。即□言汝諸王□□各實□□應正
正法眼藏正法眼藏正則為魔外不被攝取。為魔外
不被攝取。則日月星辰不失度。□□□□風雨寒熱
應節。□□□禾稼乃熟□□□民間安樂。三寶常口
汝諸王為是安國養民法。善思念之。汝諸王荀正法。
眼藏不正則父子不順。親族不和。百民□□□心叛。
百民心叛。則國土亂起。國土亂起。則王臣失處。百民
離散。如此則風火水災。漸漸交起。疫鬼入家。厄災流
行。□□□□恐事□□瀆□□□川流江湖。呈不吉
祥事。□□□貴鄙殃死。有三寶名。救之無術。我滅後
末法時世方如此。汝諸王各各歸其國土者。如我所
教。少時□□莫違。謂是護國心印。諸王我滅後。若有
□□四眾犯逆我正法者。汝諸王速匡焉莫言不吾
所知。我滅後法付囑汝。國王大臣。能護持。令佛意安。
時諸王言。唯然世尊。伏奉尊勅。
<other>佛告般涅槃品第七</other>
爾時大梵天王。起立合掌。白佛言。世尊言我涅槃時
近。世尊大慈。何早□棄我等天人□□乃至□□止
化入滅耶。夫世尊不三界有情之慈父耶。孤獨貧窮
眾生。依止阿誰耶。世間慈父。何不慮耶。世尊已超度
生死。於涅槃不涅槃。而尤自在。□□□劫減一劫乃
至半劫□□□度□□□海□□[邱-丘+(看-目)]□□□□□其
後般涅槃。
爾時世尊。告梵王言。善哉善哉。汝言然。今為汝等略
說涅槃旨趣。梵王言。唯願欲聞。佛告梵王言。諦聽諦
聽。夫諸佛世尊。無有涅槃義。亦不涅槃義。本無有滅。
亦□□不滅。滅不滅於□生各各機前。而見焉。不諸
佛。與彼外道□□涅槃。勿混亂矣。我前時在靈鷲山。
因眾生機感而見佛現前。眾生機感止絕。今謂佛般
涅槃。實無有涅槃不涅槃佛。今日我涅槃言最後密
語梵王神知矣。喻如日月宮。常無去來相。依四洲見
望。則見有去來相。□□見佛。亦復如是。無滅度。然謂
滅度。我常在靈山劫數有盡如來終無不在時。
<other>正像末法品第八</other>
爾時梵王言。唯然世尊。我等今日聞未聞法。世尊前
說。正像末事。我等未能其說。□□殊為未來世宣說。
令無疑惑。
爾時世尊。告梵王言。善哉問。汝諦聽其諸佛妙法常
住無有古今盛衰相。我於空王佛所。初發心時。曾得
聞如是法。已值無量恒河沙諸佛。聞法信解。空不過
於一佛。於其一一諸佛。亦復無有異法。□□□□而
為眾生說。我聞如是。諸佛一偈一句□□於久遠劫
初發心地□□□佛□問一偈法終無□□□異□
□如是法也。諸佛為無量機莊嚴於言辭。或說頓說
漸。或說偏或□圓或十二六度或三乘五性等。或顯
□□秘密或說聖位階差等□□諸說凡如是等言
說章句經者俱對機□□而逐眾機必有盛衰於諸
佛已證大法者豈有名言數句頓漸偏圓等品數殊
三時經隔別耶。今我示寂止說後教行證果之言迹
教漸次衰行喻如迅流水□□□夜刻刻□□□末
世法衰偏如是□□□如□□豈□□理邪次焉亦
復政國之法衰。亦復然也。世出世法俱衰故。亂臣賊
<pb n="189"/>
士起於□□土常不安靜□世□□衰末法時世如
斯梵王言□□然世□□世尊言。諸佛妙法。常住而
無古今。是豈盛衰時世耶。世尊大慈。開我等蒙昧。而
示微密觀。
爾時世尊告梵王言。善哉梵王如是問應□□□□
者。喻如天地流行氣。凡十世十期之際。有變化多端
□□□□年飢饉或度十期了。還復如故。梵王諦
聽夫天地元氣而□□□有如是事邪。是等之事。元
氣以不專主宰而殊□□□共耗是謂此天地劫末
不思議變事也。以自然天真豈有□為作容言於其
際梵王妙解即微密觀照也。然一國王者大臣□□
口預常存是於意。則災厄事即止息。□□□則□□
□於四天下都□無如是不祥□□□如此□□□
□也。梵王我正法亦復如斯。有法盛時。有法衰時。□
□□當時執法弟子。常在法之中。自取餓饉。□□□
時鄙陋法本無盛衰相。無今古相。無變異相。無常無
常相。當知法性。無生無滅。梵王認我言教。而勿作常
實見於如來真實勝義諦中□□□□□□夫我法
者周沙界無生無滅。無盛無衰。無取無捨。無真無妄。
無修無證。梵王勿取法相。勿取非法相。唯佛知見然
矣。但於隨機方便者。有權有實。有偏圓。更無異言法
□□就中若異計或言不可修。或不可證。法性從來。
法爾如是解似真法義而謬法佛真語。即魔外之說。
破滅我佛法。梵王委悉思念之。
<other>略說邪正戒品第九</other>
梵王言。世尊。末世四眾依何法住。佛言應依四念處。
□□同宜以戒□□戒者擁束身心之妙法□□□
依□□□內依念觀外依戒住則為魔外不被誑惑
其戒者無量□□□前□是之本根者乃十重禁是
□□則□即諸佛妙色身眾生無漏五陰身□□一
切眾生雖有佛性要因持戒□□則□□□露□□
□佛性種子者。戒之實性。因見佛性。而戒復全。即得
成阿耨菩提。梵王當知。戒不內不外即無漏性戒也。
凡有心情者。悉皆無不住此性戒。梵王此戒也。露□
□□外此戒則邪戒也。□□依此戒則作佛當得□
□□略說戒義如此。汝等善思念之。護持之歟。
<other>辨邪正□品第十</other>
爾時梵王言。唯然世尊。世尊前言有魔外說。末世眾
生□□眼□□□魔說與佛說。不可分曉其邪正差
別。世尊。唯願為說。令□□眾生不惑。
爾時佛言善哉梵王為末世眼目。諦聽諦聽。梵王應
知其學佛法者。□□不□正□□唯厭生死。欣涅槃
退。大菩提心。小心帶慢。則為魔族。□□□故□□□
大乘而□□□□□當知□□□□□□□梵王當
知為其執法害則三昧魔菩提魔即是也。□□□□
故梵王復有邪三寶如對迦葉大士說言。或時魔說
三寶名義所說即邪法也。受持者邪僧也。是故迦毗
羅。自謂為佛也。梵王應念慮矣。又我滅後魔波旬。漸
可壞亂我之正法。譬如獵師身服法衣。魔王波旬。亦
復如是。作四部像。亦復化作須陀洹身。乃至阿羅漢
身。魔王以有漏形。作無漏身。壞我之正法。又魔外為
聖像□□□聖人有漏□五□□故□□□又外道。
□有六十四能故□毗謂倍□佛而誑新發意菩薩
或以滅善法造方等經我□不信如是等經是魔所
說如來先說九部法印如是九部法印印我經律初
不聞有方等經典一句一字如來所說無量經律何
處有說方等經邪。如是等中。未曾聞□□□□有十
部經名若其有者。當知必定調達所說。□□□□□
也。若有說言如來為欲度□□□眾生故說方等經。
當知□是人真我。弟子。□□□若有不受方等經者。
當知是人非我弟子。不為學佛法出家。即是邪見外
道弟子。如是經律是佛所說。若不如是□是魔所說。
或若有自說得過人法是則之人退人法是名波羅
<pb n="190"/>
夷。梵王言。云何過人法邪。佛言我□□前為迦葉菩
薩說言。有比丘為利養故。為飲食故。作諸諛謟邪偽
欺。詐□□□云何常令諸世間人。定實知我是真乞
士以是因緣。令我大得利養名譽。如是比丘。多愚癡
故。□□□□長夜常念。我實未得四沙門果。□□□
□□當令諸世間人。謂我已得。復當云何。令諸優婆
夷等。咸共指我。作如是言。是人福德。真是聖人。如是
思惟。專為求利。非為求法。行來出入。進止安庠。執持
衣鉢。不失威儀。獨坐處如阿羅漢。令世間人。咸作是
言如是比丘。善好第一。精勤苦行。修寂滅法。以是因
緣。我當大得門徒弟子。諸人亦當大致供養衣服飲
食臥具醫藥。令多女人。□□驚念受重。若有比丘
及比丘尼。作如是事。隨過人法□□□也。□□□
故佛言。梵王。我前時因波斯匿王說言。我法中不聽
貯比丘不應受畜金銀瑠璃波瓈真珠硨磲瑪瑙珊
瑚琥珀珂具璧玉。奴婢僕使。童男童女。牛羊象馬。驢
騾鷄猪。猫狗等。銅鐵釜鑊大小銅盤種種雜色床敷
臥□□資生所須所謂屋宅耕由種植販賣市易自
手作食□□自磨自舂乃至治身呪術。□調鷹方法。
仰觀星宿推步盈虗。乃至古相男女。解夢吉。是男
是女。非男非女。□當□□□知□□覺□如是六十
四能。復有十八惑人呪術。種種工巧。或說世間無量
俗事。散香抹香。種種華鬘。治髮方術。姦偽謟曲。貪利
無厭。愛樂憒閙。戲笑談說。貪嗜魚肉和合毒藥。治壓
香油。捉持寶蓋。及以革屐造扇□□□種種[書-曰+(且-二+人)]僧。積
聚糓米。大小麥豆。及諸果蓏。親近國王王子大臣及
諸女人。高聲大笑。或復默然。於諸法中多生疑。或多
語妄說長短好醜。或善不善。或好著好衣。如是種種。
不淨之物。於施主前。躬自讚歎。出入遊行不淨之處。
所謂沽酒婬女愽奕。如是之人。我今不聽在比丘。梵
王諦聽。如是輩應當休道。何以故□□輩□□□制
隨順魔波旬說故。梵王審細之。譬如䅎稗悉滅無餘
□當知是事經律所制。悉是如來之所說也。若有隨
順魔所說者。是魔眷屬。若有隨順佛所說者。即是菩
薩□□梵王應令諸國王護念是義。我今略說若欲
廣說者。則言辭即盡。
梵王言。誠如佛勅。誠如佛勅。今日得未聞法。但法眼
不分明者。爭□□分曉焉。如是甚教。唯願我等與眾
生圓成種智□□□□是故□□□□□梵王宜聽
復有說言□四波羅夷十三僧殘二不定法三十捨
墮九十一墮法四懺法眾多□法七滅□等無偷蘭
遮五逆等罪及一闡提若有比丘犯如是等墮地獄
者外道之人悉應生天何以故諸外道等無戒可犯
此。是如來示現怖人故說斯戒若言佛說也者□□
此處□□□□□應知我諸比丘若欲行婬應捨法
服著俗衣裳。然後行婬。復應生念。婬欲。因緣。非我過。
咎。如來在世。亦有比丘。習行婬欲。得正解脫。或命終
後。生於天上。古今有之。□□□□非獨我作。或犯四
重。或犯五戒。或行一切不淨律儀猶故得具真正解
脫如來雖□說犯突吉羅如忉利天日月歲數八百
萬歲墮在地獄。是亦如來示現怖人言。波羅夷至突
吉羅輕重無差。是諸律□師安作是言。言是佛制必
定當知。非佛所說如是言說是魔經律也。若復說言。
捨諸□□若犯小戒乃至微細。當受苦報。無有齊限。
如是知已。防護自身。如□□□□若有律師。復作是
言凡所犯戒。都無罪報。如是之人。不應親近。如諸佛
所說。若過一法是名妄語不見後世無惡不造是故
不應親近。是人於我佛法中清淨如是。況復有犯偷
蘭遮罪。或犯僧殘及波羅夷而非罪耶。是故應當深
自防護如是等法。若不守護。更以何法。名為禁戒。我
今經中亦說。有犯四波羅夷。乃至微細突吉羅等。應
當苦治眾生。若不護持禁戒。云何當得見於佛性。一
切眾生。雖有佛性。要因持戒。然後乃見。因見佛性。得
<pb n="191"/>
成阿耨多羅三藐三菩提。九部經中無方等經。是故
不說有佛性耳。經雖不說。當知實有。作是說。當知是
人。真我弟子。
<other>諸法實相品第十一</other>
爾時梵王言。世尊□□□也□□相□性實□□□
□所謂諸法實相為末世我等說如來真實義。普施
於未來世。
爾時世尊言。汝等應知諸法實相。地獄餓鬼乃至佛
界苦樂相。即真實相。觸目思慮共真實相。長短方圓
遠近高低諸真實相。青□□□黑有色無色有相無
相。□□相。短命長壽具相不具相。真實相。賢□愚相。
恡惜相。□□□明相。暗相。□□相。曲直屈伸方隅相。
真實□苦樂逼□淨穢相。真實相。外道魔波旬邪僻
相。鷄狗寒熱邪行真實相。橫相。竪相。禽獸□□□色
聲□□□法相。憂相。喜相。遊觀相。狂相。亂相。逸相。□
實□持犯戒相。我我執相。我相。慢相。無常相。殺相。害
相。怨歒相。無慚無愧真實相。飲食飢渴逼惱相。□□
□寒熱苦惱病苦相。我人眾生壽命相。離相滅相解
縛相。四向四果菩薩相。真實相。凡夫□□如來最勝
相。真實相。五見四倒三科六大壞滅無常相。真實相。
如化如幻生死幽冥中苦相。真□□煩惱纏縛業繫
苦相。□□□老極耄衰嚬蹙欠吹相。真實相辛苦艱
難漁獵殺生惡業相。真實相。盜相。奪相。囹圄杻械枷
鎖相。真□□。父母愛子。子慕相。想真□□衒賣女色
情欲交世樂相。真實相。四種念觀欲色無色三界相。
虗空無邊顯色相。四洲中央須彌山相。真實相。一念
觀照法界相。智相愚相。解脫相。因相果相。一切性相
等。悉如來真實相。如是無量性相等。即諸佛第一義
真實諦也。梵王勿作理相。勿作事相。勿作即離理事
相。勿作空假相。勿作諸法法爾觀。勿作性具自然觀。
勿作妄念所起觀。勿作緣起所生觀。如是真實義相。
不內不外不中。梵王如是一事實神會則是何以故。
此是諸佛究盡法故。梵王眾生而不能說盡眾生相。
諸佛而不能說盡諸佛相。一念觀解隔億劫。梵王絕
思慮處能思慮。梵王言。世尊如是圓極頓大之法。如
大機迦葉。頓領佛旨。世尊如我等小機。聞而始信解。
佛言如是梵王。善思念之。能護持此。是諸佛護念法
也。
<other>禪定品第十二</other>
復次梵王。起立合掌。白佛言。世尊。前說無量三昧總
持門。如是無量三昧總持門。有多許言說。耶世尊願
為末世。說其要。而令得三昧住。
爾時佛言。如是。雖我說多許三昧總特。而為機之其
實無費多許言辭。梵王諦聽。□□□夫三昧總持如
是。如是解云著服認我言說而勿作義想三□□□
□如□□□□肯心應始得如是妙法門始無入相
終無出相中間無□□相。是謂此諸佛自住三摩地
□□□住□□□此三摩地眾生各各圓成□此□
□□□不內外經行宴坐即莊嚴諸佛淨土□身□
□□□地獄烈焰自為清凉池□□□也。□□□住
□□□即□□□也。如是三昧從一塵起入於諸塵。
□□□□□□□此是三昧機要也。□□□三昧也。
塵塵爾法法爾佛界同一□□□□□入如是禪三
昧□□□□□梵王諦聽如是三昧禪定實不住六
塵法亦不外六塵。生死去來。共禪定也。善思念之。梵
王言如是世尊。如是世尊。今日□□□得未聞。
<other>涅槃品第十三</other>
爾時梵王。白佛言世尊。□□般涅槃為我等末世說
□涅槃法。令眾心安。世尊言善哉問□□□梵王諦
聽□槃即□□□佛言梵王涅槃法也。□不□□□
□梵王言□□□□梵王言□□□□佛言梵王應
知外有情幻化。而別無涅槃法。梵王心即是涅槃心
也。身即是涅槃身也。有情佛性。即涅槃法也。壞滅無
<pb n="192"/>
常是涅槃也。梵王別不可求此。其涅槃者。自孤而有
焉者外道涅槃也。又執涅槃法也者。空虗而無因。無
果也者。則魔波旬涅槃也。復勿錯。言涅槃也者。無住
處也。梵王應知覿面當機自他終不昧者。即是汝佛
性涅槃心也。所謂其法□無常念念不□者。即是涅
槃也。諸法起滅即是涅槃也。愚癡即是涅槃也。貪瞋
癡慢即是涅槃也。有漏即是涅槃也。五陰色身即是
涅槃也。眼識乃至意識即是涅槃也。苦集滅道即是
涅槃也。十二因緣即是涅槃也。資生產業即是涅槃
也。漁獵屠戮即是涅槃也。六十二見即是涅槃也。三
塗苦域即是涅槃也。三界昇沉即是涅槃也。殃死胎
脫即是涅槃也。五欲娛樂即是涅槃也。悲歎慟哭即
是涅槃也。一切二遍即是涅槃也。語默動止即是涅
槃也。三種病惱即是涅槃也。土虫鱗甲即是涅槃相
也。諸佛無上□□即是涅槃也。夫涅槃法也。一念心
上外。無他無自□□也。無他無自也。佛性顯露即是
大涅槃法也。即謂此身心實相。汝等審細焉。
<other>如來病現品第十四</other>
爾時大梵天王。白佛言。世尊。聞現今迦葉菩薩所問。
佛答諸佛。已離一切病惱。然今病現背痛者。□□□
如世尊所言者為欲令一切眾生如來已知離生死
病惱之引語也耶。今依之而思之。唯恐如來無病而
現病無痛而告痛。今大會聞如來密語之言。還惑所
言。豈不強為乎耶。亦一切眾生。悉念焉。如來今日欺
誑我輩耶。臨涅槃。而何有如是所□□如世尊所言
者。一切如來已斷病根。如來今日行持極所疑惑也。
世尊我今思忖。如來舉身金剛。無病惱法身。然今現
病。臨涅槃。而無事終滅者。大會若恐懷無心土石滅
想。此以現此瑞耶。世尊殷懃示誨。除我等疑惑。
爾時世尊言。善哉。梵王。發問。梵王諦聽。審細焉。如來
曾無欺誑於□□如來終無戲弄□有□如來已脫
生死。殊拔病根。我今日現病背痛者。梵王審細焉。如
來最後密示也。如來五十年。無等閑言說。無苟苴指
示。梵王我今現病背痛也。為欲令知識一切眾生。從
無始已來。妄執生死。幻病幻苦。而不知無病無苦。偏
讓諸佛。而謂非我輦等卑拙故。梵王以我此背痛。而
勿比于眾生幻病幻苦。亦以我此涅槃。而勿混于外
道異計。則十方微塵國土諸佛諸菩薩。光滿於虗空。
而訪我現病涅槃。諸佛已超涅槃脫諸病。我亦然矣。
然示有涅槃者。諸佛同等密事也。梵王審知。如是甚
深秘密義。以淺智而莫暗如來秘密藏。是時梵王言。
唯然世尊。唯然世尊。世尊今此倚臥背痛也。我等淺
識。暗於尊言。諸佛最後。甚深密義。唯願世尊。殷懃說
示。佛言。我今現病背痛者。但除諸佛。而非所餘菩薩
所知也。梵王言。唯然世尊。願樂欲聞。冀聽如是秘密
義。便解四眾疑惑。
爾時世尊言。善哉善哉。梵王諦聽。善思念之。我為汝
四眾。即說秘密無量中一義。諸佛已脫世病。離生死。
我今現病也。非因業所感。亦非風寒等所犯病。梵王
有身則有病。五陰者。諸病依託處。亦生死苦處。今我
背痛。與眾生病苦不二。又眾生生死。與如來涅槃亦
不二。又眾生五陰。與如來法身亦不二。是故我今日
背痛涅槃者。如來最後密示。梵王善能護念焉。梵王
言。未曾有世尊眾生諸佛無二。生死涅槃無二。於此
無二中。求佛涅槃不得。求眾生生死亦不得。若見不
不二相者。外魔法也。一切眾生。不知此義趣。無始劫
來。迷五陰法性。昧即法身理。依此不能脫幻病幻苦
幻生死。妄取流轉耳。梵王言。唯然世尊。一切賢聖者。
先得悟陰空。不得病苦耶。先知法無性。脫生死耶。佛
言。如是。何賢聖已耶。謂其本知者。雖一切眾生。於得
陰空者。與諸賢聖同等。何以故。所謂病苦者。則眾生
因無始妄想迷謬。而自亂心亂性。如是亂心亂性故。
不免有病苦。此以我前說一切眾苦。悉無始妄想所
<pb n="193"/>
發梵王。譬如夢裏。得善惡苦樂憂喜事。及其覺。而終
無所有。唯妄夢所轉也。若及其覺昔則知覺夢不二。
梵王言。唯然世尊。世尊最後密誨為我等四眾劫末
者。深細說示。令無轉腦回頭。佛言梵王諦聽。夫生死
也病患也。一切苦樂也。一切煩惱也。一切纏縛也。一
切邪正也。一切怨親也。一切可樂不可樂也。流轉起
滅。凡聖因果。無常幻化。三界三毒。六凡四聖。貴鄙優
□世界變流。世出世諦。如是無數量等。一切有言說
諸法等。悉皆如如佛性。顯露秘密之現法也。即見聞
覺知。而非自非離見聞而自己他已。如是法不可求。
又不可不求。一切脩多羅。唯是此一法之分別。三世
諸佛體於此。而如如法佛同耳。同目。同齅。同舌。一而
不一也。何具諸佛耳。於一切有識一切非識等。悉皆
如如法相法。佛性之現行也。非內外中際即離也。神
會者親焉梵王我往昔初發心時。悟此義。乃至極果
之今更無別法。梵王我欲令汝等四眾輩。如此等義
趣故。是故示無病於病。示無涅槃於涅槃。若無如是
密示者。則安知涅槃常住法身如如佛性。梵王言。如
是世尊。如是世尊。□□□何因緣聞如是密誨於報
恩事盡劫□□佛恩廣大□□□世尊如是教義。以
何題號名焉。世尊言。善哉梵王。號此大梵天王問佛
決疑經。又號梵王所問傳法經。又號付法正法眼藏
涅槃妙心經。梵王言。唯然世尊。世尊我等四眾。誓奉
持此經典。傳付此於末世。今法運與天地等其壽。為
此報恩事。
<other>生死品第十五</other>
復次梵王言。如來今日般涅槃。所謂涅槃。限于如來。
而於九界種類者。無其分乎。世尊殷懃宣說。教我等
曉會。佛言汝所問涅槃者。則言辭轉換也。其如來則
言涅槃。其眾生則言生死。共死之義也。梵王當知。如
來。本無涅槃義。又無不涅槃義。於何處乎。施涅槃言
辭邪。但對于眾生之生死。則假施言辭。梵王當知。眾
生生死本際也。其涅槃也。於外道而建立焉。勿混雜
彼涅槃。應知眾生之生死之名義。即如來涅槃之義
也。□如來之涅槃與眾生之生死。別而不別也。所以
者何。如來八十年前。託生於王宮。而今日化緣止息。
則死寂於雙林樹間。則如來之生死也。梵王言。我未
知此之義。世尊殷懃宣說。除我等眾生疑結矣。佛言。
梵王。生死者。即如來之義也。如來者即眾生之謂也。
亦一切有情非有情之義也。亦一切有情非有情之
義也。生死之外。別無有涅槃義。若別有焉。則外道法
也。非如來所說涅槃也。梵王諦聽。其所謂生死法也。
不可言。不可窮。若略說者。所謂生也顯義也。所謂死
也密義也。梵王應知。生死也一法性之顯密也。即如
來之一法身也。佛出現於世者。生之義也。化究止說
者。死之義也。生也入世之義也。死也出世之義也。生
也有念義也。死也無念義也。生也有我義也。死也無
我義也。生也出定義也。死也入定義也。生死也我此
土經行義也。生也無常義也。死也有常義也。生也無
礙自在之法也。死也自性安息之法也。生也染污之
義也。死也清淨之義也。無量三昧者。生死法也。神通
妙用等者。生死之機要也。讚歎禮拜者。生死之要機
也。邪法正法者。生死之無性德也。八相作佛者。生死
之自性身也。魔界佛界者。生死之無遮法也。念念生
滅者。生死之如幻三昧也。夭□長齡者。生死之無[(ㄇ@(企-止))/圭]
礙法也。九想愛惡者。生死之究竟相也。等不等者。生
死之自性德也。本無今有者。生死之無性法也。真如
法佛者。生死之卑陋身也。菩提涅槃者。生死之勞相
也。成住壞空者。生死之變易三昧也。語默者。生死之
了了智也。應化者。生死之奴即郎也。諸佛莊嚴身者。
生死之無上三昧身也。坐臥經行者。生死之了了三
昧也。夜暗晝明者。生死之表幟也。憂喜苦樂者。生
死之局量也。因緣果報者。生死之如如相也。六度萬
<pb n="194"/>
行者。生死之自性德也。四無量心者。生死之隨自意
也。一念知河沙法者。生死之自性智也。諸佛知見者。
生死之要機也。一切生死者。生死之生死也。□□□
□□生之知識乘於有數量死之識智零於無數量
生住異滅者。生死之常轉法輪也。生死者。一切諸法
各具性也。一念遍法界之義也。死也。一念攝法界之
義也。魔佛者。生死之異生身也。生死者諸佛之持正
命也。諸佛大法輪者。生死之大德也。三十二相。八十
種好者。生死之妙色身也。生也無所住。不無所住。死
也無所去。不無所去。有記無記者。生死之質直心也。
山河大地者。生死之骨肉血脉也。霹靂雷奔者。生死
之忿怒心也。三途苦域者。生死之不思議變相也。三
毒三德者。生死之知識三昧也。生也全機現也。死也
全機現也。生也貪也。死也愚也。生也嗔也。死也怒也。
梵王生死之法。略說如是。汝等善思念之。當審細焉。
勿認名相言辭矣。于時地界閻王忽然湧出。即頂禮
佛足。而白佛言。世尊希有。世尊希有。世尊我等歸依
于如來已來。如是甚深法說。今日聞未聞。世尊我等
國界大震動。而獄中有情一時解脫。悉皆得無生忍。
所有業火。忽然變成金光。劒樹刀山。一時開發金華。
斷罪器具。變成莊嚴。其所有地獄。融會成寂光界。世
尊不思議妙音。我不起坐而得解語。世尊滅後。末法
眾生。不修三業輩。隨我國界來。我為其解說。即令獲
解脫。梵王言。善哉大王。實如是。能善護念。令末法流
轉眾生。止息自作獄苦。如是妙說。如來最後示誨也。
閻王許諾言。梵王勿作慮矣。
爾時世尊重告梵王言。生死也無命者。不無命者。無
養者。不無養者。無使者。不無使者。無受者。不無受者。
無知者。不無知者。無作者。不無作者。無見者。不無見
者。無內相。不無內相。無外相。不無外相。無意作。不無
意作。梵王應知。生死之外無生死。生死之外無諸法。
諸法之外無生死。勿作生死之思。勿不作生死之思。
梵王順眾生。則有生死之名言。順諸佛則有涅槃之
名言。實無二法。唯一法性之強名也。梵王其真如言
法□言如來言法身。乃至鬼畜人天。天龍八部一切
含識。乃至草木瓦礫。非識類等者。內外生死相。而無
一相可見。無異相可見。梵王須沉思生死之外無佛。
生死外無眾生。生死外無佛性。生死外無菩提。生死
外無生死生死外無修。生死外無證。生死之外。無諸
佛覺道。若誰生死之外。謂有如是說者。悉麾外之法
也。梵王言。唯然世尊。我得佛威力。而委悉思惟。內法
甚深。外法麤相。都生死性相也。一切諸佛種種言教。
雖名言異。悉皆生死之玄談也。有情非情。悉皆顯生
死。悉皆生死中流轉妄想。悉皆生死中解脫。凡無邊
際法界。生死之相分也。其中有情。生死自性分也。如
是知生死者。即知其流轉。知其流轉者。知法性。知法
性者。即知修證。知修證者。即知涅槃。知涅槃者。即知
如來。知如來者。即知眾生。知眾生者。即知生死也。梵
王唯一生死。則知我所謂生死也。爾時閻王梵王。即
起坐。而頂禮佛足言。誠如是。世尊前時所說生死者。
一切有情可厭者也。然當會妙談者。五十年中未聞
法也。如是妙談者。一切有情遠劫已來。□□□自□
流浪。實自他共可悲者也。何不知如是甚深玄義。而
各各謬作厭惡。悲哉我□□□。佛言如是。汝等護念
而施來世眾生。閻王奉尊□即歸本土。
<other>梵王請益外道品第十六</other>
梵王復白佛言。世尊於劫末澆世。四部弟子充滿世
間。其四部眾。於所修所證法。有正有邪耶。云何□□
□明□□得不混雜於魔外之法耶。世尊殷懃為我
等末世求法者。委悉宣說。佛言善哉。汝無疲倦。為末
法□□□作如是問。諦聽諦聽。夫劫初有外道。名劫
毗羅。有二十五諦所立法。乃彼云廣為二十五諦。束
為九位。云一冥性。云二大。云三我慢。云四五唯。云五
<pb n="195"/>
五大。云六五知根。云七五作業根。云八心平等根。云
九我知者。又成劫末人壽無量歲時。有外道而出世。
名嗢露迦。後有苗裔。立十句義。一實。二德。三業。四同。
五異。六和合。七有能。八無能。九俱分。十無說。梵王彼
等所立法如斯略說。其外道強義。末法比丘。敵對不
易。苟於句義不惑。則與我正法。不可混雜。梵王言。唯
然世尊。世尊外道常說涅槃。與佛所說涅槃。其隔別
云何。又佛前說一切諸法因緣生。外道說有諸法各
各自性其生自然。此義云何。又有外道斷惡證理也。
義與佛法云何。如是等世尊殷懃宣說焉。佛言善哉
問焉。梵王諦聽。順汝所問略說矣。□□前□□□有
外道云瞿曇汝說涅槃是常法耶。如□如□□□□
□大□□□□□□□□□□□□者□□□□故
不知耶□□□□□□□□之□□□□□□□又
從□□□□□□□□□□□□□□□□□□□
□□□□□□□□□□□□□□□□□瞿曇□
□□□□□□□□□□□□□□□□□□□□
□□等□□□□□乃至□□□□□□□□□無
常□□涅槃□□□□□□□□□□□□□□□
□□□故□□□□□□可□□□□□□□□□
□□□□□□□□□□□□□色從□□□□□
□□□□□□□□□□□□□□□□□故以□
□□□□□□□□□□□□□□□五□者□□
□□□□□□□□□□□□□□□□□□因□
□□□□□□□□一□□□□□□□□□□□
□者。然□□□□□□□□□□□□□□□□□
□□□□□□□□□□□□□則諸法□□□□
□□□□□□□□□□□□□無常□□□□□
□□□□□□□□□□□□□□□□□□□□
□□云□□□□□□□□□□何故□□□□□
□□□□□□□□□□□□□□□□□□語佛
□□□□□□□□□□□□□□□□□□復言。
□□□□□□□□□□□□□□□□□□□□
□□汝□□□□□□□□□□□□□□□□□
□□佛□□□□□□□□□□□□□□□□□
□□□□法□□□□之困耶□□□□□□□□
□□□□□□□□□□五□□□□□□□□□
□□□□□□□□□□□□□□□耳鼻□□□
□□□□□□□云□□□□□十六法□□□□
□□□□□□□□□□□□□□□□□□□□
□□□□□□□□□□□□□□無明□□□□
□法□□□□□□□□□□□□□□□□□□
□□□□□□□□□□□□何□如汝□□□□
□□□□□□□□□無常果□常者。有何等過。婆
羅門汝等法□□□□□故□□□□□□□□□
□□□□□□□□□□□□□□□□□□□□
□了因□□□□□□□□□□言□□□□□□
□□□□何□□□□□□□□□可令□□□□
□□□令了世□□□□□□□□□□□□□□
□□□□□□□□□□□□□□□瞿曇婆羅□
□□□□□□□□□□□門□□□□□□□□
□說□□□□□□□□□□□□□□□□□云
何□□□□□□□□□從生□□□□□□□□
□□□□□□□□□□□□□□□□□□□□
□□如來名無二語□□□□□有無□□□□□
□□□□□□□□□□□□□□□□□□□□
何□□□□□□□□□有差有同說□□□□□
□□□□□□□□□□□□□□□□□□□□
□□□□□□□□□□□□□□□□□□□□
語乃至意法□□□□□□□□□□□□□□□
□□□□□□□□□□□□□□□□□□□□
□爾時世尊。即□□□□諦□□□□□若諦者。□
□□□□□□□□□□□□□□□□□□□□
<pb n="196"/>
□□□□□□□□□□□□□□□世尊苦諦□
□□□□聖一乃□□□□□□□□□□□□□
□□□□□□□□□□□□□□□□□□□□
□□□□□□□□大□□□□□□處得阿羅漢
果。□□□□□□衲衣□□□□□□□言□□□
□□□□□□□□□□□□□是義□□□□□
□□□□□□□□□□□□□□□□□□□□
□身者□□□□□□何以□□□□□□□□□
□□□是故若言。□□□而□□□□身在□□□
□□□□□□□□□□□□□一切諸法皆有自
性。□□□□□□□□□□□說□□□□□□□
□故知□□□□□□□□□□□□□□□□□
□五大性□□□□□□□世間□□□□□□□
□□□□□□□□□□□□□若有一法。□□□
□□□□□□□□從□□□□□□更□□□□
□□□□□因□□□□□□□不□□□□□□
□□□□□□□□□□□□□□任作車□□□
□□□□□□□□□□□□□名之□□□□□
□□□□□□□□為□□□□□故□□□□□
□□□□□一切眾生亦復如是。□□□□□□□
□□□□□□□□□□□□□□□□□□□□
□□□□□□□□□□□□□眾生其性名□。是
故名為一切自性□□□□□□□□□□□□何
以故□□□□□□□是□□□□□□□□□□
□等事□□□□□□□□自然□□□□□□□
□□□□□□□□□亦□□□而又□□□□□
□□□□□□□□□□□□□□□也□□□□
□□□復次□□□□□□是□□□□□□□□
五塵。是義不然。□□□□□□□□□故□□□□
□□□□□□□□於貪欲瞋癡諸□□□□□□
□□□□□□是故□□□□□□□□□□□□
□□□□□□□不必從□□□□□□□□□也
□□□如是□□□□□□□□然□□□□□□
□□□□□□□所觀□□□□□□□諸有□□
□□□□□□□□是。是故□□□□□□各有□
□□□□□□□□□□□□□□□□無□□□
□□有故□□□□□□□□□□□□□□□□
□□□□□□□□以□□□。二者無有□□□□
□□□□□□二法□□□□□□故□□□□□
□□□□□□□□□□□□□□不從因緣□□
佛言□□□□汝所言□□□□□□□□□□□
□諸有□□□□□□□□□□□□□□□□□
□佛□□□□□□不是常。若世間□□□□□□
□□□□□□□□□□□□事也。□□□□□□
□□□□□□□□□殊□□□□□□□□□□
□□□□□□□□有是處善。云何汝□□□□□
□□□□□事□□□□□□□□□世間□□□
□□□□□□□□□□□□□□是故知□□□
□□□□□□一切諸法□□□□□□男子。汝言
用□□□□□□□□□□□□□□□□□□因
緣□□□□□□□□□□□□□□□□□□生
□滅□□□。是故當知。□□□□□□□□□□□
□□□□□□□□□□□□□木初生時。□□□
□□□二相□□□□□□□□工造為矟□□□
□□□□□□□□知□□□□□□一切□□□
□□□□□□□□□□□□□□□□。是故□□
□□□□□父犢子生已□□□□□□□□□當
□□□□□□□□□□□□故□□□□□□□
□□□所生□□□□有增長。是□□□□□□□
□□□□□□□□□□□諸法□□□□□□□
□□□□□□□□□□□從緣生故。□□□□□
□□□□□□□□□一切□□等。若有一物。何緣
作漿。□□□□□□□□□□□□□彼此□□□
<pb n="197"/>
□□□□□□□□□□□□□□□□此說。故□
□□□□□石蜜黑蜜□□□□□□□□□□□
□□□□□□大故□□□□□□□□□無自性
故。□□□□□□□□□□□□□□□當知□□
□□□□□無有自性。□□□□□□□□□□□
□□□□□□□□□□□故□□□□□□□□
□□□□得終□□□□□□□□□□□□□□
□□□□□者。汝可難□我身□□□□□□□□
□煩惱□□一時而有。雖□□□□□□□一切□
□□□何□□□□□□□□□。如人二眼。□□□
□□□□左□□□□□□□右。及身亦□□□□
□□□□以□□□□□□□見炷之與□□□□
□□□□□□□□□□□□善男□□□□□故
不在先故。□□□□□□□□□□□□□先無因
緣□□□□□□□□則□□□□□□□□□□
□□瓶等□□□□□因緣出□□□□□□□□
□□故□□□□□□□□。若見不見□□□□知
□善男子□□□□□□□□□□□一切無因緣
者何□□則□□□□□□□□□□□□□□□
□□□□□復如是應說。諸法□□□□□□□□
□□□□出家精勤持戒□□□□□□□□□□
□□□□□□□□□大有定□□□□□□□□
□善男子□□□□□□□□□□□□□□□□
不定。或□□□故。□□□自性故。□□□□□□□
□□□□□□□□□□□□□□火是火。四性流
時。水性動時。□□□□□□□□□□□□□□□
□□□□□□□□名流。若水□□□□□□□水
者何□□□□□□之時。不□□□□□□□□□
□知□□□為水。若是二□□□□□□□□□□
故□□□□□□□善男子□□□□□□□□□
□□□□自性不住。從□□□□然何□□□□□
□□□□□□□□□言眼性見者。□□□□□□
□。是故□□□□□□□□□□□□□□□因緣
善□□□□故□□□□□。是義不然。□□□□□
□□□□□□□□□□五塵因緣惡覺□□□□
□□□□□□□□□□□□□□□□□內因緣
□□□□□。是故汝言。□□□□□□□□□□□
□□□□□□□□□□□善男子□□□具足諸
根□□□□□□則□□□□□□□□□自性故。
□□□□□□□□□不從因緣者。□□□□□□
□□□□□□□□□□□□□如是果報□□□
□□□□□□□□□□□□□□□巨富根具不
具是□□□□□□□可□□□□□□□□□□
應具諸根□□□□善男子□□□□□□□□□
□□□□□□□□□□□□□□分別五塵□□
□。何以故。若自性□□□□□□□□□□一笑一
啼□□□□□□□□□□□□□□□□□□□
不應說□□□□□□□□□□□□□□□□應
知□□□□若一切法□□□□□□□□□□□
□□□□□□□□□□□□□□□何因緣。佛言。
善男子□□□□□□□□□□□□□□□□□
煩惱業□□□□□□□□□如是梵志□□□□
□□□□□為我分別□□□□□□解□□□□
□□□□□□□□□□□二邊中無□□世尊□
□□□□□□□□□知□□□□□□□□□□
□及色解脫□□□□□□□□□□□□依□□
□□此□□□□□□□□□□善知二□□□□
□業世尊□□□□□□□□□□□□□□□□
□□□□□□得阿羅漢果。梵志婆私吒□□□□
□□□□□□□□□□□。如是梵志□□□瞿曇
世間四種名之□□□□□□□□一者□□□□
□□□□□□□。二者已□□□□□□□□□□
□□無瓶。三□□□□□□無字牛中□□□□□
<pb n="198"/>
□□□□□□□□應□□□□□□□□□□□
□□□□□名涅槃者。□□□□□無若是無者。□
□□□□□□□□□□□□□□□□□□同泥
時□□□□□□□□□□□□□□則□□□□
兔角同於異無□□□□□□□□□□□□不可
說□□□□□□□□無牛亦不可□□□□□□
□無涅槃□□□□□□□□□□□□□□□□
□□□婆私吒言瞿曇□□□□□□□□□□□
□□常樂我淨□□□□□□□□□□□□□□
淨樂□□□□□□□□□有二種。無牛馬。悉是□
□□□云。□□□□□□善男子□□□□□□□
□□□□□□□□□□□□□□□□□□淨如
世病□□□□□□□□□冷病□□□□□三種
病三藥□□□□□□□□□□□□□□□□□
□□□□□□蜜能治之□□□□□□□善男子
風中□□□□無油。油中無風□□□□□□□□
□□□□□□□□□□□□□□有三種疾。一者
貪。二者瞋三者□□□□□□□□□□□□□□
□□不淨觀□□□□藥觀因緣□□□□□□□
□□□□□□□□□□□□□□□□除癡故。□
□□□□□□□□三種藥□□□□□□□病中
無三藥□□□□□□□□□□□□□□□□□
□□□□□三種病。是故得稱□□□□□□□□
□□□□□□□□□□□□□□云何□□□□
無常解脫色□□□□□□□□□□□□□□□
□□□□□□□□□女人能觀色。乃至□□□說
□□□□□□無常法。佛言。□□□□□□□□□
婆私吒□□□□色是無常□□□□□□□□□
□□□□□□□□□□□善哉。已報□□□□□
□□□□□□□□□婆私吒已證。施其三衣鉢器。
佛言。梵王□□□□□名先尼。復作是言。瞿曇□□
□□□□□□□是故□□□□默然。第二□□□
□□□□知□□□□□□□□□□□□□□一
切處是一作者。瞿曇□□□□□□□□言先□□
□□□□□□□□□。答言。□□□□□說一切智
□□□□□□□□善男子□□□□□□□周徧
一切□□□□□。若有五道□□□□□□□□□
□□□□□□□□□□諸善法□□□□□□□
我法中我則□□□□□□□□□□□□□□□
□□□□□二常身我□□□□生於天上。佛言。□
□□□□□□□亦□□□□□□□無常若作身
□□□□□我所立□□□□□□□□□□□□
□□□□□□□□□□□□火燒舍宅□不可說
□□□□□□□□□□□法亦□□□□作身□
□□□□□□□□□□□□□□□□□□□善
男子□□□說我亦徧□□□知。□□□□□□□
□□□□□□□□□□有二種。一□□□色是故
□□□□□□□□□□□□□□□□□□□無
常是□□□□□□□□□□□□名主主不□□
□□故□□是色色□□□□□□□□□□□□
□□□□□□□□□□無色。云何而言色。善男子
□□□□□□□□□□□□□□□□□□□眾
生□□□□□□□應知□□□□□□□同一我
□□□□□一父即□□□□□□□□也。改□□
□□□□□□□□子子即是□□□□□。是故。□
□□□□□□□□□生。□□□□□□□□□一
我者□□□□□□□□先尼言□□□□□此。□
□□□□□□□□□□□□□□□□□□言一
人□□□□□□□義不然□□□□□□我徧一
切□□□□□□□□是□□□□□□□□□□
□亦見天得□□□□諸法皆。亦□□□□□□□
□□□□□□□□□□□□大。□□□□不應說
我先尼言□□□□□□□□□□□□□□□□
<pb n="199"/>
□□□□□非法不徧□□□□是故□□□□□
□□□□□□□不應□□□□□□□非法非□
□□□□□。佛言。善男子□□□□□□□□□□
□□□□□□□□□□□□云何言異□□□□
□□□□天。得業處。□□□□佛得作時□□□□
□□□□□□殊。□□□□□□□□□□□善男
子□□□□所得果□□□□□□□□□□□□
□□□□□□□□唯當作婆羅□□□□□□□
□□故□□□□□□□何以故。從。子出果□□□
□□□□是。□□□□如是□□□□□□□□□
□□□□□□□□□□□也。□□□□□□□得
果□□□□□光尼□□□□□□□□□炷別異
□□□□□□□□□□□□□□□□□□□□
□□□□□。佛言。善男子。汝說□□□□□□□□
□□□□□□□□□□□□□□徧室中□□□
□□□□□□法非法邊□□□□□□□非法無
有□□□□□□□□□□□□□□□□□□□
□□□□何得以炷真實□□□□□□□□□□
□□□□□□□□□□□。是故□□□□□也□
明明無差□□□□□□□□□□□□□□□□
□□□一先尼言□□□□。佛復說。善男子□□□
□□□□□□□□□□□□□□善來比丘即時
具足清淨梵行。證阿羅漢果。
佛言。梵王為末世修道者。慇𤏊問。外佛紛亂正邪。善
哉。梵王諦聽。復有外道。作是言。瞿□□□□□□□
□□□□□□□□□□□□□□□有邊無邊。非
有邊非有邊。□□□□□□□□□□□□□□□
富那。復言□□□□□□□□□□□□□□□□
二十五有□□□□出家漏盡。證得阿羅漢果。佛復
言。梵王諦聽。我前對梵志如斯說。汝為末世重重請。
解說。是故重說。夫外道聦明。而不末世比丘所及。如
斯外道。若干□來。依彼宗義而問難。我悉皆無不令
解脫。則為汝略說如斯矣。梵王即起。立合掌。而白佛
言。唯然世尊。雖我等淺知不所及。如來為我。等末世。
如是。慇懃重說。誰之不銘心彫骨耶。世尊更所冀者。
佛說與魔說。其差別何也。末世眾生。無識知必混雜
于法說。唯願世尊慇懃說示。令眾生不墮魔外惡趣。
佛言。汝問魔說佛說差別。豈無有其差耶。為其說無
可比。是於佛說□佛法。真義應審細焉。□□□渠□
□□□然魔聽我言教。而動誑惑我四部弟子。今略
說彼之口言。梵王諦聽。善思念之。有若干魔。引攝此
會阿難。而即誑惑。魔自身變為如來像。而有演說一
切諸法從因緣生。或有言說。□一切諸法不從。因緣
生。或有言說。一切因緣皆是常法。因緣者悉是無常。
或有言說。□□□五陰是實□或說虗假。入界亦爾。
或言說□有十二□緣。或有言說止有四緣。或說諸
法如幻如化。如熱時𦦨。或有說言因問得法。或有說
言。因思得法。或說言。因修得法。或復有說不淨觀法。
或復有說四念處觀。或復有說三種觀義。七種方便
□□或復有說出息入息。或復有說煖法頂法忍法。
世間第一法。學無學地。菩薩初地。乃至十住。或有說
空無相無作。或有說修多羅。祗夜。毗伽羅。那伽陀。優
陀那。尼陀那。阿波陀那。伊帝目多伽。闍陀伽。毗佛略。
阿浮陀達磨。憂婆提舍。或說四念處。四正勤。四如意
足。五根。五力。七覺。八聖道。或說內空外空內外空。有
為空。無為空。無始空。性空。遠離空。散空。自相空。無相
空。陰空。入空。界空。善空。不善空。無記空。菩提道空。涅
槃空。行空。得空。第一義空。空空。大空。或有示現神通
變化。□□身出水火。或身上出水。身下出火。□□身
下出水。身上出火。左脅在下。右脅出水。右脅有下。左
脅出水。一脅震雷。一脅降雨。或有示現諸佛世界。或
復示菩薩初生。行至七步。處在深宮。受五欲時。初出
家修苦行時。□往菩提樹。坐三昧時。壞魔軍眾。轉法
<pb n="200"/>
輪時。示大神通入涅槃。
佛言。梵王。阿難見此事已。作是念言。如是神變。昔來
未見。誰之所作。將非世尊釋迦作耶。欲記欲語。都不
從意。阿難入魔罥故。復作是念。諸佛所說。各各不同。
我於今者。當受誰語。世尊□□阿難今者。授受大苦。
雖念如來。無能救者。以是因緣。不來至此大眾之中。
佛言梵王諦聽。上來無量外道來詣難問。一一為渠
破令渠得道。其無量之中。略說如是。梵王。會中阿難
因從先為六萬四千億魔之所嬈亂。而我即說陀羅
尼。使命文殊師利。持行令救矣。梵王如今現所見。梵
王諦聽。魔王化現佛之神通如是。誑惑阿難。我在世
如來。況誑惑來世四眾。如手翻覆尚易。梵王。我所說
魔事。略說如斯。能持施未來世。必勿違逸。梵王言。唯
然世尊。何有違逸。梵王。應知應如此說。須分曉此。末
世四眾。無擇法眼。必為被隨墮。□知□□□諸國王。
子子相紹。勿昧正眼。為魔波旬。勿奪國政。□□□如
□□必□□示於異法預先以正法。即時匡此遲引
勿殘憂於子孫。是如來最後遺教也。汝等善能念之。
梵王言。唯然世尊。誠不世尊者。何人慇懃如此□□
□□不知□□□而□□□知耶□□□□□解說
世尊末世四部眾。若為眾生說法。必可有真偽云何
分曉焉。佛言善哉。略為汝等說。

大梵天王問佛決疑經卷上

<sarticle>大梵天王問佛決疑經卷下</sarticle>

<other>劫末說法真偽品第十七</other>
爾時梵王。起立合掌言。唯願世尊慇懃解說。佛告梵
王言。善哉梵王。為汝末世四部弟子。作如是問。實梵
王者。為末世眼目。諦聽諦聽。我為汝說。善思念之。時
世尊言。末世法說甚難事也。於我修多羅。開實施權。
更為□□知□□。則隱覆兩說。宣秘密藏。是此何之
言。不正眼人者。終不可識得。梵王應知。法法本無二
諦。喻如一池水也。引之令曲。曲得引之。令向上得令
方圓。得令一尺一丈。得還此於本池。則水終無幾許
勞狀。諸佛法亦復然爾。對密機則密說。對顯機則顯
說。為佛一事實即一切修多羅藏也。除却顯密。則無
施設之言法。夫末法時眾生乾慧。於諸佛所說摩訶
衍□□□□最無信。□□□□也。不□□□故云如
是□□□尊□□□□□□成□□□也不成□□
不我等下機之所堪□□我□□□□當此之時。有
執法比丘□□施以大乘法□□□□□□肯悲其
不堪於實教。而更施權法□□□末世下機此法無
解。於此比丘□便隱深山。而杳無信。爾時魔外闚時
知機莊□□僧法身而說法如下雨□□嚴□□□
其密義□□□□□昏惑我四部眾。澆世眾生見彼
希有衒□□□知慧□□□□人人眼目瞑眩□□
悉無不心服。彼之說示之大乘法。與我修多羅教□
□□其理似不異□□聞□□□此□度人遇量知
其實不又少皆悉競集服膺。後後盡引令入魔外坑。
但有正法密付比丘知邪□□□□就□□敢不為
其加斷決□□知其可入出而便出折挫□□□□
義□皆盡降歸□□□何以如斯。汝等應知。如來密
義正法。不魔外之所知故。□□□此□義□□□若
依言教。則魔外常所聽□□以□□□此□□□其
不可闚。不可測者。密意正法也。梵王言。唯然世尊。又
或小乘師□□□□毀□大乘師□□如是□□□
□□其□立破互是非。如斯鬪諍。決斷無其人。佛言
如是者。悉法滅相也。梵王言□□□又有假法魔波
旬。得深宮之請。而□□□□□忤□□於皇女或現
五神通。驚動眾生。□□□隨意說法。盡入□□□心
服。或知國王大臣如其所思而說法。或說天下威權
<pb n="201"/>
□□事□為國土亂基□□國王法眼正則□□不
為彼惑亂。或有國王法眼不正。則□□□□如斯遭
誑亂。世尊入滅後後年中。法危如斯。復□□□□土
□治□□□□。佛言如是如是。斯輩徧其國土。乃誑
惑其國政。分曉之無正眼人。此時眾生悉皆魔心。□
□□出□法□□□□魔著□□□汝等梵王。起護
國護法之願。應勿令正法滅盡矣。時梵王信受心服。
唯然□□□□□□□□。
<other>略說三寶品第十八</other>
梵王復言。世尊前說魔佛邪三寶。世尊聖□□□我
等云何知其真實義。世尊□□為□□□宣說。佛言
善哉為汝可略說□□□有別體三寶。□□□□寶。
有同體三寶。別體如見知。同體各各所具佛性也。即
性靈覺佛性。本寂法性。無諍僧也。彼□□□□□者。
泥塑木像等者佛寶。所有修多羅者法寶。著衣正戒
者僧寶。□□梵王□□□。佛言。雖同別二其無邊法
界三寶可知。如是等三寶梵王善護□念之。勿令斷
絕。爾時諸國王言。世尊如是三寶。我等令合國三歸。
世尊唯願垂護念。世尊言□□□如是□□如是□
□尊□□□勿違逆矣□□□□□。
<other>真如□□品第十九</other>
時梵王白佛言。世尊有前時有情非情說。所謂有情
非情者。一法也耶。二法也耶。世尊前說一切諸法。悉
皆真如緣起也。然則法界一相。而從來無有色心二
相。何有情非情。區分說耶。若因佛所言者。心也有情
者乎。色也非情者乎。世尊慇懃指示。披我等蒙昧。
爾時世尊言。梵王汝何懷異計。我終無區分說。梵王
言。唯願欲聞如來真實義。佛言隨于諸機。則有有情
非情說。其義則共呼於真如法性言說也。因真實際
而言者。則依義而有色之言。依義而有心之言。其實
色心二法。名異體一也。唯有要究盡真實際耳。苟認
真如理。而確執焉者。見諸法各別。則當昧真實義。梵
王。其真如自體也。非知識非不知識。非相非不相。當
知一切色心諸法。即非能非所。當體自如也。梵王言。
如世尊所言。真如體相也。如馬而非牛。鬼而非畜。人
而非天。眾生而非佛陀。走而非飛。色而非心。日月星
辰。而非土木瓦礫。木而非風。火而非地。瞋而非慈。動
而非靜。生而非死。長而非短。男而非女。老而非幼。樂
而非苦。辛而非甘。飢而非飽。賤而非貴。高而非低。鈍
而非俊。危而非安。眼而非耳。舌而非鼻。意而非身。大
而非小。遠而非近。明而非暗。密而非顯。因而非緣。無
始而非令終。鈍滯而非端的。已起而非未起。筭畢非
始。一起念而非現今。自而非我。煩惱而非菩提。涅槃
而非生死。□□□□□如是真如自相。而一切諸法
互相涉入時。或明暗一時。或成住壞空一時。或須臾
長劫。或圓而有欠。或牛而有𩭤。或馬而戴角。或禽而
有蹄。或鬼而具相好。或佛而未德。或眾生而滿德。或
毒草而有藥德。或畜而有天相。或俊辯而咽啞。或盲
而有天眼。或坐臥而步十方。或一言而一切言。或始
劫而終劫。或揑法界而安眼等。如斯等真如。不可思
議自性。一法界相也。豈以互顯互隱。而相劫奪耶。世
尊如是等真如不思議緣起三昧也。佛言如是如是。
誠如汝所言。梵王言。世尊如是執真如言相。而認真
如相分者。自己與真如。其理各別。而能修所修互角
而昧真如不思議自在。知唯無能無所起滅自在。則
至真如緣起實際地耶。世尊於真如實際地。諸佛許
可於了了知。而不許可於影像知。縱言說甚深。若不
了了知者。喻如依畫圖。而談其境界。或說天饌。而無
口實。世尊於□□□□耶。世尊如吾輩測度諸佛境
界也。假使言得諦當。於其密意者。遂未能究盡焉。世
尊所言實際地者。乃諸佛秘奧也。世尊一切諸佛顯
密說者。不可說之可說也。真如法性理事之言。不可
名之強名也。又是為眾生□□□□第二義之說也。
<pb n="202"/>
若實了知此一地者。一言盡十方。一塵究法界頭頭
我真法身物物我普現身也。世尊我今如是親證。願
世尊垂證明。
爾時世尊言。善哉善哉。梵王誠當來慧命也。□□□
□我□□法輪。今付於汝。汝能護持。便轉授於諸天
輩。而應令法壽永長。梵王言。世尊不以為慮。我每七
佛出世。於其最後會。而今如世尊。乃被付囑最後妙
法輪。世□□□□□□□□不空尊勅□□耶□□
□□□□□我□□□□也。爾時十六大國王亦無
量小國王起坐白佛言。世尊□□□□□□□□善
哉梵王。今得如是被付囑於妙法輪。我現當以此正
法輪。而治我國土。而令正法長壽永傳無魔外之障。
爾時世尊言。善哉□□汝等所言。時十六□□□□
無量□□□歡喜踊躍□□慎奉尊勅。
<other>佛名義品第二十</other>
爾時梵王言。□來□□前略說三寶之名義。□世尊
如□等思惟□有佛而有法。□法而有僧。□其同別
之□寶佛性□爾功德也。□中佛之名義。□未能焉。
世□□懃慈誨。爾□如來少動紫□光聚身。而微笑
默坐。□威儀赫□最尊最勝□上最妙無此無等等
無上第一也。何緣而斯□□無盡法界。微塵剎土。諸
佛相好。妙色□光輝。統聚於我世尊一身。時梵王即
拜伏而起立合掌。唯瞻仰已。□時摩□迦葉尊者。在
座側。便向梵王而問言。梵王問於世尊佛名義。世尊
即微笑默生。誠如是。誠如是。梵王言尊者。我等[朦-卄+((並-(前-刖))-一)]昧
不曉會佛旨。幸尊者在。願為我等□□示喻。迦葉言。
梵王世尊覿面的示。不可思議。汝言不曉會何之所
□曉會。梵王言。我等愚昧。不知何處那義趣。尊者請
慇懃示喻。迦葉言。諸佛之名義不可思議。若其三身
名義者。俱出世隨宜之佛也。梵王今此微笑默坐佛
者。梵王試謂焉。即三身之佛也耶。不即三身之佛也
耶。是時梵王默然無言。迦葉言。此是諸佛最上如如
真佛。梵王不涉思議當面可神會。梵王言。尊者所言。
則云何神證。迦葉言。唯不思議知現前。則神證焉。梵
王言。其不思議知。云何現前。迦葉言。梵王何求于他
如此其不思議知也。一切眾生曠劫已來。昧此而以
妄想。是故當令不能□□□□□□見如是佛。不能
見如是佛者。便由無始無明見習。由無明見習故。前
示直當面差過。如此等者。佛初轉法輪已來。從認隨
宜權教。而以狼穿鑿。而遂無半芥所得分。依此當知
權教不尅體之說。縱讀誦前佛後佛滿藏理會。而窮
得其玄義。不知如是如如真佛者。則所知之愚。還墮
魔力之教坑。□□□於此梵王起坐。而頂禮迦葉言。
大智哉。迦葉為我等當會兼末世。如是的示。實如所
言。依此我等頑心融解。始瞻仰如來真實相如如紫
金光聚身。如是相好非因相非果相。謂佛最上如如
法身也。（註勿作蓮花臺上舍那法身難解也尊者□□□□如是真法
身□□□□於諸佛者。何之名義依何之功德所得。
拙哉我等眾生。何時失亡終□□如是愚那。迦葉言。
善哉梵王。如其所言□夫諸佛名義者因果不二之
佛性。即如如真佛之名義也。梵王如是真佛□□□
實不可名之名義也。不可名之相佛法身。不可名之
涅槃佛。不可名之出世佛。不可名之眾生。不可名之
有情。不可名之非情。不可名之魔外。不可名之迷悟。
不可名之五陰。不可名之佛。性如是無量恒沙不可
名之功德。如來一身之具得也。如今世尊即過未之
諸佛如來。亦復如是。此謂是諸佛名義也。梵王何以
故然也耶。自性本覺。不可思知識。本無一切具名故。
為一切名之本祖。呼一切有非情名目也。即呼如是
如如真佛之名義也。見一切有非情諸相也。見如是
如如真佛相好也。梵王□□□凡一切神通妙用。一
切三昧。一切奇特。一切可言不可言等事。縱入水不
溺。入火不燒。其邪通正通。入須彌於藕絲等。一切佛
<pb n="203"/>
事。一切魔事。一切所作業。一切見聞覺知。已起未起
法等。悉皆此如如真佛大用德也。所以一切諸佛歎
德言。或不可思議。或言語道斷。或不可為筭數譬喻。
或一言盡十方。或不可說不可測等言。悉皆依無量
性德。無量妙義妙用。而稱歎於其真際者。雖言語道
斷。無見聞覺知。其一切諸法之外。大□□□王神□
□□□□□□他事如是曉會焉。是諸佛名義也。梵
王言。尊者如是所言。我嘗聞。諸佛最初求法。動歷三
祇大劫。到今果極時。因此思之。一切眾生。自然得果
耶。然則諸佛歷劫修。是那所勞。尊者願示誨。迦葉言。
梵王諦聽。雖其生佛不二。因果一相。於無修而修焉。
於無證而證焉。其三祇佛者。權乘果佛。苟以相好。不
諸佛本義。如□□□□□□梵王□□□□所以為
如是言□□□□□□□□□□爾時世尊變赫赫
紫金光聚身。即現王宮太子悉達形相。坐□□□□
□□□子茵蓐座。是時諸梵天王拜瞻太子相好不
思議身。而還無於近傍殊惘然而無設言矣。時迦葉
言。梵王於汝意云何。梵王言。我等昔日拜瞻王宮尊
容。與今不異。現今如是者。□□□□□□□□為何
之所以也耶。尊者。見下六□天上初禪。乃至色究竟。
□□無色□天莫可比況。譬如比瓦礫於□□檀金。
然□□□□□今如是者。希有中之希有也。大會四
眾。見如是未曾有事。心魂惘然。無所措言。時迦葉尊
者言。梵王汝等審細。梵王言。今現如是太子。希有相
好。於其極果法身者。何之所在也耶。迦葉言。此是□
□□示如來因果不二。最上如如法身相好。汝等何
惘然也耶。如是者。世尊最後秘中之秘也。汝等□□
時不知者。斯何之時。夫一切諸佛者。於初發心時。辨
此等事。□□□□而正覺。梵王勿癡滯於觀心。唯當
面神會。謂此佛頂尊勝如如真實相。□□如來一斯
之施設者。為欲實相親證故。現如是最上無上法佛。
是故前說。或云不可思議。或云希有之法。或云非過
現□□。或云難解難入。或云非也不非也等。或云無
覺無知無見無聞。或云非所知識。或云不生不滅。或
云不生老病死之法。或云自生無性。或云涅槃妙心。
或云顯也密也。或云無相法身。或云無邊法界身。或
云火中蓮華。或云隨類三尺一丈六身。或云諸相非
相等。或云無上正等正徧知覺。或云不妄語不真語。
或云或現梵王。或現帝釋身等。或云童男童女身。或
云現六道身。或云有情非情身。或離四句絕百非身。
或云魔佛不二身。或云一切名相佛名相。或云不應
色不應離色。或云實相無相。非有相非無相。或云煩
惱無量。法身亦無量。或云不以生不生。滅不滅。或無
可顯示。又無可密示。或云五陰不五陰。或云三科皆
如來藏。或云六大法性。或云一定一切定。或云假法
即法性等。或云不斷婬怒癡而得涅槃。或云有所得
即無所得。或云出生死即入生死。或云無染無淨。或
云不止滅於獄火。轉妙法輪。或云無常即真常。或云
愚癡即般若。或云或離或即或離即或即離。或離即
同時。或云或語或嘿。或語嘿同時。或云無住處。不無
住處。或云色陰住亦不住。受想行識陰亦爾等。或云
無能知覺。無所知覺等。或云依正二不二。或云即凡
即聖。或云一字不說。或云語答嘿答。或云毀讚即歎
德。或云法無二法言。或云眾生即涅槃。或云剎說眾
生說等。梵王如是等言說章句。舉無量功德中之一
二。梵王審細焉。如是法說也。為欲了知諸有情。如是
無上正徧知覺法佛也。汝等大會。何認言說相佛。言
說權乘。而為所得耶。梵王。一切言教者。隨機金鑛之
說。認焉即以為所得者。便背如來出世本旨。殊暗如
是法佛則一斯徒執勞已。喻入他寶庫而數他之□。
於己分者。遂無所益。時梵王向尊者言。如是尊者。如
是尊者。甚希有世尊。今為令知如來三身相即因果
不二法佛也。如是正見太子相好法身也。為見太子
<pb n="204"/>
相好。則現見世尊也。實難見難解法佛。甚希有也。如
是瑞相昔所不見。實因果不二不思議法身。實如如
真佛也。法佛不思議。認相好測度。又離相好。而無可
見矣。於此義也。如來前時盡言辭而為說焉。然也在
會不敏。不通佛旨。令依尊者委說。我等在會。悟如來
不思議三昧身。未聞法也。尊者幸為證明。
爾時太子復如來光聚身□告梵王言。如迦葉善說。能
護念焉。傳于末世。□如迦葉所言如來大小權實說。對
機直言直示□□當知如是大法者。諸佛與我合頭
盡力說。何以故。這一事。諸佛難思議法。縱歷盡劫。終
不可說。從來不口耳法。又自知無路難解難入法故。
從本離智愚。所以雖深位二覺心解如噁□認言教
而思已得者。則謂此傳語師。不得法者。梵王委悉神
證焉。應知如是大法者。即諸佛本祖有情己命非情
數法性也。所謂法也本不智者。則曾不說愚。非慳者。
則曾不說施。非嫉妬者。則曾不說許容。非有我者。則
曾不說無我。非佛陀相者。則曾不說眾生相。非邪曲
相者。則曾不說正直。非因果法者。則曾不說本來。非
自然法者。則曾不說忽有事。非始終法者。則曾不說
中際理。非造作法者。則曾不說巧機。非漸理相者。則
曾不說次第義。非頓者。則曾不說端的。非圓缺法者。
則曾不說融會相。非增減法者。則曾不說餘剩法。非
語嘿相者。則曾不說尋思理。非凡聖法者。則不說階
位義。非緣起法者。則曾不說法相法。非出世法者。則
曾不說三乘法。非縛著法者。則曾不說解繫。非生死
法者。則曾不說□□理。非寂靜法者。則曾不說止動
義。非菩提法者。則曾不說發心事。非佛果法者。則曾
不說修證理。非魔□法者。則曾不說降惡法。非吾我
相者。則曾不說自他相。非有為法者。則曾不說無為。
非即離法者。則曾不說隔別相。非無常法者。則曾不
說真常理。非尸羅法者。則不說持犯。非性具法者。則
曾不說事理法。非真諦法者。則曾不說俗諦法。非二
諦雙照理者。則不說一乘諦。非定法者。則曾不說惠
法。非迷瞑者。則曾不說悟明。非孤立法者。則曾不說
單複法。非有語者。則曾不說無語。非觀解法者。則曾
不說思性修。非三界法者。則曾不說出脫法。非二世
法者。則曾不說過未□。非惡趣法者。則曾不說出離
法。非三毒法者。則曾不說三脫法。非有念者。則曾不
說紛擾相。非遲速法者。則曾不說待時□。非雜俗法
者。則曾不說離五欲。非顯密法者。則曾不說二諦。非
有所得法者。則曾不說無所得法。非障礙法者。則曾
不說融□法。非空假法者。則曾不說中際法。非一切
名相者。則曾不說法非法。非世法者。則曾不說佛法。
非口說法者。則曾不說一切說之理。非明無明相者。
則曾不說覺不覺義。非厭離法者。則曾不說淨穢土。
非煩惱者。則曾不說菩提。非嫌擇法者。則曾不說法
如。非分段法者。則曾不說五陰法。非疾法者。則曾不
說法身金剛體。非隱覆法者。則曾不說開示法。非變
壞法者。則曾不說顯色形。非衰老相者。則曾不說苦
果依身相。非大小法者。則曾不說眾機。非如幻法者。
則曾不說本無今有。非思量法者。則曾不說不思量
法。非妙玄法者。則曾不說測度法。非入世法者。則曾
不說出世法。非離一切法者。則曾不說所顧思法。非
言說法者。則曾不說巧便法。非無性法者。則曾不說
各各性。非內空外空等諸空者。則曾不說水冷火煖
等事。非四大諸法者。則曾不說聚散法。非流轉法者。
則曾不說到彼岸法。非六大法者。則曾不說自爾理。
非增損法者。則曾不說得失法。非四倒法者。則曾不
說違順法。非五陰無我法者。則曾不說事理空相。非
一異法者。則曾不說法性理。非理佛者。則曾不說事
佛性義。非世相者。則曾不說□如法。非奇特法者。則
曾不說希有法。非爭論法者。則曾不說言外法。非厄
災法者。則曾不說持呪法。非法相者。則曾不說理非
<pb n="205"/>
下智法者。則曾不說超□法。非三寶法者。則曾不說
□三寶。非離一切相者。則曾不說言□道□。非即離
法者。則曾不說事理法。非義決法者。則曾不說定法。
梵王諦聽。我非八相佛者。則曾不說覺樹道。非權實
法者。則曾不說機大小。非下劣法者。則曾不說最勝
法。非超勝法者。則曾不說是此非彼。非己分法者。則
曾不說他分□。非容易法者。則曾不說左右事。非難
解難入法者。則曾不說納氣沉思法。非授記作佛法
者。則曾不說現當□成法。非時節法者。則曾不說已
起未起法。非親己疎他。法者。則曾不說各別理。非理
□法者則。非一切相者。則曾不說□諸相。非諸相外
者。則曾不說如是相。非一切□外者。則曾不說如是
性。非本末法者。則曾不說究竟法。非寂滅法者。則曾
不說至靜法。非法非法者。則曾不說不□法。非福聚
法者。則曾不說修德法。不世理法故能正於邪理。不
非法故能正於不是。不佛法故能知於作佛。法本法
故能治□魔外有識依怙故愛於有情。如是法也心
心是也。如是法也身身親也。不可取無可捨。出諸比
類故。不見聞覺知□。梵王神證焉。我從來證如上所
說法。便三世諸佛同口同舌法也。□□是□現法無
邊身。或現千尺舍那相。或現一丈六身。復其法說也。
或時說唯佛與佛密義。或時說對機法。或說出世本
願授記法。或唯佛一條付囑經。（注。不當經）或示法身有病。
又示法身無病。或示不般涅槃相。今□現示太子相
好法身。則秘中秘不思議中不思議。但除諸佛。不菩
薩事。梵王當知。上來種種言□至後後末世。盡世出
世際。而有難解難言。驚動心目等事。或火中生蓮。水
中飛埃。日月互失度。星辰作殃怪。或治亂興亡等。如
是法家世家失格則□□□□非如上□□無量□
者。則曾□□不說之法□□□也。
時梵王起立合掌言。未曾有也。如是曉論。諸佛最上
真佛所說也。實眾□□□□而一時令開悟。我等大
會。或有非情數□□□□□□□□□成佛因緣大
事。世尊因此而我今說□如來一時隨機所說之要。
如我所解。世尊唯願聽許焉。世尊言。善哉任汝心。時
梵王言。世尊往日若說生死事。則以涅槃言。而不與
奪。若說煩惱義。則以菩提言。而不與奪。若說纏縛事。
則以解脫言而不與奪。若說斷惑法。則以入理言而
不與奪。若說邪正戒。則以正邪戒□□□奪。若說遷
流事。則以□□□言而不與奪。若說緣起事。則以真
如觀而不與奪。若說有我義。則以無我言而不與奪。
著說有性法。則以無性言而不與奪。若說名相義。則
以空相而不與奪。若說無相。則以有相言而不與奪。
若□□□界。則以三界言而不與奪。若說三世。則以
實際言而不與奪。若脫三毒事。則以三德言而不與
奪。若說散亂事。則以總持□□不與奪。若說有為法。
則以無為言而不與奪。若說眾生義。則以聖者言而
不與奪等。凡隨機言說者。如上□如斯言□回意而
宜神會。世尊如上所說也。如是直說也。遂無二語。世
尊一切諸佛脩多羅也一言說盡。一切脩多羅藏。能
統収於一言。如是一言也。不可思不可知。是故拈華
旨。以是知焉。夫諸佛最後法義。皆如是也耶。願證據
焉。佛言。如是如是。如汝所言。□□也□□□□梵王
言我今省略述宣。若廣說者盡劫不可說盡。
爾時世尊言。梵王實如是。梵王實如是。能護念施劫末。
<other>降魔品第二十一</other>
爾時梵王復白佛言。世尊云何降伏魔波旬。佛言善
哉諦聽。梵王欲降魔者。先降汝等心魔。梵王言。世尊
心魔者何也耶。佛言心魔者有降魔思慮是也。（注。欲降魔
思慮）苟正思惟者。即為降魔也。（注。魔言廣也）云何正□□□
□□心外見法。則群魔競起。心外□□□□外□□
□所謂□□則煩惱魔起。心外求菩提。則菩提魔起。
心外見輪迴。則輪[廷-壬+(同-(一/口)+巳)]魔起。心外求佛。則魔佛現來。心
<pb n="206"/>
外見持戒。則律魔現起。心外見眾生。則眾生魔起。心
外修定。則禪魔起。心外求法。則眾魔競來。心外見國
土山河。則觸處即為魔鄉。心外見魔。則魔族轉盛梵
王。心外無得失。心外無是非。心外無貧富。心□無嫉
妒。是故令降心魔。苟不知如是事而別求是者。狂亂
顛倒。內外魔族競起。為惡趣導引。作佛之事永斷如
是等。則□□□子□□□恐□□□□則心目為之
瞑眩。而四識移動如斯等□□□□為心魔所感。苟
降心魔。則一切外魔。皆悉歸降。而即侍左右。如是則
佛界魔界。不見其同冀。苟不降。則佛魔各立。苟降。則
魔即順於正法。梵王汝等。降伏佛魔二邊矣。是故心
則諸修□□□行法本也。苟不降則一切修多羅。悉
為外魔所說也。雖□□□法服讀誦。悉魔法魔業（注正
眼妙心暗故）梵王諦聽。我發心已來。覺樹道成時。始降下
焉。梵王心魔降。則□□□□□□一切諸法。一切有
識。悉順歸我正法。不二法佛也。梵王如來密意正法
□□如是。梵王言。唯然世尊。心魔者二邊心也。□□
□魔□□□佛性□□□不可修無可證者。□本來
□爾假法魔如是密說□□□可□□□也。
<other>業識品第二十二</other>
佛告梵王言。梵王當知。有生佛不二業識。我前時不
開演。所謂於有情言佛性。於非情言法性。二名□□
似異。一實性也。梵王言。世尊。願樂欲聞。佛言。梵王諦
聽。此是諸佛誠諦之極談也。汝□善思念之。其所謂
不二業識者。一切眾生。無始劫來。生死流轉來者是
也。其流轉相。說不可盡。皆是妄想之所為也。除之外。
別無有少法。其□□妄想之性。若略說者。不過色心
二法。且就內外言而說□□如是□□□□如其憎
死愛生□其是非親踈貪欲等。凡所有善惡邪正等
五盖十纏。或憂喜苦樂。慟哭戲笑。可事不可事顛倒
逆罪劫奪。無數量煩惱。三途逼惱。異類憂愁。人天暫
樂。男女愛情有識浮沉幻化忽有都觸一切法見聞
等者。悉皆業識。自妄想也。除此自妄想之外。無有佛
性。梵王。相即而見佛性者雜亂也相離而見佛性者。
二法也。見佛性難測也。唯就己見。則一切諸法己者
也□□□其國土山河遠近長短方圓青黃等諸法。
都業識之自體相也。日月星辰。天眾之身光等者。業
識自性光也。一切有情無光者。□□□□□業識無
明性也。諸煩惱苦樂憂喜愛愁等者。業識自業相也。
胎死百歲強弱老病等者。業識屈伸勞相也。或尊卑
榮辱貧富等者。業識昇沉相也。或恐怖惡趣。樂求天
界。慕小果。求小解脫等者。業識小量也。無取無捨。無
憎愛期大果者。業識之大量也。六十二見鷄狗等邪
修者。業識之邪量也。或不斷婬怒癡。即是涅槃者。業
識之自性量也。一切狂亂一切怱忙等者。業識不思
議變態也。或智或愚。或闡提或五逆或歸三寶或邪
識邪學。或懶惰或遊戱。或愽奕。或狩獵漁獵。一切吉
事不吉事等者。業識不思議顯密三昧也。梵王劫石
可盡。□於□業識功能未□或年月日時有限。於有
情數者。無限也。悉業識之不思議變也。梵王若直說
業識之自體者。其諸佛應世之法說者。悉屬戱論。梵
王。如諸佛出世者。雖不如眾生妄所引。同是業識眾
同分也。當知其應世之際。如三乘十二分教者業識
之正知見也。或說事如或說理如。分別智愚。接三根
等者。業識之自性悉檀也。或示託胎□□□□□□
□身等者。業識之不思議□□體也。諸佛不生而生
不滅而滅者。業識不思議隱顯之相也。佛常生此三
昧王三昧者。業識自住性德也。佛三乘權實種種異
方便。無量戒定慧等者。業識法門無源海之中之微
塵許之說相也。諸佛出無量光明。而化一切眾生。於
自土他土。現不思議境界等者。即業識之不思議大
用也。佛身應物無量身等者。業識無相真實相之所
應也。諸佛應世之相。其有顯有密。有權有實。大小等
<pb n="207"/>
說者以有業識之自性麤細淺深之德。可規不可規
真俗差合之不思議聖諦也。諸佛念處四神足五根
五力七覺八聖道說者。於業識自性。而有區分相故。
諸佛之智一而一切智等者。業識之不思議靈覺智
也。何以證焉者。以一切凡夫一切有識。或時正智或
時不正智。出於其不意故。謂此無性智。又謂不昧靈
智。又謂諸佛無上智。又謂五佛五智。又謂四佛知之
智。又謂諸正徧知覺之智也。一切所有。塵塵法法。有
情非情。覺知不覺知。有相無相等者。此靈覺智之相
也梵至夫諸佛說法。外不放入。內不放出者。因業識
摩訶衍之無表智也。諸佛者一切眾生之所為。無不
為無不知者。以有業識不思議解脫之智用故。又諸
佛常驅魔外者。渠常以說常性故。一切眾生心見顛
倒者。因業識無性知故。以無別一法可說理故。一切
諸佛化盡後入滅者。業識自體本寂故。一切有非情
念念生滅。少時不留者。業識自性無常故。諸佛有甚
深不可思議功德者。依業識自爾之性德也。梵王欲
見業識之相貌者。須見眾生無常相。欲見諸佛相好
者。當見業識之自性。梵王捍一塵拔一毛。足動法界。
引他土令自土。移此置於彼界。等分抹須彌。挹四大
海。移置地獄於他土。或脩羅遮日月光。或吞盡鹹海
於一口。妙用恒沙。□□□界一步□□道□□神奇
身上出水。身下出火等之神奇。或現大身滿虗空等。
或現小身入藕絲孔裏。如是等之事。千變萬化。盡無
不因此業識不思識境界也。梵王法界無邊際。無量
佛國土差別。悉皆無不業識分量。梵王法界雨滴恒
河沙數。乃至法界國土微塵數。悉皆業識相分上數
量。然皆盡一念可知焉。如此等說者。無數牛毛之一
二毛而已。若欲廣說者。盡劫不可窮。梵王言。唯然世
尊。世尊。一切眾生者。妄業所生也。非于諸佛也。諸佛
者。一切無等等也。不二之義。願樂欲聞。為我等在會
殷懃說示。佛言善哉天王。所謂業識者。諸佛則紫金
清淨光明身也。眾生則所謂煩惱垢穢身也。何以故
不二矣。我法自體不淨而現淨。不垢而現垢。喻如水
順器曲直。梵王以名相而不可怪。所謂業者。佛性自
體業也。識者佛性自體識也。然也則佛性業識。一性
二名也。梵王雖諸佛應世身。與眾生流轉身各別。共
一佛性之異稱也。即謂是業識身也。是不向上者。是
不向下者。是故一切內外諸法。不過色心二法者。即
業識之自性相也。有情非情。理事□□□□□□□
長短方圓□□□□黑白明暗等者。此之名義也。真
如法性菩提涅槃。如來藏等者。此之強名也。一切相
一切名。都此之舉體浮虗名相也。梵□□□如□略
說□□□□一一名義者□□即佛也。眾生也。比丘
也。比丘尼也。優婆塞也。優婆夷也。鬼畜也。野鬼也。地
獄也。乃至四向也。四果也。三乘十地等覺也。□□□
□也。□□□也。□□□也。煩惱也。□□也。生死也。□
□□三界也。佛土也。無明也。有□也。無漏也。空也。假
也。□□也。有相也。無相也。無記也。有□也。解脫法也。
八萬四千煩惱也。八萬四千母陀羅臂也。諸佛知見
也。眾生□□也。得也。失也。四百四病也。盲聾暗啞也。
我也。無我也。五陰身也。貪瞋癡也。五欲也。纏縛也。淨
也。穢也。有礙也。無礙也。□□□諸法也。出世法也。我
人等也。四諦法也。十二緣起法也。僧也。俗也。男也。女
也。若樂□□□五障□□遮無遮法也。授記作佛法
也。因果法也。業繫法也。國土治亂法也。善惡□□□
也。慈悲喜捨法也。親踈也。怨敵法也。愛愁憂喜也。規
則也。放逸也。迷悟法也。毀譽等也。語嘿動靜也。三惡
趣法也。剎那法也。留滯法也。頓成法也。變成男女法
也。三靜慮法也。四無色法也。一切諸佛無量藏也。一
切世間所有善法也。轉凡夫法也。一超入聖位法也。
知恒河沙數量也。諸佛自在神力法也。不思議變法
也。不思議壞也。背則歷劫不己法也。合則自己法也。
<pb n="208"/>
梵王。如是諸異類。悉皆無不業識之變體異相也。梵
王現所見現所聞。略說如是梵王凡見一切諸法。知
一切諸法。自見知於他。他見知於自。夫善惡於一切。
善惡於自他也。外別無佛性說。外別無諸法說。會則
當體不改易。不會則當體妄想也。別遲滯于觀心者。
相變當面差悞矣。梵王欲廣說者歷劫不可說。梵王
言。唯然世尊唯然世尊今我不或諸法名相。世尊生
佛不二殷懃重說。我等在會。願樂欲聞。世尊現見世
尊殊勝奇特相。眾生不然。我今思惟焉。作佛依善業
也。眾生依惡業也。云何知其不二耶。佛言。凡見迷悟
相。則生佛各別也。所□業識不思議性。從本無迷悟
故。□□□□知業識自性。自有覺義不覺義。於不覺
顯發也。則見眾生相。於覺顯發也。則見諸佛相好。梵
王應知。迷也悟也。業識自□分也。但依有其異見也。
暗其不二相也。前時為三乘說。迷悟各別。如諸佛別
無有二不二言也。不思議業識性。不俗智所測度。梵
王應依正知見。若見移動者。悉造地獄業也。天王諸
佛者細。眾生麤。雖細麤異。共一同胞也。天王諸佛不
生而生。眾生亦復然矣。唯眾生依不知如是理也。梵
王言唯然世尊。我等未曾有法也。世尊言。生佛不二。
則□□□□□□□與□□□□□□依□□後□
□知□□□乎。從本自爾知也不。佛言如是。梵王言。
何之修證也耶。佛言。天王應知。眾生念念無不修□
□□□業□不□依□□□□證事也。眾生念念無
不證。天王如是甚深密義。善思念之。不思議修證也。
天王苟無如是修證者。則諸佛乃忽有之佛也耶。無
有此處□□□知□□□舊眾生也梵王言。眾生者
其流轉久矣。諸佛者前際得果了□□□□□何□
□□乎□□□□何。佛言。天王眾生未得果。諸佛已
得果。復言。不見眾生相。即見諸佛。不見諸佛相。即見
得果。眾生唯除見。別無有諸佛眾生差誵。然則自然
也乎。佛言。彼外道六師有自然計。□□□天□□□
當依正法眼藏。天王愚于法性。謂此外道也。智于法
性。謂是聖道也。□□□諸佛發心初中後皆依此業
識知見力。豈有師。無師修不□□無久近遲速□□
各□事□□天王念念無不業識表德矣。眾生妄想
中忽然發心□□□□為□□修證耶。謂□□□業
識不思議智也。梵王言。如是等之事。究聖之所知也。
凡愚何能焉。佛言聖之智不智□□□□□是此義
於業識自性智□□□□□也耶□從本□□□□
唯□□□凡□□天王如是□□□知不知非思量
分別所及□□天王□□□□念念修。念念證。不思
議修證也。天王死汝之虗妄心念□□□法本無迷
悟修證各別事。梵王言。唯然世尊。前說□□□□□
各□□□諸法業識也。自而何知於自耶。何以故。世
人□指不□指水不洗水。火不燒火。眼不見眼等。師
言如是言者無始爾來流轉妄識□量也。亦是外道
因執局量也。天王應知。業識不思議作用。諸佛不可
知。況不諸佛者也耶。天王當知。夫法界真如一相。無
自他諸法。各各不濫自位。不失自相。然復是其各體。
畢竟真如一相。而無自他各別相。就中自而見他。他
而見自。顯然也。有何妨礙耶。喻如世人搔自癢以自
手。如此五根互作用一身自而爾矣。雖一切諸法即
一法性。而各各住其位。而不相混雜。法法涉入。不一
而不二也。唯此不一不二也。業識不思議差別妙用
也。梵王獨一崑崙底物。勿謂成一一之性。何以故。業
識性相。不一不異故。梵王有一一諸法。各各之自性。
而勿謂互相各別性。何以故。諸法本不一異相故。梵
王勿以在不在有無而見焉。何以故。此法也。以離所
住有無相故。梵王如此法也。過去法而即現在法也。
現在法而即未來法也。未來法而即自他念念顯露
法也。天王喻如明鏡無心。而能照物像也。能□□照
不一而即不二也。然於鏡自性者。不能照底知。亦不
<pb n="209"/>
有所照底物。當知□□□□明鏡照也。又如燈燭無
心。而破諸暗。亦復如是矣。如金剛分折頑鐵。□□本
同一性也。梵王□□□愚者量偏局。未知所照之物
像即能破。是故一即一切。一切即一也。梵王所謂一
何處在耶。一之體段。何形模也耶。若□□認能照所
照而不知所照之物像即是能。縱雖知所照之物像
即是能。亦不知能所一而一亦不立。則似有性相各
立之跡也。縱雖知能所照二共本地風光□□則亦
復有能明所明之智□□□不透達業識無性法源。
天王□□□□故是故有指水火眼之言□□□□
□□所謂業識者。不能智不所智。不離不即。不妄不
真。不理不事。□□□念念□間□□□□□諸法當
體不是者也。苟達此不是諸法者。則當相即是矣。天
王勿作法空見。又勿作定實見。當知如是者。無戲論
之法也。即業識不思議法也。又業識即思議之法也。
達此不思議者。水洗水。眼見眼等也。如是□□□□
□□業識不思議妙用□言語道斷心行處滅法也。
□□□此□□□□色也心也互相涉入。譬如帝釋
殿網珠也。當知□□□□□一切諸法□我指也。我
水也。我火也。我眼也。□□□我指之我洗之我燒之
我見之。皆無不業識奇特無礙自在事。梵王言。唯然
世尊。世尊。若然則呼馬而作牛也是乎。呼鳥而作魚
也是乎。握土瓦而作黃金也是乎。是言是也。不是也。
唯死汝分別心。則把瓦礫而為黃金。呼馬牛鳥魚。即
作牛馬魚鳥也。皆業識無礙不思議知見力也。諸法
亦性相自如法故。法身大士恒如此。天王雖一切□
□□□□□時有如此作事。汝等□□□天王唯於
不思議實際把證焉。諸佛業識真空妙有塵劫說不
可盡。天王說業識之功德。亦塵劫不可盡。天王說業
識之染污。亦塵劫不可盡。天王說業識之清淨。亦塵
劫不可盡。天王說業識之不思議解脫。亦塵劫不可
盡。天王宣說業識之甚深密義。亦塵劫不可盡。何以
故。業識之自體相。（注。別可深解也）不在前際。不在後際中間。
何處在。亦無前後中際言。梵王以一切脩多羅經。而
勿對向。今此經。一切脩多羅經之骨髓也。其一切脩
多羅者。今此經皮膚也。天王勿作一異俱雙見如是
經也。上天下地無藏處。一切諸佛如是行持。□□當
知一切眾生。無始劫來慧目盲於如是經。終不能讀
此不思議經。妄業不思議流轉。得與不得。證與不證。
諸佛悲愛有於此也。天王善思念之。夫法也不非也。
能入事理而無跡。思念焉。
爾時大梵天王踊躍歡喜。向佛而作是言曰。世尊所
說業識名義。今日始得聞焉。實如世尊言。業識自性
偏不說於佛。偏不說眾生。乃至一相一理寂滅染污
斷惑縛解真俗諸惡煩惱等。於如是等諸說擇機而
不斟[打-丁+夕]。亦不包密。直示直言諸佛深旨。實不可為測
度。當來眾生一度觸見聞者。超脫其三毒三道。即成
十身毗盧法界身。如是生佛不二。依正不二現行身。
實不可疑。世尊大慈。為我末世□此□示甚深秘密
法。我等從來礙心之物。一時融鎔。而心如降重擔。我
等在世□粉骨碎身。盡恒河沙劫。豈報其一耶。時世
尊言。汝言然能護念焉。一切諸佛同口一舌。即十二
部經之心目也。於末劫時。雖八萬脩多羅藏滅。此經
不滅。何以故。脩多羅經本法故。若設文字經相滅。於
心經法體者終不可滅。喻如金翅鳥王雖果報盡化
去。其心骨如成如意珠。此經亦然。□□□一切有情
界如意珠也。
<other>囑累品第二十三</other>
爾時世尊告梵王言。梵王諦聽。夫迦葉付囑密法者。
諸佛甚深究竟正法也。凡有血氣者。無不各具。雖各
具。復不修者不證。不證者不顯。終日□□聲□語□
□□不他法。（注。認奴勿作郎）不知得者（注。有知得理者煩惱）則煩惱也。
汝等悞勿言。如是法有煩惱中□□□所以生死流
<pb n="210"/>
轉□□□□知□□□□□此□□□諸佛應世令
此義知人人證悟此密法也。謂此成佛也至果如我
者中間所積功德也。迦葉是聲聞也。從毗婆尸佛已
來。作付法子。乃至□□如我如是付囑。現在千佛。以
□□□迦葉為臨滅付法子。是故從毗婆尸佛。至於
我。從我亦至慈氏佛。從慈氏佛展轉。至最後樓至佛
了。中際繩繩不斷絕者。密付正法眼藏涅槃妙心也。
然劫末眾生。其信劣故。所以授衣於迦葉。而以為法
付續證也。梵王後後佛出世時。臨般涅槃日。與迦葉
同。如今我會。發起發問。則為末法得法者之信。時梵
王言。實如世尊勅。實如世尊勅。我於千佛臨滅日。而
為在會後世。為問法發起者。此時大會無量四眾。悉
皆無不信受佛意者。□□□□□汝□□王□聽我
滅後四眾能讀此經。則讀一切修多羅經。何以故。一
切□□□說此經。而修多羅也。豈論大小經耶不佛
口而說也。塵塵說也。不有情讀而誦也。剎剎然□所
以言一切修多羅經□□目□□□知□□□。
<other>四眾誓願品第二十四</other>
爾時大梵天王言。世尊殷懃演說正像末法兼魔外
妨法事。在會百萬億四眾。無量異類。悉皆無不誓尊
言。世尊前說修多羅藏。此藏歷幾許劫波而後無于
世間耶。世尊告梵王言。如來修多羅藏。終不可滅盡。
我說滅盡者。無此斷矣。於我修多羅者。終無滅盡時。
縱歷劫火。遂不燒也。何以如此耶。諸佛從來無虗偽
說故。復不誑惑於世間故。復是一法性所說故。復是
不一時世教故。是以□□知劫火不能燒□□□□
□汝等悞勿混雜于魔外阿漚經。世尊說□此法時。
在會百萬億若干人天。異類龍王。緊那羅。乾闥婆。阿
修羅。迦樓羅。摩睺羅迦。地獄鬼畜。天神。地神。凡有識
類諸鬼神魔外等。各各獲得無上乘法眼淨藏。歡喜
踊躍。拜佛足。作禮而去。
又釋提桓因。尸棄大梵。四大天王。自在天子。天龍八
部。人非人等。亦得無上乘法眼淨。而一同讚歎言。希
有世尊。今日聞未聞法。我等誓願。護持正法藏。即禮
拜而去。
爾時大梵天王。若干眷屬。並十六大國王眾。無量小
國王。以如來付囑正法藏銘心護念。各各頂禮佛足
信受奉行。

大梵天王問佛決疑經卷下（大尾）

茲時享保十二丁未仲夏吉祥日
陸奧州南部花卷玉鳳山瑞興寺十八世隱野衲
無著靈光拜書（時七十八歲）
右大梵天王問佛決疑經（全軸分為二本）東奧南部洞上
老隱無著光師。五十年間所秘珍也。親附凡例。具
陳來由。（乃載卷首）今茲偶獲轉寫之本。感喜無措。手謄
寫焉。旹享保庚戌。解制日謹書。
或曰相傳。斯經本[邱-丘+(看-目)]三所珍藏。其一奧州平泉
光堂（秀衡廟所。經堂今存）其二濃州郡上長瀧（天台古剎）其三
攝州水田三寶寺（能忍舊跡。今作洞宗）也。未詳斯經存不。
按洞老之所傳寫者。正是光堂經本也耳。更可
希求者。郡上台剎（號阿名寺）彼納宋朝渡來之名藏
二部。近來刊行珍書。多出斯藏。因思斯經亦存
不可測矣。（斯藏非守護金森許容。不能輙窺）我老不能搜求。後
來有台緣者。上稟天台門主。及依憑學頭僧正。
而須拜閱校整焉。
東叔老禪寫本之末置此一紙。
享保十七年子之二月。實海的座元持此本而
詣郡上長瀧寺。依憑阿名院教聞坊大仁坊神
主齋等而開經藏。委悉拜閱。終無斯經矣。

<article id="n27">大梵天王問佛決疑經</article>
<pb n="211"/>

<other>大梵天王問佛決疑經目次</other>

序品第一拈華品第二
月輪品第三法界品第四
六大品第五降魔品第六
往生品第七

No. 27
<sarticle>大梵天王問佛決疑經</sarticle>

<other>序品第一</other>
如是我聞。一時佛在大靈鷲山。與大比丘八萬人俱。
尊者□。尊者舍利弗。尊者摩訶目連。尊者摩訶迦葉。
而為上首。與菩薩眾八萬人俱。觀世音菩薩。阿逸陀菩
薩。行願普賢菩薩。文殊師利菩薩。而為上首。諸大梵
王。釋提桓因。毗沙門王。大持國王。無量天眾俱。海龍
王。夜叉王。阿修羅王。無量神眾俱。阿闍世王。波斯耨
王。宰官波羅門。無量人眾俱。達多地獄。焰口餓鬼。金
色師子。六牙象王。無量非人俱。各禮佛足。退坐一面。
爾時世尊。從多寶佛入塔下。大眾圍繞。飛行東方百
千里程。有一國土。名大七寶震旦。其國中央。有一高
山。名五寶臺。文殊師利。常在說法。至於此山。告大眾
言。昔於此國。觀世音菩薩。化作三禪初梵王。化人間
故。沒梵宮殿。下生王宮。大德龍身。說示天理五行氣
變作吉凶法。地沒還天。作春天主。觀世音菩薩。化作
初禪二大梵王。化人間故。沒天宮殿。下生王宮火德
牛頭。說示地利百藥醫毒助人間氣。地沒還天。作夏
天主。觀世音菩薩。化作帝釋。化人間故。沒天宮。下生
王宮。土德人質。說示人倫心法大道身法五倫。地
沒還天。作土用主。是三王者成強三才。說人性德。依
俗說法。示第一義。皆是觀音大悲應化故。此國觀音
有緣。末法世中。我法流布。餘佛緣滅。唯存觀音。化益
永世。說是語已。三王出現。頂禮佛足。而白佛言。世尊
如今佛說如是。
爾時世尊。從座而起。為三王及大眾等。亦行東方萬
里海上。海中有國。名大日發。東西南北。海中有國。是
眷屬國。世尊至於此國海邊。告大眾言。往昔劫初。觀
世音菩薩。化作色界第十梵王。告初梵王。汝下空中。
欲界天界。及下造地造。觀世音菩薩。化初梵王。奉其
四禪大梵王。勅王及妃。供下下空中。次第造天下。造
大地。最後造斯國。及眷屬海中國山河草木。有一天
女。名妙辨財。是亦觀世音菩薩無量劫來以女像。作
大福田。來為王女。即成日輪及月光輪。主四天下。眷
屬無量。住此國中。或主或伴。是故其國觀音有緣。末
法世中。我法流布。餘佛緣滅。唯存觀音。化益永世。說
是語已。天女出現。頂禮佛足。而白佛言。世尊如今佛
說如是。
爾時世尊。從座而起。為天女及諸大眾等。亦行東方。
於其海中。有諸國土。此國眾生。質近畜生。雖我正法
漸漸流布。難有悟入。但作結緣。為成佛緣。
爾時世尊。為諸大眾。還至本處靈鷲山頂。敷座而坐。
告諸大眾。我不久當般涅槃。諸大眾意有欲問法。自
恣為問。時諸大眾。默然而坐。一切無聲。
爾時世尊。非現神而示妙相。成就妙大方廣佛心真
如蓮華。成就五百□□劫前受用法身。成就佛佛能
盡究竟諸法實相。成就華嚴阿含方等般若一實及
多寶佛。成法妙法蓮華證明真如大願。成就過去無
量劫前入滅不滅。成就寶塔。是法界塔。常寂光土。成
就分座。是即理智自他法身。如是成就二躬世尊牟
尼如來。面座靈鷲華藏世界。多寶如來。已還寶成就
寂光世界二土融通。成就一土。是即開見凡夫心中。
元有佛心。凡夫成佛。至大妙法。是即欲以此妙法藏。
<pb n="212"/>
而付後師摩訶迦葉。所由相也。爾時世尊不起法華
妙道法座。
<other>拈華品第二</other>
爾時娑婆世界主大梵王。名曰方廣。以三千大千世
界成就之根。妙法蓮金光明大婆羅華。捧之上佛。退
以作禮。而白佛言。世尊今佛。已成正覺五十年來種
種說法。種種教示。化度一切機類眾生。若有未說最
上大法。為我及末世行菩薩人。欲行佛道凡夫眾生。
布演宣說。作是言已。捨身成座。莊嚴天衣。令坐如來。
爾時如來。坐此寶座。受此蓮華。無說無言。但拈蓮華。
入大會中。八萬四千人天時大眾。皆止默然。於時長
老摩訶迦葉。見佛拈華示眾佛事。即今廓然。破顏微
笑。佛即告言是也。我有正法眼藏涅槃妙心。實相無
相微妙法門。不立文字。教外別傳。總持任持。凡夫成
佛。第一義諦。今方付屬摩訶迦葉。言已默然。爾時尊
者摩訶迦葉。即從座起。頂禮佛足。而白佛言。世尊妙
哉。我念過去無量劫事。於燃燈佛。布說法處。發菩提
心。從佛修行。亦復世尊布說法。於說法中。得漏盡智。
成阿羅漢。亦復聞說諸法實相。入菩薩道。不動先果
成大乘道。得近如來一切種智。如是妙智。從何處來。
皆從凡夫久遠心來。其久遠心。等諸佛心。是為法身。
是名成佛。得見是心。非在言教理誨理解文字之中。
但在以心示中。不假三昧。不期感果。因緣熟時。凡夫
即見是故佛道。傳於凡夫人中不絕。若無此法。唯有
感果賢聖得道。而無凡夫比丘比丘尼優婆塞優婆
夷得佛道者。若然於末法濁惡世中。證果人者。千萬
人中。無有一人無證果故。佛道絕傳。唯有名字。無有
道象。有此法故。傳佛道象。不結於末世。佛言善哉。摩
訶迦葉。如汝所言。七佛世尊。授法象然。七佛弟子。傳
法象爾。我滅度後。以大法藏。今付於汝。能持傳傳弘
通正法。尋嗣心道。令不斷絕。
爾時世尊從起梵王以身為座妙嚴天座。著於本座。
告大梵王。汝於過去無量中。修菩薩道。住高地位。能
問是法。於末法濁惡世中。相續諸佛大道心法。令不
斷絕。咸是所以依汝力也。尚有所以思。悉恣問之。如
來為汝演說正法。大梵王言。善哉世尊聽問如是。我
當問之。如來先經。為未說之。為未示之。為既示之。佛
告大梵王言。我先已說。為既說之。為舍利弗謂。不可
以言宣是也。時舍利弗。面會此法。即得當成華光佛
記。亦復龍女。以一寶珠。無句上之。
龍女。以一寶珠。無句上之。如來又也速受寶珠。無句
受之。龍女又依此佛心道。即得成佛。亦復是也。大梵
王言。若如是者。今日如來。以此一法。為最真實。佛言
如是。如汝所言。舍利弗者。過去劫來。不離於我。今日
亦然。我俱不久入於涅槃。不留我後。龍女已得他方
成佛。非我弟子。其法不傳。皆如無耳。今日有獨摩訶
迦葉。傳真道象。我滅度後。至於末法五濁惡世後五
百歲。不絕佛道。唯在迦葉。獨付傳中。是故名曰唯是
真實。大梵王言。如來先說後五百歲。其五百歲是何
時也。佛言。夫其五百歲者。我滅度後。佛法住世。正法
八百年。像法千二百。末法五千五百年。已去正法像
法末法。後所有年。五百歲是也。大梵王言。正法像法
末法。及後五百歲者。是謂何世何國然也。佛言。其世
是人間世。而非天世及龍世也。亦復其國。是閻浮中。
隨機諸國。非必一國。所以者何。天世龍世。是聖者世。
而無年限。但有人世。上清下濁。上盛下衰。是故有限。
亦復國國。時改機變。或有天護。或有聖護。或無天護。
或無聖護。或有神護。或有仙護。或無神護。或無仙護。
人機無量。國隨人機。是故非必一國然也。梵王白言。
世尊如是。如佛所說。國機不同。或有有緣。或有無緣。
或有護安。或有護難。茲興彼廢。茲廢彼興。佛法東漸
後五百歲。留法不絕。利益眾生。
爾時大梵天王白佛言。世尊出世。四十餘年。種種說
<pb n="213"/>
法。云何有未曾有法耶。云何有及言語法耶。願為世
間一切人天。能示己自。言了金色千葉大婆羅華。持
以上佛。而退捨身。以為床座。真誠念願。
爾時世尊著坐其座。廊然拈華。時眾會中。百萬人天。
及諸比丘。悉皆默然。時於會中。唯有尊者摩訶迦葉。
即見其示。破顏微笑。從座而起。合掌正立。有氣無言。
爾時佛告摩訶迦葉言。吾有正法眼藏涅槃妙心實
相無相微妙法。不立文字。教外別傳。有智無智。得因
緣證。今日付屬摩訶迦葉。摩訶迦葉。未來世中奉事
諸佛。當得成佛。今日亦堪為世間師。佛告諸比丘。如
來今者不久滅度。汝等比丘皆悉能依摩訶迦葉。入
大乘門。修行佛道。告摩訶迦葉。無有餘法。唯一心性。
佛。過去諸佛。現在諸佛。未來諸佛。已說今說當入而
已。一切諸佛。依一心性。已成說佛道。現成佛道。當成
佛道。一切眾生亦復如是。若謂餘法。尚有更一。諸佛
成佛。眾生成佛。即外道說。非七佛說。非十方佛說。迦
葉當知。汝所付屬。八萬藏經。是諸教者。是即乘一心
器也。譬如世間牛車馬車。是為諸法乘之渡於道路
器也。所有教經亦復如是。汝能奉持。
爾時摩訶迦葉。歡喜踊躍。為佛作禮。而白佛言。世尊
此法實難遭者。誠是直道。誠是妙道。我昔遇佛。出家
修行。偏厭生死。唯求涅槃。但修無為。不求是法。但了
空理。不知是法。難行苦行。多年作勞。得阿羅漢。思之
誠難。今日如來。最上妙示。唯剎那事。非年非劫。非難
妙易。令我成佛。無有疑惑。雖非實至劫數成時。三十
二相。八十種好。紫磨金色。妙覺成佛。實知法身。是心
是佛。三世諸佛。一軀妙體。今思已前。於多年中。難行
苦行。是勞無功。亦多年中。求空無為。皆虗假法。更非
實法。今日見得是真空法。其相正空。而性不空。其體
無為。而性圓滿。一切眾生唯依是法。當得成佛。佛告
摩訶迦葉言。如是如是。如汝所說。汝於未來。當得成
佛。如我今日是法。爾時世尊。說此言已。即從座起。還
坐本座。無語無動。眾會亦復寂莫無聲。皆含妙氣。
爾時大梵天王白佛言。世尊善哉。世尊能快說之。世
尊滅度。後世眾生。云何入得。云何修行。願為我入入
得修行精密法要。佛告大梵天王。天王諦聽。善思念
說之。眾生機根。種種無量。或聽理入。或禪定入。或因
緣入。或持示入。不一般也。天王唯有信心。能入是最
上道。云何起信不依心性。他不成佛。所以者何。於心
性外。無成佛路。如是了知。真實求者。能人是道。智慧
如舍利弗。多聞如阿難陀。辨才如布婁那。解空如須
菩提。持戒如優婆利。神通如目徤連。天眼如阿那律。
如是此輩。皆不成佛。所以者何。此輩皆得心性假用。
未得心性真實體故。唯證性體。必滅佛道。如是了知。
真實求者。能入是道。天王或有知見心性妙實體者。
知見之時。即體妙理。無放無離。行住坐臥。心身融一。
見聞覺知。根性融一。如是修行。即行佛道。在家菩薩。
出家菩薩。非異非別。唯以融一箇之道。我於即時。成
佛道已。世間出世。修行無咎。
爾時大梵天王。問迦葉言。世尊往昔。說種種教。其教
理之。今日仁者。從佛所受心。云何有所差別。語梵王
言。仁者莫問如是。此事若有世尊已前所說教理。差
於今日所受心者。彼諸教者。即是邪說。若有世尊今
日所受心。差於已前所說教理。是此心者。即是心。一
切教之。此一心理。無有毛端所差別所。若有學人。謂
諸教理與此心理有所差別。是即外道天魔所說。非
唯不知諸大乘經所說之理。亦不知我受一心理。若
知心理。應知教理一理無差。但有所差諸教理者。以
雖有益非真。今此知見教。唯是實無二。雖設有他教。
其益皆小分。不謂他無益分。性說一端。如星光日為。
 分光為星光  不謂星無光  小端如無益 
 四諦十二緣  五戒及十善  念佛往淨土 
 具戒及坐禪  權大諸菩薩  皆是彼端小 
<pb n="214"/>
 此教如日光  他教如星光  眾星雖□天 
 不謂之白晝  日光出現時  夜明天成晝 
 他教雖有世  不謂佛法者  眾生正諸佛 
 穢土是淨土  生死自涅槃  三世永一世 
 世法即佛法  有為實無為  如是知見教 
 及其修行者  謂之佛法有  又謂我世有 
 佛說是語時  眾有百千人  皆了無上道 
言教令悟心性理。令成佛道傳心理者。以心傳之。得
心性理。令成佛道教者。漸入心者。頓入心者。遲速不
同。理則一同。譬如東國人指日輪。謂此日輪從我東
天往彼西天。西國人。亦指日輪。謂此日輪從彼東天
來我西天等。雖異彼此往來之言。不差謂日。日輪之
言。與語日東西理者不差。如來教示亦復如是。教傳
心傳。示相不同。於理一同。
白言世尊。此見性道。應唯比丘行此道哉。亦諸在家
可普行哉。佛言。天王心性之道。出家在家。天龍鬼神。
皆悉具足。何可限之比丘耳。唯有在家出家行相。於
相異非一。其出家行。
父母已赦。出父母家。代父母事。三世諸佛無主君故。
代事菩薩布佛形家。如生身佛。有佛舍利。如在世佛。
出世俗故。不禮國王。不敬天仙。不求財寶。但持一鉢。
不畜衣服但持三衣。安住深山。樹下岩洞。清意淨身。
身明了覺知自己本佛陀。方佛身一躬法。
<other>月輪品第三</other>
爾時世尊。造迦葉言。摩訶迦葉。七佛所說。無有異路。
諸佛成道。無有異法。唯以是一知見。明見自己一心
形相性理。即成佛耳。若有他法令成佛者。即是天魔
波旬邪法。迦葉當知。我座菩提樹下。降魔成等正覺。
當於其時。盡見心形。盡見心理。我見心體。如月輪形。
諸佛出現。即授印證。令我成佛。我者久遠無量劫中
修行成故。現不成佛。雖未即。成佛身已。我今印證此
人。即見己身成本佛。是知見佛。我今授記此人來世。
是不久當成果滿佛。如今會中摩訶迦葉。雖已知見
自法身了。未滿六度劫數成故。未得成佛妙覺法身。
雖然如是。知見自性佛法身體。十方諸佛。一體一躬
知成佛故。得佛印證。事於未來諸佛世尊當得成佛。
天王譬如世間月輪。朔弦望晦月不現。雖是月輪。人
不言月。朔月一分。以日近故諸人不見。雖俗不信。知
者知月。如初發心見性道人。世俗不知。道人知之。三
日夕天。現三分光。雖未成輪。世間知月。如見性人。能
徹顯德。諸人知之。摩訶迦葉亦復如是。雖今日未實
成阿耨多羅三藐三菩提。已受未來當成佛記別。名
見性佛。云何道人心圓月輪。有十五分。
布施度者。大慈悲用。轉慳貪心。饒益自德。利澤眾生。
戒律度者。法儀性用。轉邪惡心。堅固自己。保持眾生。
堪忍度者。大誠信心用。轉瞋恚心。守護自道。安穩眾
生。精進度者。道理性用。轉懈怠心。勤修自己。勸進眾。
靜慮度者。大智慧用。轄生放逸心。接取自己。接取眾
生。智慧度者。智藝性功。轉愚痴心。明徹自己。明徹眾
生。方便度者。仁者智性功。轉礙礙心。易修自道。易修
自道眾生。誓願度者。仁勇性功。轉發失心。成就自道。
成就眾生。任力度者。智勇性功。轉怯弱心。任住自己。
任住眾生。知智度者。大覺性功。轉迷惑心。悟了自己。
悟了眾生。所作智者。應化覺德。轉前五識。成佛自己。
成佛眾生。妙觀智者。他受覺德。轉第六識。成佛自己。
成佛眾生。平等智者。自受覺德。轉我人識。成佛自己。
成佛眾生。大圓智者。自性覺德。轉含藏識。成佛自己。
成佛眾生。法界智者。法身覺德。轉無明識。成佛自己。
成佛眾生。覺轉無明。成法界性。是名如來法界體智。
是十五道。元來性具。是名心性。是名佛性。十五圓滿。
不一可決。無首無尾。如環無端。但以方便。說示始終。
凡夫性者。雖有不現。猶如晦月。有輪無覺。初發心者。
始見性體。猶如朔月。現一分光。作修行人。智妄供有。
<pb n="215"/>
猶如弦月半白半黑。聖者性者。智見修滿。猶如望月
圓輪滿光。即說偈曰。
 凡夫未知見  暗如晦月輪  地前諸菩薩 
 光如朔月等  地中大菩薩  明如弦月成 
 地上覺菩薩  圓如望月滿  是此月輪者 
 是久遠成佛  名無量壽命  決定王如來 
 亦名法界宮  常寂光淨土  毗盧遮那佛 
 常住此月輪  十方諸如來  俱住於此殿 
 非因亦非果  三世常住者  凡夫行人者 
 應觀如是理  端坐觀月輪  我身成本來 
 毗盧遮那佛  法身遍法界  頂有五佛冠 
 坐千葉蓮華  身著瓔珞衣  身色紫磨金 
 百福本具足  萬善莊嚴身  一念間知見 
 心性形月輪  一念間憶念  我身毗盧理 
 是人名真實  修念佛行者  為得大功德 
 東方阿閦佛  南方寶生佛  西方阿彌陀 
 北方不空成  如是等無量  恒河沙諸佛 
 稱常念名號  恭敬禮供養  經於百千歲 
 是諸功德者  知見之功德  能作比量者 
 是諸功德者  不及於見性  須臾之功德 
 百分亦千分  百千萬億分  不及於一分 
 何況常住體  自性之本佛  應用中於法 
 世間與出世  一面而度世  自度亦化他 
天王出家菩薩者。
爾時世尊。說是偈已。告大眾言。已前多說空法眾義。
是為能破數多煩惱。成清淨心。已成清淨。同佛空心。
是名成佛。是斯初位。今說心月。十五妙道。入最上道。
是未成佛時。能至佛佛位。是斯終位。十五修行。是名
諸位因佛。修行十五成就。是名諸佛果成佛道。一切
眾生。身行相應是十五道。口意亦爾。一切行行。無惡
但善。一切時時。無迷但覺。如是行人。一生即得成聖
人身。人天恭敬。龍鬼供養。十方遊行。無有障礙。無有
怨敵。一切安樂。一切無為。
<other>法界品第四</other>
爾時大梵天王白佛言世尊。我見法界諸佛無量。眾
生無量。萬善無量。萬惡無量。以何法為成是等本。佛
告大梵王言。善哉善哉。天王問之。有七法界。成就是
等。一者三法身法界。二者五緣因法界。三者四氣法
界。四者七大法界。五者三世間法界。六者四順逆法
界。七者十界法界。是法界集會。成就一切世間。天王
諦聽。云何三法身法界。一者等流。二者智行。三者成
佛。云何五因緣。一者法性。二者無明。三者逢著。四
者執行。五者後會。云何四氣法界。一者空氣。二者陽
氣。三者陰氣。四者生氣。云何七大法界。一者地大。二
者水大。三者火大。四者風大。五者空大。六者識大。七
者根大。云何三世間法界。一者器界。二者眾生。三者
五蘊。云何四順逆法界。一者五德。二者十善。三者四
諦。四者六度。云何十界法界。一者地獄。二者非情。三
者鬼界。四者畜生。五者人間。六者仙天。七者二乘。八
者空界。九者菩薩。十者佛界。云何等流法身法界。普
賢菩薩法身法界。其法界理。出生眾生。無始無終。非
迷非覺。是名等流法身法界。云何智行法身法界。觀
音菩薩智慧法界。其法界理。命具眾生。無始無終。迷
變覺成。是名智行法身法界。云何成佛法身法界。毗
盧遮那大薄伽梵大覺法界。其法界理。自然具足一
切眾生無始無終轉迷開覺。是名成佛法身法界。云
何法性因緣法界。普賢法性等流之因。自爾緣於觀
音法性智行之緣。觀音法性智行之因。法然緣於毗
盧遮那法性之果。是為眾生因緣根之。是妙法性因
緣法界。云何無明因緣法界。一切眾生一心之元。是
法性理。於其法性妙真理中。依眾生緣。忽然出生一
念忘心。是為眾生流轉之元。是名無明因緣法界。云
何逢著因緣法界。一切眾生。同法性生。法入同故。自
<pb n="216"/>
然相逢而作逢著。結生死緣。生生世世。如是結緣。是
性為眾生流轉生死。是名逢著法界。云何執行因緣
法界。一切眾生相逢著故。於著法中。或生慈愛。或生
瞋恨。或作善業。或作惡業。是名為眾生生死業因。是
名執行因緣法界。云何後會因緣法界。一切眾生。此
生結緣。依此緣故。必得後生。亦會造業。是為眾生生
死永劫。是名後會因緣法界。
云何空氣成世法界。無始無終大空之中。無始無終
有一妙氣。是如來藏。含諸妙理。能為成就世間之元。
是名空氣成世法界。云何陽氣成世法界。空氣變作
主生動法。一水北方。三木東方。五土中央。七火南方。
九金西方。如是數行。成就世間。是名陽氣成世法界。
云何陰氣成世法界。陽氣變化主死寂法。二火南方。
四金西方。六水北方。八木東方。十土中央。如是數行。
成就世間。是名陰氣成世法界。云何生氣。父氣一月。
父母氣成眾生身分。父氣一月。成生腎。母氣於時。成
生膀命。母氣二月。能成心絡。父氣於時能成小膻。父
氣三月能成肝口。母氣於時。能成膽腦。母氣四月能
成肝口。父氣於時能成胃三。父氣五月成就肺口。母
氣於時。成就大膜。父氣六月成骨耳。母氣七月盛血
父舌。父氣八月成眼母筋。母氣九月成肉唇。父氣十
月成皮母鼻。雖成同時。熟有不同。是名生氣成世法
界。云何地大堅質法界。眾生支大。骨肉質體。皆是地
大。是名身分地大法界。云何水大濕質法界。眾生支
體。血液溫體。皆是水大。是名身分水大法界。云何火
大溫氣法界。眾生支體。君相溫氣皆是火大。是名身
分火大法界。云何風大動搖法界。眾生支體。隨念動
搖。皆是風大。是名身分風大法界。云何空大法界。一
切眾生臟腑之間。氣血通經。皆是空大。是名身分空
大法界。云何識大魂魄法界。眾生心身。眼耳鼻舌身
意中有為其處主。知了靈識皆是識大。是名身心識
大法界。云何根大明徹法界。眾生身心眼耳鼻舌身
意根處皆根大。是名身心根大法界。云何器界世間
法界。一切眾生。所住之所。天地境界。是名器界世間
法界。云何眾生世間法界。有情非情。迷覺眾類。是名
眾生世間法界。云何五蘊世間法界。一切眾生。身者
是色。心者是受想行識也。是名五蘊世間法界。云何
五德順逆法界。其順五者。一者孝父。二者孝母。三者
忠君師。四者助聖者。五者歸三寶。其五逆者。一者殺
父。二者殺母。三者弑君師。四者殺聖者。五者破三寶。
是名五德順逆法界。云何十善順逆法界。其順十者。
一者放生。二者正施。三者節貞。四者誠語。五者正語。
六者譽語。七者睦語。八者義捨。九者和慈。十者明慧。
其逆十者。一者殺生。二者偷盜。三者邪婬。四者妄語。
五者綺語。六者惡口。七者兩舌。八者貪欲。九者瞋恚。
十者愚痴。是名十善順逆法界。
云何地獄受苦法界。此大地下。金輪際中。有惡鬼集。
在其世界。生諸眾生者。為大鬼。所割食噉食。亦生亦
然。金輪際下。有水氷輪。水輪際下。有火炎輪。其水輪
際。其火輪際中。諸眾生為氷所凍。為火所燒。晝夜無
間受大毒苦。是名地獄受苦法界。云何非情愚毒法
法界。愚痴無智。塞心塞念。諸眾類。或為土石。或為。生
草木。是名非情極愚法界。云何諸鬼餓鬼貪鬼疫鬼
毒鬼夜叉羅剎毗遮俱槃多等眾類。是名鬼界苦毒
法界。云何畜生龍等諸鱗。金翅鳥等一切諸羽。龜螺
等甲。獅子虎狼等之諸毛。猩猩等之一切裸虫。是名
畜生非正法界。云何人間正善法界。剎利。婆羅。毗舍。
須陀。五戒力及十善力。生得善界。是名人間正善法
界。云何天上善樂法界。大十善力。及八禪力。生欲界
天及色界天。是名天上善樂法界。云何七大。一地土
色身大。二水汁血精大。三火氣靈溫大。四風木動息
大。五空金虗氣大。是五大分迷覺二道。二道各分依
正二報。迷道依報。成天地世界。迷道正報。成人天有
<pb n="217"/>
情。覺道依報。十方淨土覺道正報。成諸佛菩薩。六六
識大。風木大靈成眼識。水汁大靈成耳識。空金大靈
成鼻識。地土大靈成身識。火大一身之主。故分二識。
從靈成舌識。主靈成意識。七六根大。風木大氣成眼
根。水大氣成耳根。空金大氣成鼻根。地土大氣成身
根。火大一身主也。故分二根。從氣成舌根。主氣成意
根。云何如來藏地土識根大。無量壽命決定王佛法
身等流。成水識根大。不空成就佛法身等流。成火識
根大。寶生佛法身等流。成風木識根大。無動佛法身
等流。成空金識根大。無量壽佛法身等流。成無始無
終無造無為。是名如來藏。
云何七大成佛。佛言娑婆世界中。有千百億天地。其
中有無量世界。其中有無數眾生。有智畜生。行五戒
道。死而生於人間界。不受自行。而成庶人。受持修行
而成大人。有智人間行十善道。死後必生成人間王。
受自行成小國王。受持。不修行。成大國王。是名菩薩
初行道者。十信菩薩成鐵輪王。十住菩薩成銅輪王。
十行菩薩成銀輪王。十向菩薩成金輪王。初地菩薩
成四天王。二地菩薩成忉利王。三地菩薩成夜摩王。
四地菩薩成兜率王。五地菩薩成化樂王。六地菩薩。
成自在王。七地菩薩成初禪王。八地菩薩成二禪王。
九地菩薩成三禪王。十地菩薩成四禪王。等覺菩薩
住於內院。入中修盡無明。下生人間。而成正覺於內。
院。是以最初修行故。
<other>六大品第五</other>
爾時舍利弗。即從座起。合掌向佛。而作是言。世尊我
依如來神力。得大智慧。普知世間及出世間一切諸
法上世之時。有轉輪王。布於世間治世正法。而說眾
生身心。即是木火土金水成也。如來所說異之。而說
空風火水地所成也。何為是乎佛告舍利弗。汝善如
來。問之如是。彼上世時。轉輪聖王。依大梵天大聖王
說。唯說天地成後之法。七佛所說。見其未成天地時
事而說。此法未生眾生。前成大地。未成大地。前成諸
天。未成欲天前成陰陽。未成陰陽有大氣。大氣者。是
大空之有空。無始無終。茲有大法。亦此大法無始無
終。與空同元。當知此法。是即正理。猶為空主。是名法
性。名如來藏。依此法故。大空有氣。依此大氣。能作陰
陽。依此陰陽。作上天。依上天故。亦作大地。成大地故。
生諸眾生。眾生亦依彼法成覺。成大覺者。即名諸佛。
是故七佛說六大法。所謂空風火水地識。是空者。是
即氣興一也。是名金行。成肺主屬。風者氣動。是名木
行。成肝主屬。地者土成。名土行。成脾主屬。火者火行。
成心主屬。水者水行。成腎主屬。何故不謂金。謂空大。
謂金行。則唯限實體。不通空處。謂空則通空兼實故。
何故不謂木。謂風大。謂木行。則唯限體支。不通用動。
謂風則通用兼體故。何故不謂上。謂地大。地者土成。
成以成大。依大成故。何故不謂五形。而謂為六大也。
謂五行則成天地後。唯當人間不當未成。謂六大者。
天地前後皆攝謂之。何以故。聖者轉輪大王。唯謂天
地。不謂天外。轉輪聖王唯治人倫。不治外故。諸佛如
來知十界人業因報果。此業力成天地眾生。乃至成
佛。謂始中終。故不同說。白佛言。世尊如佛所說轉輪
聖王。誤惑言耶。佛言不爾。轉輪聖王。依梵天說。但治
世間。上者登天。中者化仙。下者治人。不說出世。是故
不說天地外法。三世諸佛導世出世。上者成佛。次成
菩薩。次成緣覺。次成聲聞。能出世間。能成聖位。中者
登天。次登神仙。次治人聞。能治世間。能成王法。下者
脫於諸畜生界。次脫餓鬼。次脫地獄。能離苦界。能生
善道。是故能說天前天後因果正法。白佛言。世尊大
梵天王。長壽久存。七佛所說。面正聞之。云何不說七
佛說也。佛言善哉。如汝所問。雖然如是。七佛所說。久
而斷滅。不傳人間。劫初輪王出世之時。大梵天王雖
知此法。未成妙覺故。不盡知其因果法。能待後佛出
<pb n="218"/>
世時說而不說也。過去諸佛現在我佛未來一切佛
時。如是我法東漸東方諸國。次第流布。其諸國法亦
復如是。白佛言。世尊云何說空。佛言。空主肺臟。及主
身分。六腑六臟氣血通道。九穴毛孔皆是空大。白佛
言。世尊云何說風。佛言。風主肝臟及主心身支大動
作。皆是風大。白佛言。世尊云何說火。佛言。火主心臟
及主身溫皆是火大。白佛言。世尊云何說水。佛言。水
主腎臟主腎精心身支大。血膩津液。皆是水大。白佛
言。世尊云何說地。佛言。地主脾臟及骨肉堅體。皆是
地大。白佛言。世尊六大法者。持何道有。又有修行哉。
佛言。六大皆如來藏。合於本元。如來藏之。正善覺聖。
是名修行。是修行者。皆成佛道。背是修行。恣妄亂行。
如是眾生。皆隨生死。生生世世流轉受苦。無有盡期。
如車輪迴。識可悲愍。
白佛言。世尊云何說識。識主魂魄。及主命門。一切精
氣。皆是識大。爾時舍利弗。白佛言。世尊有情氣。盡已
命終時。地水火風空。皆散盡有何身分。向其中有。亦
向後生。佛告舍利弗言。如汝所問。眾生身分依果報
限。以天命生。受父母氣成身分故。果報盡時。天命限
時。至死期。而地水火風空。大散滅。雖五大滅。識大不
滅。何以故。識者不依果報有故。不命生故。不氣受故。
無始無終。如來藏故。識以性理。地水火風空大為身。
空體以冥質存。俱依善惡業因成生。今生業。如其依。
業位。捨此地水火風空大。而亦受彼地水火風空大。
亦生生時。以濕胎卵化生隨其界。而受相應生。隨其
果報。生六道中。是名流轉三世。諸位悲此境界。出人
間界。廣說是理。能令眾生歸於六大如來藏理。日日
六大。時時六大。不捨不忘如來藏理。能合是理。是名
六大法身修行。
<other>降魔品第六</other>
佛告阿難。阿難當知此經誠實。難信難行。非謂此經
不相應人無信無行。此經最上成佛直路。為最上者。
必有魔障。以是理故。難信難行。何為魔事。有四種魔
大障弘通。一者天魔作障魔。二者外魔。三者他魔外
道邪見魔。四者自魔。有如是障。誠是難行。真是難治。
何為天魔依是經者。無不成佛。是故天魔常作障難。
雖至世間弘通之時。橫遮不至其弘通時。或雖世間
有弘通人。又令無伴侶者。或令傍人為誹謗難。或招
災難。令中生苦。或託於人。告此經非七佛說。或以說
弘於世間。令謂此弘人行邪道人。或付天子國王三
公。令欲不弘此經於國。悲哉此經為魔被遮。不廣於
弘通流布。我以佛眼。見此難治。唯不依經文字章句。
以此經理。傳於心心。廣令世間弘通流布。又以方便。
令觀音等諸大菩薩能藏持之。留此經卷。同我護念。
不永斷絕。阿難當知。持傳此經。是人即是大力菩薩。
真實行人。何為外魔。當有二種。一者歸氣斷滅魔見。
二者成神鬼界魔見。何為世學歸氣道人。學世間教。
不知心造天地萬物善果惡果乃至十界解知天地
五行萬物人間五虫皆是氣造。元氣分散。心亦分散。
成虗無心。無後果報。因果撥無。當墮惡趣。悲哉此人
不知教。起此教法者。高地菩薩。作轉輪王。出於世間
先見時節。為人間治。設氣造教。心造教者。待起佛說。
雖此教宗。不說無心無神無報後出外道。以自凡心。
妄計妄解。轉輪聖者。所設聖教。或失其傳。私設無見
斷見等旨。妄立此宗。此國他國。乃至三千大千世界。
劫初所出諸聖王者。皆是高地大菩薩也。是故所說。
一切教示。無有邪妄。皆是正教。以正以善。能治國土。
依人民心。此國他國。今時後時。諸外道者。皆立私旨。
破我聖教。豈唯破我所說說教。還破上世聖王所設
說示教宗。如是長邪作妄解。故此人時見我知見徒
還作誹言。不知真理。妄迷顛倒。作無益行。大遮歸向。
我知見門一切人民。無此經道。何為世學成神道人。
但守一世。不慮後世。唯知人死成鬼成神。不知出離
<pb n="219"/>
生死成佛。此教亦復聖王所設。聖教旨也。世下時。遍。
遠聖者故。妄作此解。長記長才。妄學旨者。為修心身。
非為才記。妄己不治。唯破他教。悲哉此人亦復不知
此教本是聖王所設。而不差於如來所說。還見知見
成佛道人。誹謂不解天真本性道。無成佛在法界宮。
亦無佛居十方淨土。亦無作惡人居地獄。皆是佛者
以妄語。成此知見。人不知是理。是甚愚人。遮歸向人。
何為釋中典會魔。當有四種。一者文字博學見魔。二
等愚痴要約見魔。三者易行著相見魔。四者難行著
相見魔。何為文字博學見魔。著文沙門。於我所說諸
大乘經。盡藏盡部。分別文句。作解作傳。講之釋之。唯
明文字章句義理。稱我大智多聞強記一切經義通
達無暗。不知其經真實道理。皆在己心。諸經言者。諸
言者。說己心理。非文字義。侈學。侈才。立我立慢。還滅
我教。深入邪道。成魔伴侶。聞口說言。即是佛語。察意
解理。即是外魔。悲哉此人不知諸佛出世說法教化
本意。若不開悟佛知見道。不修行成修滅凡業。修成
聖業。修滅凡氣。修成聖氣。而但應長多聞多才口給
辨。如來出世說法何益。如是愚人。還見真實。不立文
字。知見心性。作佛道人。太作誹謗。謂是魔徒。大遮歸
向於此經道。一切行。如是邪人識難治之。三世諸佛。
一切人。菩薩。無有一佛。亦一菩薩。唯解文字。唯持多
聞。不覺心性。不修覺道。已成佛道。當成佛道。如是愚
人。非我弟子。是為魔徒。何為要約。愚痴見魔。無智沙
門。於我所說。諸教經中取一要文。深著其理。悉捨他
教。甚深法門。非是真實。非是要道。擇是擇彼。一切廢
捨。日日增信。自執妄見。時時增厭。諸佛廣道。強著強
執。次第入暗。捨智捨覺。終成極愚。設諸佛現雖破此
邪。諸大菩薩雖破此愚。不聞不入還作瞋邪。亦作大
謗。道汝不知。妄破我法時見此經。知見道人。謂是迷
人不解要法。妄作覺解。諸佛如見。是知見道。廣博無
益。云何愚人應能解之。設有能解示天何益。但捨知
見。入惡道。如是教化。遮我大道。悲哉此人不知諸佛
修行成事。一切諸菩薩者。生生增智。世世致理。劫初
益見。代代格覺。如是愚人諸佛誠度悲之。阿難當知。
如是愚人設得六通。現三昧相。如是天魔化來所作。
勿生一念歸信之心。如是愚人誠難治之。三世諸佛
一切菩薩。無有一切。亦一菩薩以一句義。不通眾理。
持一要文。不明性道。捨智成愚。一向無機。已成佛道。
當成佛道。如是愚人非我弟子。即是魔徒。何為易行
著相見魔。無力沙門。於我所說諸教經中。為化愚痴
無根之人。任於過去諸佛方便。亦不得止。設方便教。
或歸一佛。的一菩薩。或持一呪。持一經句。歸之信之。
不依難行。滅罪解毒。方便成路或有破戒劣根沙門。
倦修眾聖真人正道。如渡得船。見之歡喜。悉捨諸佛
戒慧道。一向著住此方便道。不知諸佛不得止。設纔
時方便。權假之道還以此權假方便。為最上法。謂無
上路。或作邪思。為我能得一切道人。未見未得最上
妙法殊勝妙路。招諸愚人。為彼愚人。設講設會。廣說
敷演。而謂此道最勝極妙。唯限此路。眾生成佛。諸餘
經道皆是難行。一切凡夫皆是下根。若下根人依難
行道。百千萬人中。雖一人。實不可有得成佛道。於茲
一切魔魅。得便加勢加利。冥成助故。日日長其信心
氣。亦日日弘長其邪法流。亦復一切愚人迷俗於。功。
茲得幸大作歸伏。所以者何。一切愚人好惡。惡事。懶
於善行。雖然如是。一切賢聖一切諸佛。已說今說。作
惡人者。非是人間。非是佛徒。今過罪害。後生惡趣。生
生世世得惡果報。永絕成佛得脫大路。是故捨好忍
懶。勤修。依戒。依定。依慧。修度。忍難。忍苦。依聖學教。恐
罪捨惡。趣向聖道。然今逢此大易行說。不依賢跡。不
依聖道。永離惡趣。直得成佛。大慶大喜。皆人此教。於
茲即廢諸佛正法。豈唯廢我成佛法。也即廢王法仁
義聖道。所以者何。令諸人心深著易行。不知道理。以
<pb n="220"/>
是理故。親罪親過。親迷親妄。親惡親邪疎父疎母。疎
君疎臣。疎聖疎賢。疎天疎命。豈唯是自然廢聖道也。
彼邪沙門。見此經知見道人。甚大惡之誹謗而謂此
修行人。不知直路。遠迷久惑。留難行道。知見道者難
解難入。濁惡世中絕不相應下愚人民。千萬億人於
中無迷□一。成就此道。誠可咍之。此邪言流布於世。
大遮入。於知見道人。悲哉此人不知諸佛設方便旨。
諸佛設此方便路意。欲先教之。因是為緣。起信近佛。
漸漸增益一切佛種。引入佛道。開示悟入佛知見道。
令得成佛。阿難當知。念三寶者。是為至於知見寶處
中路舟筏。爾此愚人不知舟筏。執此舟筏。還遮寶處。
誠可悲之。名非遮此佛知見道。還遮自己念三寶道。
所以者何。或是念佛。或是念法。或是念僧。雖是皆實
諸佛說法。是愚沙門所念之心。即邪念故。念三寶法
即成邪法。修邪法故即墮魔道。自墮魔道故令他墮
魔。自墮他墮皆破佛法。破佛法故破念三寶。豈唯墮
魔邪類中也。終墮無間大火坑中。無量無邊大劫數
間。受無量苦。永絕佛種。如是愚人誠難治之。三世諸
佛。一切菩薩。無有一佛亦一菩薩。不依此經。佛知見
道。念一如來。念一經句。念一菩薩。唯是一行。已成佛
道。當成佛道。如是愚人非我弟子。即是魔徒。白佛言。
世尊如是愚人云何得脫魔法魔徒。應還信佛。佛言
阿難。如是愚人即止慢心。迴心還思。應當思念。我是
愚人。我是惡人。當墮三塗火坑之中。但有諸佛。以大
慈悲。能設方便。為我等故說此易行念三寶道。令我
愚人永離三塗。是尚慶餘應如是我往淨土者。誠不
思議我法方便。更不應對他人勝道。如是思念。或念
佛寶。或法佛寶。或念僧寶。向其念寶。一向專念。無他
思求。依我劣根。無由勝道。唯歸如來方便之道。於自
他相。無是無非。不遮他道。唯向自身。拂心垢。欲專念
誦。則眾魔退去。其三寶現。自無罪亦他無罪。故即成
我教。念三寶法若一念。生自勝他劣增上慢心。還作
魔行。亦離佛行。諸佛真實知見道。尚謂自勝他劣等
者。即為魔道。何以故。此佛知見者。為得作佛耳。非為
見自勝他劣生慢心故。何況於為修佛方便劣行尚
爾。以自劣為勝於他勝道也。何為難行著相見魔。有
沙門我法中。為極惡人。及極愚人。亦極邪人。亦諸闡
提。生盲生聾。諸佛神力。諸菩薩力。一切不及。以佛方
便。設一絕妙不思議術。以神呪。呪一切罪人。令得解
脫。於此呪術法爾。自然有十種功。何為其十。一者凡
夫轉成聖仙。二者罪惡轉成善德。三者闡授轉成解
脫。四者流轉轉成往生。五者魔障轉成賢業。六者病
惱轉成治安。七者中夭轉成長壽。八者天災轉成神
福。九者怨敵轉成恩伴。十者兵亂轉成靜平其餘尚
有無量神驗。此呪術者。難行苦行。而面前現種種神
驗。或有邪念上根愚人。或利欲者。為世歸依。或樂驗
者。為驗術故。入於山林識濯木食種種難行。得大神
驗。出於世間。驚一切人。即謂是法諸佛法中最上最
勝化諸人民。引入邪道。不知如來方便所設。唯樂一
切奇怪妄事。永沈邪見。悉墮魔道。終必當墮三塗火
坑。豈唯自成奇怪。邪徒自失正道。還令諸佛大聖道。
共成奇怪。法無其正道。誠可悲之。阿難當知。諸佛如
來。設此方便神驗法者。第一為欲難救罪人。能救令
入解脫門也。是故諸佛以初五功為真實設。第二亦
以慈悲心故。於現世生。欲天下平萬姓安故。以後五
功為次。實設其餘有驗。皆是呪力自然功驗。自然此
愚人。著其神驗種種奇怪無益名譽。忘失本意成佛
實驗。瀧水逆流山嶽移他。呪縛鬼神。呪水為湯。是事
何益。但實得脫。有道沙門。令損國水之逆流。令害人
鬼呪。之縛者。是有益故。即是佛事。除如是術。彼邪驗
人。時見此經。知見道人。還作誹為無功無德。謂道人
愚痴。不知我有功德。修無功能。下劣淺道。大遮諸佛
真實正法。如是愚人誠難治之。三世諸佛。一切菩薩。
<pb n="221"/>
無有一佛亦一菩薩。不依知見成佛正道。修無益驗。
已成佛道。當成佛道。如是愚人非我弟子。即是魔徒。
何為知見差路障魔。當有十類。一者禪坐不得迷魔。
二者辨達不悟迷魔。三者凡聖不別見魔。四者慮難
不發見魔。五者慮易差路迷魔。六者知見不修見魔。
七者能修不見迷魔。八者見空不中迷魔。九者見滅
不實迷魔。十者心教不同見魔。如是等有無量魔見。
但以略示此十類魔。學士觀察。勿墮此中。何為禪坐
不得迷魔。趣向知見。一乘道人。為工夫故。修行禪定。
從朝至晚。從夕至曉。但空靜慮。日久年久。如是漸了
見無。物心寂然空。無想無念。見此空。入為是佛性道。
我禪中。得佛知見。更無顧故。不知諸佛知見道者。心
是聖是智。是覺是理。但空寂體。是知一端。又未真實。
如是久修。習練定心。得定中靜。又以非真佛性故。無
起時靜。故於定中。心靜空淨起故。定時心散。生平有
人道之定時起時。心差別非於此。又迷不知心散。是
依不得實知見故。還唯心散。是依修禪尚未練。故益
修空定。隨修入空。唯見絕空了。不得實佛知見道。學
者須知。勿入此魔。若誤入者。設經劫數。不得知見。魔
恐此魔。何為辨達不悟迷魔。趣向見知。一乘道人。見
維摩等住不思議解脫大士。機辨活發。無礙自在。思
知見性機辨妙。而專代辨達。行住座臥。唯行機活。久
修之故。終得習練。而至得自在。而惟我已得諸佛知
見辨自在。心不顧理。理不知諸佛知見道者。是誠是
雅。是靜是德。但辨達機德。是知見一端。而未真實。
天鬼領氣障魔十。一高智破戒報魔。二持戒輕智報
魔。三修定著怪報魔。四智戒四見報魔。五依寶不法
報魔。六妙解無報報魔。七智行慢心報魔。八有智無
質報魔。九表學誑人報魔。十長辨樂輪報魔。外道邪
見障魔二。一歸氣斷滅見魔。二成神無果見魔。釋中邪
解障魔四。一文字博學見魔。二肝文要約見魔。三易
行倦厭見魔。四難行奇怪見魔。知見差路障魔十。一
禪座不得迷魔。二辨達不悟迷魔。三凡聖不別見魔。
四慮難不發迷魔。五慮易差別路魔。六知見不修迷
魔。七能修不見迷魔。八見空不中迷魔。九見滅不實
迷魔。十心教不同迷魔。
<other>往生品第七</other>
白佛言。世尊四十餘年所說經中。常說應念應稱佛
名。如藥師佛阿彌陀佛。以心相念。以相舌稱。得何功
德。佛言天王有四種義。一者親近大聖。二者願樂聖
□道。三者加受聖助。四者因緣聖入。以如是義。說功
德大。白佛言。世尊復說常念觀世音菩薩。文殊師利
菩薩。普賢。彌勒。是亦云何。佛言天王說。念觀音此菩
薩從耳根圓通。起大智慧。其智慧體。即大慈悲。其慈
悲心。即大行願。是即一切諸佛道體。一切眾生如是
行道。念文殊者得大智慧。念普賢者入大行願。念彌
勒得者得大慈悲智。悲行者。佛道大綱。過去諸佛。現
在諸佛。未來諸佛。東西南北上下諸佛。及其大法。無
一入悲智行。佛法無一如來非智行得成佛者。無一
眾生非非悲智行當成佛者。若說智悲行外有一成
佛之法。是外道說。非七佛說。十方三世一切諸佛。一
切菩薩。為智悲行。難行苦行。度自化他。已成佛道。當
成佛道。無有一佛及一菩薩不自修行智悲行道。而
依他佛他菩薩力得成佛道。若說有不自修行功。依
他力。得成佛道者。是波旬說。非說。佛說。白佛言。世尊
何故。修諸善功德及觀佛稱名。往生淨土。其故云何。
佛言天王。初心菩薩。及下根士。大恐於此娑婆國。行
六度萬行。及修開悟佛知見道。或有倦勞。或有退轉。
以佛方便。淨土成就根力而還。此土欲令成滿萬善
大行。而說此義。於如是類修行人中。有二種機。一者
今生得利勝義。二者後生得利劣機。何為今生得利
勝機。初心中有利根敏慧。開見經道。即解彼佛阿彌
陀及我釋迦佛。建願示誨。勸往生者。是即諸佛善巧。
<pb n="222"/>
所以不得止。說其真實。為令諸眾生修行普賢大道
是也。不求往生。即向普賢大道而行。即成大根菩薩。
或有菩薩為往生故。觀佛身時見己身了。是心是佛。
悟是理時。頓知此土時全是淨土。不轉是身。即是佛
身。應時知得。成就根力。不借往生。真行方善。或有菩
薩。為往生故。修行念佛者。不可得具十大心念。如已
前依彌勒菩薩問之所答。是十念者。一切菩薩修行
本念。為念佛故。常修十念。念念通徹於十念者。即得
成就菩薩大行。不借往生。直行萬善。或有菩薩。為往
生故。修行三心。無暴。無散。無亂。無垢。無邪。是得至誠
心。於其心相。無偽。無欺。無焰。無妄。無疑。無貪。無瞋。是
施是戒。是智是理。是慧入悲。是敬是讓。是義是理。是
觀音心。是即佛心。得大深心。於其心相。無麤無動。無
散無亂。無卒無暴。無暗無迷。是忍是定。是慧是覺。是
見是辨。是明是審。是慎是慮。是文殊心。入即佛心。得
發願心。於其心相。無厭無倦。無懈無休。無退無轉。無
放無逸。是進是方。是願是力。是勇是猛。是活是發。是
格是致。是普賢心。是即佛心。是三心者。菩薩真行。心
心成就。即得大道。不借往生。直行萬善。或菩薩能知
佛慮。能聞佛說。為往生故。修往生行。聞說唯稱佛名。
修有福者。皆得胎生。或宮殿中。或蓮華中。經五百歲
十二劫。不見佛身。不聞正法。若有開悟五大智者。即
得化生阿彌陀佛大菩薩眾。圍繞住所寶座之上。即
見如來。即聞正法。即發信心。速解五智。所謂佛智者。
心佛眾生。圓通根本。普賢菩薩法界大智。不思入智
者。菩薩所住。不思議解脫。□□菩薩大權方便自在
大智不可言智者。真空妙空。文殊菩薩般若大智無
等無偏最上勝智者。諸佛知見。觀音菩薩一乘大智。
往生修行菩薩。欲得彼化生故。修行五智。阿彌陀佛
以本願力。加被開悟。如是五智。即證諸佛無上大道
不借往生。直行萬善。如是四輩名為今生得利勝機。
何為後生得利劣機。若有下根愚痴菩薩。雖見如是
諸佛方便。不解不覺。不志菩薩大修行道。唯念著於
彼佛國土快樂長壽。愚人是也。或有菩薩。唯稱名號。
一向專念無量壽佛。一心不亂。唯入此道。不見他人
是非好惡。不思他法勝劣高下。不對住他行。毀譽信
難。不向他教遠近向背。唯恐自己罪咎邪惡。唯懺自
已散亂麤動。唯責自己無道無法。唯愧自己不正不
和。修一心故。自然成善忘欲。亦忘邪見。及忘邪智。無
罪無逆。自然作成孝養慈悲柔和質直安樂之心。命
終時至。遠離諸執諸著。即離生死。往生極樂下品蓮
華胎生之中。無苦無惱。安樂歡喜。經多少劫時開蓮
華。即見彼佛無上相好。即聞彼佛說一乘法。漸開聖
悟。次得聖位。或有菩薩強欲強惡。常作殺生。深著肉
味。偷盜他財。大求富福衣服殿屋。美色亂行。憂悲短
命。強求長壽。欲無頂絕。不知世理。暗心迷倒。聖人下
教。賢人示化。尚不云何如是愚人。隨於其人。其性其
意。聞說極樂世界妙事百寶莊嚴。寶珠充滿。百味飲
食。甘露湧㪍遊行自在。無不隨意。菩薩眾生。壽命無
量無數沙劫。神仙不及。人相好妙美。絕口天女。歡樂
無盡。無晝夜春秋不來。無寒無熱。如仙宮年。尚於彼
宮。絕出無對。言語道斷。心行所滅。令諸愚人欲所欲
達願樂往生。漸漸增進佛境界。樂改惡行。善合於聖
道。遠離邪毒。現世安樂。命終如願。即往極樂。蓮華胎
生。時至開華。見淨土相。絕出人間仙宮天堂。所願滿
足。修菩薩行。終至菩提。如是二輩。名為後生得劣機。
人相有如是等。二種得利。大利益故。諸佛如來往生
他方佛土。唯除以自愚痴無智。不知道理。闇昧之心。
而忘了解聖教義理。以自為勝。以他為劣。以私智教
他人。欲作自愚伴。以此劣行為勝。於其最上勝行。云
何除之。是謗正法。背彼如來本願故。云何背彼本願
心也。彼阿彌陀佛常說一乘。常念一乘。而唯欲令下
方一切眾生等。悟一乘妙道。不以劣行。為其本意。入
<pb n="223"/>
守常護。娑婆世界修行大道。不以極樂住安修行。為
其本意。但發弘願。令得往生一心。愚人不堪於此修
行成。故爾。不得止。立往生願。彼佛心念。無隔娑婆安
養之思。娑婆安養。一通平等。此界他界。更無有差。彼
佛心念無隔。念念他之心。何以故。爾一佛眾佛。眾佛
一佛法身一體。此佛他佛。無有差故。人間大君。尚無
我。而念自念他。心不作差。何況於果滿地如來。梵王
果報尚清淨。而天上天下。目不見差。何況於果滿地
如來。爾時阿難白佛言。世尊。於已前。說光明遍照念
佛眾生。此事云何。佛言。阿難。此光明照非有念我念
他差別。照之境界。眾生能觀佛三昧。三昧成見。是心
是佛。解法身理。通一乘道。法身光明常照十方。更無
照。彼照是差別。自心合彼光明。則自當於此光。唯有
彼佛因地本願。取之不捨。白佛言。世尊。菩薩成就觀
佛十念三心五智。其法何已成就一。其菩薩永留此
土。定不可求往生淨土。佛言阿難。若菩薩在無佛世
界。戀慕如來。欲得生他方淨土。見佛聞法。受法樂樂
者。謂於法中成就一者。即得往生他方淨土。及生都
率。於極樂者即得往生上品上生。時見彼尊阿彌陀
佛觀音勢至一切菩薩。即遊他見一切佛。即聞正法
妙法華經華嚴般若一切大乘。於都率者亦得往生
四十九重摩尼寶殿。親直見我牟尼佛。阿彌陀佛。阿
閦寶生藥師佛等。即見供養教主。彌勒。觀音菩薩。普
賢菩薩。文殊。地藏。維摩詰。及虗空藏等。難見菩薩及
見供養不動威德夜叉三世難見明王。亦見供養辨
才吉祥。多聞王等菩薩大天。亦復即見摩阿迦葉。舍
利弗等。菩薩聲聞。即聞大乘。成佛法也。白佛言。世尊
入養都率。以何為難得安往生土。佛言阿難都率天
宮。是有漏土。一切凡夫修行十善。念彼彌勒。即得往
生。念藥師佛。念觀世音普賢文殊。一切亦然。諸佛常
在於此宮中。一切凡夫。常見諸佛。此土即是三世諸
佛補所土故。極樂世界淨瑠璃土。有此宮中。譬如維
摩斷取東方歡喜國土入其室中。阿閦如來在於室
中。彼斷取故。會畢時則其土還本。是宮即是補所土
故。三世常住。不還本所。依如是理。凡夫往生都率為
易。安養世界無漏土故未盡。比丘亦不得往。何以故
爾。雖已盡漏。是小結。漏道行。彼安樂土大乘土故。以
是為難。但有往生。一切凡夫依二生者。云何二生。是
此依彼阿彌陀佛本願力故。以方便功。造作蓮華。其
品分九。華中胎生。上者一宿。下者十二大劫經中。隨
其功德大小多入或其罪障輕重多少。蓮華開有少
遲速。不同。所謂二生。其一生者。現生命終。從此土生。
於蓮華中。此蓮華者雖有彼土。蓮華中者亦非彼土。
經多少劫。自然合於諸佛大道。懺悔先罪。罪已消滅。
自然開悟。修行大道。是為一生。大道行時。蓮華即開。
其時實生安樂世界。阿彌陀佛。諸大菩薩。圍繞住所。
是實往生。為是二生。亦有九品。外有一生。此有四輩。
一者修行六度。開悟發智。菩薩道人即得直生彌陀
佛前。二者漏盡大阿羅漢忽迴心發大乘道心。亦修
其道。即得直生。阿彌陀佛前。三者雖未得盡諸漏。亦
雖未得六波羅密。受持法華一佛乘典。如說修行。隨
分。達得於佛智見。開示悟入。即得直生彌陀佛前。四
者受持無上神呪。毗盧遮那。阿閦寶生。不空成就阿
彌陀佛。三世諸佛。一同總持神便呪術。諸秘神呪。諸
佛秘呪。所呪呪成。是故能成。非是諸佛私助私成。是
呪法成。呪惡成善。呪迷成覺。呪罪成福。呪凡成聖。呪
障成淨。呪難成易。於呪力者。一切諸佛所不及力。意
念圓月中座五佛毗盧如來。放黃色光。阿閦青光。寶
生赤光。阿彌陀白光。不空紫光。右手能作五色光印。
口誦神呪光明真言。呪自呪他。即成法身。即得直生
彌陀佛前。是呪往生一切不擇善人惡人智人愚人。
佛力不及。但呪力成。唯有一障於過去世。不結緣者。
不殖因者。不遇此呪者。雖有遇呪。不發信心。為失大
<pb n="224"/>
利。如是惡人。五佛諸佛不云之何。白佛言。世尊若有
惡人。聞此呪力。有如是功。以呪力故。還作惡行。為云
何之。佛言阿難。如汝所言依其理故。諸佛秘之。不妄
授人。唯有宿善。得遇此呪。雖然如是。信心持呪。依三
密力。自然忘惡。自然去罪。心身清淨。作善人也。白佛
言。世尊已前所說。十念生為下品下生。今為十念。化
生往生。云何解之。佛言阿難。已前說者。臨命終時依
知識教。具足十念。日□惡逆。其時功少。是故往生下
品下生。今所說者。常修十念至十念道道人是也。是
故往生寶座之上。白佛言。世尊。如阿彌陀本願言者
除五逆生及謗法生。亦如下品下生人者。謗法五逆
皆得往生。云何如是有差別也。佛言阿難。如本願言
是皆彼佛。成往生法故除之耳。若彼如來念我佛故
曲今逆罪。惡人往生。是不當理。若有爾者。阿彌陀佛。
不成就願。不成佛道。應墮無理罪過之中。非是大聖。
如彼下品下生人者。依智識教。至誠懺悔先惡先罪。
一切捨惡。改心清淨。即成正心。具足十念。成改新人。
當知是人正心無罪。而善人徒。是自往生。非彼佛私。
亦復如來加被力者。是人即是善人之徒。云何彼佛
不加被之。不論凡聖。於生一生。謂善人生。則為都率
天宮是易。為安養難。亦論凡聖。於生二生。謂惡人生。
則為安養世界是易。為都率難。唯於依呪。三密行與
行一乘道。佛知見者。安養都率。同共為易。更無有難。
白佛言。世尊於三密行呪。與印下凡夫下愚能堪修
之。於心月者。更所不堪。應云何行。佛言阿難。真言行
人。有四種根。上智行人。三。
薄伽梵在楞伽山中。為大慧菩薩等天仙大眾。說極
大乘法。佛告阿難。汝等人天實欲成佛。當直修如來
真實禪。治身治口治意。以其散亂者。能入自覺聖智
境界。成就無上佛身。阿難當知。其禪那者。以三種義。
成就其體。一者工夫法相法理。解除邪理。證致正理。
二者攝取聖道。正心解治放心。證得道心。三者會感
三昧覺道解。轉凡質證成聖果。佛告阿難。是如來禪
有前方禪中得道禪後真實禪。云何方便禪當觀毗
盧遮那佛空理一道身。是此毗盧遮那如來。法性虗
空體法界身。遍一切界。佛告阿難。先欲觀如來虗空
體。當□觀得自己一切心體。無相絕離。寂滅空莫。而
無一毛。我（我所有）是一虗無佛法身。觀之了令心為絕
空真際體。而得一切無動境。是為定成。能入畢者。離
一切煩惱。永無歸生死。是名前方便禪。亦名大乘初
門入道觀。佛告阿難。云何中得道禪。菩薩欲觀如來
法界身。當觀自己一箇心相。元來妙理。圓滿微塵藏
海。而自成自覺聖智體。常樂我淨德。此有五菩薩德。
當修行是如來禪道。云何五菩薩德。今思過去無數
大劫。於阿彌拏之阿彌拏。劫前之阿僧祇之阿僧祇
劫前。出世阿彌拏之阿彌拏諸佛。阿僧祇之阿僧祇
諸佛於其諸佛。有一毗盧遮那佛。此毗盧遮那佛一
躬。分定慧身成二菩薩。第一智慧身菩薩。其名曰應
聲菩薩。是毗盧遮那佛右身分也。第二禪定身菩薩。
其名曰普賢菩薩。是毗盧遮那佛左身分也。應聲菩
薩。依智慧本體。分理智悲三體成三菩薩。元身理法。
是應聲菩薩也。右手智慧。是空藏菩薩也。左手慈悲。
是地藏菩薩也。普賢菩薩依禪定本體。分智行二體。
成二菩薩。元身行願。是普賢菩薩別身知見。是文殊
菩薩也。應聲菩薩住行願。西方主東方慈悲普賢菩
薩。住慈悲。東方主西方願空藏菩薩住智慧行。南方
主北方儀業。文殊菩薩住儀業。北方主南方智慧。地
藏菩薩住誠信。中央主四方德用。故是一菩薩娑婆
有緣菩薩。此五菩薩法身自體周遍法界。故等流。而
成人天眾生五理性心。云何五理性心。一釋迦理性
心菩薩當觀自己元心。有一箇大慈大悲心。是諸佛
心。是諸天心。世間有善人。是天地順生。人世能饒益
世間。為是人生慈悲。是自然理性具心也。束諸心成
<pb n="225"/>
愛和心。束諸業成撫育業。是心是業。純善心純善業
也。世間有惡人。是天地逆生人也。會災厄苦害。為是
人生悲心。是自然理性具心也。束諸心成惻憐心。束
諸業。成救濟業是心是業。純善心純善業也。向父母
成孝。向子僕成慧。是心最上善心也。此心為天之性。
而覆葢育養萬物。能練熟此心。成常恒不變之位。是
為定成二阿施理性心。菩薩當觀自己心理。有一箇
義理堅固心。為是菩薩行。是天眾道。一切世間皆依
義正乎而立。依道理而利。是心是道心。是理是道理
善人依之得利。非於義理心有利心。道理自有利。惡
人為焉被尅。非於義理心有尅心。道理自為尅。是心
向君主成忠。向眾倫成宜。此心為天之體。而堅同保
持。能練熟此心。成常恒不變之位。是為定成三尸迦
理性心。菩薩當觀自己心理。有一箇敬儀節格心。是
上天法是眾聖法。其體常不變。其用應於時。大梵王。
天定是法於天。金輪聖王。定是法於地諸佛。定是法
於法界。菩薩定是法於人常。是心是正心。是法是正
法。是心能成世間方法及天地之尊卑上下位。能緣
熟此心。成常恒不變之位。是為定成四般若理性心。
菩薩當觀自己心理。有一箇智慧照明心。是諸佛光。
是諸天明世間有山原谿谷河海橋船。無光明。則何
行往云。人間有物事是非萬法迷悟。無智考。則何執
行云。多大少小。皆智慧之任也。能練熟此心。成常恒
不變之位。是為定成五曇末理性心。菩薩當觀自己
心理。有一箇誠信道源心。是薩埵德道。人依世間出
世。失此誠信。則一切萬法無得其據。上四心。皆得此
地而為位。能練熟此心。成常恒不變之位。是為定成。
佛告阿難。所謂釋迦理性心。以大慧大宥為事。又有
阿施理性心制之。而不救令釋迦理性心恣慧恣宥。
阿施理性心。以尤成敗為事。又有般若理性心制之。
而不赦令阿施理性心恣成恣敗。般若理性心。以廣
計遠識為事。又有尸迦理性心制之。而不赦令般若
理性心恣計識。尸迦理性心。以專讓專節為事。又有
曇未理性心制之。而不赦令尸迦理性心。恣讓恣節
曇未理性心。以偏實唯同為事。又有釋迦理性心制
之。而不赦令曇未理性心。姿實姿同。如是有互互制
詰之理。而不赦毛端之妄。佛告阿難五理性心。得其
互制。居其本位。合本理而不亂。譬如轉輪聖王城。堀
石石相疊。而互制之。互詰之以不散亂墜落。而城形
堅固德。五理性心。如是互制互詰。不令過分。不令不
足。於是釋迦居善。阿施居宜。般若居理。尸迦居真。曇
末居道。而各位矣。世間悉依之。大保建立。佛告阿難。
是此五理性心者。唯一心也。共有共無。唯其有以為
其成。又其無以得其善耳。如環無端。能觀其元體。而
成堅固。又其應用而成。正明以使物事無量。皆致善
也而已。如是五理性心成就者。下品在人間。修賢聖
道利自利他。令世界安樂。導眾生於菩薩道中品入
神仙。修菩薩道。化龍鬼妖魅導佛道。保護世界。上品
生天宮。修菩薩道。保天鎮地。利益眾生萬物。最上品
不定。或交地獄餓鬼畜生。或住人間神仙天宮。或住
他方諸佛淨土。分身無量。現形無數。而行佛道。自利
他益。佛告阿難如是善心。尚有制詰。成真善也。況於
惡心。一切惡心。皆為五理性心。被制詰不能生發。佛
告阿難。生發惡心。惡事有二源。一名善過源。二名虗
無源。云何善過源。五理性心。偏過於一以不五者並
在。亦復一一長過。不五者制詰。則其佛性之理性。為
無明妄氣。遂被漂侵。為妄過。速成惡心。其慈悲者。成
愛著心。其義理者。成憎害心。其智慧者。成侫姦心。其
敬儀成謟媚心。其誠信者。成偏頗心。大損聖道。譬如
療病人。服藥治病。而過服。以還病藥毒。云何虗無源。
以五理性心。不至常成。而忽放之。則於其間隙。即生
貪悋瞋恨愚惑妄想等邪意。若生此心。則此心速成
就惡作。身成殺害偷盜婬亂謾儀等邪業。口成惡口
<pb n="226"/>
兩舌妄語綺語等邪言生而破人。損身耻名。亡子孫。
滅倒家門。死而落地獄餓鬼傍生修羅。終無離生死
輪迴憂悲苦惱。汝等世。如出世六通聲聞緣覺及世
間五通天神仙鬼等。若見掌中安羅果。始終森羅故。
不可委說。如是悉觀世間微塵。得一切無惑一切成
德。位是為成定。是名中得道禪。亦名大乘中中常修
道觀。佛告阿難。云何後真實禪。菩薩欲觀如來全體
成佛身者。即以應聲菩薩釋迦心。修智禪離壽者相
得樂。德盡心意識有為。至無量壽佛果。證妙觀察智。
住無緣慈悲。以普賢菩薩阿施心。修聖禪。離眾生相。
得常德。盡阿羅耶有為。至阿閦秘佛果。證大圓鏡智。
住無作行願。以空藏菩薩般若心。修自禪。離我相。得
我德。盡我我所有為。至華開敷佛果。證平等性智。住
無得福德。以吉祥菩薩尸迦心。修覺禪。離相人。得淨
德。盡五根大識有為。至天皷音佛果。證成所作智。住
無相知見。以地藏菩薩曇未心。修如來禪。離法非見。
得波羅德。盡無明惑有為。至大牟尼佛果。證法界體
智。住無漏覺果。三世諸佛皆依此道。轉因成果。取正
覺名如來應供正遍智妙行足善逝世間解無上士
調御丈夫天人師佛世尊。是名後真實禪。亦名大乘
終室得道觀。佛告阿難。是修成佛禪者。下品行者。初
發心時。便成正覺。住凡夫地。即悟成佛。中品行者。得
成三時。入普賢道。上品行者。是名一生補所。最上品
行者。即是三世諸佛。佛告阿難。修是如來禪者。於前
中後位。雖未得實行實證。世間者。治人間道。下品道
者。得善人位。中品道者。得賢人位。上品道者。得聖人
位。現在明德。後生天宮。出世者。治沙門道。下品道者。
得善人位。中品道者。得覺悟位。上品道者。得三昧位。
現在妙異。後生淨土。佛說此經已。一切菩薩聲聞天
仙鬼。一切人民大歡喜。

大梵天王問佛決疑經

<article id="n28">造像量度經</article>

No. 28
<sarticle>佛說造像量度經</sarticle>

大清內閣掌譯番蒙諸文西番學總管儀賓
　工布查布　譯
如是我聞。一時佛在舍衛國。祇樹給孤獨園。與諸菩
薩聲聞弟子。一切人天龍神。無量眷屬大眾俱。正乃
世尊。因為母說法。將升忉利天土時也。爾時賢者舍
利弗。向佛敬禮而作是言。世尊不住斯間。若有善人
不勝懷慕。思覩世尊。願造容像者。則其法如何為之。
佛言。善哉舍利弗。我今暫升天土。未旋斯間。或示無
餘涅槃之後。若有善人。思覩瞻仰。及為自他利益作
福田故。願造容像者。則須遵準量度法為之。如來身
量。縱廣相稱。如尼拘𡀩（二合）陀樹。滿自一尋。今其體肢
大小節分。豎橫制度。起從頂髻。略說於汝。諦聽。善思
念之。於是世尊即說伽陀曰。
以自手指量。百有二十指。肉髻崇四指。髮際亦如此。
面輪豎縱度。帶半十二指。分三為額鼻。及頦俱得一。
下分四指半。頦身只二指。廣向十六足。深分逕四指。
上唇長二指。寬有其半矣。中顯頻婆形。邊角各一指。
口長度四指。賢者須要知。牙齒數四十。堅密白淨齊。
下唇長六足。寬深亦如是。人中凹槽闊。三分指之一。
鼻寬二指量。準高指半矣。鼻孔圓且藏。竅闊有半指。
雙翅勻真圓。鼻柱橫半指。目間曠八足。長分應四指。
白黑睛三分。各分得滿指。黑珠作五分。正中是眸子。
眼寬只一足。其胞有三指。式如蓮花瓣。清瑩金精色。
印堂白毫地。廣帶半一指。眉如初月牙。中高長四指。
耳廣有二指。尖等眉中齊。洞明寬四足。竅孔得半指。
<pb n="227"/>
耳朵高四麥。橫分應滿指。耳內上下略。四分指之一。
連槽深分總。二指加半指。耳葉四指半。耳垂長五指。
輪郭髮際邊。可愛盡難比。首圍面三倍。如寶葢適意。
兩耳面相去。十有八布指。復其背後間。相去十四指。
合較週匝度。三十有六指。頸瓶廣八指。圓二十四指。
頸邊至肩甲。平量十二指。手長總四搩。臑長二十指。
臂有十六指。巨週亦如此。肩尖圓且滿。根圍二十四。
從起中指尖。手頭正一搩。掌縱應七指。廣分是五指。
掌肉平飽滿。滋潤光滑赤。顯諸吉祥紋。螺輪華鈎飾。
將指之長分。前面得五指。此指梢節中。食指之尖至。
屈指之長分。比將矮半指。小梅指頭尖。至屈末半節。
四皆具三節。甲葢半節矣。巨指長四指。其週亦如是。
此指只兩節。甲遮如前矣。巨指食指根。相去應三指。
小指根以下。四指半至基。項心⿱亠⿱⿰刀⿰了肉乳間。帶半十二指。
自乳尖至腋。平量六指矣。兩腋相去度。二十有五指。
胸堂週圍繞。正五十六指。自從雙乳絣。十六指至⿱亠⿱⿰刀⿰了肉。
⿱亠⿱⿰刀⿰了肉圓有摺旋。深闊皆一指。此處腰圍繞。四十有八指。
髀樞邊向裏。平量廿四指。從⿱亠⿱⿰刀⿰了肉至陰藏。滿搩加半指。
陰藏如馬王。密囊有四指。股奘三十二。長二十五指。
近膝圍繞度。二十有八指。連節膝四指。踝骨縱三指。
鹿腨纖圓直。長二十五指。中間週圍繞。二十有一指。
踝圍十四指。其邊寬二指。以下四指踵。凸闊得三指。
足底豎一搩。厚分有二指。四指俱三節。甲遮末半矣。
將指惟二節。圍繞五指是。長度滿三指。食指亦如是。
十六次八分。中屈及小指。大指厚六足。餘漸止滿指。
指根連縵網。趺高如龜背。掌平滿柔輭。滋潤色丹赤。
輪螺吉祥字。諸妙相深微。如是如來相。一切福德備。
佛說此經已。賢者舍利弗。及諸弟子。一切大眾。聞佛
所說。皆大歡喜。信受奉行。

佛說造像量度經

<article id="n34">觀世音菩薩救苦經</article>

No. 34
<sarticle>觀世音菩薩救苦經</sarticle>

南無救苦觀世音菩薩。百千萬億佛。恒河沙數佛。無
量功德佛。佛告阿難言。此經大聖。能救獄囚。能救重
病。能救千災百難苦。若有人。誦得一千遍。一身離苦
難。誦得一萬遍。合家離苦難。南無佛力威。南無佛力
護。使人無惡心。令人身得度。回光菩薩。回善菩薩。阿
耨大天王。正殿菩薩。摩邱摩邱。清淨比邱。官事得散。
私事得休。諸大菩薩。五百羅漢。救護弟子身。悉皆離
苦難。自然觀世音。纓絡不須解。勤誦千萬遍。災難自
然得解脫。信受奉行。即說真言曰。
今菩今菩提　陀羅尼帝　尼佉羅帝　菩提薩婆
訶

</file>