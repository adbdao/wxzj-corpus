<file>
<pb n="1"/>
﻿<book id="41">x41.大小乘釋律部四</book>
<article id="n727">四分律刪補隨機羯磨疏科</article>

No. 727
<sarticle>釋四分律刪補隨機羯磨疏科</sarticle>
餘杭郡沙門釋　元照　錄

大科分（三）
初疏序（二）
初題號（二）
初標題
二撰號
二序文（二）
初正陳由序（二）
初通敘教源（二）
初明立教本意
二故下顯被物功深
二然下別明戒律（二）
初略歎戒德
二自下廣辯弘傳（二）
初通敘自古判教
二自下別明羯磨廢興（二）
初敘古（二）
初集本（二）
初通敘爭分以總標
二戒下別列諸家以彰失
二又下綴疏
二今下明今（二）
初集本
二本下出疏（二）
初正明
二餘下示意
二略釋本題
二本文○
三批記○

○二本文（二）
初標題
二判釋（二）
初立章懸判（三）
初敘意標示
二且下分章正釋（二）
初分章
二初下隨釋（二）
初約義別釋四緣（四）
初能辨教（二）
初牒章分位
二初下依位別釋（四）
初明教興本意（二）
初通明教興
二然下別示羯磨（三）
初敘僧寶功高
二但下列示差別
三至下正顯教意
二顯名定體（二）
初標分
二初下隨釋（四）
初釋名目（二）
初標
二所下釋（二）
初翻名（三）
初明正譯
二自下出古翻
<pb n="2"/>
三諸下示別號
二然下簡辨（二）
初明存梵所以
二但下示通古之意
二定體相（二）
初標
二自下釋（二）
初敘古分章
二初下依章別釋（二）
初明體（二）
初標
二然下釋（二）
初約論出體
二今下依律出體（二）
初顯體
二若下會名
二明相（三）
初標示
二初下別列（三）
初心念三品
二對首二品
三眾法三品
三僧下結數
三分廣所以（二）
初標
二但下釋（二）
初敘立三體所以（二）
初敘由標示
二初下分位別明（三）
初小事
二中事
三大事（二）
初明大義
二然下辨通塞
二重下正分八相所以（二）
初總標
二就下別示（二）
初分位別釋（三）
初心念（二）
初標舉
二以下隨釋（三）
初但心念
二對首心念
三眾法心念
二就下對首（二）
初標舉
二初下隨釋（二）
初但對首
二眾法對首（二）
初正明
二此下料簡
三就下眾法（二）
初敘意分章
二初下依位別示（二）
初正明（三）
初單白
二白二
三白四
二然下料簡（三）
初明通局
二然下辨前後
三若下示離分
二問答料簡（二）
<pb n="3"/>
初明對首離合（六）
初對二位不同以問
二據事例分以答
三躡二懺兩分以難
四約對人多少以答
五約集僧緩急以難
六約事情輕重以答
二明大數多少（二）
初引相傳以問
二承古語以答（二）
初正答
二若下顯數（三）
初示本數
二有下引增加
三今下出今意
四諸部同異（二）
初標
二計下釋（二）
初敘意
二依下正明（二）
初諸律
二明了論（二）
初舉數正名
二論下依論別釋（二）
初正釋（四）
初相貌羯磨
二單白羯磨
三中間羯磨
四白二白四羯磨
二又下會通
三辨務成緣
四廣明非相
二所被事○
三弘法人○
四設法所○
二對法相攝分齊○
三上下示略結成○
二牒文解釋○

○二上下明所被事（三）
初結前生後
二緣下約事正明
三是下舉宗指略

○三次下明弘法人（二）
初牒名列章
二初下依章別釋（四）
初制意釋名（二）
初制意
二言下釋名（四）
初示正翻
二若下明存梵
三相下評古譯
四然下引俗類
二定僧體狀（二）
初牒名分章
二就下依章別釋（三）
初列數定體（二）
初列數（二）
初通明諸位
二然下別顯事和
二言下定體（二）
初標
<pb n="4"/>
二有下釋（二）
初五陰實法
二四人假用（二）
初古解
二今下今取
三依律約數（二）
初約教示體
二若下隨相辨異
四局據四人（二）
初古解
二今下今破
五六和德用（三）
初敘由
二故下出體（二）
初明三體
二上下示三和
三既下結顯
二立相所由（二）
初標
二有下釋（二）
初總示三相
二就下別明眾法（二）
初標示四位
二有下正顯所以（二）
初初師約一意解（二）
初約法情往分
二受下約受隨以釋
二有下後師據體相解（二）
初正明（二）
初總示四位
二自下別釋後三
二問答
三攝用分齊（二）
初牒章分位
二就下隨位別釋（二）
初人（二）
初標分
二就下隨釋（二）
初當僧局論（二）
初分位
二初下隨釋（三）
初明位定
二明用通
三通局料簡（二）
初標章
二問答
二二下僧尼互作（二）
初標章
二僧下隨釋（二）
初僧秉被尼
二十下僧尼互作
二次下法（二）
初總示三位
二然下別簡二種（二）
初略示對首
二就下廣辨眾法（二）
初通標四位
二廣申問答（三）
初明四僧秉法通塞（五）
初舉通塞以問
二約俱通以答
三引除法以難
四約除事以答
<pb n="5"/>
五舉餘法以問
六約所為以答
七躡白和以難
八約相從以答
二明初僧除法不盡（二）
初問不列受日受衣（二）
初牒前文以問
二約非五以答（二）
初今釋
二有下古解（二）
初立義
二問答（二）
初引古（四）
初引捨懺以問
二約非類以答
三據乖法以難
四約僧成以答
二如下今判
二問不列結界（二）
初敘問
二引釋（二）
初約五人解
二又下據四人解
三明四位攝人盡不（二）
初牒前伸問
二約義以答（二）
初正答
二破古
三人法相對（二）
初牒章
二問下正釋（二）
初明二數差別（四）
初舉差別以問
二約相因以答
三躡僧體以難
四約不同以答
二明過減差別（三）
初舉差別以問
二據本宗以答（三）
初乖別有無解
二聖教順違解
三若下點他部不同
四廣顯是非

○四上下明設法所（二）
初結前生後
二三下就位正釋（三）
初通標
二作下別釋（二）
初作法
二自下自然（二）
初正明
二問答（二）
初問受欲不通
二問捨墮不合
三自下指廣

○二上下對法相攝分齊（二）
初結前生後
二就下分章解釋（二）
初分章
二言下隨釋（二）
初條貫其相（四）
<pb n="6"/>
初條法
二條事
三條僧
四條界
二次下引法通塞（二）
初牒章敘由
二先下分位正釋（二）
初以九法條餘三緣（九）
初但心念（二）
初標示
二列釋（三）（如文）
二對首心念（二）
初標示
二列釋（三）（如文）
三眾法心念（二）
初標示
二列釋（三）（如文）
四但對首（二）
初標示
二對下列釋（三）
初對事
二對人（二）
初正示
二釋疑
三對界
五眾法對首（二）
初標示
二對下別釋（三）
初對事
二對人（二）
初簡辨
二問答
三對界
六小眾對首（二）
初標簡
二事下列示
七單白羯磨（二）
初標示
二事下列釋（三）（如文）
八白二羯磨（二）
初標示
二對下列釋（三）
初對事
二對人（二）
初正示
二問答（二）
初舉自恣以問
二引還衣轉難
三對界
九白四羯磨（二）
初標示
二對下列釋（三）（如文）
二上下就四緣各明通塞（二）
初結前標後
二就下分位以明（四）
初明法（三）
初心念法
二對首法
三眾法
二明事
三明人
四明界

<pb n="7"/>
○三上下示略結成

○二牒文解釋（三）
初集法緣成篇為序分（二）
初篇目
二本文（二）
初科判
二就下牒釋（二）
初分文
二言下正釋（二）
初標釋篇目（二）
初釋題
二注下釋注（二）
初集法
二然下緣成
二就下科文隨解（二）
初明集法（三）
初眾法羯磨（二）
初科分
二言下隨釋（二）
初前舉大數（二）
初釋標
二有下釋注
二就下隨法顯相（四）
初分文
二單下牒釋（三）
初單白（二）
初釋標（二）
初釋總數
二至下示隱顯
二初下釋注（二）
初解前諸法（三十）（如文）
二計下釋後略文
二白二（二）
初總舉
二初下牒釋（四十一）（如文）
三白四（二）
初總舉
二初下牒釋（二十八）（如文）
三有下通簡
四上下結示
二對首羯磨（二）
初科分
二初下牒釋（二）
初總舉位數（二）
初釋標（二）
初釋名（二）
初正釋名義
二然下舉例總分
二位下顯數
二文下釋注（三）
初受戒文
二說戒文
三十誦文
二義下依位顯相（二）
初釋總分（二）
初示分意
二初下釋二法（二）（如文）
二就下釋別相（二）
初但對首（三）
初舉數
二一下牒釋（五）
初至第八衣鉢受捨法
<pb n="8"/>
九至十八捨請等諸法
十九至二十二懺諸罪法
二十三四自他露罪法
二十五至三十諸白告等法
三數下點數
二眾法對首（二）
初標示
二一下牒釋
三心念羯磨（二）
初科分
二初下牒釋（二）
初標舉（二）
初釋標（二）
初釋名
二略下顯數
二義下解注（二）
初示分意
二伹下釋三法（三）（如文）
二就下列相（三）
初但心念
二對首心念
三眾法心念
二已下辨緣成○
二諸界結解下八篇為正宗分○
三雜法住持篇為流通分○

○二已下辨緣成（二）
初結前標後
二就下分章解釋（二）
初科分
二初下牒釋（二）
初明成（二）
初分位
二僧下隨釋（三）
初僧法（二）
初敘意分文
二初下牒文解釋（二）
初前舉僧位（二）
初釋四位（二）
初正明
二問答
二況下釋過減（二）
初過
二若下減
二就下廣顯緣具（二）
初列名示意
二初下牒文解釋（二）
初牒緣別釋（十）
初稱量前事（二）
初釋標
二注下釋注（二）
初分文
二初下牒釋（二）
初先引文證（二）
初釋母論
二下下釋本律（二）
初比丘
二白衣
三羯磨
四犯
五事
二次下後隨義開（三）
初分文
<pb n="9"/>
二初下隨釋（二）
初釋三種（三）
初人
二法
三事
二或下釋作法差別（三）
初具單（二）
初略示
二有下委釋（二）
初引古解
二明今解
二離合
三結勸
二法起託處○
三集僧方法○
四僧集約界○
五應法和合○
六簡眾是非○
七說欲清淨○
八正陳本意○
九問發事端○
十答所成法○
二就緣通簡○
二眾多人法○
三一人法○
二又下辨壞○

○二法起託處（二）
初牒名
二先下釋注（二）
初文據義證
二言下顯相通局

○三集僧方法（二）
初標示
二所下牒釋（七）
初敷座
二犍槌
三如下打人
四言下打法
五阿下長打
六威下杵數
七論下互易
三今下斥濫

○四僧集約界（二）
初標示
二文下牒釋（二）
初分示
二初下牒釋（二）
初作法界（二）
初通示
二小下別釋（三）
初小界
二若下無場大界（二）
初正明
二釋妨
三若下有場大界（二）
初正明
二問答（二）
初問大界（二）
初問
二答（二）
<pb n="10"/>
初今解
二古解
二問戒場
二就下自然界（三）
初釋總標
二聚下釋別相（四）
初聚落（二）
初釋標
二初下釋相（二）
初不可分別（二）
初示相
二昔下斥非（二）
初錯筭步限（二）
初斥錯筭
二有下斥妄執
三中下結示分齊
二彼下妄用他文（二）
初指古妄引
二今下顯今不同
二可分別
二蘭若（二）
初總標
二若下別釋（二）
初無難
二有難
三道行
四水界
三文下釋後結

○五應法和合（三）
初標示立意
二文下牒注解釋（二）
初三和（三）
初身和
二心和
三口和
二反下三別
三有下破古不立

○六簡眾是非（二）
初標指
二律下牒釋（二）
初牒文顯意（三）
初敘略示廣
二所下明廣所以
三而下顯餘不滿
二舉下舉相列名（二）
初總標
二初下別釋（四）
初得滿不得訶
二不得滿得訶
三不得滿不得訶（二）
初標分
二四下隨釋（二）
初略示大數（二）
初正示
二今下破執（二）
初引被所執
二今下立理以破
二文下依文隨解（二）
初不足諸相（三）
初本宗三十二人（二）
初前二十八人（二）
<pb n="11"/>
初列釋（二）
初二十二人體不足（二）
初正明（四）
初尼等四人
二十三難人
三三舉人
四二擯人
二問答（二）
初敘問
二引釋（二）
初引古師取當體
二又下次師約須自言
二十下別住等六人緣不足（六）
十九別住人
二十戒場上人
二十一神足人
二十二隱沒人
二十三離見聞人
二十四所為人
二通下結數
二律下後四人（二）
初牒文釋
二若下伸問難（二）
初問
二答（二）
初答通
二有下斥古（二）
初引彼所計
二若下斥非顯理
二餘下他部二十八人（二）
初標
二十下牒釋（四）
初十誦十五人（二）
初標數
二一下列釋（二）
初明前十人（二）
初正明（二）
初前三人（三）
初列示
二若下徵釋
三又下簡濫
二四下後七人
二凡下結示
二又下解後五人（二）
初通列五相
二此下別示白衣（二）
初對簡
二有下斥非
二伽論三人（二）
初通列三種
二今下別釋癡鈍（三）
初總舉
二誦下別示
三觀下通結
三僧祇九人（二）
初前五人
二又下後四人
四五分一人
三上下義加二人（二）
初明義加
二文下釋引證
二文下足列四句（三）
初迷意通標
<pb n="12"/>
二初下別示兩對（二）
初以足數對別眾（四）（如文）
二上下以不足對別眾（二）
初躡前標後
二初下列示四句（四）（如文）
三就下料簡定不定
四得滿得訶（三）
初標示
二今下牒釋（五）（如文）
三具下總結

○七說欲清淨（三）
初牒前生起
二先下開章解釋（二）
初立義門分判
二義下就文科釋（二）
初分文
二初下正釋（三）
初與欲（二）
初分文
二初下牒釋（三）
初制意（三）
初標舉
二言下列示（三）
初明制意
二釋欲名
三出欲體
三文下牒釋
二文下緣開（二）
初標分
二初下隨釋（二）
初緣如非
二定開制
三三下作法成壞（二）
初標分
二初下隨釋（三）
初顯法
二二下是非
三就下正作（三）
初明出法
二文下解詞句（二）
初總分
二所下別釋（三）
初不稱緣
二如法事
三欲清淨
三一下釋注文（二）
初一說
二文下憶忘
二受欲○
三說欲○
三上下結示○

○二受欲（二）
初標分
二初下隨釋（二）
初受巳是非（二）
初諸部人數（二）
初本宗（二）
初失相（二）
初標示失處
二初下牒文隨釋（二）
初房內失相（二）
<pb n="13"/>
初指處明失
二文下正釋諸相（三）
初七人緣隔失（七）
初命過
二出界
三罷道
四外道眾
五別部眾
六戒場上
七明相出（二）
初正釋
二問答
二自下十八人自言失
三離上二人相乖失（二）
初約處明失（二）
初約三處示相
二有下引四種分對
二問答辨相（二）
初雙問
二別答（二）
初答約人
二若下答俱互（三）
初總舉
二一下別列（四）（如文）
三上下通結
二文下二處指略
二既下重與（二）
初正釋
二自下問答
二問下他部（二）
初敘問生起（二）
初敘問
二引釋（二）
初約相濫釋
二約略無釋
二今下正取諸文（四）
初敘由
二僧下牒釋（三）
初僧祗十人
二十誦三人
三五分八人
三見下合數
四如下結誥
二引下明成不相（三）
初牒文正釋
二如下斥古兩分
三十下引文重示
二轉欲之法（二）
初分文
二若下牒釋（二）
初緣
二文下法

○三說欲（二）
初標分
二初下隨釋（二）
初說欲儀（二）
初為他傳法（三）
初簡人
二正下詞句
三文下改轉
二若下有緣自說法
二文下顯雜相（三）
<pb n="14"/>
初標指
二睡下牒釋（四）
初睡眠定忘（二）
初牒釋
二通妨
二文下故不說
三就下重病緣（三）
初對簡（二）
初正簡
二釋疑
二文下牒釋
三五下引示
四文下逢難外來（二）
初牒釋
二若下義決
三問下料簡（二）
初問事訖不來
二問僧中立說（二）
初問答
二引難（二）
初難
二答（二）
初正答前難
二然下通明儀相（二）
初約相成和
二若下簡所為差別

○三上下結示

○八正陳本意（二）
初牒章
二初下隨釋（二）
初總標
二就下別相（二）
初僧緣（二）
初創立法處（二）
初正釋
二問答（二）
初問結界無欲
二問稱量相濫
二常集眾具
二就下私緣（二）
初造情治法（二）
初牒釋
二徵名
二順情許請（二）
初牒釋
二徵名

○九問發事端（二）
初標章
二所下隨釋（二）
初明問詞
二事下敘通問

○十答所成法（二）
初標章
二有下隨釋（二）
初明答文
二文下釋簡辨（三）
初事有先後
二云下法緣通別（二）
初明受懺（二）
<pb n="15"/>
初正釋
二斥異（二）
初引異計
二今下示通解
二結下釋結捨
三下下誡勸

○二此下就緣通簡（二）
初標示分章
二初下隨章別釋（五）
初相攝（二）
初約四緣統隨
二問第四所歸
二有無（二）
初標章
二有下正釋（二）
初引古
二今下申今（二）
初對明眾法
二豈下例通別法（二）
初敘意
二但下別舉（二）
初對首
二心念
三先後（二）
初標分
二諸下隨釋（二）
初法先後
二事先後
四成壞（二）
初牒章
二第下正釋（四）
初五緣闕壞
二第下三緣闕成
三初下第一必具
四八下第八隨事
五廢立（二）
初牒章
二諸下正釋（二）
初引諸本得失（二）
初總標
二和下別列（二）
初并部師
二如下相部師
二上下明今家所立

○二眾多人法（二）
初標分略示
二對下牒注解釋（二）
初法通塞（三）
初但對首
二就下眾法對首
三義下小眾對首
二下下誡勸

○三一人法（二）
初標示
二但下牒釋（二）
初法通塞
二又下囑累

○二又下辨壞（二）
初結前生後
<pb n="16"/>
二就下牒文解釋（二）
初分文
二初下隨釋（三）
初僧法（二）
初分文
二就下隨釋（二）
初依律本（二）
初約義說（二）
初敘意分章
二初下隨章牒釋（四）
初列數釋名體（二）
初標分
二言下正釋（三）
初列數
二釋名
三定體（二）
初標分
二初下隨釋（三）
初約文
二約事（二）
初正明（二）
初標舉
二如下分配
三所下顯意
二推釋
三約業（三）
初準論示體
二如下別配性業
三故下結示如非
二分總別（二）
初牒章
二若下正釋（二）
初據名體明唯別
二若下約名分總別
三體有無（二）
初牒章示意
二有下廣引眾釋（二）
初引他釋（四）
初約文名體有無
二就義名體皆具
三約如非以辨
四據呵不呵以分（二）
初正明
二簡濫
二上下顯今義
四攝是非相（二）
初牒章
二然下隨釋（二）
初敘意分章
二就下依章解釋（五）
初人是非（二）
初標分
二約下隨釋（二）
初人非（二）
初分文
二言下隨釋（二）
初體非
二相非（二）
初總示
二一下列釋（四）
初身心別
二口別
三身別
<pb n="17"/>
四三業別（二）
初總示
二如下別釋（二）
初約狂睡等釋
二或下約異見釋
二就下人如（二）
初總舉
二初下列釋（二）
初體是
二相如（二）
初正明
二問答（二）
初間相如可足
二問足別輕重（三）
初總問
二別答（二）
初答足數
二答別眾
三分下結顯
二法是非（二）
初總舉
二一下別釋（二）
初法是（二）
初標
二言下釋（二）
初體是
二相是
二法非（二）
初標舉
二一下列釋（五）
初增減非
二例作非
三累罪非
四雜倒非
五說不明非
三事是非（二）
初標分
二就下隨釋（二）
初事是（二）
初標
二初下釋（二）
初體是
二相是
二事非（二）
初標
二言下釋（二）
初體非
二相非
四違順（二）
初標分
二初下隨釋（二）
初明順
二後下辨違
五通雜（二）
初標章
二初下正釋（二）
初歷句
二以下述意
二就文解○
二約義立○
二對首法○
三心念法○

<pb n="18"/>
○二上下就文解（二）
初標示
二初下隨釋（二）
初分文
二一下牒釋（五）
初第一（二）
初總示
二一下隨釋（二）
初人非（二）
初正釋
二十下引證
二文下法非
三若下事非
二第二（二）
初標
二白下注（二）
初非法
二應下別眾（二）
初略示
二昔下斥古
三三四
四五六
五第七（二）
初標示
二今下正釋（二）
初約義以釋
二母下引文以明（四）
初母論
二五分
三四分
四僧祇

○二約義立（二）
初標章
二文下牒釋（三）
初總意（二）
初牒注釋
二今下示離合
二一下非相（二）
初正釋非相（二）
初牒釋三單（三）
初人非
二法非
三事非
二餘下略示雙具
二因下因明解法（二）
初標示
二謂下列釋（二）
初無心領（二）
初標示
二言下正釋（三）
初十三有情
二就下六種非情
三又下二種無解
二有心領
三文下結勸

○二對首（二）
初總標
二於下別釋（二）
初但對首（二）
初總標
二初下非相（二）
<pb n="19"/>
初委釋三單（三）
初人非（三）
初犯重（二）
初正明
二問答
二有下兩人
三或下僧俗
二法非
三事非
二餘下略示雙具
二眾法對首（二）
初廣釋三單（三）
初人非（三）
初別眾
二人下非應
三呵下呵止
二法非
三事非（三）
初犯過如律
二非制不合
三非疑過分
二餘下略指雙具

○三心念（二）
初總舉
二懺下別釋（二）
初但心念
二餘下餘二心念

釋四分律刪補隨機羯磨疏科卷一

<sarticle>釋四分律刪補隨機羯磨疏科卷二</sarticle>

○第二諸界結解下八篇為正宗分分（二）
初標分
二宗下隨釋（二）
初明相從次第（二）
初正敘次第
二光下簡異古本
二依篇解釋（二）
初正釋（八）
初諸界結解篇第二分（二）
初篇目
二本文（二）
初釋標題（二）
初明位次
二先下敘所以
二就下解別相（三）
初攝僧界（二）
初標分
二初下隨釋（二）
初總義（二）
初分章
二言下隨釋（四）
初制結意
二列數釋名（二）
初牒章
二初下正釋（二）
初釋名（二）
初翻名示義
二今下會釋今文
二就下列數
三位分大小（二）
<pb n="20"/>
初標章
二初下正釋（三）
初大界量（三）
初示界量（三）
初示本宗極量
二五下據諸文會同
三十下引律論彰異
二問下顯村河（二）
初合問
二別答（二）
初答合河
二言下答合村
三五下明別界（二）
初引病緣明聞結
二又下準圍輪明多界
二戒場量
三三小量
四結解差別（懸科解文）
二就下別釋（二）
初釋總標
二就下釋別相（三）
初大界（二）
初釋標
二就下釋相（三）
初人法二同（三）
初分文
二就下牒釋（二）
初結法（三）
初敘意分門
二初下隨文牒釋（十）
初相是非（二）
初牒章顯意
二善下引文正明（二）
初引善見示相
二四引本律會通
二形體狀（二）
初牒章略示
二故下引論顯相（二）
初善見論
二明了論
三竪標域（二）
初牒章指要
二若下示量顯法（二）
初分三量
二今下明竪法（二）
初正明
二問答（二）
初問
二答（二）
初引古解
二示今解
四唱方隅（二）
初標章
二律下正示（二）
初簡唱人
二五下示唱法
五集僧法（二）
初標章
二五下正釋（二）
初引誡遮非
二若下示相明集（三）
初伸正解
二有下引古釋
<pb n="21"/>
三今下顯今通
六不受欲（二）
初標示
二一下正釋（三）（如文）
七加法消文（二）
初牒章分門
二初下隨文牒釋（二）
初釋標
二就下釋文（二）
初標示
二僧下列釋（五）
初緣
二文下開
三文下制
四是下相（二）
初分文
二初下隨釋（二）
初釋引文
二自下明義設（二）
初標示
二若下隨釋（二）
初排緣
二四下唱法（三）
初不歸名
二注下示屈齒
三唱下明徧數
五五下結（二）
初標分
二初下隨釋（二）
初緣（二）
初明能秉四位（三）
初約義總分
二若下就文牒解
三若下示餘律不同
二九下示同答二緣
二正加（二）
初標章敘意
二就下分門正釋（二）
初分門
二就下隨釋（二）
初依文相解（二）
初分文
二初下隨釋（二）
初白文（二）
初總舉
二一下別釋（五）
初初句
二第二句
三第一句
四第四句（三）
初總示
二前下對簡
三列下別釋
五第五句
二就下羯磨（二）
初列示三釋（三）
初初師解
二次師解
三後師解
二上下結斷可不
二就下重列諸門（二）
初標分
二初下隨釋（五）
<pb n="22"/>
初有無（二）
初標章
二白下正釋（二）
初白文
二羯磨
二通塞（二）
初標示
二如下隨釋（二）
初白文（二）
初文義俱通
二第下文局義通（三）
初總舉
二如下別釋（二）
初第二緣本雙陳
二至下第四單牒根本
三極下結誥
二羯磨（二）
初通示網緣
二俱下別明緣本（四）
初標示
二比下斥訛
二何下配釋（二）
初義通
二約下文局（二）
初白二當法
二受下白四受戒
四據下結誥
三增減（二）
初標章
二有下正釋（二）
初引古不通增減
二今下明今有得不得
四成敗（二）
初標章
二如下正釋（二）
初明網
二餘下次示緣（二）
初約唐梵以明
二故下舉他部例三
五釋疑（二）
初標章
二正釋（四）
初問法中召別
二問稱事成局
三問列二同所以（二）
初問答
二難不牒羯磨（二）
初問
二答（四）（如文）
四問多相不改
八法有無（二）
初牒章
二有下正釋（二）
初初師定無法
二次師定有法（二）
初立義
二如下引證（三）
初指前文
二又下舉現事
三又下引善見（三）
初引相壞明不失
二若下引隨處明非無
三又下明樹集彰兩異
<pb n="23"/>
九顯失不（二）
初標分
二初下隨釋（二）
初失（二）
初引教明失
二準下會釋相違
二泛下不失（三）
初總標
二一下別釋（六）（如文）
三如下結示
十結不成
三此下結示伸誡
二上下解法○
三此下結指
二法食二同○
三法同食別○
二戒場○
三三小界○
二攝衣界○
三攝食界○
二諸戒受法篇第三○
三衣藥受淨篇第四○
四諸說戒法篇第五○
五諸眾安居法篇第六○
六諸眾自恣篇第七○
七諸分衣法篇第八○
八懺六聚法篇第九○
二上下總結○

○二上下解法（二）
初標舉分文
二初下隨文牒釋（二）
初緣起
二文下解法（二）
初釋文（二）
初牒釋二同
二何下明不立相
二文下解注

○二法食二同（二）
初標位
二初下隨釋（二）
初標舉
二二下注解（二）
初釋緣起
二計下明用法（二）
初示今通解
二有下點古局意

○三法同食別（二）
初標分
二由下牒釋（二）
初當法緣起
二文下單食同法（二）
初明出法
二以下顯須和

○二戒場（二）
初標舉分文
二初下隨文別釋（二）
初明戒場法（二）
初牒章科判
二初下隨文解釋（三）
<pb n="24"/>
初制開意（二）
初制意
二釋名（二）
初正釋
二問答（二）
初立問
二有下引釋（二）
初初師解
二次師解
二文下內外先後（二）
初標指
二由下隨釋（二）
初內外
二五下先後（二）
初引示
二今下斥古（二）
初約義正斥
二母下引文質非（二）
初引示諸文
二問下決通論意
三三下結解法（二）
初牒章分文
二初下隨文牒釋（三）
初相位
二文下唱相
三就下結法（二）
初標分
二問下牒釋（二）
初結（二）
初明牒緣（三）
初問不言說戒
二問不牒二同
三問說恣通集
二有下引別解
二解（二）
初標示
二若下正釋（二）
初斥古濫用（二）
初斥用大界法（四）
初引古
二然下今破
三有下重救
四今下再責
二有下斥用三小法
二今下顯今所出（二）
初示意
二就下牒釋（二）
初分文
二問下釋法（二）
初問文牒住處
二問隨結明解
二後下後明大界（二）
初標分
二初下隨釋（三）
初緣（二）
初不得合河（二）
初正釋
二問答
二不下不得相接
二云下相（二）
初列斥諸非
二界下顯今正式
三律下結
<pb n="25"/>

○三三小界（二）
初標分
二初下隨釋（五）
初教興所由（二）
初正明
二問答
二集僧遠近（二）
初標章
二觀下正釋（二）
初明今釋
二有下引古解（二）
初約身坐處
二有下準律約量
三無有標相（二）
初標章
二凡下正釋（二）（如文）
四結解同異
五顯張是非（二）
初牒章分文
二初下隨文別釋（四）
初指緣
二釋標處
三明非法（二）
初標指
二大下正釋（二）
初通明非法
二下下別解四過（三）
初標舉
二初下列釋（四）
初非是開緣
二言下輙立相（四）
初引古所傳
二今下斥世承用
三故下據文翻破
四問答釋疑（二）
初問受時行事
二問訶人倚身（二）
初立問
二答釋（二）
初古解
二今下今斥
三三下處留久固
四四下妄通餘法
三明下結誥
四指羯磨

○二攝衣界（二）
初牒章分科
二初下隨科牒解（二）
初列義門
二就文釋（二）
初分文
二前下隨釋（二）
初標舉結方（五）
初須結得不
二文下教興本意
三文下結之方法（二）
初標示
二有下牒釋（二）
初古解（二）
初約隨有無解
二初牒除解
<pb n="26"/>
二今下今義（三）
初立理
二故下引據
三問下釋疑（二）
初問無村牒除乖法
二問有無著除非要
四有下結界通局（二）
初標章
二有下正釋（二）
初古解約體明不徧（二）
初標古所立
二十下引彼誤解
二今解約緣明不徧（四）
初通十誦
二僧下引文證
三問下伸問答（二）
初問衣界二同須不
二問淨地不稱之意
四若下會異宗
五文下除結前後（二）
初點注
二五下引證
二後下牒緣加事（二）
初牒章科判
二初下依科別釋（二）
初標緣顯示
二就下依法結解（二）
初結（二）
初釋結法（二）
初正釋除結
二故下別示餘義（三）
初明村相
二善下通論文
三餘下指自然
二文下釋牓示
二就下解（二）
初標章分示
二初下牒釋標文

○三攝食界（二）
初牒章分科
二就下隨文別釋（二）
初結淨（二）
初分門
二初下隨釋（六）
初制意辨名（二）
初制意立名（二）
初制意
二辨名
二今下對明開制（二）
初標舉
二僧下正釋（二）
初引教明廢（二）
初引二律
二有下斥異解（二）
初引古所立
二示今廣破（二）
初躡彼執略破
二今下準諸教廣斥
二問答顯開（二）
初問
二答（三）
初約義答
<pb n="27"/>
二五下引文示（二）
初引他物文
二引開結文
三有下斥異解（二）
初古解
二今解（二）
初正解
二釋妨
二列數定體（三）
初牒章分科
二一下依文別釋（四）
初檀越淨（三）
初示名體
二此下遮倚濫
三有下斥妄解（三）
初引古
二今下斥非
三疏下彰益
二不周淨（二）
初標示開意
二文下牒釋諸相
三處分淨（二）
初標意示名
二僧下約處顯法
四白二淨（三）
初標制意
二據下定結處
三文下釋疑有
三上下通結
三分自他
四院有闕缺
五法有作不（二）
初總分四種有無
二又下別明二作異同（二）
初總舉
二一下別釋（六）（如文）
六結解差別（二）
初分文
二初下隨釋（二）
初結（三）
初標緣
二律下顯相（三）
初釋唱相
二文下釋五眾房
三五下釋五分通結
三文下加結（三）
初標指
二攝下牒釋（三）
初院外遙結（二）
初對僧界顯異
二又下明同處亦成
二問不竪標相
三文下東廂厨院
三問答（五）
初問結竟不開內宿
二問制宿還同不結
三問看煑例宿應制
四問觸煑準應無犯
五問長房例須不合
二就下解
二護淨○

○二大下護淨（二）
<pb n="28"/>
初牒章分科
二初下隨科別釋（五）
初翻染法（二）
初標列
二初下隨釋（四）
初緣不淨（二）
初明觸染緣
二五下示翻淨法（二）
初五分
二僧祇
二緣淨（三）
初引示（三）
初僧祇
二十誦
三四分
二斯下結顯
三前下對簡
三體不淨
四體淨（二）
初明舊食器
二如下新器物（三）
初通列
二今下引示（三）
初引文
二今下指濫
三如下重判
三有下斥非
二守護法（二）
初標章
二初下正釋（三）
初內宿
二內煑自煑
三惡觸
三罪通局（二）
初牒章分位
二前下隨位別釋（二）
初藥（二）
初標示
二據下列釋（二）
初時藥
二餘下餘三藥（二）
初通明不加法
二若下別示加法（二）
初正示（二）
初明非時七日（三）
初惡觸
二古下宿煑
三自下自煑
二四下引盡形反證
二此下結斥
二罪（二）
初標分
二初下隨釋（二）
初緣（二）
初標示
二如下引明（二）
初引十誦通明四緣（二）
初明內宿（二）
初約人顯相
二故下引文示犯
二十下辨後三
二多下引論別簡宿過
二後下法（二）
<pb n="29"/>
初牒章總舉
二先下分位別釋（四）
初內宿
二內煮
三自煑（二）
初正明
二問答
四惡觸（三）
初標處時
二就下約人（二）
初成觸（二）
初具戒有三
二淨人唯一
二又下不成觸（二）
初正示四緣
二重下歷句料簡
三上下就食
四相覆墮（二）
初正明
二問答（二）
初問
二答（二）
初釋通
二律下引證
五淨生種（二）
初牒章分文
二初下隨文別釋（三）
初制意
二處人
三淨法（二）
初標示
二四下正釋（二）
初列多種法（四）
初四分
二僧祇
三五分
四母論
二僧下明離合法（二）
初僧祇
二明下了論（二）
初引論四句
二疏下引疏別釋

○二諸戒受法篇第三（二）
初篇目
二本文（二）
初分文
二初下牒釋（二）
初標題（二）
初分示
二戒下隨釋（二）
初釋標（二）
初牒釋（六）
初釋諸（二）
初正明
二問答（二）
初問不列式叉
二約增法轉難
二釋戒
三釋法
四釋篇
五釋第
六釋三
<pb n="30"/>
二不下顯意
二所下釋注
二就下列法（二）
初分位
二就下隨釋（二）
初俗人受法（二）
初標分
二初下隨釋（三）
初受三歸法（二）
初敘引（三）
初敘非示意
二古下斥古撰述
三何下引文彰勝
二上下正明（二）
初義門懸解（二）
初標舉分章
二初下隨章別釋（六）
初明業體（二）
初引問
二有下引釋（三）
初教無教為體
二又下約三業為體
三又下善五陰為體
二歸依本意（二）
初標章
二論下引釋（三）
初明歸意（二）
初引論
二論下隨釋
二彼下引昔緣
三引問答（二）
初問提婆有歸無護
二問不救投歸無益
三約數寬狹（二）
初標章
二論下引釋（二）
初定寬狹
二若下伸問難
四境通真偽（二）
初標章
二論下引釋（三）
初佛（三）
初問所歸名義
二問正歸何身
三問出血得罪
二法（二）
初問所歸法體
二問自他盡處（二）
初引問答
二盡下牒釋（三）
初釋盡處
二上下揀聖凡
三須下結誥
三僧（二）
初問所歸
二若下再難
五作法不同（二）
初標章
二善下正釋（二）
初善見
二多下多論（六）
初明倒說成不
二問一體何分
<pb n="31"/>
三問互減成不（三）
初問答
二若下轉難
三善下引示
四問異師別受
五問受時長短
六問為師遠近
六對趣分別（二）
初標章
二五下正釋（三）
初正明
二多下引示
三義下義決
二二下牒文正釋（二）
初牒章分文
二初下隨文解釋（二）
初釋標文
二授下釋授法（三）
初釋成法處
二後下釋三結
三下下釋無戒
二受五戒法○
三受八戒法○
二道眾受法○

○二受五戒法（二）
初標列義門
二二下隨文釋義（二）
初分文
二就下別釋（三）
初標（二）
初標文
二文下注解（二）
初戒德高勝（二）
初標指
二所下牒釋（二）
初持戒勝行施
二又下因戒以成施
二二下簡器堪能（三）
初標指
二文下牒釋（二）
初審問量能（二）
初釋善生問遮難
二如下引成論簡輕重
二文下行淨納法
三問答
二將下法（二）
初作法延促（二）
初標指
二若下正釋（二）
初受緣差別（三）
初漸頓（二）
初多宗局頓
二成宗通漸頓
二若下重受
三又下延促
二就下作法詞句（二）
初分文
二初下牒釋（三）
初指緣境
二文下釋詞句（二）
初總示
二我下列釋（五）
<pb n="32"/>
初稱名
二歸境
三時節
四多少
五三號（三）
初總示
二問答
三言下牒釋
三言下釋三授
二告下發戒時節（二）
初牒文標指
二多下引論正釋（二）
初正示時節
二凡下因明具戒
三三下相（二）
初標指分文
二初下牒文解釋（二）
初就相告令（二）
初正釋戒條
二初下料簡諸相（三）
初例通自誓
二多下辨遮性
三五下明七支
二餘下指略餘文

○三受八戒法（二）
初標分
二初下隨釋（二）
初前三約義辨（三）
初釋名簡法（二）
初釋名（二）
初顯正解
二有下斥異說
二多下簡法
二要期立志（二）
初標
二多下釋（二）
初明緣難
二善下明斷惡
三功益之美（二）
初標
二多下釋（四）
初多論
二善生經
三智論
四成論
二就下後二對文釋（二）
初分文
二初下牒釋（三）
初標緣（二）
初標指
二言下正釋（四）
初受齋日
二多下授法人
三俱下受儀
四又下月限
二正下受法（二）
初分文
二初下隨釋
三三下明相（二）
初標分
二前下別釋（二）
初列相示（二）
<pb n="33"/>
初總示（二）
初引論分位
二有下明離合不同
二就下別釋（六）
初初戒
二第三
三第五
四第六（二）
初二方修飾
二西下辨兩土禮儀
五第七（二）
初總示
二阿下別釋（二）
初釋高床
二又下明倡伎（二）
初牒釋
二有下點示
六第八
二二明願引（二）
初釋文
二下下點注

○二次明道眾受戒法（二）
初牒章分科
二初下隨科別釋（二）
初標舉宗致（三）
初總舉
二一下別釋（七）
初出家元緣（二）
初標
二如下釋（三）
初引教正明
二此下常機對辨（二）
初明利鈍不同
二就下歷四句以簡
三然下引誡勸修（三）
初斥濁世不修
二如下引聖論極誡
三道下示所修行相
二有益超世（二）
初標
二橫下釋（二）
初明立法本意
二如下引諸教明功（三）
初華手經
二又下出家功德經
三智下智度論
三障出有損（二）
初標
二如下釋
四行凡罪行（二）
初標
二據下釋（二）
初明罪本
二今下明造惡（二）
初指世垂誡
二故下引教轉證（三）
初十誦律
二四分律
三涅槃經
五行凡福行（二）
初標
二凡下釋（三）
<pb n="34"/>
初出家之本
二今下明凡福行相（四）
初明持戒
二若下修禪
三若下多聞
四若下營事
三如下引二論通證
六行聖道行（二）
初標
二但下釋（二）
初敘難勸修
二然下列示行相（三）
初標舉
二一下列所
三離下結指
七大小乘相決同異（二）
初標
二三下釋（二）
初總示
二若下別釋（二）
初小乘三學（三）
初戒
二定下定
三今下慧（三）
初明修證
二斯下示通凡
三據下辨三學
二若下大乘三學（二）
初戒（二）
初約法明同異
二然下就人簡同異
二至下定慧
三上下結誥
二隨相解之○

○二隨相辨之（二）
初牒章分文
二此下示通兩位
三就下隨章牒釋（二）
初乞度人法（二）
初標分
二初下牒釋（三）
初標緣（二）
初分文
二愚下隨釋（二）
初釋緣起（二）
初正釋（六）
初愚癡
二威儀
三著衣
四乞食
五受鉢
六閙亂
二問答
二二下釋制畜
二就下乞法（二）
初明具儀（三）
初總舉
二牒釋（五）
初偏袒
二脫屣
三禮僧（三）
初大小通禮
<pb n="35"/>
二然下對別簡異
三初下正示禮儀
四跪膝（二）
初示法斥非
二余下引事顯正
五合掌
三重徵
二文下點乞法
三三下與法（二）
初分示
二緣下別釋（二）
初釋緣（二）
初觀察可否
二就下簡德如非
二問答
二大下正度人法（二）
初牒章分位
二初下依位別釋（二）
初明僧受（二）
初度沙彌（二）
初分示
二初下隨釋（二）
初釋標緣起（三）
初釋標名
二文下釋注解（七）（如文）
三餘下指廣
二二下隨相辨位（二）
初總分
二初下隨釋（二）
初形同（二）
初分文
二緣下牒釋（二）
初釋緣
二此下釋法（二）
初釋白文（三）
初牒文釋
二有下辨所為
三有下明通局
二五下釋後注（二）
初牒文正釋
二四下通會本宗
二法同（二）
初標章分文
二初下隨文解釋（二）
初緣
二法（二）
初分文
二初下釋體（二）
初正明
二問答
三相（三）
初分文
二就下隨釋（三）
初戒相（二）
初釋通數（二）
初正明
二問答
二此下釋別相（三）
初指同標異
二文下異釋第十
三下下釋總結
二二下五德（三）
初標示
<pb n="36"/>
二初下牒釋（五）（如文）
三斯下結誥
三次下十數（三）
初總舉
二一下別釋（十）
初依食住（二）
初正釋
二彼下示總意
二名色
三痛痒想
四四諦
五五蘊
六六入
七七覺意
八八正道
九九眾生居
十十一切入
三上下結誥
三自下指略
二二下授大戒法○
二明尼受○

釋四分律刪補隨機羯磨疏科卷二

<sarticle>釋四分律刪補隨機羯磨疏科卷三</sarticle>
餘杭郡沙門釋　元照　錄
○二授具戒法（二）
初牒章分文
二初下隨文別釋（二）
初標舉眾名（二）
初標分
二言下隨釋（二）
初釋標舉（二）
初正釋（三）
初敘翻傳
二中下釋名義
三如下明存梵
二餘下指廣
二二下釋列緣（三）
初標列章門
二初下隨章正釋（五）
初列數顯相（二）
初正明（二）
初總示
二初下列釋（二）
初僧中五受（二）
初正明（五）
初善來
二破結
三三語
四邊方五人
五中國十人
二有下斥異（二）
初引異解（二）
初立理
二釋妨
二明今斥
二就下尼中五受（二）
初正明五受（二）
初標舉
二初下別釋（五）
初八敬
二二十眾
<pb n="37"/>
三遣信
四小年曾嫁
五邊方十人（二）
初例僧義立（二）
初正明今立
二有下斥古妄廢
二若下明神州元始
二以下總通七受
二問答（二）
初邊方不成開
二遣信異殺盜
二通局不同（二）
初牒章分科
二初下隨位別釋（六）
初約受
二約報（二）
初標舉
二依下列釋（五）
初善來（二）
初據本律以示
二如下會經論相違
二破結
三三語
四八敬
五羯磨
三約時
四約方（二）
初標舉
二善下正釋（二）
初明二州通塞（二）
初善來八敬唯局
二羯下簡餘三通局
二北下簡北州唯塞
五約漸頓（二）
初標分
二初下隨釋（二）
初大小通局（二）
初正明
二問答
二二下別就小論（二）
初總示
二故下別釋（二）
初羯磨唯局漸（三）
初約諸教正明
二引多論辨㭊（四）
初問頓得何須前受
二問漸受前戒失否
三問頓受體分幾種（二）
初問答
二若下轉難
四問頓受捨時如何
三上下結示
二善下餘四通漸頓
六約諸部（三）
初示本數生起
二十下引律論別明（二）
初引律（三）
初十誦十種
二僧祗八種
三五分十二種（二）
初正明
二問答（二）
初問三語有缺何開
<pb n="38"/>
二問破惡理非在局
二上下引論（二）
初結前標後
二如下引論正明（七）
初多論七種（二）
初正明通局
二別問三歸
二伽論十種
三善見八種
四母論七種
五雜心十種
六俱舍十種
七了論九種（三）
初總示
二一下別明（二）
初釋依他七受（二）
初列示（二）
初僧中四種（四）
初善來
二三歸
三略羯磨
四廣羯磨
二尼下尼中三種
二此下通釋
二獨下釋自證二受
三於下結通局
三上下括諸部通局
三秉法差別○
四教被凡聖○
五藉緣多少○
三具下指廣如後
二就下隨緣正解○

○三秉法差別（三）
初標舉
二多下正明
三問答（二）
初問兩受勝劣
二問佛秉善來（三）
初正伸問答
二八下重簡八敬
三如下引論通示（二）
初正明
二問答

○四教被凡聖（二）
初標章
二善下正釋（四）
初善來
二三語八敬（三）
初通明二受
二別問三語
三八下重簡八敬
三破結
四若下羯磨

○五藉緣多多（二）
初牒章分位
二初下隨位別釋（四）
初約緣明受（二）
初列示四受（二）
初正明（四）
初善來
<pb n="39"/>
二破結
三三語
四八敬
二問答
二羯下略釋羯磨
二對辨同異（二）
初標舉
二初下列釋（五）（如文）
三約受優劣（二）
初標舉
二初下正釋（三）
初就緣
二對過
三對功能
四顯法前後（二）
初牒名
二善下正釋（二）
初具戒前後
二餘下未具前後

○二就緣正解（二）
初標指分文
二前下隨文別釋（三）
初釋緣（三）
初分示
二就下正解（二）
初就法辨緣（二）
初分文
二文下別釋（二）
初顯戒德尊高
二今下依緣略簡（二）
初釋總標
二就下釋別相（五）
初能受人（三）
初標舉敘由
二初下牒文正釋（五）
初唯是人道
二諸根具足（三）
初明簡意
二但下敘形報
三至下簡輕重
三身器清淨（二）
初明簡意
二文下牒文解
四出家相具
五得少分法
三上下結示得不
二所對境（二）
初標示
二一下列數（二）
初正釋（七）
初結界成就
二能秉法人
三僧數滿足（二）
初牒釋
二今下斥濫
四界內盡集
五白四教法
六資緣具足
七佛法時中
二上下料簡（二）
初總束四緣
二成下次決成敗（二）
<pb n="40"/>
初總分兩異
二若下別簡事資
三發心乞戒
四心境相當
五事成究竟
二就下就事辨緣○
二釋法○
三釋相○

○二就下就事辨緣（三）
初牒章總舉
二初下隨位別明（八）
初明請師法（二）
初分文
二初下隨釋（二）
初敘師資教興（二）
初分示
二初下牒釋（二）
初明緣致（三）
初釋立和尚緣（三）
初敘制意
二中下翻名釋義
三文下釋敬攝
二又下釋立弟子緣
初敘制意
二言下釋名義
三師下明相攝
三善下釋制請緣
二文下修[虔-文+ㄆ]敬
二就下明立法加被（二）
初標分
二初下隨釋（二）
初釋請法（二）
初明請儀
二請下釋請詞
二次下釋答詞（二）
初釋和尚詞句（四）
初標示
二告下列釋
三初下別釋
四有下明四所以
二文下釋諸師例同（四）
初明請意
二今下斥時訛
三阿下釋名義（二）
初二師
二外下餘師
四請下示請法
二安受者所○
三差人問緣○
四出眾問法○
五白召入眾○
六明乞戒○
七戒師和問法○
八正問法○
三上下結斷通塞○

○二安受者所（二）
初標示
二云下示釋
初安界外
二言下離見聞
三文下立望
<pb n="41"/>

○三差人問緣（三）
初標緣
二如下示意
三就下牒釋

○四出眾問法（二）
初標分
二就下隨釋（三）
初示其衣鉢（二）
初繹審問安慰
二列下釋示衣鉢名相（二）
初正釋
二問答
二二下正辨問難（二）
初標分
二勅下正釋（二）
初定其思審
二將下依數列問（二）
初先以義引（二）
初分文
二初下隨釋（五）
初制簡淨意
二正釋名體（二）
初標章列數
二初下正釋名體（二）
初釋名（八）
初邊罪（二）
初正釋
二自下指例
二壞尼
三賊住
四破內外道（二）
初正明
二釋妨（二）
初問答
二轉難
五黃門
六至十五逆（四）
初殺父母
二殺阿羅漢
三破和合僧
四出佛身血
十一非人畜生
十三二形
二次下定體（二）
初標分
二初下隨釋（二）
初依名定體（二）
初正明
二問答
二次下辨離合（二）
初標
二問下釋（二）
初問邊逆離合
二引諸師義解（三）
初約違教有無釋
二約離合繁濫釋（二）
初正釋
二若下轉難
三約簡俗不具釋
三得名廢立（二）
初標舉
<pb n="42"/>
二先下正釋（二）
初據名（二）
初標
二非下釋（二）
初約四義釋
二又下約三義釋
二次下諍名（二）
初標
二問下釋（二）
初總問通名
二別問初難（二）
初問答
二轉難（二）
初引尼例難
二有下約義各釋（二）
初約尼無以釋
二若下今約違教釋
四收難多少（二）
初牒章分科
二就下隨科別釋（三）
初總明盡不（二）
初標章
二言下正釋（二）
初約攝不盡（三）
初引教文（四）
初多論
二善見
二僧祗
四了論
二義下約義說
二若下斷成不
二又下明攝盡（二）
初正明
二問答（二）
初舉小年以問
二引和尚轉難
二以八難收（二）
初牒章
二有下隨釋（二）
初約不攝釋
二又下約餘難釋
三以三障收（二）
初牒章
二黃下正釋（二）
初總收
二問答（二）
初通問
二別答（二）
初答寬狹
二答輕重
五通塞不同（二）
初牒章分門
二初下隨門別釋（五）
初三趣（二）
初正明
二問答
二就處
三就時
四就人
五約戒前後（二）
初標
二全下釋（二）
初通示
<pb n="43"/>
二就下別簡
二正消文相○
三後下定其言詞

○二次下正消文相（二）
初標舉
二云下隨釋（二）
初釋難（二）
初廣明前五（五）
初邊罪（二）
初正釋（二）
初牒釋
二余下斥訛（五）
初敘遊方
二有下引他解
二余下舉事難
四故下引論證
五近下示相從
二問答
二壞尼（二）
初牒文示相
二問答釋疑（五）
初問汙聖何名難
二問成難為婬觸（二）
初正伸問答
二善下料簡諸相（二）
初引論正示
二有下決判淨具（二）
初引他解
二若下明今解
三問殺汙不同障
四問凡報非同聖
五問壞僧成難不
三賊住（二）
初標示
二善下別釋（五）
初善見（二）
初引示
二問答
二僧祗
三十誦
四伽論
五四分
四破內（二）
初牒釋
二十下引示（二）
初明破相
二母下廢試教
五黃門（二）
初標敘示相
二律下料簡自截
二餘下指略餘八
二釋遮○

○二次下釋遮（二）
初標章指廣
二文下牒文略釋（八）
初合釋前三種（三）
初示合列
二如下釋名字
三三下釋年歲
四衣鉢具
五父母聽（四）
<pb n="44"/>
初述制意
二十下示別相
三今下明須不
四有下顯離合
六負債
七奴僕（二）
初牒釋
二僧下引示（二）
初明人奴
二五下辨佛僧奴
八官人（二）
初簡位明制
二僧下引教辨相
九丈夫（三）
初名義
二文下十事
三文下堪能（二）
初正釋（三）
初牒釋
二何下顯意
三律下點示
二問答（二）
初問例借衣四句
二問開胎閏前後
十諸病（二）
初總示
二善下別釋（二）
初癩病
二五下顛狂病（二）
初引示
二今下斥非

○五白召入眾（二）
初標分
二初下隨釋（三）
初緣（二）
初釋立處
二文下明立意
二法（三）
初今釋
二有下他解
三如下示異
三儀

○六明乞戒（二）
初標分
二初下隨釋（二）
初緣（二）
初正釋
二僧下示異
二就下法

○七戒師和問法（二）
初標法
二問答（二）
初問戒師不差（二）
初問答釋通
二若下引事例難
二問教授無白

○八正問法（二）
初標分
二注下隨釋（二）
<pb n="45"/>
初釋緣
二列下釋問（二）
初釋重難（三）
初指前重誡
二就下通示問詞
三就下正釋難相（二）
初牒名顯相（七）
六七殺父母
八八下殺羅漢
九破僧（二）
初牒釋
二文下結誥
十惡心出血（二）
初牒釋
二此下通結（三）
初明有無
二有下引他解（二）
初約現相釋
二有下據毀壞釋
三故下結示
十一非人（三）
初示名
二約下顯相
三曾下斥非
十二畜生
十三二形
二然下諸部同異（二）
初明差問唯同
二制下明列相同異
二次釋輕遮（二）
初標示
二汝下牒釋（二）
初示名字
二奴下釋餘相

○二大下釋法（二）
初標分
二就下隨釋（三）
初戒緣（二）
初標指
二引下牒釋（三）
初明引論之意
二文下釋起慈心
三此下釋正發戒法
二次下正加法（二）
初標舉
二單下正釋（二）
初白中問答
二後下羯磨竟處
三僧下總結（二）
初正釋結詞
二廣伸問答（四）
初問戒發時節（二）
初問
二答（二）
初引他解
二今下明今解
二問法竟通三性（二）
初問
二答（二）
初引論立義（二）
初正解
二若下釋妨
<pb n="46"/>
二下有斥他異說（二）
初引彼所執
二解下示今躡破（二）
初約義正破（二）
初斥殺盜非彼例
二又下約教他反成今例（二）
初正明
二釋妨
二故下引文證成
三問安居不同戒
四問法體相狀（二）
初敘問開章
二就下隨章牒釋（四）
初明戒體（二）
初分門
二就下隨釋（三）
初釋名體（二）
初分門
二初下列釋（四）
初立所由（二）
初標
二問下釋（二）
初示今所立
二釋其所以（二）
初問不通多少（二）
初問
二答（二）
初正答相須
二上下對簡聖戒
二問不立三合（二）
初問
二答
二引經證（三）
初標
二如下正引（三）
初涅槃經
二又下善生經
三又下雜心論
三如下結示
三解名義（二）
初標分
二所下隨釋（三）
初釋作
二言下釋無作
三用下釋戒（三）
初略釋
二戒下引示
三今下顯正
四明業體（二）
初牒章
二問下隨釋（三）
初問所受以發起
二問體相以開章
三初下隨章門以解釋（四）
初明教宗（二）
初標
二問下釋（二）
初問
二答（二）
初舉宗以答
二故下約義顯異
二陳體狀（二）
初標
<pb n="47"/>
二體下釋（三）
初克定名體
二多下指體通標
三先下依宗別釋（二）
初假名宗（二）
初標宗
二言下依釋（二）
初作戒體（二）
初舉名標示
二或下諸師定體（二）
初約色心為體（二）
初約論示體
二若下立理遮妨
二約方便色聲為體（二）
初約論正立
二問答遮難（四）
初五塵非記難
二違前心助難
三違前心體難
四聲非相續難（二）
初正問
二伸答（三）
初約要期釋
二約斷續釋
三約互造釋
二無作體（三）
初正示體相（二）
初通示名體
二言下別釋二非（二）
初釋非色
二釋非心
二引諸文證成（三）
初引成論（二）
初證非心（二）
初引初殘
二又下引後殘
二故下證非色（二）
初引前問答
二引後問答
二故下引涅槃經
三十下十住婆沙論
三難作戒立色
二實法宗○
三列異執○
四顯正義○
二明先後相○
三通敘相○
二辨同異○
三緣境相○
四敘數量○

○二實法宗（二）
初標章敘起
二初下依位別釋（二）
初別分六位（六）
初有為無為分別
二三聚分別（二）
初標
二二下釋（二）
初約義以釋
二故下引教以證
三三色分別（二）
初標
<pb n="48"/>
二此下釋（三）
初總束三色
二今下正配二戒
三所下別釋無對
四本報方便分別（二）
初標
二身下釋（二）
初二種作戒（二）
初總示
二就下別釋（二）
初身作戒（二）
初正明
二問答（二）
初問二色同異
二問所依非記業（二）
初正伸問答
二引教轉難
二口作戒
二二種無作戒（二）
初正示體相
二故下引經證成（二）
初初師通約二色解
二又下次師唯據方便解
五三性分別（二）
初標
二身下釋（二）
初作戒（二）
初通簡善性
二然下別簡色聲（二）
初簡色
二就下簡聲
二言下無作戒
六始終分別（二）
初標
二此下釋（二）
初出諸解（二）
初初師據終非始（二）
初正明
二遮難
二又下次師始終通收（二）
初立理難破
二有下覆救初師
二今下明今斷
二上下總明體相（二）
初示體引證
二問答釋疑（二）
初約非對見難名色
二約有對礙難相違

○三列異執（二）
初牒章
二自下正（二）
初明法執（二）
初通明兩土弘傳
二然下別就此方諍計（三）
初明前乖競
二後下示後分宗
三略下略敘異計（二）
初假宗執雜心伸難
二彼下有部細色釋通
二上下明迷執（二）
初結前標後
二如下列示不同（三）
<pb n="49"/>
初敘起
二如下正列（四）
初光師
二齊末師
三河北師
四江南師
三斯下總責

○四顯正義（二）
初牒章
二夫下正釋（二）
初歷示三宗（三）
初示體標宗
二如下依宗別釋（三）
初實法宗（二）
初標示
二彼下正釋（三）
初依宗示體
二如下引律顯正
三如下斥前諸說
二假名宗（二）
初標示
二由下正釋（二）
初依宗通示
二考下約義考體（二）
初正示體相
二問答釋疑
三圓教宗（二）
初標示
二戒下正釋（三）
初敘立教本致
二愚下根器差殊
三欲下所受之體（三）
初約圓義以示體相
二由下約隨行以明持犯
三是下舉因果以細勸（三）
初攝律儀戒
二以下攝善法戒
三以下攝眾生戒
三此下指略結成
二今下總結囑累（二）
初斥迷示本（三）
初舉現事呵破
二故下引諸文證非
三今下指所歸重勸
二立問釋疑（二）
初問乖宗（二）
初問
二答（二）
初約圓義以釋
二何下舉本宗以況
二問假緣

○二明先後相（二）
初牒章標舉
二有下引示諸解（二）
初引他師異解（二）
初執二戒同時
二有下執二戒前後
二問下示今決通（二）
初牒前總問
二約義各釋（二）
初引昔通
<pb n="50"/>
二今下示今解（二）
初約同時以通前
二且下約三時以示相

○三第下通敘相（二）
初牒章總舉
二一下隨位別明（八）
初作俱無作
二形俱無作
三要期無作
四異緣無作
五助緣無作
六事在無作
七從用無作（二）
初正明
二問答
八隨心無作（二）
初依多論釋
二如下引成論釋

○二辨同異（二）
初牒章分科
二初下隨利別釋（三）
初就兩名（二）
初牒章
二問下隨釋（二）
初總問
二別答（二）
初釋受名
二既下釋隨名（二）
初正明
二問答
二分善戒（二）
初標章
二問下正釋（二）
初問有犯不名隨（二）
初問
二答
二問二作應非戒（二）
初問
二答
三辨同異（二）
初標分
二就下隨釋（二）
初釋二作（二）
初總舉
二何下正釋（二）
初先釋二名
二次下正辨同異（二）
初明五同（二）
初標示
二一下列釋（五）（如文）
二言下辨四異（二）
初標
二一下正釋（四）
初總別異
二根條異
三懸對異
四一多異（二）
初正明
二問答（二）
初問
二答（二）
<pb n="51"/>
初約輕重答
二又下約勤怠答
二次下解二無作（二）
初標舉
二先下別釋（二）
初先解二名
二今下正明同異（二）
初明五同（二）
初標
二一下釋（五）
初名同
二義同
三體同
四敵對同（二）
初正示二同
二若下會今古異
五多品同
二次下辨四異（二）
初標舉
二初下正釋（四）
初總別異
二長短異
三寬狹異
四根條異

○三緣境相（二）
初牒章總舉
二初下隨位別明（二）
初就成宗（二）
初總示
二初下別釋（四）
初能緣心
二所緣境（二）
初舉事以明
二故下引論以示（二）
初正明
二徵釋
三發戒相
四約防非（二）
初略示
二問答（四）
初問不防現非（二）
初問
二答（二）
初正答
二更下重舉
二問斷過去非（二）
初問
二答（二）
初約義正答
二昔下翻破古解
三問立二戒所以（二）
初問
二答（二）
初正答
二轉難（二）
初牒難
二釋通
四問懺悔滅幾世（二）
初問
二答
二次下依多論（二）
初標舉
<pb n="52"/>
二能下正明（二）
初通列四意
二語下別明戒境（二）
初總示諸境（三）
初示境相
二問趣外
三餘下指非情
二俱下別釋情境（四）
初引俱舍（三）
初明從生起（三）
初通明三種（二）
初總標定不定
二分下別釋不定（二）
初分不定
二因不定
二約下別分四位（二）
初總標
二有下別列（四）（如文）
三若下結示定意
二又下明離五過
三於下明徧緣意（二）
初舉事以徵
二由下約義以釋（三）
初明從所能過
二縱下明離得捨過
三夫下正示所以
二雜下指二論
三如下引婆沙（二）
初立難
二初下釋通（二）
初正通
二若下轉難（二）
初約八般以難
二義下張四句通收
四如下點成寶

○四敘數量（二）
初牒章總舉
二初下位位別釋（四）
初五戒（二）
初標舉
二如下正釋（二）
初引論（二）
初正明
二問答（三）
初問邪淫
二問多少（二）
初問答
二若下躡難
三問徧制
二今下義推
二八戒
三十戒
四大戒（三）
初示數量（二）
初有情量（二）
初引論
二若下義推
二自下非情量
二如下引文證（二）
初通證二境
二故下引證非情
三問攝戒（二）
<pb n="53"/>
初總問
二別答（二）
初攝盡
二又下攝不盡（三）
初約義正明
二若下徵釋經意
三就下料簡戒善（三）
初正簡具戒
二就下對餘三戒
三若下對菩薩戒

○第三示戒相（二）
初牒章分文
二就下隨文別釋（三）
初止持行相（二）
初標緣相
二四下分文釋（二）
初指廣總分
二就下牒文別釋（二）
初標舉總相（二）
初總釋
二沙下別釋（二）
初沙門
二釋下釋子
二就下隨四結之（三）
初正釋（二）
初通標
二淫下列釋（四）
初婬（二）
初總分
二前下釋相（二）
初標示
二初下正釋（二）
初總舉輕重
二二下依重說示
二盜（二）
初標分
二文下牒釋（二）
初釋相
二盜下釋喻
三殺（二）
初標指
二下下牒釋
四妄（二）
初標指
二不下牒釋（二）
初釋相
二譬下釋喻
二有下斥古（二）
初斥執文
二有下斥別說
三上下結示
二作持行相○
三結勸學方○

○二次下作持行相（二）
初標分
二義下隨釋（二）
初義說（二）
初列章
二初下隨釋（五）
初釋名數（三）
初列數
<pb n="54"/>
二所下釋名
三或下辨異
二約眾行（二）
初標舉
二一下正釋（二）
初行法依
二眾法依
三明制意（二）
初立四意（三）
初正明（二）
初總示
二初下別釋（二）
初外資
二上下內資
二是下引證（二）
初涅槃經
二雜心論
三問答（二）
初問經論不同
二問種依何立
二所下出依體
四依次第（三）
初標章
二衣下正釋
三此下對簡
五明開遮（二）
初標
二良下釋（二）
初明正法通開遮（二）
初立教
二是下彰益
二調下明邪法唯制（二）
初正示
二故下引證
二就下釋文（二）
初標分
二緣下隨釋（二）
初釋緣
二釋體相（二）
初分文
二所下隨釋（二）
初釋標舉（三）
初明標號
二文下牒釋
三前下簡異
二就下釋列相（四）
初糞掃衣（二）
初分文
二前下隨釋（二）
初明本制（三）
初總示
二依下別釋（四）（如文）
三問答
二就下辨後開
二就下乞食（二）
初總示
二若下別釋（二）
初牒釋
二隨下結誥
三樹下樹下坐
四四下腐爛藥（二）
初釋制
二就下釋開
<pb n="55"/>

○三三下結勸學方（二）
初標分
二就下隨釋（二）
初即坐誨約（二）
初分文
二前下釋初段（三）
初總分
二就下別釋
三至下結示
二後起隨行（二）
初通明二師（三）
初標指
二就下分示
三所下顯意
二別釋依止（二）
初釋緣
二所下釋法（二）
初明開離
二具下簡師德（二）
初有德可依（二）
初簡解能
二言下簡年臘
二無下無德不須

○二明尼受戒法（二）
初牒章分文
二就下隨文別釋（二）
初釋標（三）
初釋名
二文下明列次
三引下明依僧
二就下釋受（二）
初標示
二初下列釋（三）
初略示沙彌尼法
二釋式叉尼法（二）
初標示分文
二就下隨文牒釋（二）
初釋標
二就下釋法（二）
初總分三科
二初下別釋二段（二）
初乞緣（二）
初釋制緣（三）
初釋兩緣相
二此下明體有無
三今下辨今行事（二）
初斥世妄行（二）
初斥諸異
二亦下斥合受今
二今下顯今正法（三）
初敘立意
二六下示所立（二）
初簡諸非法（二）
初正明
二若下釋妨
二今下正明今義
三彼下斥虗詐
二就下釋乞法（四）
初明具儀
二正下明前請
三文下釋詞句
<pb n="56"/>
四又下釋著處
二三下說相（二）
初釋召入
二就下正釋相（二）
初分文
二初下別釋（三）
初標舉總示
二就下顯示輕重
初總標
二初下別釋（二）
初釋初相（二）
初釋戒體（二）
初正明
二問答
二釋學法
二乃下標餘相
三三下簡行有無（二）
初標舉
二大下正釋（三）
初釋尼同法（二）
初正釋
二問答
二除下釋尼異法
三此下釋後三法（二）
初牒文略示
二然下簡辨服飾
初示古式
二近下斥濫行（二）
初濫式叉
二復下濫具戒（二）
初引異解
二今下約義斥
三釋大尼法（二）
初分文
二初下隨釋（二）
初釋標緣（二）
初指略標起
二遣下列釋四受（四）
初遣信
二十下十歲曾歸（三）
初牒釋標舉
二如下引示不同（三）
初引多論僧祇
二母下引母論
三承下引傳聞
三既下結顯所取
三三下十八童女
四四下邊方義立
二就下釋正受（二）
初標分
二就下隨釋（二）
初明本法（二）
初分文標示
二前下牒釋前緣（二）
初釋畜眾
二就下釋請法
二後下就僧受法（二）
初明五義（二）
初標分
二初下隨釋（五）
初對時（二）
初引教明制
二問法失否（二）
<pb n="57"/>
初問答
二轉難
二約眾（二）
初牒章
二有下正釋（二）
初引古非
二今下顯今斥
三明界（二）
初牒章
二有下正釋（二）
初引古非
二今下示今義
四立法（二）
初標章
二然下隨釋（二）
初詣僧法
二今下集坐法
五料簡（二）
初牒章
二問下正釋（二）
初問答（二）
初問本法同僧事
二難未具出界外
二如下引勸
二就下牒文釋（二）
初總分三科
二初下牒釋兩段（二）
初釋緣（二）
初總舉
二一下別釋（四）
初請師
二教乞戒
三戒師白和
四正問難（二）
初問遮難
二問學戒
二授下釋相（二）
初標分三科
二初下牒釋二段（二）
初釋八重（三）
初釋重罪相（二）
初釋前四重（二）
初總指同前
二就下別釋殺戒（三）
初釋墮胎
二壓下釋壓禱
三言下釋呪咀（二）
初釋義
二多下點字
二就下釋後四重
二總下釋總列四喻
三有下示後四名
二說下釋四依（二）
初簡第三不同
二如下引僧祇通示

釋四分律刪補隨機羯磨疏科卷三

<sarticle>釋四分律刪補隨機羯磨疏科卷四</sarticle>

○三衣藥受淨篇第四分（二）
初篇目
二本文（二）
<pb n="58"/>
初敘來意
二就下就文釋（二）
初約文總判
二初下隨位別釋（二）
初制門（二）
初受衣（二）
初五眾受衣法（二）
初分文
二就下隨釋（二）
初明衣緣本制（二）
初標分
二初下隨釋（十）
初制畜三衣意（二）
初制意（三）
初本律（二）
初示本緣
二始下明重制
二文下僧祇（二）
初引釋
二餘下指廣
三如下多論
二上下釋名（二）
初標指
二如下略釋（二）
初敘本無翻（二）
初釋多譯之意
二如下引現翻以示
二今下隨義別顯（二）
初舉例示意
二如下引教以釋（二）
初釋通名（六）
初大集經
二賢愚經
三四分律
四真諦雜記
五法華經
六世傳
二至下示別名（二）
初指廣
二故下略釋
二文下求財法（二）
初明乞求清淨（二）
初釋捨墮物
二及下釋邪命（二）
初舉相以釋
二如下引文以示（二）
初引經明淨心
二依下引論顯邪相
二雖下明財體如法
三三下明色相（二）
初釋非法色（二）
初明簡意
二如下遮倚濫
二言下釋如法色（二）
初標指三色
二然下正示袈裟色（二）
初定色相
二然下簡正色
四又下明衣量
五文下明重單相（二）
初示三種差別
二所下徵釋所以
六文下條相多少（三）
<pb n="59"/>
初示三品
二極下釋極數
三所下明唯隻
七文下長短相（三）
初釋割截
二所下明長短
二又下釋非法
八文下作衣法（四）
初明作衣法
二割下明條葉
三鳥下明縫刺
四前下明鈎鈕
九文下補治法
十文下敬護受用（三）
初敬護
二若下著用
三所下常隨
二明受持行護（二）
初牒章分文
二初下隨門別釋（五）
初軌後持（二）
初標示妄執
二今下明正義（二）
初受緣前後
二次下加法次第（二）
初正加
二沙下示意
二正從相（二）
初標
二有下釋（二）
初敘問
二答釋（二）
初准教以立（三）
初引教
二准下義推
三故下引證
二據下舉衣別配（三）
初示通所以
二僧下正配三衣
三文下指文合數
三通塞法（二）
初牒章
二今下正釋（二）
初總標
二僧下別示（三）
初僧尼兩眾
二式下式叉一眾
三兩下沙彌二眾
四正加受（二）
初牒章分文
二就下隨文別釋（二）
初對首受捨法（二）
初僧眾受三衣（二）
初分文
二就下隨釋（二）
初受法（二）
初大僧受三衣（三）
初安陀會（二）
初分文
二前下隨釋（二）
初顯可持三衣（三）
初釋制受（二）
初標舉
<pb n="60"/>
二有下正釋（二）
初斥不加法
二有下斥用法差
二文下釋有疑（二）
初正釋
二問答
三又下釋非色（二）
初正釋
二問答
二依下就衣加法（二）
初分文
二前下牒釋（三）
初正衣
二文下從衣（二）
初牒文顯意
二有下斥世妄行
三衣下縵衣
二鬱多羅僧
三僧伽梨
二下眾受縵衣
二後下捨法（三）
初明諸捨差別
二就下歷句簡辨
三問答釋疑（二）
初約受捨非類以問
二約結界以難
二尼下尼眾受二衣（二）
初通示
二而下別點（二）
初總標二種
二然下別釋祇支
二心念受捨法（二）
初牒釋
二有下斥異（二）
初引異解
二今下伸今解
五失離緣（三）
初牒章總標
二一下依標列標（四）
初界礙
二染礙
三情礙
四隔礙
三此下結示指廣
二受坐具法○
二受鉢○
二聽門○

○二受坐具法（二）
初標示名義
二初下牒文解釋（二）
初釋緣（七）
初制意
二長下尺量
三必下重作
四如下過量
五言下不開淨施
六離下離宿不捨
七諸下色相
二律下釋法

○二受鉢（二）
初標分
<pb n="61"/>
二前下隨釋（二）
初釋緣（二）
初分章
二初下隨釋（五）
初制意
二體
三色
四量（二）
初引教以定（三）
初示量
二律下定斗
三計下顯非
二有下斥古異說（二）
初引他計
二今下伸今斥
五行護
二釋法（二）
初點文
二四下辨缺（三）
初敘缺所以
二余下引親問證
三但下結示重結

○二聽門（二）
初牒章分示
二藥下隨位解釋（二）
初四藥加受法（二）
初標分
二就下隨釋（二）
初緣（三）
初釋四名體
二就下釋二受法
三文下對藥通塞（二）
初時藥互塞
二餘三並通
二就下法（二）
初分門
二就下隨釋（二）
初時藥（二）
初標分
二初下隨釋（二）
初釋緣
二就下釋法（二）
初總示
二初下別釋（四）
初觀藥染淨（二）
初標指示意
二一下牒文顯相
二授者是非（二）
初總舉
二初下別釋（三）
初分別食
二有施心
三如法與
三正明受法（二）
初總舉
二初下別釋（三）
初彼此相領
二為自瞰
三如法受
四量時設觀（三）
初通標述意
二初下牒文別釋（五）
<pb n="62"/>
初計功多少
二自量全闕
三防心離過
四正事良藥
五為成道業
三豈下結誥行用（二）
初對境興治
二言下極言激勵
二非時藥（二）
初標
二初下釋（二）
初釋標緣（四）
初離非
二不下時限
三文下藥體
四水下作淨
二二下釋加法
三七日藥
四盡形藥
二衣等說淨法○

○二衣等說淨法（二）
初衣說淨法（二）
初標指
二今下牒釋（三）
初釋標緣（四）
初體量（二）
初正釋
二比下斥異
二文下簡除
三言下不現前
四乃下金粟同說
二一下請施主（二）
初明二法出沒
二就下辨請法須不（二）
初二主須請
二有下主亡改易
三正下正加法（二）
初對首（二）
初釋緣
二就下釋法（二）
初牒釋
二此下總示
二心念（三）
初對簡
二於下牒釋（二）
初展轉淨（二）
初釋漫指
二文下分文句
二文下互易淨
三此下結意
二金粟說淨法（二）
初標
二引下釋（五）
初制說意
二如下簡淨主
三言下淨財易物
四又下主亡重覓（二）
初正釋
二問答
五如下和合淨法

○四諸說戒法篇第五（二）
<pb n="63"/>
初篇目
二本文（二）
初敘意生起
二就下分文解釋（二）
初標分
二就下隨釋（二）
初緣（三）
初標指
二十下引示（二）
初引二律以示
二然下原機教所由
三文下牒釋（二）
初布薩名義（三）
初牒釋
二僧下引示
三故下結告
二引下住持功能（三）
初奉戒法住
二若下毀犯法滅
三然下勸令懺淨
二就下法（二）
初總分
二就下牒釋（三）
初眾僧法（二）
初廣法（二）
初說戒前法（二）
初僧說戒法（二）
初指廣總標
二初下隨文別釋（二）
初說戒法（二）
初白告（二）
初示告意
二文下牒文釋（三）
初三日
二所下上座白
三文下白文
二教下正說（二）
初說前儀式
二所下常說之意（三）
初正明
二母下引證（三）
初母論
二僧祇
三四分
三若下釋疑
二就下識疑懺露法（二）
初分示
二如下隨釋（二）
初識罪懺白（二）
初明
二就下牒文釋（三）
初定時節
二有下釋四制（二）
初牒釋（四）（如文）
二既下結示
三律下釋懺滅
二疑罪發露白（三）
初敘過顯法
二今下斥世愚教
三問下問答釋疑（二）
初問舉治可不
二問迷犯不脫
二尼請教法（二）
<pb n="64"/>
初分文
二云下牒釋
二就下說戒座上法（四）
初教誡尼法（二）
初明上座
二文下示對答
二告清淨法（二）
初貼文解
二今下以義決（二）
初正明
二釋難（二）
初舉說欲難
二約兩意釋
三識疑發露法
四座上發露法
二大下略法（二）
初標分
二就下隨釋（二）
初釋前緣（二）
初分文
二言下隨釋（二）
初釋八難
二餘下點餘緣
二今下釋略法（二）
初三種略法（三）
初常途寒熱法
二若下正誦卒難法
三僧下將誦卒難法
二舉下律制必說（二）
初敘制說之意
二如下明開說餘經
二對首法○
三心念法○

○二對首法（二）
初標示
二緣下正釋（二）
初緣（四）
初辨具待客
二文下滿眾改法
三三下不開受欲
四僧下眾具莊嚴
二問下法

○三心念法（二）
初標示
二僧下隨釋（二）
初釋詞句
二懺下明懺意

○五諸眾安居法篇第六分（二）
初篇目
二本文（二）
初敘意釋名（二）
初敘意（二）
初通制安居意
二然下別制夏坐意
二釋名
二就下開章解釋（二）
初開章
二初下正釋（二）
初安居法（二）
初列義門（二）
<pb n="65"/>
初分章
二就下隨釋（五）
初作法不同（三）
初列法
二用下配數（三）
初示今釋
二有下引他義
三如下總示
三因下引汎解（二）
初標示
二初下例釋（六）
初開制前後
二結罪前後
三有難前後
四位約前後
五行住不同
六據法不同
二結時前後（二）
初標章
二問下正釋（二）
初問偏制夏坐（二）
初問答
二轉難
二問但制三月
三夏閏延促（二）
初標章
二有下正釋（二）
初定夏閏（二）
初初師不依閏
二有下次師須依閏（二）
初引古所立
二若下顯今去取（二）
初據文詳定
二約受日例難
二解下釋延促（二）
初結前標分
二若下依位列釋（二）
初閏五月六月為一位
二若下四月七月分二位（二）
初總示
二就下別釋（二）
初閏四月（三）
初明三品
二此下歷句簡（二）
初隔月降日一句
二或下隔月同日多句
三此下結示
二若下閏七月（二）
初分示二品
二是下立句以簡
四解結成不（二）
初標章
二有下正釋（二）
初古師廢立（二）
初辨夏中解界（二）
初初師執失夏（二）
初據文立義
二問答釋疑
二有下次師定不失（三）
初正立義
二文下通律文
三若下舉例難
二有下明夏中結界（二）
<pb n="66"/>
初引古標示
二初下分位解釋（二）
初解失本破夏（二）
初引他非
二今下顯正解
二有下次解依後不失（二）
初立理
二僧下引證
二上下今師結誥
五背前結後（二）
初標章
二有下正釋（二）
初他解（三）
初立義
二所下顯意
三若下釋通
二今下今定（二）
初立理
二故下引據
二對文釋○
二受日法○

○二上下對文釋（二）
初指前標後
二就下分文解釋（二）
初分文
二初下正釋（二）
初釋緣起（二）
初標章
二有下隨釋（三）
初釋三種法
二文下釋通五眾
三明下釋離諸過（二）
初總示五法
二初下列釋五過
二就下釋作法（二）
初示列數
二初下依位釋（四）
初對首（二）
初釋所依人（三）
初正釋
二有下斥非
三多下引證
二正下正作法（二）
初前安居法（二）
初釋大僧法（二）
初總標
二初下列釋（八）
初告所對
二稱分
三標處
四簡位（二）
初正明
二世下示異（二）
初世傳
二人示下親問
五所期
六簡時分
七正所為
八制修治（二）
初釋正文
二所下釋餘辭（三）
初三說
<pb n="67"/>
二前下對答
三餘下所依人（二）
初正明
二問答（二）
初問春冬開意
二問自依須否
二有下明餘眾法
二後安居法
二心念（二）
初牒文釋
二十下引開緣
三忘成（二）
初牒文點示
二若下例開受日
四及界（四）
初牒文通示
二界下釋兩所
三今下明開意（二）
初正明
二問答（二）
初問雙隻出入成敗
二難淨地內宿應同
四又下點人解

○二受日出界法（二）
初標章分門
二初下依門解釋（五）
初受日出界法（二）
初標分
二且下隨釋（二）
初約義料簡（二）
初約四位總簡（二）
初標分
二初下隨釋（四）
初對人（三）
初分示
二今下斥非
三十下明所對
二約界
三先後（二）
初引昔義
二今下示今解
四相攝（二）
初標示
二有下正釋（二）
初他解
二今下今義
二就下列十門分別（二）
初標分
二就下隨釋（十）
初定緣是非（三）
初通示兩位（三）
初三寶緣
二私己緣
二總下別分五緣（二）
初總示
二一下別列（五）
初三寶勝境緣
二道俗請召緣
三父母大臣緣
四為求衣鉢緣
五和僧護法緣
三四下引律總示
<pb n="68"/>
二對緣離合（二）
初通示離合
二或下別簡合受（二）
初眾別各合
二或下眾別互合
三受法差別（二）
初標指
二然下正釋（三）
初簡藥法
二又下示部別
三或下明處近（二）
初正明
二釋妨
四懸受相（二）
初標
二本下釋（三）
初定非法
二若下釋來難
三五下通論意
五不得互（二）
初標
二有下釋（二）
初引異解
二今下伸今義（二）
初斥非
二釋難（二）
初牒難
二釋通（二）
初釋通律意
二故下引文反質
六重單異（二）
初標
二有下釋（二）
初初師局單受
二有下次師開重受（二）
初引古通意
二今下明今廢立（二）
初標示
二初下正解（二）
初以義通（二）
初古約異緣重受（二）
初正解
二遮難
二若下今據本緣重受（四）
初牒前難破
二律下準律證成（四）
初舉事釋通
二律下引開緣證
三如下引列緣證
四五下引五分證
三若下釋通十誦（二）
初通不許二夜文
二若下釋無法聽破文
四昔下引古反例
二五下引文證（三）
初列五百問證
二又下引明了論證（二）
初總舉文
二論下別釋文（二）
初委湯前一（三）（如文）
二若下指略後二
三余下引梵僧證
七隨事不同（二）
<pb n="69"/>
初標
二但下釋（二）
初明夏中受法
二夏下辨夏末受法（二）
初正明
二問答（四）
初受法不還開
二引文相違難
三明相人開難
四夏滿法失難
八法盡事在（二）
初標
二有下釋（二）
初引他解（二）
初立理
二通妨
二今下明今義
九僧尼分別（二）
初標
二昔下釋（二）
初引昔解
二今下示今解
十諸部同異（二）
初標
二十下釋（二）
初明三部同異
二今下顯本宗有限
二就文解釋○
二命梵難移法○
三和護餘緣○
四受出逢難○
五無緣經難不來○

○二就下就文解釋（二）
初分文
二緣下隨釋（二）
初緣
二法（二）
初標章
二緣下正釋（二）
初眾法羯磨受（二）
初緣（二）
初總舉
二初下別釋（三）
初增加不同（二）
初別示三本（三）（如文）
二凡下總判成敗
二近下依律直誦（二）
初正明
二問答（四）
初約私緣須乞問
二引德衣和僧難
三約德衣偏有問
四引說戒須和難
三有下約緣兩通
二羯下法（二）
初告情
二文下羯磨（二）
初正釋
二問答（二）
初問牒緣同
二問數小用
二次下別法對首受（二）
<pb n="70"/>
初示立法
二十下釋所告（二）
初略點
二有下斥非

○二命梵難移法（二）
初標章
二緣下正釋（二）
初釋二難
二律下辨成不（二）
初牒文示
二有下引諸解（三）
初明開罪無夏（三）
初引他解
二若下準律證
三又下引文示
二又下約成破兩文
三古下據勤怠二判

○三和護餘緣（二）
初標章
二律下正釋（二）
初本宗開直去
二如下僧祇聽受日

○四受出逢難

○五無緣經難不來

○六諸眾自恣篇第七分（二）
初篇目
二本文（二）
初敘意
二就下正釋（二）
初分文
二初下隨釋（二）
初標緣（二）
初標目
二緣下緣起（二）
初釋制緣（二）
初敘本緣
二又下示所表
二十下引文證（三）
初十誦
二僧祇
三善見
二就下作法（二）
初分文指廣
二僧下隨文牒釋（二）
初僧法（三）
初五人已上僧法（二）
初廣法（二）
初總分
二初下牒釋（四）
初白告（二）
初定日
二今下斥濫（二）
初斥用後夜
二如下斥用十四
二善五德（二）
初差緣（二）
初釋兩種五德（二）
初通標
<pb n="71"/>
二初下列釋（二）
初自恣五德
二又下舉罪五德
二所下明差二所以
二行事
三單白和
四正作相（二）
初釋緣（二）
初牒釋
二若下引誡
二就下釋法（二）
初正釋陳辭（二）
初通釋詞句
二上下別釋大小（二）
初正明（二）
初辨長老之名
二前下示詞中兩牒
二問答
二其下展轉行事
二就下略法
二四人已下對首法
三一人正念法
二尼法（三）
初略釋前緣
二此下嗟時失敬
三近下斥世非法

○七諸分衣法篇第八分（二）
初篇目
二本文（二）
初敘意
二初下開釋（二）
初標分
二初下隨釋（二）
初以義分（二）
初標分
二初下隨釋（四）
初定時非時體
二分諸相不同
三作法有無（二）
初牒章
二有下隨釋（二）
初三種現前
二三種僧得（二）
初正明
二有下辨異（二）
初引他計（二）
初立義
二釋妨
二今下明今解
四位例差別（二）
初標示
二初下正分（二）
初總分
二就下別分（二）
初檀越施
二第下亡僧物
二就下就文解（六）
初二部僧得（三）
初約部分意
二二下互無互受
三釋下僧得名相
二二部現前（五）
<pb n="72"/>
初通示施法
二與下與尼非衣
三行下與治罰人
四沙下與下眾
五守下與守寺人
三時現前
四非時現前
五時僧得
六非時僧得（二）
初總分文指
二其下別示亡物

○八懺六聚法篇第九分（二）
初篇目
二本文（二）
初敘意生起（三）
初敘有犯須懺
二今下斥無知自矜
三故下引聖言勸勉
二將下分章判釋（二）
初先以義顯（三）
初標分
二初下隨釋（四）
初對治方法（二）
初標
二凡下釋（三）
初立懺之意（三）
初生罪因緣
二既下識過立懺
三懺下釋名示意
二然下可懺不可懺（二）
初引二文
二故下引他解
三問答釋疑（二）
初問罪滅空名
二問懺為斷伏（二）
初敘問二閛
二答釋（二）
初約伏業釋
二又下引理事解（二）
初總徵
二事下別釋（二）
初事滅有行
二理下理懺空行
二事理不同（二）
初標
二一下正釋（四）
初強弱異
二空有異
三次第異
四類遣異
三大小對緣（二）
初標章
二就下正釋（二）
初大乘懺（二）
初總示
二初下別釋（二）
初理懺
二事懺（二）
初敘懺意（三）
初敘境心
二所下明事業
三若下示過誡勸
<pb n="73"/>
二若下明正修（二）
初總舉
二一下別釋（五）（如文）
二小乘懺（二）
初總舉
二初下別釋（五）（如文）
四滅伏之意（二）
初標章
二有下正釋（二）
初引他解
二今下示今解（二）
初明大小理懺（二）
初正明
二一下結誥
二又下小乘事懺
三上下結示
二後就文釋○

○二今下後就文釋（二）
初分示
二初下牒釋（二）
初釋緣（二）
初經律事理兩懺（二）
初列釋（二）
初釋律
二又下釋經
二前下總結
二二下二懺對根不同（二）
初通釋兩懺（二）
初事懺
二若下理懺（二）
初通釋二義（二）
初正明
二故下引證
二上下別明滅義（二）
初約位以明
二底下舉凡以勸
二引下初釋對根（二）
初利根依理
二二下鈍根依事（二）
初經中化懺（二）
初牒釋
二今下通示（二）
初引論通標
二就下略舉理觀（二）
初小乘
二大乘
二文下律宗制懺（三）
初罪名種相
二疑下有疑不識（二）
初牒釋
二若下引難（二）
初約迷忘例同難
二約彼此無心難
三文下懺滅分齊
二就下釋法（二）
初標舉
二初下隨釋（五）
初懺波羅夷（三）
初敘開（二）
初敘過明開
二四下釋通開制（三）
初示律緣
<pb n="74"/>
二今下引他執
三若下明今決
二言下牒釋
三若下指法
二懺僧殘（三）
初標舉
二一下列釋（四）
初治覆藏罪
二治覆藏情過
三治僧殘情過
四治僧殘罪
三至下略指
三懺偷蘭遮（二）
初釋懺法
二文下點通結
四懺波逸提（二）
初總分
二就下別釋（二）
初三十捨墮（二）
初標分
二就下隨釋（三）
初五人已上僧法（二）
初分位
二前下隨釋（四）
初捨財（二）
初分文
二就下牒釋（二）
初捨財儀式（四）
初釋五制
二此下明對境（二）
初牒釋
二問答
三言下通僧別
四界下分一界
二二下捨懺所為（二）
初用僧限齊（二）
初正示人數
二有下辨定須不（四）
初初師立義
二有下次師難破
三彼下初師重救
四前下次師再破（二）
初正破
二釋難（三）
初難綿寶不列
二難九十通合懺
三難合懺無輕重
二就下正釋捨財（二）
初標分
二初下隨釋（二）
初辨須不（二）
初約義辨定（二）
初約物辨須不（三）
初標列
二就下隨釋（三）
初定長財（二）
初總標
二一下列釋（五）
初隨受持
二隨重物
三隨供具
四隨犯別過
五說淨有緣
<pb n="75"/>
二已下定餘捨
三受下定受衣
三上下結示
二二下對忘明成不（三）
初明成不
二有下斥異執
三問下通疑妨
二文下牒釋三捨
二就下釋捨儀
二捨心（二）
初標示
二就下牒釋（二）
初釋句數（二）
初總標
二初下別釋（二）
初合釋初一句（二）
初正釋
二問答
二別釋第三句
二下下釋諸部
三捨罪（二）
初列緣
二就下牒釋（二）
初離明前五（五）
初乞懺（三）
初略釋乞法
二若下無財牒懺
三若下異部不同
二請主（三）
初牒釋
二豈下引類
三準下準決
三白和
四說罪（二）
初隨有說示
二如下審問誡約
五捨罪（二）
初釋緣
二正下示法（二）
初總舉
二初下正釋（八）（如文）
二六下略示後二
四還衣（二）
初標分
二初下隨釋（二）
初即座轉付（二）
初前緣
二就下作法（三）
初僧多
二難集
三遠行
二後下即座直付
二四人已下對首法
三一人對首法
二就下九十單提
五懺提舍吉羅

○三上下總結正宗

○第三（雜法）住持篇為流通分分（二）
初篇目
二本文（二）
初標示
<pb n="76"/>
二夫下牒釋（二）
初敘意分文
二就下隨文別釋（二）
初行護流通（二）
初總舉
二初下別釋（五）
初六念法
二兩種白法
三作餘食法
四師資相攝法
五有諫止作兩犯法
二後下達教流通

○三曾下批記

釋四分律刪補隨機羯磨疏科卷四（終）

<article id="n728">四分律刪補隨機羯磨疏濟緣記</article>

<talk>No. 728-A
 新刻入註排科羯磨疏序</talk>

原夫平等法界體性常遍出之無方入之無所何來
為始何去為終同一實際非有非空非空即真空無
惡不止焉非有即妙有無善不作焉此之止作名曰
本性之尸羅乃無為戒也萬德悉備豈易得而言哉
盖上自極聖下逮至憃孰有不具此萬德者耶雖然
諸佛悟解之而開寂滅之樂土眾生迷執之以制生
死之苦域於是我大牟尼哀彼封執而令開解亦與
二戒斷惡修善此之止作名曰受持之木叉乃有為
戒也萬行悉備曷可得而罄哉倘剋論之則有為之
與無為本自無別本性之與受持安放有二耶然又
律剖大小戒判顯密何也謂以心殊麤妙智異淺深
故耳所言大小顯密毗尼結集西竺翻傳東夏論師
提要明辨開制之分齊釋家釣玄沈研持犯之狀相
戒學之為急也厥用心可見矣良以雖曰萬行攝盡
二戒可謂止作二持則無量乘之宗轄也顯其止持
者戒本也明其作持者羯磨也暨唐南山徵照大師
佩法華開顯之戒印持涅槃扶談之德瓶弘通律教
以自為任力撰羯磨戒本二疏先此為學戒者述行
事鈔綜該二持包括三行三部大成而立一家義矣
後宋靈芝大智律師繼其家業研究鑽極虔[虔-文+ㄆ]著記
以解大部諒若遺書之於末學也豈翅滿籝之兼金
耶譬如水火之於人用也不可一日欠之一家三部
亦爾奉戒之倫不可斯須去也本朝傳律討厥初基
則天平勝寶中大師法孫龍興鑒真大律師應請來
遊敕舘于東大寺聖武上皇大悅於盧遮那殿前建
壇上皇天皇太子等相次受菩薩戒乃移戒壇于大
殿西而構戒壇院諸傳戒等職一任真師而賜號大
和尚自時創行羯磨受法所以天下之僧徒奔波都
會于茲猶如百川之注巨海也大和尚住持戒壇之
僧坊六更座菅退隱於招提寺矣中興乎泉涌正法
國師西大興正菩薩秉戒盛行於海內矣後起乎槙
峰明忍律師槙峰律法分出兩派曰神鳳在泉南曰
青龍在河陽本支併之今三僧坊研講毗尼也無忝
前達矣神鳳門中有禪龍大德者專精不怠珠圓月
滿世稱明戒競所依止日者來謂余曰宗門所學三
部本書各記科文三通別行始涉之者多病對閱嚮
有人就事鈔會入記于本文之下系排科于其上此
寔足以救彼病矣吾雖不敏從事於斯業疏一部亦
方遂功期欵梓之廣布遐邇冀師助以序引余對之
云稟賦斷無文思豈敢得然諾耶竣拒彌責竊式惟
忖近掛錫于戒壇本誓在乎興律詎諱詞拙不揚斯
<pb n="77"/>
善聿敘於卷首聊以讚厥功云。
旹
享保第十六載星紀重光大淵獻相月佛歡喜日平
城東大精舍戒壇院長老住位苾芻慧光謹題

<talk>No. 728-B
 會刻羯磨疏記序</talk>

甞聞毗尼藏也者佛法壽命也毗尼藏住則佛法方
住故生善滅惡羯磨以為宗斷惑證理木叉以為本
是以生善之大莫過乎受體焉滅惡之大莫高乎懺
重焉羯磨為德其盛矣哉必過未及現在人行之而
證覺位可謂渡海之舟航登樓之梯隥者矣且夫自
佛日西隱毗尼東漸而後機成時至逮乎我祖曾成
如來使出興于赤縣撰戒業行事之疏鈔著教誡輕
重之儀文反光前代是以法雲重布於震旦玉毫再
暉於東域故三果梵僧讚嘆曰自佛滅後像法住世
興發毗尼唯師一人而已然則普天之下不可以無
此師焉率土之濵不可以無此書焉爾後足以行止
作之事從事於斯者豈可不勉勵耶高弟大慈律師
親從以受密誨鄭重傳持引祖之所甞示者乃為鈔
記以標指外之月雖取名當世而辭質義玄尚未易
通曉故曇勝融濟等諸大律師相競撰之記者凡六
十家焉竝漫引費詞間亦混魚魯無曾說得宗要者
取其辭極理盡者則會正為最及大智一出則棄之
而弗取但痛行事之尚隱悲迷方之失指不欲空搆
游辭妄盈緗帙但宣持犯之正義玅布八品之方軌
釋得緊要決通凝滯玉麈一揮先斥會正其餘者望
風而伏從實為羣記之魁首也然至戒業二疏鮮為
之記者唯有允師雖撰次之記而曲證勉引妄逞胸
臆行事反隱也唯有今記言寡旨深無片言隻字未
甞有所本其止以美其作斯著所益良多足以為龜
鏡也斯乃芝祖之所以有功于止作之二持而揭毗
尼於不墜也其功豈易言哉所貴惟疏所寶惟記未
有舍此而能達止作之奧者也如何閱之者之不之
察也餘竊謂三本異卷者右索左搜而難輙窺焉故
今慨然發志以欲合刻疏記使學者隨需而得之是
亦欲起張正法綱紀使若僧若尼有志于毗尼之學
者有增益之微意也遂繡于梓以廣乎世因敘其始
末以弁諸篇端云。
時
享保十五龍舍庚戌之秋僧自恣日通受苾芻禪龍
敬書於泉州萬代莊佛頂山金輪寺丈室

No. 728
<sarticle>四分律羯磨疏濟緣記一之一并序</sarticle>

大宋餘杭沙門釋　元照　述
僧以眾為名眾以和為義良以情生性昧行別事乖
由此隨流莫知究本所以歸一師之氏族等三聖之
容儀其為德也戒見利以齊均其為用也身口意而
一致爭紛既息我倒斯平可使性顯情忘返流復本
者矣且夫陰陽育物非斯而萬物不成禮樂治民舍
此而四民不立所謂天時地利不如人和先王之道
用斯為美矧乃發揮佛化綱紀僧宗建滅惡生善之
緣闢超凡趣聖之路唯茲勝法備此大功爰自玉毫
收彩於西乾貝葉流津於東夏微言殆絕異集繁興
賴我聖師慨茲凡庶知時舉要纂八法以成文索隱
鉤深闡四緣而作疏忝霑微善獲迨遣音竭慮研幾
何啻於韋編三絕隨聞著錄敢遵於墨印四求庶令
垂裕後昆豈謂反光前代使僧海還同於一味祖燈
分照於無竆劫石可消願言曷既勉夫來學無怠流
通。
<pb n="78"/>

<talk>曇無德部四分律刪補隨機羯磨序</talk>
唐京兆崇義寺沙門　道宣　撰
原夫大雄御㝢豈惟拯拔一人大教膺期總歸為顯
一理但由羣生著欲欲本所謂我心故能隨其所懷
開示止心之法然則心為生欲之本滅欲必止心元
止心由乎明慧慧起假於定發發定之功非戒不弘
是故特須尊重於戒故經云戒為無上菩提本應當
一心持淨戒持戒之心要唯二轍止持則戒本最為
標首作持則羯磨結其大科後進前修妙宗斯法故
律云若不誦戒羯磨盡形不離依止自慧月西隱法
水東流時兼像正人通淳薄初則二部五部之殊中
則十八五百之別末則眾鋒互舉各競先驅人或從
緣法無傾墜然則道由信發弘之在人人幾顛危法
寧澄正所以羯磨聖教綿歷古今世漸增繁徒盈卷
軸考其實錄多約前聞覈其宗緒略無本據師心制
法者不少披而行誦者極多輕侮聖言動𦁊形網皆
務異同之見競執是非之迷不思返隅更增昏結致
使正法與時潛地矣故佛言若作羯磨不如白法作
白不如羯磨法作羯磨如是漸令正法疾滅當隨順
文句勿令增減違法毗尼當如是學慈誥若此妄指
實難昔已在諸關輔撰行事鈔其羅種類雜相畢陳
但為機務相詶卒尋難了故略舉羯磨一色別標銓
題若科擇出納興廢是非者彼鈔明之此但約法被
事援引證據者在卷行用然律藏殘缺義有遺補故
統關諸部撮略正文必彼此俱無則理通決例並至
篇具顯便異古藏迹夫羯磨雖多要分為八始從心
念終乎白四各有成濟之功故律通標一號敢就其
時用顯要者類聚編之文列十篇義通七眾豈今傳
諸學司將以自明恒務也。

<other>隨機羯磨疏記略條目</other>

疏卷第一
　　○集法緣成篇第一
　序　釋疏序
　單白羯磨三十九法　白二羯磨五十七法
　白四羯磨三十八法　但對首法二十八
　眾法對首法五　但心念法三
　對首心念法七　眾法心念法四
　眾法　羯磨十緣
　眾多人法　心念法
　眾法羯磨七非　義立七非
　對首羯磨七非　心念羯磨七非
疏卷第二
　　○諸界結解篇第二
　結攝僧大界法　同解界法
　結同法同利界法　結同法別利界法
　結戒場法　同解界法
　結有戒場大界法　結三小界法
　結攝衣界法　同解界法
　結攝食界法　同解界法
　　○諸戒受法篇第三
　受三歸法　受五戒法
　受八戒法　出家授戒法
　乞度人法　與度人法
　度沙彌法　與剃髮法
　授十戒法　正授戒體法
疏卷第三
　比丘受戒法　授比丘戒法
　正授戒體已前八法　正授戒體法
　次說隨相　授四依法
　諸依止師法　授沙彌尼法
<pb n="79"/>
　授式叉摩那尼法　乞學戒法
　與學戒法　授比丘尼戒法
　乞畜眾法　與畜眾法
　正授戒已前八緣　正授本法羯磨
　本法尼往大僧中受戒法
　請羯磨師法　乞受戒法
　戒師和問法　正問遮難法
　正授戒體法　次說戒相
　次說四依
疏卷第四
　　○衣藥受淨篇第四
　受衣法　受安陀會法
　受[鬱-山+止]多羅僧法　受僧伽梨法
　受縵衣法　捨衣法
　尼受祇支覆肩二衣法　心念受捨衣法
　受尼師壇法　受鉢多羅法
　受藥法　受時藥法
　受非時藥法　受七日藥法
　受盡形藥法　衣說淨法
　請淨主法　正說淨法
　心念說淨法　金粟淨法
　　○諸說戒法篇第五
　僧說戒法　僧同犯識罪懺白法
　僧同犯疑罪發露白法　尼差人請教授法
　教誡尼法　告清淨法
　識罪疑罪發露法　說戒座上發露法
　略說戒法　對首說戒法
　心念說戒法
　　○諸眾安居法篇第六
　安居法　對首安居法
　後安居法　心念安居法
　忘結便成法　及界與園成安居法
　受日法　羯磨受日法
　對首受日法　命梵二難出界法
　受日出界逢難法
　　○諸眾自恣法篇第七
　僧自恣法　差受自恣人法
　白僧自恣法　正自恣法
　略自恣法　對首自恣法
　心念自恣法　尼差人自恣法
　　○諸分衣法篇第八
　二部僧得施法　二部現前施法
　分時現前施法　分非時現前施法
　分時僧得施法　分非時僧得施法
　五眾死物所屬　分法十種不同
　同活共財法　負債法
　明囑授　分物時節
　斷輕重物　量德賞物
　分輕物法　四人分法
　眾多人分法　心念分法
　得受衣法
　　○懺六聚法篇第九
　懺悔法　懺波羅夷法
　懺僧殘法　懺偷蘭遮法
　懺捨墮法　懺單提法
　懺提舍尼法　懺突吉羅法
　　○雜法住持篇第十
　六念法　白食前後入聚法
　白非時入聚法　作餘食法
　訶責弟子法　弟子辞和尚白謝法
　諫作犯法　諫止犯法
　五種持律（卍欠已下五項　持律五功德
　四種斷事人　有五種滅法
<pb n="80"/>
　毗尼五答　持律五利
　有十種法滅法　有五種法久住（欠）
　毗尼四義　四種廣說

隨機羯磨疏記略條目（終）

四分律刪補隨機羯磨疏序
題中上三字標所宗律簡他部故次六字標能宗
羯磨簡餘文故上竝所解疏為能解上皆所序序
為能序所解之題序末自釋而云疏者結界篇云
疏者疎也疏決疑壅必不曉者披文見意謂羯磨
本文全依佛語雖加注釋言略義含來學披尋不
無疑壅故須開釋啟悟未聞或立義以申明或附
文而披釋其猶決江河之滯塞使川澤以疎通奧
義深文由茲流暢故也序義如常臨文自舉。
大唐沙門釋　道宣　於終南山豐德寺撰
撰號中上二字標其時也次五字示其號也沙門
即出家之通名釋乃隨師之姓氏於下記其處也
終南在古長安西南五十餘里亦名太一山豐德
寺在終南之豐谷準僧傳本號豐谷後因智藏法
師居之故改為豐德耳撰即訓述示其謙也準下
批文凡經兩出此即後脩之本。
觀夫聖人之利見也玅以清澄界繫亡我靜倒以為
言焉。
序文序教源中初科通敘如來出世設教之旨意
明羯磨教有所歸觀謂以意推詳惑盡理明行極
果滿謂之聖人名通凡小及以因行細而簡之今
此乃局玅覺極果又復別指此方化主釋迦本師
耳利見周易乾卦二五兩爻皆云利見大人彼明
國君出潛登極必合時心萬物宜覩今謂如來乘
時應世機緣成熟羣生宜見故借彼語以明垂應
玅以猶言要使也界是苦道繫即業道我倒即惑
道由惑起業因業感苦欲脫此苦必先以戒禁捉
業非故曰清澄次以定慧縛殺煩惑故云亡靜界
即三界六道繫即七支十惡我即人執倒即四倒
無常計常苦逼計樂無我計我不淨計淨通而為
言不出四住五住見思無明也釋尊一代所說教
門大小雖殊理盡於此更無餘途故云以為言焉
若據毗尼本唯止業今從佛意通遠為言即下云
凡所立教無非為存滅惑是也。
故張三學之教源顯八正之道業揚四部之清訓樹
五眾之良規莫不橫厲重關高翔極有者矣。
次科初示教本眾生沈溺既唯三道佛設教門不
出三學對業立禁戒對惑立定慧惑傾業喪則苦
道畢矣若準高僧傳論即對三業以立三學戒對
身口定慧對意病唯齊此藥不空施法門雖多皆
從流出故云教源故下云通進道門不出三學一
切聖人竝由斯跡是也就此三學離為八正故云
顯也一者正見（見四諦分明故）二正思惟（思惟發動覺知令增長入涅槃
故）三正語（除四邪命攝口業住正語中故）四正業（除身邪業住清淨正身業故）
五正命（除三業中五邪命住清淨正命故）六正精進（勤精進修涅槃道故）七
正念（念正道及助道法故）八正定（入諸禪定故）此八通名正道出
世正業簡邪行故亦名聖道四聖所修簡凡位故
準下疏云語業命三是其道戒念定方便義約禪
靜（方便即是精進）正思及見此為慧觀上二句彰教行下
二句顯被機四部清訓即經論化教通道俗故僧
尼士女謂之四部五眾良規即律藏制教局出家
故莫下結歎教功六道深固故喻重關厲猶闢也
無色天頂謂之極有翔謂飛舉也此明三藏無漏
聖法橫則闢開六道之門豎乃高超三有之表滅
惡生善革凡成聖顯上清澄亡靜之義也。
然則學雖多位誠戒居先豈不以眾善宏基依因之
所本也。
<pb n="81"/>
別明中初科上句躡前三學次句獨推戒功豈下
出居先所以有二義一者萬善宏基謂出生萬行
宏即大也二者依因所本謂能發起定慧即遺教
云若無淨戒諸善不生又云依因此戒得生禪定
滅苦智慧是也。
自古詳教咸分兩途化教則通被道俗專開信解之
門行教則局據出家唯明修奉之務三輪則攝於憶
念四藏則統在毗尼義約則行教所收從文則歸承
法聚止作兩善名實昧於即機受隨二戒願行標於
時眾所以前修後進成誦維持代漸浮訛不無㳂濫。
次科通敘中初總分兩教三輪下別敘毗尼初中
從古皆爾故曰咸分就文二教對明兩別道俗出
家被機異也信解修奉立法異也戒疏云何名化
教開演化導令識邪正教本化人令開慧解本非
對過而立斯教言行教者起必因過隨過制約言
唯持犯事通止作戒律一宗局斯教矣就別敘中
又二初四句總判所歸止作下別示宗要初中上
二句通對餘藏下二句局就律宗三輪者一者神
足為無信也二曰說法為無解也三須憶念為無
證也由此三種運轉不絕故竝名輪前之二輪攝
餘二藏後之一輪即攝律藏雖復互兼不無偏勝
言憶念者謂毗尼立法殷勤囑累制令記憶不使
遺忘所以常爾一心違皆制犯故知常勤觀察始
號奉持四藏者三藏外加一雜藏用收眾典今明
戒律四中之一制法雖多毗尼總攝故云統也義
約者從理而判此即取上總分別收律藏從文者
且就本律二眾戒本二十犍度皆名法聚準五百
結集文比丘事聚在一處名比丘戒本尼戒亦然
受戒法聚在一處名受戒犍度乃至諸犍度亦爾
犍度梵言即翻法聚是則一部始末通歸法聚所
收別示中止作兩善即二持名即名字實即體相
昧謂艸昧取剏始之義周易云天造艸昧（文見迍卦注云
造物之始始於冥昧故曰艸昧言其草略未甚顯著）即機與下時眾竝目當
時稟化之者受隨二戒受戒是壇場願體隨戒即
後起行相故云願行標謂指其大端未為盡理所
以下結示上二句示前世傳持下二句明後代訛
濫凡古今文字播於眾口相傳誦習者謂之成誦
浮訛言其時變㳂濫謂其義乖。
自法流東夏開務寔繁戒本羯磨爭分異轍良由受
體止持攝修之極無越戒本據行作持量處之要其
唯羯磨。
次別明羯磨敘古集本中初文初二句推往古弘
傳自漢至唐涉于九代對西曰東大國曰夏或弘
傳三藏或立法行事皆謂開務歷代非一故曰寔
繁戒下次明二文獨盛體行止作攝修量處即二
文之宗旨祇由極要致使[逅-口+巾]代弘持甚眾所見既
別故曰爭分各立宗途故云異轍轍即車所由之
道。
戒本序致如別所陳羯磨眾氏義須詳顯或單翻出
（即古本曹魏所翻者）或依律文（即今一家依本直誦）或準義用（即光師所述首云三
藏者）或引緣據（即順師後述廣子注者）酬校諸本成務紛綸增減
繁略互見得失單翻則失於文旨包舉難尋依本則
得在執據前後易惑準義理雖無爽藏跡可嫌緣據
似是具周止存別見竝隨事尋誦臧否冥然唯可卷
收信殊龜鏡。
次科初二句指略戒本即含注戒序敘古所出亦
有四家非今正意故指如彼次正列羯磨又二初
列名眾氏猶言諸家單翻者按懷素律師序云曹
魏鎧律師（即康僧鎧）於許都集題云曇無德部雜羯磨
即曹魏時又有曇諦律師於洛陽集題云羯磨一
卷出曇無德部（二本竝見大藏）昔以次句用收諦本然彼
出於曹魏則非即今一家又受日加乞牒入羯磨
復非依本直誦今詳鎧諦二本竝是單翻俱出曹
<pb n="82"/>
魏意以此句通收二本二依律者祖師之世別有
一家列次文句一依律本即下明受日法云近世
諸師不加乞辭準律直誦頗符今注祖師所集承
用此本但立篇次以類集之彼本依律緣起隨有
隨錄無有義類故下斥云前後易惑是也三準義
者即元魏慧光律師於鄴下集此同曇諦本意詳
光師即用諦本但加義注故云準義首云三藏者
即撰號自稱三藏法師四引緣者謂據律緣起即
隋朝法願律師於并州撰兼出章疏并汾盛行（已上
三本竝亡酬下次對校為三初四句通示諸過酬即是
對成務紛綸謂事無倫序增減繁略言不得其中
如受日乞辭或加不加解戒場法或出不出分亡
物法或二或三作法成緣或六或七等增則成繁
減則成略又可增減約法繁略在文互見得失言
未全是也二別點得失單翻中彼無注釋故失文
旨復不辨緣成則羯磨綱要在文不顯故云包舉
難尋此本全失後三則兼得失竝上句縱與下句
奪破易惑謂前後不次使人迷亂義見上文爽亦
訓失光師之本或用他文及加自義竝無標簡謂
之藏跡參混聖語故曰可嫌今家不爾引文約義
一一標顯即羯磨序云律藏殘闕義有遺補故統
關諸部撮略正文必彼此俱無則理通例決竝至
篇具顯異古藏跡別見謂所見不通竝下總斥無
用隨事尋誦謂機生取用也臧否冥然謂如非不
辨也不堪依用故可卷收不足憑信故殊龜鏡龜
辨吉凶鏡分妍醜殊猶乖也。
又依本綴疏廣引游辭附文摘義尠逢其器逮于近
世繼有作者盛解律文空張辭費至於行事未見其
歸撫務懷仁實增勞想。
綴疏中二初斥前代游辭謂非要之言附文摘義
述疏之體能此撰述實難其才故云尠逢其器次
斥近世初二句標人逮及也次二句敘非要至下
二句明失本撫下二句示傷感辭費謂言辭過實
（曲禮曰無辭費）撫務謂惜其正軌懷仁謂悲於來學勞想
謂積念成勞此見聖心為物之切也。
今不揆庸昧試纂聖言削彼繁蕪增其遺漏具依正
量傍出行用各顯部類仍隨義舉指瑕則知過宜改
摘理則思擇有蹤時務則廣樹厥儀同廢則略題名
相。
明今中初科初二句總敘撰集揆即訓度對下聖
言故云庸昧未敢自許故云試纂纂即集也削下
別示文體七段初示刪補繁蕪遺漏義見上文二
依正量謂羯磨文句一無加減三出行用即諸篇
布設行事次第對本羯磨故言傍出四顯部類謂
集成十篇故或可所引諸部竝顯名題五隨義舉
下文標云義設等六明取捨指瑕者下文破古皆
標有人等知過宜改令捨執也摘理者謂取他所
長思擇有蹤謂考校得實也七明隨機時務如受
結說恣衣藥受淨等同廢如二大界三小界懺上
三篇罪等下竝標名不出其法樹字上呼厥其也
上之七段若合題目初是刪補末示隨機中即羯
磨又復一一反古所集對前可解。
本雖行世於理未陳故復相從勒開文義。
出疏中初文上句指前次句起後理即是義隨文
披釋故曰相從勒猶析也。
餘老矣恐徒移日[晷-人+卜]妄損正功耽滯無益之辭以送
有涯之命誠不可也大集法行之言律頒常一之教
此而不審餘竟何言。
次科初敘惜於時功大下次顯審其宗旨若唯循
舊一則虗費二乃乖宗斯疏所興深意在此準下
批文貞觀九年剏製將近六十至二十二年重修
已及七十故云老矣前著後加皆未可測[晷-人+卜]即日
影無益辭者諸古疏也有涯命者報有期也（莊子云吾
<pb n="83"/>
之生也有涯注云涯限也）大集第七寶女品云世尊云何菩薩
修行法行佛告寶女菩薩不捨親舊知恩報恩憐
愍一切修於忍辱難施能施慈心護戒思惟善義
護持正法善護眾生淨身口意清淨其行乃至勤
修六波羅蜜四念處八正道是名菩薩修行法行
四分大小持犍度云初夜後夜精進覺悟若在晝
日若行若坐常爾一心念除諸葢頒賜也經稱法
行旨在修行律制常一意存攝念苟不體此則失
宗要被物無功終成浪述故云此而不審等仍知
今疏專被攝修講學討論勿忘斯意。
所題曇無德者中梵本音唐言譯之名為法鏡部謂
黨類之別名運起正法之初位四分即說之斷章言
律乃行所詮教對彼繁略故題刪補對彼潛務故曰
隨機羯磨天音人翻為業凡百所被莫不成濟且開
大略廣要如後。
釋題中三初釋人名次釋律號後釋本題初中亦
云曇摩德翻法鏡者戒疏云能照達萬法亦云法
正明慧卓朗除邪倒故亦云法護興建正法不墜
於時故（或云法密又名法藏）黨類者約法則指其部文就人
則約同所見運即是時正法千年佛滅百年便分
五部故云初位律題中斷章者四度傳文一部方
就隨說止處即為一分故云斷章斷字上呼行所
詮者所即語辭別於餘藏故曰行詮本題中對彼
者即指古本繁略義見上文潛務謂時所不行者
如二大三小諫治悔重等法古皆備出今本但存
現行要用者故云隨機機即弩牙喻其要也羯磨
翻業下文具辨被事成濟即是業義且下結指上
句通指前序或云別指釋題下句示後疏文然業
理幽微一宗樞要寄茲略示啟悟來蒙且夫諸法
常住則知真妄同源方便隨宜故說從真起妄真
理本寂清淨湛然不守自性從緣發動動即業相
動之不已熾然麤顯變起世間眾生國土凡聖因
果一切諸法此理事相對以辨業也又於一心中
派出諸業六凡為染四聖是淨由諸眾生迷理起
妄隨妄興業流轉六道則為染也有能覺悟反妄
歸真修解脫道起出諸有二乘之人名無漏業菩
薩及佛名大悲業對望六凡通名為淨此約染淨
以明業也又三界見思無明煩惱竝業所成無別
有體涅槃云業作煩惱煩惱作業三界六道一切
苦報皆酬往業業成於報報體即業故知業積成
惑業變為報三道輪轉無非是業此約三道以明
業也又業由心起心隨境生境既無量業亦非一
所緣雖眾能造唯三身口是具意為業主意即業
思思即行心是則一切善惡業相皆心所造此約
心境以明業也又三毒所起十不善行是三途業
諂誑強狼即修羅業歸戒布施即人天業無漏八
正是二乘業六度萬行即菩薩業無緣大慈不思
議用即諸佛業如起信贊佛偈云最勝業徧知等
但六凡迷業三聖修業唯佛證業故知業者徧該
十界或云三惡三善或云四惡人天為善或云六
凡為惡四聖為善此約因果以明業也又五陰中
一陰是色四陰是心識想受三悉是無記流入行
心方成善惡就此行心復分三性善惡如上無記
業者癡狂心亂睡眠誤妄悉無記業善惡二業招
生感報無記業者不能感報或云不招總報亦感
別報如成論夢中造業五分夢中結五吉羅之類
此約三性以明業也又大小兩乘經律論藏教相
所詮唯戒定慧當知三學行之本也教由生也行
即是業詮行成教是則三世十方一切佛法無非
詮業此約教行以明業也又十善五停四弘六度
一切觀行竝化教業毗尼所詮開遮輕重一切律
藏竝制教業化據理性理有順違制就教法教有
持犯此約化制以辨業也又總括一化三宗不同
<pb n="84"/>
一明受隨作無作體如戒業章三體差別二隨行
持犯成就處所有宗動色假宗重緣圓教瞥念若
持若犯竝準此三以為分齊此約大小以明業也
又殺盜婬等身口非違生死根本方便正念護本
所受名止善業䇿勤三業有善起護眾別等法名
作善業違止名作惡反作名止惡即止作二犯此
約止作以明業也今此羯磨義翻為業名通體局
且用十門一一簡辨則臨機秉御莫不成功主教
傳通了無滯礙矣。
四分律刪補隨機羯磨疏卷第一（始從集法訖緣成篇）
本文中標題前是序題此即疏題有本不存乃是
寫脫比戒疏事鈔義必具之題下注字標卷始末
意使先知文相起盡不可擅除。
將欲造文披釋先以義門開解深求教旨意存決務
隨務辨成不過四位初謂聖法即能辨之教二謂緣
務即所被之事三謂秉御即弘法之人四謂安立即
設法之所故律顯法具現方成今約機緣非四不立。
立章中初文初敘意造即訓至披即是分決謂決
斷務即法所被事隨下列示四位即法事人處羯
磨大宗眾法別法非四不成一部始終不離此意
首先標舉其致在茲若望眾緣成法則聖法是其
正宗若據秉法被事則緣務是其本意故下引據
律顯法者即滅諍中明諸羯磨須具現前毗尼彼
云有五種現前云何法現前所持法滅諍者是（法即
羯磨）云何毗尼現前所持毗尼滅諍者是（準教斷諍）云何
人現前言議往反者是（評量所諍）云何僧現前應來者
來應與欲者與欲得訶人不訶者是（三業和也）云何界
現前唱羯磨作制限者是（作法界也）彼因斷諍故用毗
尼今通諸法故唯存四第三即所被事第五且據
眾法故局作法今明安立須通兩界故彼文云此
現前法通一切羯磨則知準彼五現為今四位耳。
且依四別竝以義求然後對法相攝分齊。
正釋分章中大分二章依四別者即上四緣一一
緣下開章廣辨故云義求對法相攝即下總論四
緣下文牒云對上四緣相攝通塞是也。
初明聖法所謂羯磨略為四門一教興本意二顯名
定體三辨務緣成四廣明非相。
初教興意者自三寶降世俱敦缺有之機凡所立教
無非為存滅惑。
初能辨教教興意中初科上二句明出世意具舉
三寶不相捨故從本垂應故云降世猒世拔俗之
士名缺有機敦崇也下二句明設教意凡所之言
該乎一代滅惑超世三藏竝然。
然則佛法兩位通贍道俗唯斯僧寶獨據出家明功
上鄰極聖顯德下濟羣有。
別示中初科上二句總敘佛法贍猶攝也慕佛稟
法不局道故唯下別明僧寶初二句示位入僧海
者必出家故下二句歎德上鄰極聖者三乘因種
故如律瓶沙王施佛園毗舍佉母施佛衣佛竝勸
令施僧之類故知功力尚等於佛況小聖乎下濟
羣有六道福田故言羣有者正報即四生依報則
三界開為九有二十五有。
但由僧海宏曠行位殊倫或內外以分途或凡聖而
啟路或約寶通於緇素或就儀辨於持毀。
次科上二句通示上句明其眾多下句顯其行別
或下別列有四對一內外對五停心總別相念名
外凡僧煖頂忍世第一名內凡僧二凡聖對總上
兩凡更兼薄地竝為凡僧初果至無學通名聖僧
分途啟路理同文互三緇素對言約寶者初果已
上學及無學無漏功德名為理寶亦名第一義僧
但取證果不論形服如律見諦白衣同入僧海故
通緇素四持毀對儀即威儀通目篇聚持戒破戒
二僧別故上來四對八位初唯局凡第三局聖二
<pb n="85"/>
及第四竝通凡聖。
至於事務符會要以情見相投同和則上善可登同
忍則下惡可滅非假聲教何以通之是以如來體斯
弘理故制御僧方法隨有別住普使同遵但得其緣
無非成遂。
三中初句明事起要下顯須和情見即六和之一
上善即受具下惡即悔重略舉此二總餘生善滅
惡一切羯磨登成也非下明假教和忍在心非言
不顯故須言教以通眾情上敘機緣是下正明制
法初二句明知機故下明立法御僧方法即羯磨
也隨下示制約隨界同遵不得乖別但下顯成功
緣即機事或可人法等緣兩釋俱通。
就第二門復分四別一釋名目二定體相三分廣所
以四諸部同異。
初釋名者。
所言羯磨者中梵本音此翻為業業謂成濟前務必
有達遂之功故明了論中亦同翻業現今譯經聲傳
羯磨必翻稱業。
第二翻名中初科初翻名業謂下釋義成濟是能
加前務是所被羯磨訶句當體言音身不乖儀意
無異想三業搆造眾別等行由之成決即名此法
謂之為業業以造作成事為義如十善十惡能成
因感果故竝名業此就能造作體為名若論所發
無作業性如後廣明故下引證了論具如後引現
今譯經即指唐翻祖師曾預譯場故得其實。
自古至今有翻羯磨為辨事者非無此義但用功能
往翻然能事乃多要唯有二初謂生善事如衣食受
淨人法結解並隨行善而得生也後謂滅惡事如懺
罪治擯滅諍設諫名通善惡理在除愆皆由羯磨前
務夷蕩故受此名又生善之極勿過受體由作法和
便發戒業量同太虗共佛齊位也滅惡之大勿高懺
重若不洗過生報便墮由此羯磨拔之能令九百二
十一億六十千歲阿鼻苦報欻然清淨豈非辨事。
次科初標古示名百論但翻為事相傳加字助之
事鈔猶存此翻問前云成濟前務等豈非辨事今
古那分答前以業翻名以功能釋義今此直以功
能翻名於義頗疎故所不取（講者皆云俗以士農工商為業僧以羯磨
為業又訓業為[拈-口+(足-口+(雪-雨))]辦事[拈-口+(足-口+(雪-雨))]速等傳謬久矣識者宜改）然下依名釋義文有兩
段前通約諸法釋食即是藥人謂差舉法即說恣
夷平也又下次別約二法釋量同太虗法體廣徧
故共佛齊位功德高深故言生報者凡報有三一
現報（即今身受）二生報（轉身即受）三後報（後後身受）犯重歲數出
目連問罪報經彼云犯波羅夷罪如他化自在天
壽十六千歲墮泥黎中於人間數如文所引彼經
不定獄名此準僧祇云墮阿鼻經音義云阿鼻翻
為無間一身無間（充滿獄故）二苦無間（不暫息故）學者多迷
生善滅惡二事請考此文足為明據。
諸部亦稱為劍暮者葢取聲之不同也。
三中波離問經名為劍暮劍羯暮磨音小訛耳。
然以業義通於道俗謂此作法非局在僧故存梵言
簡異通者知羯磨事非俗行故。
簡辨中初文初敘華言通濫業義通者如七支十
善動不動等不局道故名義既通必生疑濫故云
謂此等也故下正出存梵所以簡濫遮疑又復生
善故也。
但以唐梵翻譯詳覈未通師資傳授習俗難改乍聞
為業絕聽驚心今依正翻傍通舊解想無昧也。
次科初示翻譯之疎師下明相傳執舊聞而不從
故云絕聽異於常見所以驚心今下顯兼通正翻
為業傍通辨事臧否自分故云無昧。
二定體相者。
自古諸師依法出體但廣明非翻非如法今不同之
律有正體無宜不立故異由來所述法義就門分二。
<pb n="86"/>
次定體相敘古中依法者法即羯磨謂依律中七
非羯磨辨示非體以非顯如如即法體如後七非
顯體中明今不同者律有三法即法是體何須別
求反驗古解總有二過一律既有體不當強立二
翻律七非但偏眾法不收對念反上二過故云異
也。
初明體者。
然此教法正據緣成緣則通於內外定體則繁今但
剋相以論實唯言教問僧和忍義非餘設即以聲相
相續善色為體若據事成感發業量是謂作與無作
也廣如戒業章中。
約論中初遮簡緣通內外者即有情非情也人唯
局內法處局外事通內外緣相既多從緣定體體
則不一故云繁也如上古師翻非明體則涉諸緣
故特點之今下正示剋相謂定約所秉言教聲相
簡餘塵相續簡一念善色簡惡無記聲是不可見
有對色故（有作善色聲非也上標聲相不可重言）上約能被示體若
下指所發如後量即體量戒業章見受戒篇問相
續善色與作何異答尋後相比自可通之。
今依律宗全無三聚攝法但有隨相明體然則法隨
事興事繁法廣不可論體法假人弘人分三位謂一
人眾多人僧人故法隨人亦分三體謂心念法對首
法羯磨法。
依律中初文二初標所出律無三聚者顯上善色
依諸小論諸論明法竝約聚收一色聚二心聚三
非色非心聚（成宗更立無為聚）隨相即下三位竝見律文
然下正示法體有二初明不隨事立事即所被且
據眾別百八十四故云事繁立法數同故云法廣
法假下次明須對人立先列三人下列三法配對
可知即此三法是律正體問此亦依法與古何別
答略如上辨在文自異。
若據律本以三羯磨謂單白白二白四用通攝者但
據眾法為言今約成業辨事亦通別人故別秉法理
稱羯磨所以十誦四分咸有誠文然律但明僧法餘
不彰者取建業功強勿高大眾故偏受羯磨之名舉
事約文義皆通也。
次科初示文局律云有三羯磨攝一切羯磨謂單
白白二白四今下義判人雖非眾成業不殊理無
異號所下引據十誦心念分衣佛言善作羯磨四
分受五戒三語受具皆名羯磨具如後引然下究
律所以舉下結歸上義舉事即前義判約文即前
引證。
二明相者據法本體義張三位隨相略分以為八品。
次明相中即上三體各有別相相雖分八隨事仍
多攬相歸體體唯三位文列八相隨一相下略舉
一二對尋本文未勞委釋。
初心念中自分三品一但心念法如朝夕常念四儀
等事二對首心念法如持說衣藥等也三眾法心念
法如說戒自恣分僧物等。
但心念下舉六念者若據羯磨止出三法今以六
念義攝四事四儀歷事起觀一切心念後科所列
例亦皆然如雜法篇委明其相。
二對首中自分二品一但對首法如白告受淨等二
眾法對首法如捨墮說恣等。
三眾法羯磨自分三品一單白法如和白說恣等二
白二法如結解諸界等三白四法如受懺治諫等。
僧及一人法各分三對首一法但分二品故有八相
也。
三明分廣所以者。
分廣所以者前於三體廣分八相但列名數然猶
未明開張之意故立此門以彰教旨。
但由法不孤起起必託事而生事雖眾多大分三品。
敘三體中文對三事立三法者量病處藥不可差
<pb n="87"/>
故前文隨人立體則彰所秉之階差此中對事顯
法則明能被之來致當知人法事三三三互望耳。
初謂小事未假證成一人獨秉便能遂剋如上所列。
小事中列相已明故指如上。
次謂中事中猶通也法雖眾多微通大小謂對首羯
磨必假境緣若無所對分通心念眾法治懺是所常
行必界僧少兼通對首故此一法分通大小。
中事中初訓字法下釋義初通示謂下別釋為二
初釋通小眾下次釋通大眾法治懺且據說恣捨
墮等法故下結示。
後謂大事如住持眾德匡攝僧儀息邪靜謗悔除極
法自非僧位莫能辨之故曰大事也。
大事中初科住持眾德即受結說恣匡攝僧儀即
諸治罰息邪靜謗即諸諫法悔除極法即夷殘等。
然僧得自在通塞適緣上得兼下下非僭上故說戒
自恣事通僧別乃至心念亦通辨之雖作法或乖而
表淨是一良以戒法相攝自他雙被故也餘有不通
者或是事重或是被機情事相投義須堪濟故限當
位不通彼此。
次文初總標處判成否一出僧命故得自在此即
律本開解戒堂之語適猶稱也上下別釋又二初
釋通者大事通對念中事通心念故上得兼下小
中二事不通上法故下不僭上下舉說恣顯示兼
通作法乖者辭句異故表淨一者所為同故良以
等者示通意故且約說恣餘見後文餘下次簡塞
者事重如受懺治諫等被機如諸差結等情事等
者示不通意。
重就此三離八相者。
就心念中離分三相。
以但心念法事是常行來往繫心衣食起觀止得獨
運豈向他陳餘者例然故名此也。
次分八相但心念中據論羯磨必具言章繫心起
觀通歸六念故得引之運即是作。
二對首心念者事實假證緣闕故開但以衣鉢受淨
待形為要若不曲聽教非通濟本唯對首末開心念
從本為名故名此也。
對念中且舉衣鉢受淨安居受日緣至必行故同
開也。
三眾法心念所以立者事實僧成義非獨濟但以說
恣等法衣服施緣形心所資方膺道業故雖僧秉通
濟別人故名此也。
眾法念中說恣施衣更兼亡物故云等也衣即資
形法即資心膺親也。
就對首中離為兩相。
初明但對首法者如告白證成持懺等事若不引證
情想紛馳緣假他成業由自吐彼此相會方得濟機
故因境對便立斯法。
但對中白告如白八聚白僧殘等持即加衣加藥
懺謂悔下諸篇紛馳謂不專一不成業故緣下示
名義即簡眾法緣業皆他。
言眾法對首者如懺捨等事下凡累障動與持違衣
藥之間誰能清淨必有違犯要假僧除時緣或乖減
眾亦許仍從本位故曰眾法對首。
眾法對首初科略舉捨墮等餘說恣得施亡衣。
此之二位本是僧行故作法時還通界集故文云不
得別眾雖捨不成不同心念法中對首之法通界無
人聽成心念得人別眾即是本位若據眾法心念大
略同此通界無別方成本法名相顯然無勞解也。
次科初明本位又二初示制不下簡異心念法中
對首者即對首心念無人暫開有還本位本是別
法不勞盡集若下次點前法亦制盡集故曰同此
眾法是本心念是開故云名相顯然等。
就眾法中離分三相若據和白處齊前事得遂義不
<pb n="88"/>
分也但以僧情難一事分小大隨務裁法故開三品。
眾法中初科示離合意在文可見。
初單白者如說戒告眾僧所常行聖制同遵有背結
過未假煩請隨作便遂初牒事表陳勸僧和忍名之
為白即此成遂有作業之功名為羯磨。
單白中初明事輕且舉說戒初下次顯法相。
若非常務情和稍難如受日離衣差使處分故須一
白牒事陳情一羯磨量其可不方能成遂故曰白二
羯磨計又應名白一羯磨以白與羯磨雙建其功故
曰白二也。
白二中初舉事望前故難對後尚易故云稍也稍
即訓少故下顯法又二初分示計下決名。
若情事殷重和舉轉難如受懺大儀治擯重罰故須
一白牒陳三羯磨量可方能成遂故曰白四亦以一
白三羯磨通為四也。
白四中舉事顯法決名竝同上也。
然此三位約文乃局就義通成但白據表唱之緣羯
磨顯功成之用此為局也單白一法即辨前緣初後
羯磨非無表意此據通也。
料簡通局中初總示但下別釋初明文局單下次
明義通單白辨緣不唯表唱羯磨表意豈獨成功
彼此具兼義非偏局初後羯磨者即白二白四也。
然文分前後者以陳情之高者莫不名白功成業就
者要唯羯磨故結集翻度之人取意分於前後。
前後中三法安布單白在先雖復兩通不無偏勝
據論佛世隨緣制法本無前後故推結集等人結
集即波離法正翻度乃覺明竺念此明律列獨頭
單白在先之意若二種羯磨白法前後佛本自安
非後來也。
若論律本通曰羯磨如上廣列今據隨事大小難易
不同故法依之分廣其相。
離分中律云有三種羯磨單白羯磨白二羯磨白
四羯磨據名各立本無差降如上廣列指體相中
上文所明三法優劣非本律文故云今據等。
問心念之與眾法約事各分三品未知對首據何獨
為二位。
料簡中問離合者上且依律第列八品今於對首
中摘出中蘭自為一品例亦分三共為九品故也
初問中舉念眾兩同責對首獨異。
答語事為論乃殊品量且統裁之隨分三位約事九
品法亦同之何以明耶如心念法中所被下事既局
三位自分三品謂下下下中下上也眾法之中所被
上事當局位三自分三品謂上下上中上上也對首
之中亦應三品如持衣說淨名中下事如懺捨墮是
為中中若懺偷蘭眾多對首得為中上故亦隨相分
為九也上以偷蘭非僧懺故入但對法收今依律中
令小眾悔聽問邊人故開成一位耳。
答中初通敘對事分法隨分三位謂三品事中皆
可分三則於對首離出一品故為九品約事分法
法亦有九故云同也何下次別列品位又三初明
心念但念為下下對念為下中眾念為下上二明
眾法單白為上下白二為上中白四為上上三對
首中如文自列偷蘭三品重蘭攝在眾法輕者自
歸中下今立中上唯局次蘭然據作法還即但對
而居眾法對首之上故諸問答自此而生上下會
通初決前合意今下顯今離意。
問捨墮悔蘭俱非別眾如何分之以為兩位。
轉難中悔蘭小眾制問邊人亦不許別即與懺捨
理不當異。
答據非別眾說恣應上悔蘭限三應歸中品然以捨
墮通對一人故名中中悔蘭其必問邊理歸中上以
十誦云重者界內輕者界外四分下文小眾故也及
時加法界亦通收與前說恣葢是同也對人多少故
<pb n="89"/>
有階級。
答中初斥奪前難捨懺但制別集說恣通収內外
若取別眾須推說恣不體今意故且奪之然下伸
今所立初對捨墮以顯通局捨墮下通一人中蘭
局定三二據分品次於理顯然十誦三階初篇生
重界內大眾懺（上品）二初篇生輕二篇生重應界外
四比丘眾中悔（四比丘者能所合論須界外者由制問邊界內有人恐謂別眾準知
無人亦通界內）三僧殘生輕一比丘前悔（下品）四分即滅諍
犍度故云下文彼云小眾二三人也及下次對說
恣以明同異上約別眾明同下據對人顯異界亦
通收者以界有人亦不得別然說恣眾法僧私必
集悔蘭別法不集亦成今此且據制必問邊一往
言同次科自見對人多少者說恣不定下通一人
則顯悔蘭人位揩定故為上矣。
問說恣及捨通界必集據現到者開成對首此豈為
中如悔次蘭三二人邊便得成法縱有不集義應得
成此望前法理應非上。
轉難中初難眾法對首理合居上由本眾法有別
不成故次難悔蘭義合在中由是別法縱別亦成
自可違制不防成法。
答若據通集實如來難今據事大情多作法稀就故
判中上如說恣等法心念亦開捨墮但對便成清淨
次蘭不爾懺必眾人以罪起初二之篇懺分三境之
異止得從義為中上矣。
答中初縱許前難今下奪歸正義又二初示所立
事大情多即下云罪起初二篇故作法稀就即下
云懺分三境異故如下比校說恣開獨念捨墮通
單對即顯事輕悔易反上二義悔蘭必眾人者尚
非單對況獨念乎言從義者非文所有酌理立故
三境即上三階。
問如上廣相隨事三九不同古來所傳百一羯磨其
相何耶。
次明多少問中初躡前品位二引古申疑百一羯
磨今見藏中昔賢所集故曰古傳。
答如古所傳百是數之總名隨事皆一羯磨故云百
一也不無事義若考覈之自有一事而須三四者如
受戒捨鉢德衣亡物之類是也從多限事為言亦得
局稱一法莫不隨作業成皆曰羯磨也。
正答中初依古釋名百是所被事一即能被法事
無限量舉百以總之法皆通被舉一以貫之不無
事義許其有理若考等者遮於後疑恐謂一事止
用一法故舉受戒等釋之受戒四法一差教師白
二召入白三對眾問白四正受白四捨鉢三法一
受懺單白（若不行鉢止用受懺還鉢二法）二行鉢單白三護鉢白
二（戒疏準僧祇加差人行鉢白二）德衣三法一差五德二付衣竝
白二三上座和僧白亡物三法一賞看病二差五
德三付分法竝用白二用法雖多望事還一不妨
百一之名故云從多等也莫下次釋羯磨可見。
若據伽論恰有百一故彼列名單白二十四白二四
十七白四三十也古人誦他異部自略本宗據四分
中統收其相有一百三十四法。
顯數中初文初引論示數藏中百一羯磨首標一
切有部則知出於十誦論宗彼律數亦同之古下
斥古迷宗即引本部大數示之總括一部故曰統
收百三十四且舉眾法心念對首多出他宗故所
不筭。
有人細尋律本更加十法者又出僧尼互不同法及
同秉者歷數為二百六十一法有人隨戒各出二部
捨墮即有一百二十法餘者更張之。
次科三家數別初加十法即百四十四次師歷數
二本竝亡未詳何法後師獨分三十捨墮受懺還
衣一戒二法僧尼二部合數可知更有多家列數
不同不復具引故略指云餘者等也。
<pb n="90"/>
今以正律本文用法收事故以三羯磨攝一切故若
隨事者事則無量何止前數以佛立法令僧準行如
結集諸白滅後舉告既非佛制準義和用莫非僧法
故不具舒且約略大途如上所列也。
三中初據文立義以三羯磨攝一切者此正律文
若下斥古局數律文所出且據緣起非止此數事
既無量不可隨事以定法數以下顯今從法結集
等白並諸羅漢準法裁之則彰三法統攝多事不
可如古據律定數不具舒者異前諸師細尋等也
且約略者指前列數非限定也。
四明諸部同異。
計斯一門誠為閑務既非當部徒費時緣然則博贍
為攝務之資通觀有經遠之用羯磨乃攝僧之大教
豈是管見而欲明乎故當交映部別審成壞之源矣。
四明諸部敘意中初明非要然下次敘須明初通
敘為學義須兼濟攝務資者助於行事故經遠用
者流於久永故羯磨下別顯秉御必在通明莊子
云用管闚天用錐指地不亦小乎。
依僧祇中三品羯磨如此所明加一求聽羯磨故彼
律中受日等事皆用之也十誦五分葢無異品然於
別人所秉不出其相唯十誦云對首心念分衣已是
名羯磨敢依此文統收眾別。
諸律中初明眾法三律三法竝同四分求聽一法
唯出僧祇同下了論中間羯磨然下明別法諸律
雖有對念散在前後正出羯磨但列眾法故云不
出其相對念別法得稱羯磨十誦明文故云敢依
等下引四分五戒三歸皆名羯磨乃是義準而非
明文。
明了論中一切羯磨唯有五種故彼解云羯磨名為
所作業也一切通論悉稱羯磨與今唐翻恰然符合。
了論初科引論舉數故下引解釋名一切悉稱者
證名該眾別也與今符合者證翻名得正也。
論云一者所作相貌羯磨謂如此時量決事及時必
定應作解云如僧立制比丘不得入於城市為此事
故一年一月或復永斷所立約時事各有相貌故也。
相貌中引論彼論凡約年月日時所制之法皆名
時量次引解中舉事顯相不入城市釋上決事一
年一月等釋上及時事有相狀時有分限故得是
名。
二者單白羯磨但作一白不說羯磨解云唱所立事
令眾同知名之為白問聽不遮名為羯磨據如此解
若僧時到前名白問和僧忍聽後即是斷決故成業
也又云若唱所立事不問聽許不遮亦稱單白羯磨
如今僧中打木和白一唱便定。
單白中初標論次引解初約白法釋不遮即忍聽
據如此等疏家準判祇就一法分為兩別告眾名
白成業名羯磨又下次約唱告釋。
三者中間羯磨謂單唱白一分羯磨一分也解云唱
事問聽皆不具足在單白白二之間故曰中間也如
前僧祇求聽之法。
中間法中初據論次引解指如僧祇求聽者彼受
日事訖正用此法云大德僧聽某甲比丘於此處
雨安居若僧時到僧忍聽（此即白一分所謂唱事不足）某甲於
此處雨安居為僧事塔事出界行還此中住諸大
德某甲比丘為僧事塔事出界行還此處安居僧
忍默然故是事如是持（此謂羯磨一分不云忍者默然等即問聽不足）。
四名白二五者白四如常所解。
四五二法大同當部故指如常。
又云後二羯磨唯僧得作前三羯磨三人已上若作
通成準此單白一法既有問聽云何非僧而得秉御
大德僧聽言何所屬今通其旨三人和白初則改辭
餘文準用義亦無爽論通三人豈不然乎。
會通中初引論相貌一法別人可作單白中間須
<pb n="91"/>
僧秉御那云前三通三人耶準下決通初敘非理
今下正決初改詞者改大德僧作諸大德等。
大門第三明緣成相九種法辨皆具十緣如下文說
豎義者引之此明。
大門第四顯成非相廣如下文至時當解。
三四兩門即成壞相竝指如後法後合辨故略標
之囑令自引豎義者即講解之師。

<other>四分律刪補隨機羯磨疏濟緣記一之一</other>

<sarticle>四分律刪補隨機羯磨疏濟緣記一之二</sarticle>

上來雖四竝是能成之法今次第二法所被事。
所被事中初科上二句結前下二句生後。
緣境多途要分為三一者為情立法如受戒懺罪治
舉差使等二非情立法如諸界結解等三情事合法
如離衣造房付鉢等類。
次科緣境即事事起不一故曰多途攝多歸要故
但三種三情事合者事即非情如文所引。
是非互有附法而生總要舉宗無非實事聖所制約
竝不妄加設有作者或致破戒自惱或復招機妨業
隨文顯相卒未可委。
三中初二句通標以上三事攝一切事一一事下
各有是非故云互也竝由加被其相方彰故云附
法生也總下別示初顯是實事言通須知其相鈔
云竝令前境是實片無錯涉皆成法事若一緣有
差悉竝不成如不覆藏與覆藏羯磨即無事有法
又應與作訶責乃作擯出此即有藥有病施不相
當佛竝判不成故知事者必須稱實方稱聖教（世有
妄行妨疑羯磨無論曾結不結徒施一法請觀此文早須改弊）設下示非破戒自
惱是損自如受具緣乖懺治非法戒場太界標相
不明淨地攝衣事容虗謬隨有違教無非結罪招
機妨業即損他如無病離衣妨難造房等一一犯
戒又復招機或可破戒招譏通前諸事既容毀戒
豈不招譏是則二損通該一切隨下示意隨文事
多無由委示止可如上約義通明。
次解第三能秉御僧者四門分別初制意釋名二定
僧體狀三明人法相對四廣顯是非。
初制意者僧寶流世元為生善然生善在事假法成
立法不自建弘斯在人故制羯磨必由僧秉良以五
眾為出世之田凡所造修無非拔濟故以僧和之法
能成勝業之緣何以知然如果向俗人雖參聖限以
形乖法別未許傳授所以五戒等受授必出家其意
可見。
三能秉制意中初敘立意二良下推所以初中生
善之言通於自他世及出世事即眾別行相僧非
事則不能生善事非法不立法非人不弘則知事
法竝依人矣次所以中初敘勝能五眾皆為解脫
出家能生他福故喻如田勝業即羯磨何下次舉
事顯果向即四果四向未許傳授者此明雖聖而
非師也五八二戒通五眾授此明雖居下眾即堪
軌物也。
言僧伽者中梵本音此土無名比眾以譯有加和合
乃是義用故文云僧者四人若過和者羯磨說戒即
如經律佛法眾也。
釋名中初科初翻名僧出中梵故此無名既無正
翻故取比譯有下點異或翻和合眾以眾是名體
故和合為義用次引律文顯體用兩別下指經律
證上單翻。
若以眾翻則通三二據別顯德非四不成故存僧名
知非三也餘經云眾者彼不明僧義故從此翻律中
恐濫故存本也。
次科雖翻為眾律但稱僧故須示意以通名則濫
<pb n="92"/>
於小眾據別德則唯局四人簡通標別故存梵號
餘下釋妨以餘經中有從華語故此通之若爾上
指經律云佛法眾是則律中亦有從華如十誦伽
論五眾十眾受戒即五十二僧也又如當部戒場
緣云有四眾五眾事起等今作二釋一者從多為
言雖諸律中華梵互舉多云僧故二者諸律餘處
或標為眾正明能秉竝云僧故如下引律四種僧
等是也。
相從和義不無其理單兩相翻比眾是本。
三中上二句縱古以義助名故曰相從下二句奪
歸前譯本梵唯標名體彼加和合則名義雙標體
用齊舉梵語唯一華言兼二故云單兩相翻然終
非對翻故云比眾是本。
然此俗眾二人已上佛法顯僧其必四人莫不攬假
成用義相類也。
四中初示數異莫下顯義同即前所謂比眾以譯
義見此也。
二定體狀就分為三初列數定體二立相所由三攝
用分齊并釋除疑執。
就初列數或凡聖分二或儀寶分二或功用以分即
事理兩和理取會正非此所明事取即用是所機教。
次定體狀列數中初科文列三對上二即合前教
興意中四對人位耳初即內外凡聖二即約寶就
儀比之可見第三功用前雖不列義蘊其中以事
和通凡聖理和唯局聖又事即收儀理即目寶言
功用者功取斷證用取行事初果已去見真諦理
理無異體聖證皆同謂之理和故云會正即證聖
也斷證階位推彼經宗故非所明今論作業正取
事用故是機教。
然事和顯相還指法通必於說戒等法相順同崇水
乳無二便能隨法待用故列三僧對心念法立一人
僧對於對首立眾多人僧對於眾法立四人僧僧雖
名眾以下三人同成眾故眾無別體還攬緣成故於
緣中分兼眾義且列三相。
次科初明對法顯相說戒等者等取羯磨水乳無
二戒疏云如水合水如乳合乳二物各論可喻和
相僧雖下會上別人得名所以眾乃別人所聚別
即成眾之緣故雖一人望能成眾故分兼得名且
下一句示其總略別分七位如下自明。
言僧體者。
有人言依諸小論以五陰實法為體總陰成人人為
別用四人和聚成於僧用故俱舍云僧和合以不隱
沒無記為性行陰所攝。
二定體中初師為三初立體諸小論即俱舍雜心
等五陰實法即報得色心色總四大心離一識陰
是聚義五種和聚故名五陰總下次顯相人為別
用據一人也四成僧用正僧體也故下三引證論
文初約性簡不隱沒簡不集無記簡善惡即顯現
前報法是僧之體此明據也次約陰攝彼宗明法
竝歸五陰體雖實法和聚成用故入行陰攝之不
妨體非造作。
有人約律準論取成實意攬指成拳攬陰成人人假
為體實法無用四人假用為僧之體而用無別體還
以四人陰本為體如身口業無別有體還以色聲為
體。
次師中初科初正定體約律準論者由彼成實正
宗四分宜取彼論出今律體則顯前解未善宗途
攬指成拳者指喻五陰拳喻人假人無別體陰聚
為人望陰是實故人名假假通餘趣簡之以人實
法自體無記非用法聚為人人方有用其猶五指
成拳拳能揮舉五行成器器可施為問假之與用
為同為異答實法成人為假人能造作名用問假
用既別何者是體答文云四人假用為僧之體豈
<pb n="93"/>
不明乎上云人假為體且偏舉耳而下次顯一異
假用是能依故無別體實法為所依故還以陰為
體如下引例假用如身口業陰本如色聲若爾則
與前師何異答前指實法即為僧體今明陰本自
推假體故知僧以假為體假以陰為本異可知也。
今存後引是所當宗然律本文不就義理明體故不
廣引。
次科初示取意然下顯略意律中約數不明假實
故云不就義理也。
有人但依律本約數明體謂一人眾多至於四人竝
取三根清淨無非法相便成僧體如對一人持說告
白若非足數雖舉不成故僧祇云僧無破戒不清淨
也又十誦云清淨同見是名為僧。
第三師所立對前二家總有三失一遠取諸論不
依本教二但云四人不約三位三但取假實不論
淨穢有斯通濫故須別立初科為二初明依律約
數數有三位少多不同竝下次明取根簡境立理
舉事引證可知。
若隨事別僧分多相依相辯體則五人十人等今取
刊定法務者為體如上三列如心念口言即以自唱
者為體若據對首告情則以前證者為體或能所俱
體謂說戒等法若據眾法羯磨能所不定若前有所
被便除所為之人說恣之法同界成僧便無所為。
次科又二初總示隨事多相者準下一至二十則
有七種隨事雖爾通取證法秖有三位故云今取
等刊猶詳也如心念下別顯法所被事不出有二
一者別人事由有所為故取能證為體二者眾同
事既無所為則能所俱體心念一人則無可簡對
首眾法竝須兩分在文可見。
有人但取四人為體以三人已下不名為僧故文云
大眾者四人若過雜心云四人名僧非三人故由大
聖鑒物知三人已下辨法未盡四人已上作法成濟
使標勝德故獨名僧。
第四師亦同約數但出僧體須局四人不合濫別
名義乖故初科初立理故下引證文云即是本律
由下推所以。
今若互約眾別兩法互有通塞俱非盡辨應不名僧
然則不爾當分通辨號弘法者何得不名秉法之僧
古人迷名謂僧異數今翻為眾止是數收四人已上
其量不窮故約眾名總攝僧體覈論附法弘在三緣
故僧次一人功用極大通界盡集心念眾法辨與百
千敷教齊等約此齊量假用為體。
次科初躡破眾別兩法當分自通相望互塞別人
不得行僧事大眾不許作對念若約互望則俱非
盡辨皆不名僧何獨別人若從當分則各自能辨
齊得名僧何獨四人古人下正名初出古見彼謂
僧名標顯勝德非是從數即迷名也今下示今釋
既翻為眾眾即是數數通多少是以三緣皆彰僧
號（舊以人法事為三緣者非）下舉僧次請人眾法心念例顯別
人名體不別鈔云別請五百羅漢不如僧次一人
得福無量如飲大海則飲眾流故云功用大也下
云心念說恣籌華香水鳴鐘集僧一同大眾故云
與百千等也引彼例此名義不殊故云齊量雖是
別人辨法功大約此假用即為僧體。
有人云上雖約義從用就相隨務皆云辨體然僧寶
之本要假法成乖法則百千非用具法則雖一能辨
何以明耶經云修六和敬令僧不斷。
第五師初科又二初牒前四家但就人相不明和
法雖無指斥意彰未善然下正敘所立假法成者
法即六和下引經示文出華嚴。
故正戒見為法慧之宗由戒法為眾德之基同受故
須同行有缺緣成不名僧也雖復同戒心同見慧為
入道之本有異見者同界別法兩各得成故見異法
<pb n="94"/>
同不名僧也雖同戒見淨行須同邪命利乖財法不
共又非僧也。
次科三體中分二初明戒見初二句雙標戒是法
宗能生眾德見是慧宗能入聖道宗即本也由下
各釋初釋正戒受隨兩同乃入僧位受中缺緣謂
本受不得隨中缺緣謂受已毀破雖復下次釋正
見異見有二一邪見異如調達部黨二執見異如
俱睒彌鬪諍雖同正戒由見不同同界別法佛竝
判成雖同下二明同利淨行即是正命乞食僧次
別請僧常竝不別眾反此利乖戒見亦異故云財
法不共。
上三據於僧體至於時務成濟要以三業為相故曰
應來集者謂身和也應與欲者謂心和也應訶不訶
謂口和也。
次三和中初句躡前言僧體者謂體和也必具三
體乃名僧寶下分三業即相和也必須三相方能
辨事。
既備三體能順三和隨務成決是非俱辨故云僧也
據此德用以辨僧體。
三中初總示三體別人恒具故言備也三和臨事
方彰故云順也是非俱辨是謂如法事非即律中
科索媒嫁等事雖乖法僧和亦成故云俱辨據下
結斷三體內德三和外用故云德用。
二明立相所由。
第二立相所由即明總別多少之意。
有人言凡人法本興元為前境境殊三位位分三法
隨法立人故分三相如上一人至于僧也莫不由事
有優劣故使人殊少多以法對人人分三位將人約
法法亦三乘異法分人自有區別故須隨事便立三
相也。
總示中初引他義事法人三相因而立則人隨法
立也境即是事小中大事為三位念對眾法為三
法莫下次示今解初立義以下點前非謂若約三
法則人法相因若離八品則人法兩別數則不齊
故云異法分人自有區別則知人位不隨法立故
下結成理歸隨事立也。
就後位中分為四別一者四人乃至第四二十人僧。
次科標示中言後位者即單就僧位自分四別。
有人言前二法爾也說戒相綰能所須四自恣治罪
舉證須五後二逐情也中國僧多善心浮雜故制十
人二篇悔治倍緣方濟故加二十。
次正顯中初師二意初解為二初釋前二理數合
然故云法爾說戒雖分能說所聽彼此同須故云
相綰烏板反之謂相綰繫也自恣舉罪須一五德
事必五人次釋後二言逐情謂恐人情慢易故兩
倍增之也。
受有中邊之殊故五人十人隨有專精第二故四人
二十人也戒律攝用勿過受隨故又因之而立四也。
次解邊方僧少開五人中國僧多制十人專精即
奉持清淨堪應說戒第二謂犯殘懺已戒體復生
望初本受名第二白法兼通此義故云又因立也。
有人言僧雖有四體相分二初一為體非四不名為
僧後隨事分故有三別。
後師正明中初科四人為體者體即是本後三隨
事體在其中。
自恣邊受體須四人但自陳己罪即須舉處若非德
用濫坌僧倫故差一人為僧事境和白面告無言表
淨也方隅僧少前受心殷四實濟緣事須別問若不
差遣無由輙往問淨反白前緣方辨事兼受隨通用
五也中國僧多前受生慢故倍前五為十人僧二篇
鄰重犯悔情浮故倍中受為二十人僧三僧乃異莫
非約事濃薄半倍增人方成前境猶受日法三品倍
增類知可解。
<pb n="95"/>
次科初別示三位又三初明五人文敘自恣邊受
二法雙標別釋合結如文別問即教授師屏處問
難反白即召入中下次明十人二下後明二十人
三僧下總結邊恣為薄中受次濃倍五為十悔殘
最濃倍十為二十成謂成辨境即機事下舉受日
亦因前事三品倍增足堪比顯。
問受隨同五邊受減半據受比殘邊方出罪開十人
不答非類也邊隅僧少俗緣拘礙若不開聽永沈生
死開有益也懺殘不爾初既誓持終便順犯本無慚
愧垢心厚重若開十僧增長諸惡謂懺易成則乖機
候故文中不言十人者除中國出罪也餘如大疏。
問答初敘問上二句躡上邊恣下三句舉殘比難
僧少既同義應例減答中初句略示受是生善懺
是滅惡故云非類邊下委釋初釋受開後明殘閉
機候謂以璿機候於節令一無差失喻佛開制軌
度不差下引律證具云四人除受戒自恣出罪五
人除中國受戒出罪十人除出罪二十人一切得
作五人既除中國受戒則顯邊方開五十人但除
出罪不言中國則顯邊方不開十人明矣下指大
疏未見其文。
三明攝用分齊又分為二初人次法。
就能秉人中又二初當僧局論次僧尼互作。
就初分三初三位定次三用通後就通局科簡。
初中事局一人作者如朝夕諸念也二局對首作如
諸白告等三事專在僧如諸結解等各定隨人不相
通也。
第三攝用初人中當僧局論有三初科且據但念
但對專僧之法局對三人故云位定。
二明用通者或眾法通下或對首通下皆謂約界分
齊有則眾集無則通之對首亦爾。
二中此收眾對二念眾法對首謂說恣眾法通下
二人持說對首通下一人對首亦約無人乃通故
云亦爾。
三料簡中。
問如說恣等眾法通下人位分三據緣應異何者是
耶答有多異一人有少多二對法三別三約界通局
謂僧局別通也四欲無欲異僧秉不開唯在結界別
人俱閉故五別相異僧中具三別若對眾多人則無
不與欲別若對一人但有應來不來別所以可知。
三中問意欲簡前通使無濫故通下對念更兼本
位故云分三答中五異初二可解三中僧局作法
別通兩界四中說欲僧唯不開結界則顯餘法通
開五中僧具可知眾多人中對首無欲故但有二
心念無訶故唯有一將別對人以明有無故兩云
若對（舊記作二種對首者非）。
二對互作中。
僧得被尼事但有三受戒半月出罪也約法分齊則
一白問難三番白四自餘不行其教授自恣非無互
差互往然是各行眾法至彼此部無面對作不同前
三兩部通秉故文云二十眾受也五分云四十人出
罪減一不成等然上局僧唱故約一相為言耳律云
僧不得為尼作羯磨令受誦已當部作之。
僧尼中初僧被尼為三初正明尼從僧受戒對問
一白正受白四又依僧悔殘不行覆藏但有半月
摩那埵并正出罪兩番白四共四法耳其下簡異
說戒教授自恣請悔尼眾差尼來請僧眾差僧往
教竝用白二恐謂同前故須簡別下引二文證前
同秉五分但明出罪若論半月即須八人然下重
示謂上四法制須僧秉據此一相言得對尼非謂
餘法得同尼秉文證可知當部即本眾。
十誦云如受戒等三僧對尼作不禮不語不敬此三
尼遙為僧作又約四分捨教授法僧為尼作不禮羯
磨尼為僧作。
<pb n="96"/>
次互作中十誦僧對尼三同上所列尼為僧中由
僧乖行尼不禮等則違八敬作法遙被不禮無過
四分中尼眾非法僧不往教作法遙捨十誦無此
又此律但有不禮則無餘二。
次就法論法位有三如上已辨各攝分齊可以情求。
次法中總示如上三位九品。
然對首中自分三別懺中品蘭唯約二三若對一人
不名小眾則非教也。
別簡對首中悔蘭小眾是今義立。
就眾法中律顯僧相四人除三法五人除二法十人
除一法二十人僧通作諸法。
眾法通標中四人除三一受戒（通收中邊）二自恣（正取和白）
三出罪（出僧殘罪昔以自恣邊受懺捨為三謬矣）五人除二一中國受
戒二出罪十人除一即出罪也。
問四僧秉法通塞何相。
次廣問答明通塞中初問四僧即四位僧。
解云但據四人尚通秉法何況餘三又人解云四人
作務通秉眾法以體成僧故也如說戒滅諍形法二
同觸惱諸制謂單白也差人被緣受日處分謂秉日
二也七法治人諫證等法謂秉白四也故法雖多以
二攝盡謂說戒羯磨四人通持意可見也。
答中二解意同但初師粗略故復引後解文中但
敘四人餘三可見略舉三法復據二攝證上四人
通秉一切。
問初僧既通何以文中除三法耶。
第三難中文既簡除通持安在。
答此除前事不除法也以自恣受懺境緣須具故倍
三人除三單白二白四法非謂餘事不通四人故文
云一切羯磨皆作五人通論通秉三法約事就用但
據自恣一白邊受二白是五人僧用若作餘法收在
初四十人僧者但一白四二十人僧但一出罪自餘
三法皆四人僧攝之。
答中分二初釋四人除法所以初二句略示法自
通秉事有不行故但除事耳以下委釋自恣受戒
懺即出罪倍三人者五十二十除三單白自恣和
僧一白受戒召入對問二白（此通中邊）二白四者正受
一白四出罪一白四若自恣差五德受戒差教師
出罪中覆藏六夜竝四人法不在所除次科自見
舊記解此差謬叵言學者相承至今傳誦恐亂正
解不復別破也下指文云即除法後續有此語故
知除此通餘一切五人下二簡三位所秉分齊如
文次列止有五法自餘一百二十九法皆歸初位。
問自恣之時具有白二及中邊二受前皆三白今上
所列悉減何耶。
答自恣差人四僧所攝五德所為不入僧數正論僧
用白和方是若論二受差人出眾四人僧收白召對
和二白在眾方五人僧攝及至受具四人亦辨以羯
磨者入僧數故。
五六問答如前已示答文兩段初明自恣後論二
受云四人亦辨且據邊受為言若約中受正須十
人。
問戒師白和既在眾中應四人僧不應此白入五人
攝。
七問中教授差白既是四人戒師和白在眾問僧
事同差白何得五人。
答誠如來難和白問僧身非預忍計不入數但秉僧
法非別所持請說俱在眾中相從五人所攝也。
答中初領來難既為所量故不預忍但下通前意
非別持者自身秉法外須僧故請即戒師請問說
謂四僧說默且取請說在眾相從為五據實四人
故受戒篇中唯取白召是五人僧用。
問上列初僧但除三事如受日受衣事皆須五人何
為不列。
<pb n="97"/>
次明除法初問夏中受日夏竟德衣事似五人故
須問決。
答云受日別人即是所為不入僧攝受衣為眾應入
五人自不得利故非五攝不同自恣彼此齊益。
答文兩段初明受日所為非數後明德衣五德無
利還同所為。
有人解云所言僧者始終重作秉法人者可入僧收
以互作故有於僧用差人持衣唯是所為故非五收
如邊受中初白差時威儀所為白召入眾又是能持
戒師白和便是所為後與白四又是能持故取斯義
立五人也。
古解初科為三初示所立差下次簡受衣無互作
義如下三舉邊受互作之相自恣亦爾五德受差
即是所為對眾和白又是能持。
問如懺主初作單白後作白二應非四人僧。
問答中初問懺捨墮法懺主受懺須白問僧及後
還財復作白二亦同互作合歸五人今此律中初
僧不簡即四人故收難云應非四人。
答懺主白和身外三人不名僧故雖後還財未必同
席不類前受相接成法又戒師和時威儀入眾身外
成僧義相全別也。
答中二初約還財不定答懺捨五人一是所為懺
主身外三人非僧所以懺主入四人攝但是四人
法耳律中還財諸長隔日餘雖即座然亦無在故
云未必也又下次約受懺不同釋懺主白時外無
人足故自入數與受全別。
問法是僧秉方名羯磨今秉法者不入僧中法非僧
法。
三問中躡上戒師身外成僧以明教意。
答前事委僧僧法和問義須進不人雖非應法為僧
成故所被事皆名僧法如學悔秉法也。
答中律中說恣無能秉法故開學悔自不預數足
為明準。
如僧祗中五人僧者自恣邊受諸尼薩耆此是正量
豈有懺主入四僧收豈可自忍也不同說戒結界成
四即行自他同遵莫非僧法故也故十誦中無有自
忍作羯磨故。
今判中初引據僧祇懺捨五人僧法則知前解局
據本宗鈔云今以本宗不了用僧祇為定事同戒
師相從五人準有四法是五人用豈下斥非不下
簡異故下引證。
問結界唱相事中須之應五人僧何不列者。
問不列結界中上文已簡今此復問發後所引。
有人云律且舉之非謂餘者不列不得以受有中邊
之異故簡數約之隨有專精第二故又分耳結界德
衣竝為僧務皆在五攝但非所為竝入四僧故僧祇
云四眾羯磨者謂布薩事一切拜人四人得作。
初解中初明文略受有中邊隨分持犯如前已示
結下次約義判既為僧務須在五收餘非為僧則
在四攝下引僧祇證非所為拜人即差法也。
又人解云結界唱相不入五人以但牒相結之不取
人名入羯磨故然行事之時相涉僧別依五百問聽
用五人覈其本據正四人攝如廣說戒四人開白必
地自然義須結界初雖唱白後入僧收不同受日受
法牒名入教與上不同。
次解初立義然下釋疑以五百問須五人故唱相
起立餘三自坐據四是僧約坐如別外相相涉其
實僧耳今若行事息疑即須依論若考僧用定非
五人（舊云大師不取論文者非）如下義證四人廣說必在法地
可驗結界止用四人不下簡別相反可知。
問上列四僧收盡人不。
第三攝盡否問中四僧即總四位。
答但舉三人竝通三法就後四人皆收僧盡五人十
<pb n="98"/>
人別為前事義非僧收縱列八人律無正述故大眾
者但明四人若過四也。
正答中初正示三人一多四也三法念對眾也就
後四者三中末位也縱下指妄義見次科故下質
非文出本律彼謂八人名大眾故。
昔以懺逆重蘭義張八人夷邊方便義立四人此出
師心未成正量十誦所顯但界內僧焉有八人方名
大眾五分無量比丘僧者即是四僧之餘故律云況
復過二十也。
破古中初引古十誦蘭分三懺彼於上品自分二
別夷邊即初篇近方便可用四人逆蘭事重復倍
四人皆無所據竝云義立此下斥非十誦上品蘭
界內大眾懺即四人耳五分即顯大眾無別數故
四分亦證數止四人五十二十已是過數故云況
復過也。
三明人法相對。
第三人法相對唯論四位僧人三品眾法別人別
法此門不明。
問能秉法僧有於四別僧所秉法何但三耶。
初問可解。
答非是初僧不秉三法但四人僧者本是僧體餘之
三僧隨事淳薄故隨分耳僧體加一得遂僧事號五
人僧事情須發倍五加十號十人僧心輕罪重倍十
加人號二十人僧對法亦爾說戒等被情事不難初
則問和連辭即決故制單白諸差諸結非常行務和
忍稍難白加羯磨倍增一法故名白二治諫等事成
辨最難倍加二法故名白四對人三反約法亦三是
則人法相因皆由三事也。
答中初二句通示但下別釋又二初敘四僧對下
次明三法略舉一二以彰難易對人下總結。
問法中約事無體直陳單白白二白四三法半倍若
準僧中亦應五人為體就五加十自決恒務更何須
四以為僧本。
三問中人分體相法直倍三於義不齊故以法例
人應除初體。
解云四人成體加一為事故後三僧不名本也法則
不爾當白自體隨體附事有上中下故倍增法無非
本體猶如邊受白召和入自是為事四人秉法還依
本體但事須問非差不成故僧外加一白則不爾法
自是體何須重加。
四答中初明三人具體且舉五人故言加一十人
加六二十人加十六後之三位體蘊其中法下次
明三法即體言當白者通目三法上約義釋下舉
事顯且舉邊受餘法準知。
問就後四僧減則不成過便得就羯磨教法過減俱
非者何。
明過減中初問律列四僧後云況復過是白及羯
磨竝云增減非法欲申教旨問以通之。
答僧取詳集無乖表和若制數定乖別過起不名僧
義是以過成減別非用法取濟時通名和白既非情
惱不慮乖別但順軌模便成正法故云如白法作白
等。
答中初解人別生惱過則通收法無此義理須楷
定下指文云即見本注。
又解被事聖教咸準佛言若有過減便由凡語淳薄
斯異缺不成務也然則制僧數定既是聖教越度在
凡應非辨法然情在通和非集不顯隨集無乖方成
法事故文云況復過數等又云更無方便得別眾也。
次解初明法須準教然下次明人取通和據數似
違文約事正合教下引兩文頗彰聖制私釋法取
楷定不容改作人須和合義必通收律文對事局
分四位竝據極限至於臨事唯多彌勝。
若準十誦僧祇人法相類重加成就減少不得文廣
<pb n="99"/>
如彼。
他部中彼宗合作單白加為白二合作白二而加
白四加則愈勝減則非法鈔云御法例通於無準
是也。
四廣顯是非如後文中不足數說。
四廣顯是非是謂應數非則不足此門辨人故須
略舉下文既廣不復兩繁。
上來雖四總明僧義次解第四法依處起。
第四設法所中初科可解。
三種教法託二界起謂作法自然也。
次通標中三種法者總僧別也。
作法界三初是大界中曰戒場末曰小界法雖通三
元為眾法對首心念緣隨開作。
別釋中法界通三法眾法是本制。
自然界四聚蘭水道開結界法不及說欲也自餘對
首心念二法是所行處說恣受隨五人已去非所用
也故僧祇云非羯磨地不得行僧事。
自然正明中初示通塞四種自然一切眾法竝塞
唯開結界一切別法皆通不許傳欲。
問前言受欲入對首法今何不通自然界作答法有
通塞故曰楷模結界白二局在自然說欲對首專唯
作法以初從兩對且就因名終成僧事自然不合。
問答中初問指前言者即前攝法但對首中舉白
告受淨等欲法在中答中初通明法義結下別示
兩局由本自然故須結界為成僧法故開說欲初
從兩對謂付欲時終成僧法即對眾說。
若爾對首捨墮界中有人何意不合答非界不合本
是眾法下通別人故名眾法對首必界有人隨人改
法故若有人成別眾也。
次問對首捨墮非為成僧自然界中亦有不得者
答中此緣別眾非界不通餘眾法對念類此可知。
自餘相體廣如下述。
指廣中即下具緣第四中委明諸界體相。
上以法事人界為緣成之機今又對上四緣相攝通
塞。
第二相攝即卷初分章云然後對法相攝分齊是
也初科緣成機者機即是要對四緣辨通塞者有
二先以八法為頭一一法下歷人事界以辨通塞
後就四緣各辨通塞。
就義又二初條貫其相後引法通塞。
次解釋中條貫四相未論相攝。
言條法中略分為三謂心念對首羯磨廣為九位心
念分三一但心念法二對首心念三眾法心念對首
分三一但對首法二眾法對首三小眾對首或合為
一如上列也羯磨分三一單白二白二三白四廣略
如此。
初條法中對首義開小眾文在但對故開合不定
三位九品故云廣略。
言條事者則有三種一情事二非情事三二合也如
前所引。
條事易知。
言條僧者略說為三獨住約界為一人也二三同住
為眾多也數及滿四乃名僧也莫不弘秉通號僧焉
就相廣分隨數為七一者一人即所對境或當身成
用二者二人三者三人四者四人五者五人僧六者
十人僧七者二十人僧二十實非四人實是隨用成
務僧體在中通名為僧二三亦爾隨機即辨對法亦
異故因廣之人分七等。
條僧中初文略說莫下結名就下廣分一人中所
對境者約但對為言當身成用即本心念二人三
人竝通兩釋二十實非通上五十隨事加故四人
實是是本體故二三亦爾者亦上二義一是隨用
二通號僧。
<pb n="100"/>
言條界者略分為二自然雖四莫非無法條理則通
故合為一作法雖多略分為三謂大界戒場小界也
隨文列相則有七界大界分三謂人法二同法食二
同法同食別小界分三謂受戒說戒自恣也廣列兩
三兼於戒場故有七矣。
條界中略則為二自然作法初自然中條理通者
體無異故次作法中略則為三廣開為七大小各
三戒場獨一兼前自然則有八種若合大小實唯
有四若開自然則有十一。
次明塞通相攝此門之興元以教法所被必以成濟
為先成濟在緣緣闕不辨時務敢用九品羯磨更互
括撿相有顯成相無顯壞互缺緣乖則通成壞故須
昭練兢勵方可行事也。
次通塞中初科初句牒章此下敘意初敘羯磨教
本成否在緣敢下次標此門布致所以舉法括緣
歷緣撿法故云更互相有無者相字平呼猶言俱
也互缺通成壞者有者自成無者自壞或可望法
亦有成者如下具緣中昭練誡昧教兢勵誡輕率
下列九法竝略提一二示其大綱諸餘例作講讀
至此宜用集法文注對之則昭然可見。
先以但心念法略列乃三摘取六念一法條之餘者
例顯。
但心念標中四儀語默念法非一故云略列。
如將心念法對事以論通於三也日月衣鉢非情也
夏數受緣二合也念身康羸唯情也。
初對事中一四兩念為非情二三兩念為二合第
六為情不列別眾應收二合受緣中此就一法以
論三事觀下諸文或一事但一或三或二不必一
定隨文自見。
對人以論唯是獨秉可名心念有緣捨請乃是對首。
次人中四分捨請是對首僧祇無人開作念有謂
但念故特點之應是外部故對念不列。
對界以論通諸界作開無別眾。
對界可知。
二對首心念有七且取安居一法諸例條之。
對事通三託處離二難為情也處所非情也或身託
前界淨藥及患等為二合也衣鉢持說為非情也。
對念事中安居具三衣鉢但一二難即命梵身患
是情淨藥非情故為二合。
對人則唯獨秉若界有人而作心念即是別眾召來
加法是名本制。
對人中界內有人非所開故。
對界通自然及三大界戒場不許住三小非久固則
不通安居餘法應開也。
對界中戒場小界唯除安居受日二法。
三眾法心念約文有四且就說戒。
約事非情心淨應法則為二合也若就分衣唯是非
情自量得不又二合也今約所辨或法或衣唯是非
情心淨應緣此據通也若論自恣例同於此準此為
言唯局一也。
眾法心念事中初引古解竝通二合今下示今判
獨在非情心淨應緣豈唯此法故云通也。
對人獨秉通界可行有則別眾隨集改法。
對人同上。
約界則自然大界三小不通戒場時有未必恒用。
約界中三小即解故塞戒場稀故微通。
四但對首中約文二十八法如衣藥受淨等。
對事通三衣鉢持說為非情也懺下四篇自露六聚
為情也藥法白事即二合也。
但對事中總配諸法故云通三不妨一法各對一
耳藥法兼人患白告通前事故是二合。
對人唯獨一境不得向二通諸對首例亦爾也若兼
二三則名小眾須問邊和又濫餘眾法故不開也縱
<pb n="101"/>
懺三十亦止一人單白告和為對前懺為證以罪通
三悔故也。
對人中初示本位若下簡小眾濫餘眾法者謂同
眾法對首縱下示捨墮前懺即懺主罪通三悔前
文已明。
若爾何以文中加懺白者答因捨在僧便明墮悔事
非獨檀義須問和罪非僧除還同九十是以文云此
捨墮衣不得別眾不言罪也餘如後白。
釋疑問中上科略示未顯白意故復徵之答中初
示懺白罪下明正悔是下引證僧法顯是為衣下
指如後即單白中。
對處通諸界皆無別眾過。
對處皆通須簡欲法自然中塞。
五眾法對首中約文五法捨懺說恣等也。
對事有二捨墮二合說恣非情也。
眾法對首事中犯捨兼物故是二合。
對人始從一人或至三四說戒一法至四成僧單白
廣說如文所列不同自恣猶名三語以無五德不可
差故捨墮至四法通僧別捨財還衣僧中作法正悔
本罪須問邊三單白自和如前久廢三人已下通行
五緣約相加減隨機不定。
人中初示人位說下次簡通局初明四人唯自恣
法別人所行捨墮一種猶兼僧別說戒等三若至
四人還本僧位然捨墮中捨財還財懺主預數正
悔受懺身外非僧不行白法故但問邊如前廢者
上引僧祇斥古是也三下次明二三人對上四人
唯局二法故云通行五緣緣即法也然捨墮則問
邊有無說恣等詞句加改故云約相等也。
問四人受捨自他合五一是所為餘者能持單白自
量不入僧攝前境滿四豈非僧耶答捨罪之者所為
未除縱及還衣終非僧攝。
問答中恐將所為足前僧數故問決之答文可見。
對界通七不開小受以一席作法曾無再用說恣兩
界因舉便捨臨機具者則是四五二僧之法。
對界中八種除一小界故通七耳因舉便捨即懺
捨墮說戒小界行四僧法自恣小界行五僧法若
據一是所為止是三四人法今此且通能所為言。
六小眾對首義約懺蘭輕者對首一人重者界中大
眾中品待緣須小眾也。
六小眾中局悔中蘭律合但對故云義約通列三
懺文出十誦。
事是情過人局二三以須問故減則不成不名小眾
界亦可通如上五也。
列示中事人可知界指上五同前通七。
七眾法單白中文列三十九法。
事通三境如餘語觸惱形法二同為情事也說恣諸
增結集諸白非情事也滅諍和白德衣對受為二合
也略題如此不可委示。
單白事中說戒自恣各有二增故云諸增。
對人四人五人為本以三人已下無德可彰但受對
首之號如說恣兩分可知十人二十人則非分也。
人中四人通一切五人簡四法說恣兩分即是眾
別十及二十各據白四故單白非分。
對界唯作法四種自然俱非分也就七法界互有通
塞至時廣引且如三品小界差問三白唯在受中既
止一時不通餘者餘二小界義亦同之非無舉罪即
有白懺大界通行戒場則局行鉢德衣形法等白不
可為有必具難緣說恣二白亦通場上。
對界中初通示二界就下別簡作法囑令廣引須
考諸白此中略簡大途可見初簡二小受局三白
說恣二小各唯一白捨墮重蘭隨舉可懺故通懺
白次簡大界一切通行三簡戒場行鉢等白事須
大界場上不行自餘通作如後結界中。
<pb n="102"/>
八明白二約文列五十七法。
對事通三差使為情諸結非情離衣房守則二合也。
白二事中諸結即結界房即造房治房守即守藏
德衣餘更自尋。
就人唯四不通五人十及二十也。
人中一切白二皆四人秉不通三位對前可知。
問上言自恣須五人僧今何違者答自不明耳四僧
差人前境不足人乃是緣未成正法後秉白和對僧
而作方五人也餘差白二竝以例知頃世濫行多以
所為通入四攝故重顯之猶恐臨時相從迷也前言
不通五者非謂百千不舉白二但制五人單為別事
白二所寄但在四人餘非制立。
問答中初問易解恐迷故問答中為四初答通前
境不足是所為故餘下指例頃下斥濫前下遮疑。
若爾還衣付衣竝言展轉豈非須五答猶是四人以
所牒者不預僧例上已明訖何事猶疑。
次難中捨長本制隔日還財有緣即座開付知友
展轉還之又分亡物先付五德令分與僧據此二
法受付之人皆非所為應是五人答文可會指上
明者見眾法對首中。
對界而言亦通諸界七箇白二通自然界以初結故
不許重加則作法界塞也餘竝法界三小界中當界
自局非無差人受恣之事餘是閑務不必小界故彼
文云作已即解戒場通局又可情求如攝衣受日下
鉢房舍白二不通餘者類有可知。
界中初總示七下別釋初明自然三小三大戒場
為七說戒堂法亦在自然餘下次明作法說恣小
界既通懺白理有還衣戒場局中且略舉之淨地
德衣餘諸解法竝不通作細尋文注通塞顯然大
界不行三小諸解餘則竝通。
九白四羯磨文列三十八法。
對事唯情諸受諫證舉治等法依人加被莫非生善
滅惡為宗餘二無義可明也。
白四事中諸受是生善諫治等竝滅惡唯局情事
不通餘二。
就人以言三人非分唯四人僧五人不通唯一單白
十人二十皆一白四故知餘法初僧收之。
人中五人唯一白者此望不通白二白四且就一
位為言耳。
對界為言不通自然作法界中就三小明唯一受戒
是白四也說恣小界則又不通不無因舉便即治出
事由後生不在現作。
界中作法大界戒場一切通行所以文中但簡三
小治謂治罰出即出罪正為說恣因舉而生故非
現作現猶正也不同受戒是正作故。
上以羯磨條餘三緣麤相已顯今就四緣當局各明
通局所以。
第二各明中初科前文隨法歷緣通塞未見四緣
各具之義故云麤相。
就初法中心念羯磨有十四法但心念有三自局而
作設入對首竝不成就餘例可知七法通於對首四
法通於僧別名義在文消也。
次科法中初明心念文列法數竝見文注當局心
念對首不成況入小眾及以四僧竝是非法故云
餘例可知亦可探點但對越數同非。
就對首羯磨三十三法七種通心念五種通僧別餘
則必對人懺蘭局小眾略分如此至如通僧別者非
謂上通僧也以本是僧法開通於別人也言通心念
者本是對首法以界無證對故開及心念也。
對首中初分通局七通心念自屬初位五通僧別
眾法對首也餘必對人即諸但對也至下次釋兩
通言通僧者中法行大事也通心念者中事開下
法也前云中猶通者即其義焉。
<pb n="103"/>
就眾法羯磨一百三十四法中一法被一事各互不
相通如差人問難不與白召同多法成一事則有相
通義如受戒一也三白一白四方得成無作也統就
眾緣結界畜眾必須相有白二中七結界法不得重
加唯局自然不通作法餘白二及單白白四反上可
知。
眾法中初示總數一下顯通塞初通論三法今明
事者須分二途一就通簡別如一受戒四法各被
二攝別歸總如受四緣通成一受今文約此以分
通塞據本各被約義明通統就眾緣者如欲行受
地或自然須先結界和尚度人須乞畜眾皆可攬
歸受戒以彰多法成一之義自恣捨墮罰鉢亡衣
竝有斯義臨文自舉白二下別簡白二七結不重
是塞餘竝法地為通故云反上。
就事分三然隨法已顯故不重舉。
次明事中即情非情二合三也指如隨法即上條
緣中。
就人而論一人心念自秉口言是當分也設通上二
是傍非正必界有人豈得獨作眾多對首為前證境
必是通情告事相領方能成遂雖通眾法亦是開位
四人成僧勝用非一約事乃三宗歸初位過則彌勝
若減非法。
三明人中初明一人雖通三法旁正須分眾下次
明眾多同上兩別四下三明大眾一體三用用還
依體故歸初位。
就界而論自然是弱不通僧務若不開結僧法無因
唯聽白二作法七界互不相通文不許重及相接也
然三大三小名多義一戒場自分故須圍繞雖相乃
重兩間空也。
四就界中初明自然既開結界則通作法作下次
明法界初總示然下別簡初簡大小開合次簡場
界兩殊界中別立故云自分兩間空者自然隔也。
上約料簡羯磨成緣略分別竟。
後結文中對下緣成隨文廣釋故云約也已上諸
門廣辨緣相始終文義不越四科斯乃立法楷模
作業宗要寄言學者宜切講磨達之則舉事功成
昧之乃徒相勞擾三寶由之而損益一身自此以
昇沈凡在秉宣宜乎兢慎。

四分律刪補隨機羯磨疏濟緣記一之二
<sarticle>四分律刪補隨機羯磨疏濟緣記一之三</sarticle>

集法緣成篇第一
二牒釋中初集法篇。
題中四字即文兩段義如疏釋不復預解。
今欲造文科釋分齊就此羯磨文雖一卷略開三分
法不孤起起必託緣而成故初一篇即為序分由致
已彰正宗宜顯故次諸界結解篇下訖懺罪篇已來
為正宗分八篇統略僧私兩成事須靜念離緣毗贊
教法光通末葉住持之相故末一篇明雜行流通分。
初科判中初敘意總標準此羯磨本唯一卷今分
為二乃後開耳法下就文別判初敘序分由下次
敘正宗八篇下三敘流通略即要也二三兩篇多
是眾法第四唯是別法後五竝通眾別故云僧私
兩成末篇首明六念入聚師資住持等法故云靜
念等毗即訓助未葉即目後世若據經宗三分判
文序及流通結集所敘中間正宗是佛所說今此
十篇無非佛語但取作法眾緣為羯磨之序加法
被事是羯磨正宗修奉弘持為羯磨流通故與經
宗名同義異又復序中須分證信發起之別今以
集法廣列聖教發生物信故為證信序次以緣成
委示緣相為法由致故為發起序。
就初又二前標釋篇目後科文隨解。
<pb n="104"/>
言集法緣成者諸出教本文散難尋及到臨機僧別
混亂至於加被成不渺然故前示綱模後依加用庶
無遲慮也。
釋篇目中初科前敘所患又二初敘法亂眾法全
出本宗別法多取外部所出非一故云文散至下
次敘緣暗故下後明立意法亂須集緣暗須明此
則前示綱模後依加用即下諸篇行事遲慮即疑
惑也。
注云事法兼通大小齊降者欲明教下所被無非成
業為功謂羯磨通也雖隨緣優劣皆有濟務謂齊降
也依位數舉謂綱領也隨數顯相各有通塞若綱目
之在綱如裘毛之依領故云末振毛目也此明總集
三法區分之意。
釋注中初科為二初釋文此下示意初中事法即
所被中自分三別房衣等是事說恣等為法受懺
等即人今以句局義必兼人羯磨聖法通被此三
故曰兼通大小即三法下三品之事故云優劣文
舉大小亦合收中降字訓等謂成濟無殊或可訓
被謂聖法不揀也依位舉數即三法總目如綱領
隨數顯相即八品別類如毛目對文可解。
然作法之始玅識是非準教而行義無乖異故云緣
通成壞等此謂對事加法立緣之相也。
次科亦二初釋文準教即成乖教即壞此下示意。
就初集法自分為二前舉大數用攝諸法單白已下
隨法顯相。
初釋集法法有三位初眾法中科分云初集法者
總標前段自分二者別分僧法也。
言僧法羯磨略有一百三十四者總舉也非謂攝盡
數是泛張故稱略也餘如上解。
舉大數中初科指如上者即前總義分廣中云隨
事無量何止前數是也。
有三羯磨攝一切者隨相顯法互周事境不可收盡
以法從緣不過三法皆成業行故以三教攝之不隨
事境定其數也不同十誦恰列百一終非通被故此
不論若準此收但據眾法若人通於僧別云三種五
種一切攝盡也。
釋注中三初牒釋隨相顯法則數不可限如上大
數略舉而已以法從緣則總歸三法故三羯磨攝
盡一切隨相從緣竝目事境互即是徧不下二點
異部如前已示若下三顯通數通僧別者兼後對
念合僧為一故總有三開僧為五僧別齊開則為
八九。
就文又三依人弘法人分三位故隨立也初又為三
謂三羯磨。
次顯相分文中初總分三位（據此合在標舉前分）初下正分
眾法。
單白三十九法者計理隨事何止此數且依律文次
第而列無有義類但應白相有無而已。
單白標中初科依律次列知無義類隨相有無則
非加減如三十懺白闕三之類。
至下篇中亦不具出何者有則現用當世盛行且標
名相事體如後無則事缺或復行稀或人通犯難為
洗懺如非時二和因諍四增觸惱論法餘語等是也
今集法者且列名相依而解之用在將來故不顯事
法也。
次科初總示下諸篇中眾法止有六十餘法故云
不具出也何下徵意初明出意現用盛行所謂隨
機也下文自廣此但標名無下示不出意事缺所
謂潛務也稀行難舉略提數法餘不出者類此可
知下篇無文此須具解開明法眼資補心靈或委
質淨[邱-丘+(看-目)]或親逢三會或為因行而化物或作果用
而利生用在將來所期遠矣。
初言三十中二十七受懺法者計餘三十但以二寶
<pb n="105"/>
綿衣捨既非僧因不明懺故闕此三餘有白者捨既
在僧因即懺罪須白告量諸白例通故不更舉也。
解注中初科三十中一一戒後竝出懺法二寶捨
對俗人乞綿制令斬壞不對僧捨因略懺法故缺
三白有者反之尋文可解諸下二句示不加之意。
二行鉢法者一鉢支身足堪助道乃廣乞求妨業招
譏好者奪留惡者轉換若不白告無由得知故曰也。
二中乞鉢懺捨具有四法懺主白和單白如前眾
僧還鉢白二如後此行鉢白即取所乞下鉢從上
座行易取惡者與之令持五德行時須白告眾得
惡鉢已復作白二制令愛護如後自說。
三餘語法掉戲邪綺躁擾亂僧語默乖常法義失度
故制白斷改前餘語後作違法重增墮罪故曰也。
三中即九十綺語戒闡陀犯罪眾僧問之乃云汝
向誰說為論何事等名為餘語未白犯吉白已違
墮斷字音短謂止絕也。
四觸惱法者因前語綺作法徵治轉興身邪重惱僧
眾行來去住有滯恒倫立法制斷改前觸惱也。
四中亦即前戒闡陀因前制故以身惱僧喚來不
來應語不語等名為觸惱制犯同前轉字去呼。
五與剃髮六與出家即十戒也七差教授八喚入眾
九對眾問和十說戒常和十一僧懺悔十二僧發露
上之八法下具顯緣且直列名至時廣引也。
五至十二八法如後下文既廣故此不述。
十三非時和者同住多年更求短缺彼此交諍遂成
堅固具德和滅不定當期兩眾一心作法通解故曰
也。
十三即拘睒彌國比丘鬪諍後有大德諫諭和滅
須白通之因即說戒故有後白。
十四諍滅說戒者因前和相理用法律二眾歡心同
崇淨教說不待期故曰非時說戒也十五自恣常和
法。
十六難事略自恣者僧正作法難緣忽生若猶廣說
惱亂僧眾德人進不作白告知一時兩對彼此陳露
事有三略謂一說再說廣說無非對白用顯略緣有
人分為三白今以說雖有異緣白不殊且合為一。
十六中難緣即王賊等八難德人即五德進否謂
觀緣緩急一時兩對如合百人為五十對次第三
略隨急漸開有下斥異。
十七修道增自恣者九旬勵修將剋忍位待時解脫
末代便多若更他行眾具難得故白停之會正方作
故曰也。
十七中將尅忍位即內凡四善根中第三位也忍
有二義一忍可義忍可諦理皆如實故二決定義
善根決定無退動故若至此位必入初果是以行
人急欲修證故延自恣待時解脫者羅漢有二種
若鈍根者須待好時方得解脫名時解脫準婆沙
論待時有六一須好衣服二須好飲食三須好臥
具四須好處所五須好說法人六須好同學若利
根者不待如上六種好時自得解脫名不時解脫
今謂末代利根者稀故云待時多也會正方作謂
待證聖果然後自恣也。
十八諍事增自恣者外界鬪諍不自銷殄反來清眾
塵染何疑縱與同法本心未歇故且白停至黑月末
待今和去也。
十八中謂自恣時外界鬪諍比丘欲來同法佛制
白停那至後半待彼情和返界而去。
十九第二增者兇惡不忍本界未和故來異住望同
清蕩已來不首即是無慚縱有舉處恐增鬪亂故抑
且停更盡後夏也。
十九中已來不首謂從前至今首即是伏縱下釋
通不舉所以後夏即八月半問後夏若來為更增
不答律令強和合自恣謂恐廢眾法強與和合說
<pb n="106"/>
戒亦爾唯開二增。
二十受功德衣和者名實兩副利潤弘多上士高世
不通開限若不和許中下便絕故聽白和然後受也。
二十中梵云迦絺那此翻功德令僧獲利實有勝
功名實相稱故云兩副餘名如後中下之器聞受
必從上行頭陀恐不相允作白和眾意在於此少
欲無求謂之高世。
二十一捨功德衣者唯貪五利心無至道不可久延
故須和捨或盡冬分如常作法。
二十一五利即開五戒一畜長二離衣三別眾四
背請五食前後至他家不囑同利夏竟求衣此五
為妨故佛權開名為五利心不至道至猶趣也有
緣隨捨不必皆盡冬分故云或也。
二十二初增說戒二十三再增說戒亦以外諍入界
不可同法故如自恣也。
二十二三大同自恣。
二十四簡集智人者將評言諍必是義理是非若闕
智人難為刊定然僧通美惡多不自量屏取評言對
和息後故曰也。
二十四即七滅諍用多人語殄諍之法須作一白
簡集有智屏處評已對眾和滅故云息後。
二十五六斷事令不誦戒律者出二法戒者正行毗
尼正教要由斯二人法方具今闕處眾出言無本內
行又乖雖施豈用故俱唱遣。
二十五六斷事即是評諍同眾之僧有不誦戒或
不誦律作法遣出故有二白誦戒習行誦律發解
解行資人人能弘法故云人法兩具由不誦律故
言無本由不誦戒故乖內行解行兩亡故無所用
今時比丘不知戒律觀斯制約豈不為悲忝學祖
乘應須知幸。
二十七捨正義者雖具上二文義浮雜偽辯亂正終
非順理故同前遣。
二十七雖誦戒律所見邪僻亦須除簡。
二十八草覆法者兩朋交諍互是瑕疵窮勘根源煩
情叵歇事須猗靡不說是非素無重愆又乖對俗制
令二眾各攬歸負面地相愧猶如草覆各陳此白罪
諍俱銷有人尋律文安與尼受白大略同僧故不出
也。
二十八互是瑕疵言皆有過也煩情叵歇言不可
止也猗靡和順之貌律中草覆地法唯除犯重并
遮不至白衣家餘皆可滅故云素無重愆乖對俗
也行法之時二眾相對一眾伏地上座作白彼眾
亦然罪隨諍滅不須復懺如草掩泥從喻為目有
下示異與尼受白即對眾問難律滅諍後即接尼
法故列于此今不取之。
二十九差往王城集法者將欲弘法須待資緣同儔
創聚義須先告某處也。
二十九已下六法竝五百結集中事初集同往先
白告處律云諸比丘皆言唯王舍城房舍飲食臥
具眾多我等宜可共往結集迦葉即作白也。
三十論法白者僧徒創聚本事須和若不白告無由
顯意也。
論法白者具云迦葉論法毗尼白即結集也大眾
既集須告本意。
三十一問優波離白者律是法命賢聖同持先須開
演令法久住然擊揚有宗不得趣述故須和問表眾
同心故曰也。
律是法命謂佛法壽命擊發也宗即是本。
三十二波離答者既有先問無容杜默答對在僧先
和後述示非私也。
三十三問阿難白者佛法命本既已先傳通解暢神
之經次當須演阿難化教之匠故問令述也。
經論化教詮示定慧明心之學故能開通智解暢
<pb n="107"/>
悅心神文但云經義應兼論或有說云迦葉結集
論藏。
三十四答者亦以教不虗弘傳之有本對和仍答表
法非謬也。
三十五七百中論法白者佛滅度後一百年中䟦闍
比丘擅行十事惡法罔世事須除滅故伽那比丘不
憚勞苦徧國搜舉合七百人斷絕斯事既初論法義
須告和因數託事為名也。
三十五下五法竝七百結集緣毗舍離城䟦闍子
擅行十種非法事皆言佛說以化於時耶舍伽那
比丘聞已往破云是非法彼即和合作法舉之伽
那被舉遂往諸國求伴得離婆多等七百羅漢共
集斷之重集法藏十事如資持下卷具引。
三十六差人論法者對眾即量賢愚濫委簡德屏論
審知邪正故曰也。
三十七正論法者屏論已定三量無疑欲靜後緣必
須對眾先和表意也。
三量一現量現理當也二比量他事例也三正教
量聖言證也。
三十八問上座白者此一切去閻浮高座百六十臘
年德俱富眾所歸仰故先問之非和不忍也。
問上座者律云毗舍離城有一長老名一切去是
閻浮提最上座也見佛世事故離婆多對問取證
故先白告上座。
三十九上座答白者德居物尊發言信受還傳屏意
處眾敷揚。
還傳屏處論意不異前論故也。
計後對眾行籌刊正應須先白文略不出挭槩如上
也。
釋後略中理有文無示不盡故已前所出且舉大
略故云挭概如上。
次明白二文列五十七。
初作小房法者多事經營惱亂二趣大不依量妨道
招譏制乞處分商度限齊為法既少在文葢闕。
次白二中初二即十三中二房乞處分法無主制
量故云小房從人求乞斫伐神樹故惱二趣為下
二句顯示下篇不出之意。
二大房法者既有主作專任自由妨難兩緣一不思
避故制依僧取僧節度事亦同前不出文也。
有主不制量故云大房然妨難二處亦不許作故
須處分節度即指授也。
三差分臥具者為僧知事義須普周若不通和恐涉
私曲故先告委後方為分。
三中謂以僧物分與別房事須五德故白差之。
四差說麤罪法者僧徒過犯未許世聞調達結愆上
連王族若不早告濫染佛僧及過未彰先明示別故
也。
四中即調達破僧立邪五法行化於時又教闍王
作逆故連王族佛令身子往告白衣事越常途故
須差遣。
五二十七還衣法者後文廣之。
六離衣法者既得重病將欲他行衣服厚重擔荷為
妨故從僧乞得離一衣。
六中即離衣戒除僧羯磨上二衣中隨離一衣下
衣不許。
七減六年臥具者法衣數造亂妨恒業故制限期任
聽營辨必涉緣礙中亦開之恐濫私情要須量處故
曰也。
七中限期之外任聽營辨限內有緣事須乞法。
八護鉢法者乞多奪留下換還主恐設瞋忿作法罰
之用舊持新始終監護也。
八中律云好者應奪留（罰入厨也）取最下不如者與之
（展轉易也）先持者受用新還者常持恐彼損壞罰令守
<pb n="108"/>
護。
九差人教授尼者既具十德義揚通化輒爾開闡威
相未彰故假眾差道風易扇故也。
九中佛制教尼須具十德一持戒二多聞三誦二
部律四決斷無疑五善能說法六族性出家七顏
貌端正八堪為尼說九不犯重十滿二十夏。
十及十一結解學家法者見諦俗士正信居家不思
乞求致令損竭凡愚覩相謂施獲殃故靜外譏立制
割斷後既重有宜崇福會還須法解如舊施給故有
二也。
十及十一即提舍尼第三戒緣羅閱城中一家夫
婦俱得見諦於物無恡施多貧乏世人譏言因施
致得作法制僧不得往乞後富還開因有二法。
十二畜眾。
十二下三法畜眾通兩眾餘二局在尼。
十三尼差人請法十四尼差人往僧自恣與大僧不
同。
十五與外道同住者諸見外道我倒未亡忽爾發心
歸投大法若不試練輒與受具性既未調恐反成難
且為沙彌四月同住以事陶治得信方開。
十六及十七結解受戒小界者僧取六和不宜乖異
既不許受恐礙生靈大聖權機曲制此法事成法就
彼此通允即席便散不有後緣當坐便解判無疑設
故立二法也。
十六七此由本界人心不同故來作難佛開此教
生靈即通目有情別召受者上敘開結即下明制
解既制即解可驗此界不通後緣決無疑矣。
十八及十九結解說戒堂者多人別造至時須定故
立法示後集無疑既設說已須解又結也。
十八九中未開結界別立戒堂統通一集既有多
處來眾難期故須標結令知定處準律羯磨白云
大德僧聽若僧時到僧忍聽在某處作說戒堂白
如是（羯磨準知）此但指處不唱方相本非結法而言結
者但望要心尅定為言（古記錯引後結界法為戒堂故特出之）既設
說已者謂此處已作後移別處故有解結。
二十及二十一結解大界。
二十二結戒場。
二十三四結解不失衣界。
二十五六結解說戒小界者言行相因要在人法半
月常被其意可見今至說期而心不會若不開結教
不被機故令下道疾結緩說事成即解起便失相。
二十五六律因一眾布薩日於曠野中行眾不和
合隨同師善友下道各集一處結小界說戒尋言
起行以行踐言故曰相因然言行所立必由淨僧
弘闡聖法故云要在人法此明半月說戒之意下
道即蘭若處若在城邑則非開限恐彼來訶故須
疾結結已無外則容緩說。
二十七結二同者兩住互缺理須通和彼此法食咸
有濟務也。
二十七下三法律有四種大界初如前列此即餘
三後一非界所以總義但列三種兩住互缺者律
明有二住處一處行說戒無利養一處有利養不
說戒佛開各解共結此名法食二同界。
二十八單法同者亦是各住合界之事一則法食俱
豐一則有食無法僧由法住故別解通結使二住成
濟也。
二十八兩處各受利養同一布薩此謂法同食別
界。
二十九單食同者兩俱豐法一所無食若不兼濟全
乖僧體故須和送非是結界上之三法應有解文律
出其緣至時皆顯。
二十九兩各說戒一有利養一無利養此名食同
法別界相因名界實非標結上下點缺下云後若
<pb n="109"/>
法食俱豐律令解為二別故知此三竝須有解律
下指廣後結界中具明來致。
三十及三十一與狂癡法及解者心亂壞神不守本
性來往違犯多乖法度據內非犯約外招疑故以法
除雖在不妨後若病愈得乞為解。
三十三十一即難提比丘得癲狂病多犯眾罪故
制此法內非犯者以無心故外招疑者人不悉故
雖在界中不妨僧事狂有三品下品常來上品不
來中品來否不定故須與法愈即病差。
三十二受日法三十三差自恣人法。
三十四五自恣結解小界者夏末同遊至期須法既
不同意緣礙是難曲制隨結得通情路既作還解亦
非久固。
三十四五同上說戒若據夏末未行自恣那得師
友道路同遊思之。
三十六分僧物者既僧得施不私專己先以法告後
依法分。
三十六僧得施即十方現前物。
三十七賞瞻病人法。
三十八分亡人衣物法。
三十九結庫藏者僧物須重不容妄置故須委處商
可和忍。
三十九謂依大界別結庫藏仍須人守故有後法
商即量度。
四十差守藏人者物既通屬相倚不收致有損失故
須差遣。
四十一二結解淨地。
四十三差人守功德衣者既名難活亦號堅固為功
非少非德不持故須通和守不出界故曰也。
四十三名難活者鈔云貧人取活為難能捨少財
入此衣獲功極大又翻堅實謂能感多衣衣無敗
壞或云堅固或云廕覆等差己須付故有後法。
四十四依德付衣者先己和擬義須付持令奉有儀
不可虗託故也。
四十五差人懺白衣者非法譏罵懷信俗人凡世尚
耻何況道服若令自往無由解紛制具八德作法差
往也。
四十五此因善法比丘譏罵質多居士佛令罰已
往彼懺謝須人通意故差同往即七治中遮不至
白衣家法也八德者一多聞二善說法三說已自
解四能解人意五受人語六能憶持七無闕失八
解善惡言議律差阿難具此德故。
四十六差人行籌者多人斷諍情見互生若不知機
濫罔非法三種格量五種撿勘若非通忍諍必難銷
故具德差任時取滅。
四十六即斷言諍取多人語須人行籌三種格量
律云有三種行一顯露二覆藏（以物覆籌而行）三耳語（行時
耳畔勸勉）若上座智人住如法地應顯露行若住非法
地作下二法行若非法人多應亂起去五種撿勘
顯露有五一諸比丘作念眾中非法人多然彼和
尚闍梨皆如法應顯露行二彼諸比丘作念眾中
多非法人而上座智人持法持律持摩夷如法語
應顯露行三諸比丘不知如法語多非法語多然
和尚闍梨如法顯露行四諸比丘不知如上然上
座智人持法律等應顯露行五彼諸比丘知此諍
事法語人多即顯露行覆藏耳語各有前四句無
第五句。
四十七尼差人往僧中受戒者既有絕貌能傾國城
圖略者多唯希出寺若詣僧受中途遭難制作本法
遣信通情僧遙加被信返告知便感戒也。
四十七即尼受戒遣信之緣此尼端正直半尸迦
國故云傾國城圖謀也餘如後述。
四十八九尼與僧作不禮法者大僧上位威重有儀
<pb n="110"/>
輕爾自墜尼中亂節致虧下敬制遙作法令自改過
後若耻悔還解如前也。
四十八九輕爾自墜謂不省位尊甘從下劣也尼
中亂節謂不守威儀恣為惡行也。
五十差比丘修理房者四方僧房義須修補壞而不
治未成相續故差營理因福饒之。
五十四方常住三世相續若不治補不及未來因
福饒者謂以福益之耳。
五十一二持故房與道俗治法僧房久故治葺須人
前但薄營即堪安厝今極朽壞多用人工事須和付
仍以情許停止量時故有二也。
五十一二薄即是略厝即訓置前敘付與法仍下
明量可法撿律無文應是義具。
五十三與覆鉢法者得信居士輕掉論議既虧奉敬
便成自損若不制約過益未明故作法遮不許往返
無任受用如鉢之覆因以為名也。
五十三下三法此因毗舍離國諸大離奢受慈地
教言沓婆羅漢侵犯我婦佛令作覆鉢法不與往
返佛言有十種法應與覆鉢罵謗比丘一為比丘
作損減二作無利益三方便令無住處四鬪亂比
丘五於比丘前說佛法僧惡六七八以無根不淨
法謗比丘九犯比丘尼十十中多因口過故云輕
掉論議等如覆鉢者從喻為名。
五十四差使告覆鉢家者僧自作法彼未曾知若不
委示無緣改悔故也。
差法中律差阿難為使往語離奢。
五十五解覆鉢者既被告及慚懼不寧便為殺我豈
是薄信故待乞謝方為解之餘無信人不預此法。
解法中律云居士聞阿難告已云如此便為殺我
尋即悶絕倒地久乃醒悟故知深信方堪此法。
五十六杖絡囊法者老病羸顛假用扶危故立開聽
以理將濟持多長慢必取通和餘不乞法無義輒捉。
五十六杖貫絡囊少壯不許老年兼病得法方開。
五十七諸差人法分衣分食等諸解法等律雖顯意
多不具文據理更有故且存略。
五十七中但是通指餘不出者律顯意者即房舍
法中但云分粥分小食等應差具五法者分之即
不愛恚怖癡知可分不可分也理非漫差必有和
法又前諸結多闕解法結解相待豈得無解故知
文略不足疑矣。
後明白四三十八法。
初諫破僧者立邪五法替正四依濫染世間愚迷惑
亂若不諫曉是非未明事既難稀法亦隨隱。
白四中初至四即僧殘篇後四違諫戒初諫調達
破僧邪五法者一乞食二著糞衣三露坐四不食
酥鹽五不食魚肉竝制盡形故是邪法替即是廢
正四依如受戒篇事下示略。
二諫助破僧者當諫破主伴助不同反諫法僧令息
曉喻故設斯法令絕外援所以主伴分二也。
二中即三聞達等四伴比丘黨助調達勸僧莫諫
息止也援護也所下雙結。
三諫擯謗者染汙俗流是非混亂故須擯出用清昏
網然以六人同犯來去兩乖二人不悔理須依法倚
此反謗故諫令知僧無私涉也。
三中即阿濕婆等在䩭連聚落汙家惡行佛令舍
利弗往擯二人來悔二人逃去二人不悔遭擯起
謗。
四諫惡性者中人已上可以語上善友令行反拒不
隨故制僧諫有違斯犯也。
四中即闡陀惡性拒逆僧諫故加此法中人已上
二句出論語續云中人已下不可以語上。
五諫惡邪法者欲是障道生死中根出家志本誓斷
此法反言不障濫罔教限故諫令息也。
<pb n="111"/>
五至七竝見單提初即梨吒說婬欲不障道名惡
邪見言是佛說故須法諫。
六七諫擯沙彌法者創入聖法割愛為先乃反教迹
說欲非障初則理諫義須開曉必不受行宜即擯遣。
六七即䟦難陀二沙彌共行不淨（二篇漏觸）自謂非障
仍云佛說故令諫喻違則擯出（舊云滅擯非也）據理而諫
故云理諫。
八諫隨舉比丘尼者比丘僧舉意在清心五眾同治
不相往返乃違眾命親事供承為惱處深故諫令曉
違三犯重故曰也。
八中即尼八夷之一律因闡陀犯罪僧為作舉不
肯從順有比丘尼往返承事故制此戒。
九諫習近住者尼須善朋方能勝進同伴濫惡耽染
情深但增不善故諫令別也。
九下四法即尼僧殘中後四戒尼有八諫前四同
僧後四不同九中律因二比丘尼常相親近共作
惡行故制此戒。
十諫勸習近住者僧本設諫意在懲惡反勸令住何
勞別偶然素絲易染朱紫難分故諫能喻無宜此勸
也。
十中即六羣尼勸前二尼言眾僧恚故令汝別住
汝等莫別住當自共住懲誡也偶即是對言不須
別求伴對墨翟見染絲而悲為其可以黃可以黑
此喻人性易可染汙也論語曰惡紫以奪朱惡鄭
聲而亂雅樂此喻人之邪正不可辨也對前所喻
故云能喻喻即勸也。
十一諫瞋捨三寶者素欲投邪待憤方顯若不陳諫
女族無曉故也。
十一即六羣尼趣以小事不喜便云我捨佛法僧
更有餘沙門婆羅門自可依彼修梵行等女族即
目尼眾。
十二諫發諍者四諍久除夷然眾靜重更發起亂動
乖常故也。
十二尼發四諍同僧犯提此由僧諫違諫犯殘夷
平也。
十三諫習近居士子者道俗情乖難生信重男女相
別無宜親好今反習近長增慢染故也。
十三即單提戒居士子者尼戒本云親近居士居
士兒共住是也數見故長慢情熟故增染。
十四式叉學法十五僧尼受具法有別立為二部羯
磨本法有無各其志也今以文相大同故不別顯。
十四五中有下點異彼謂本法有無故分今以文
同故合故云各其志也。
十六學悔法者既犯四重永障一生素不藏隱亦可
容恕先令乞法後以對治盡形學悔除地獄之障故
也。
十六律云僧尼犯重已都無覆藏心令如法懺悔
故云素不藏隱此謂懺時盡露無餘即是都無也
然雖開懺不復本淨但除獄報也。
十七十八訶責并解者戒見儀命理須順奉今乃倒
說塵坌僧倫若不舉治中表難淨後若悛革隨從眾
教得乞為解因有二法。
十七已下八種即四羯磨治罰法戒見儀命律名
四事破戒（犯前三聚）破見（六十二見）破威儀（犯下四聚）破正命（非法
乞求）彼皆破言不破故云倒說中表即內外謂身心
也或可內坌道眾外惑俗流悛即訓改。
十九二十擯出并解者既在聚落宜須長信反倒四
事壞亂俗心若不驅遣流習難革後若隨順準前為
解。
十九二十亦是倒說四事但據對俗與前異耳。
二十一二與依止并解者入道雖久智鈍神昏纔懺
還犯數作不止既無志度制依明德盡形修學令識
沈浮若後智通依前準解。
<pb n="112"/>
二十一二沈浮即善惡。
二十三四遮不至白衣家并解者信俗依投理須將
順反譏罵弄失出世法既忿再面耻更謝愆故加治
法遮其煩憤不許不至若自他調喜依法為解。
二十三四自他調喜即比丘居士兩相和順。
二十五六不見舉并解者戒見等四佛法大綱反言
不見深乖至理且信為道源又為德母必懷邪信舉
棄眾表亦絕僧務後若折伏還以法除。
二十五下六種即三舉治罰法此亦倒說四事而
言不見有罪前猶有信但加責罰此壞正信故須
舉弃道源德母文出華嚴。
二十七八不懺舉并解者罪從緣生生便有業招集
增漏偏非道務今冐染大度罪福本空心同俗染未
思洗蕩捨棄眾外義同不足後乃懺伏更作法收。
二十七八過亦同前有犯不解與前為別罪從緣
生緣即心境緣生雖空生則成業業必感報雖學
大教言行相違故云冐染梵網云口雖說空行在
有中是也今世禪講多墮此見但知心空不知心
有諸大乘經皆談二諦若專空寂空則非空縱使
空空還成偏計智者云業性雖空果報不失是知
玅有則一毫不立真空乃因果歷然因筆斯文略
言大要。
二十九三十惡見不捨舉并解者舉治之重勿高此
見汙染既多非舉不顯棄之眾外若彼污遺後若改
心還依解取。
二十九三十執欲為道局名惡見若朽遺者謂同
棄物此雖惡見而非正犯故令解取還歸淨僧。
三十一與覆藏法者既犯次重即須陳露知而故藏
此過難忍隨所日覆以法徵治故曰也三十二與本
日治者二篇半壞故號僧殘洗心伏懺理須謹重行
法未捨更犯本條可訶之甚還依初日故曰也三十
三摩那埵者僧殘情過六夕僧中盡心供給欣其出
罪名意喜也三十四出罪法者支條已傾根本須拔
制僧二十方得弘持故也。
三十一下四種即懺殘法覆藏謂犯來不露本日
治謂行覆未滿重犯前過摩那埵即翻為意喜大
同治覆僧中為別枝條即覆藏罪。
三十五憶念法者清人被謗取洗無因既是無學理
非故犯須僧憶念用息諍情故曰也三十六不癡者
過犯相齊清濁須別初造非心業亦不集然須僧證
黠來不作也三十七罪處所者初未言告便引重罪
及至勘刻遂轉引輕審其情實前言應是故加治法
徵取本愆故曰也三十八并解者文雖不出非曰不
無且存略也。
三十五下四種竝滅諍法憶念法即沓婆羅漢為
慈地比丘婬事加誣佛令對眾與憶念法令審虗
實證成清淨不癡即難提緣如上已引黠謂心復
明利也罪處所即戒本覔罪相也律因象力比丘
善能論義得外道切問不能通便作妄語初自汎
說及僧中問復加文飾如文所敘刻推也解法理
有故點文略含注戒云若伏首本罪應白四為解
是也。
有人就僧法中分為多位初二部互作者單白中與
尼問難白二中捨教授等白四中別住出罪受戒局
僧為尼作也次不禮等三尼為僧作二當部別作者
如結集諸白不通於尼本法六法諸諫殘等不通於
僧也三二部通學者如同戒等亦有事義不可分盡
如上已解且又存略。
三通簡中初引他義二部互作已如前解二部別
中諸諫殘者尼中八諫前四兩通此中且據後四
為言二部通中同戒等者即受懺說恣之類亦下
示與奪。
上總為三竝是眾法。
<pb n="113"/>
次對首法分二初總舉位數後從位顯相。
第二對首中分科為二即綱領毛目也。
初中言對首者此提綱也既對一人已上乃至三四
無別可彰但舉當時相當為目故云對首皆是三語
告情引證。
釋名中初科皆是三語大約為言然說欲白告等
但一說耳。
然作法之中又分三別或止對一人持衣說淨之類
或通界同法如說恣捨懺或但對三人如中品蘭也
及論作法又有三例或直自陳述前對默證如持說
等或雖自言白前須示誡如安居諸懺入聚諸白或
彼此互作交誦一文如說恣清淨竝隨機隱顯莫非
對首諸賢斟之。
次科前三別者即三人通局如上說也後三例者
即法事隱顯也前二但對後一眾法竝下結示同
異最末一句囑後自裁。
位置三十三者謂大數也通諸部為言若對四分但
有安居悔墮二三而已至於持說衣藥竝缺其文故
引諸部共成各如篇顯。
顯數中言大數者非止此故上列眾法唯據當宗
此明別法多出他部下皆標簡故云各如篇顯。
文云三語名羯磨者引證也以習俗生常唯言僧法
得稱羯磨故引四分受戒法中初三歸受後便止之
因以除疑前用三語羯磨如法但後作者是不得耳
佛自斷云三語羯磨則餘不勞爭名也。
釋法初科初牒示以下顯意四分受戒犍度八年
前用三語受具後制白四已舍利弗問佛即決云
爾前名善作羯磨自制已後不名受具佛下準判。
又引說戒者制知說戒法受俗戒等即指授五戒法
為羯磨也然行事之時但對俗境與僧對首相同故
齊名也。
次科說戒犍度佛制上座說戒日與諸白衣言語
問訊作羯磨受戒（即授五戒）然下會同準下結界篇引
五分處分淨名為羯磨亦可證也。
又引十誦文者彼此乃異同名羯磨理無滯結也餘
文可解。
三中十誦文據甚明猶恐迷執謂為異部故云彼
此等滯結即壅塞也上略示意餘下指文。
義分二別者依位顯相也但以對首一言濫通眾別
若不分相名教不開就義有三離小眾懺也約文但
二合眾多也所以如上。
總分中初科名教不開開亦分也離三合二如前
累聞。
初但對首者事局中下不勞僧眾告情引證便成作
業。
次科但對中局中下者即中品下事。
二眾法對首者本是僧秉別人非分道在兼濟故通
於下如懺捨滅惡之方說恣清心之術若不許者教
非通瞻不濟時緣故兩被單對俱成惠及。
眾法對首文中輙舉捨墮說恣而得施亡物資身
所須亦是機要兩被單對者除捨墮外說恣等四
通下二位單即心念對自對首。
就位但對首二十八法中竝是時須文廣顯且列名
相舉數可解。
一受持三衣二捨三衣有人分之為六相也今以受
捨法異且開為兩當受分衣其法無別也若欲分者
百一則多故不同也三受持鉢四捨鉢五受尼師壇
六捨坐具七受百一助身具八捨百一眾具此之二
法末代全稀謂捨長說淨三衣之外萬事畜一隨得
加持不許離宿事在鈔中今此刪也。
牒釋中初科二衣中有人下斥異事別法同故不
可分下舉百一比難可知受捨坐具華梵互舉助
身眾具事同名異下指事鈔見二衣篇。
<pb n="114"/>
九捨請法十明捨戒者忽遇惡緣將陵重戒若不開
捨後進無期故聽一說便成用通凡下往返也十一
受請依止十二十三十四衣鉢藥各說淨十五受三
藥法十六受七日法十七夏安居十八與僧欲。
次科捨戒中若帶戒犯重永障一生捨已還來則
聽再受故云通往返也。
十九懺諸墮二十懺可訶二十一懺偷蘭此罪分三
不可雜亂小眾如前甄簡餘者不問獨頭從生皆從
一人邊懺二十二懺重吉罪。
三中偷蘭三品竝通因果此但對中唯收下品。
二十三自露六聚者既已犯過義當洗除未及良緣
且露無隱則輕而易出不繼後業二十四露他過者
同侶有失三根不謬若私隱之期必欲犯故制向同
徒陳無覆過彼聞便止不許更傳必知有危不告亦
許。
四中自露中良緣即目所對或境非淨或數不滿
故云未及若常隱覆業則相續今既自露故云不
繼露他中私覆他過意在自為故須發露彼下明
說限必下示開緣。
二十五捨僧殘行者內依教行總奪諸務忽有別緣
事須接濟故開捨行往彼拯之事若停歇還須白行
即二十六也二十七白入聚落二十八尼白入僧寺
者僧尼位別威儀須崇輕爾突進殊乖法式故前通
白進退須量二十九尼請教授三十作餘食法。
五中捨僧殘中總奪諸務即三十五事拯謂濟拔
注中更有白僧殘諸行法即合歸二十六中故前
總數但二十八事鈔別開故二十九兩處差數開
合異耳然羯磨後出從後為定（古記不曉妄改羯磨為二十九）後
二尼法由對僧作故列於此。
數雖溢位中二局尼其致可見。
點數中注列三十不應前標故須點示。
眾法對首略有五法。
一捨墮者四人已下至二人來口和問邊單對一人
自如常也二就說戒者三人已下展轉三語也三自
恣者四人已下亦須三語不可差人也四受僧施者
以道俗欣福各行大施故一人已上乃至極量無非
為解脫出家皆得為福田也界中局三故開此法五
受兦僧衣者文如下述。
眾法對首中次列五法分節讀之據鈔唯四捨墮
約罪自歸但對此望捨財對僧故入眾法對首所
以鈔與羯磨總數同有三十三彼離白殘不分捨
墮此開捨墮故合白殘耳。
後明心念法初舉後相。
三明心念科分云初舉後相亦即綱目也。
初中言心念者以獨秉法傍無對證辨濟不難義加
心念審其意用也。
釋標中初科據通眾別竝須心念但以一人獨秉
事易心輕特標斯目誡令謹攝。
略有十四者且據時須非謂不列不無也。
義分三別者恐法隨名局妄用者多顯位張也。
解注中法隨名局者恐聞心念一槩而作故列為
三則通塞無濫。
但心念者事既恒須數則勞擾故開獨秉不假他成。
但心念可解。
二對首心念者法本須證獨不預之然攝修託處所
資受日通濟道俗形骸所待衣藥為要故佛知時曲
開此法以濟獨住誠有由也而歸承有本還存對首
為言初矣。
次對念中然下四句收束七法而下結名本末兩
顯。
三眾法心念者正法僧中別人非分但以財法兩惠
誠顯六和若不傍流何名僧體故開獨秉即事成業
也恐濫餘法還須本宗故題眾法而當時通界無人
<pb n="115"/>
可對故云心念也。
三眾念中注列四種總歸財法恐下結名同上。
就列相中言但心念有三初懺輕吉羅二常途六念
非唯此六故下文中來往語默房衣食用隨所動務
常爾一心念除諸葢不作違犯也三說戒座中露罪
者計是對首護眾故開應入對首念中然文制兩設。
列相中但念有三吉分二品故重誤輕通収因果
重者對首輕但責心即心念也六念且制清晨實
通朝夕利根之人口口著著不忘心觀一心為能
除五葢是所除故知上智微生妄念即犯刑科若
此為心乃真持戒自餘昏散無足言之雖嚴整容
儀謹守戒行但驚凡眼未合聖心學者臨文宜應
自照座上發露初文是縱然下即奪謂律制發露
常途對念在眾心念兩法各制非是從開故云文
制兩設以對首心念須界無人今此對眾作法自
成故知別立不類對念後之二位列名指下廣在
後篇。
二對首心念有七一安居二說淨三受藥四受七日
五受衣六捨衣七受持鉢文如下列皆緣身所待急
者曲開也。
三眾法心念有四者一說戒二自恣三受僧施四受
亡僧衣文具如下也。

<other>四分律刪補隨機羯磨疏濟緣記一之三</other>

<sarticle>四分律刪補隨機羯磨疏濟緣記一之四</sarticle>

已前明緣集者結前文也夫羯磨綱領舉位有三毛
目往分隨位自顯以所集者各有部類不可混亂必
不依作則自他相撓彼我同陷可不明耶後辨緣成
壞者生下文也。
第二辨緣成中初科二段初敘結前綱領毛目如
上已分各有部類部即三位類即八品自他相撓
謂勞而無功彼我同陷謂二俱墮負撓奴巧反亂
也後下次明生後。
就分為二即成壞字初顯作法之始具緣辨成反則
不成後僧法具七非下明不成相反則成矣。
次科分中成壞二字成即十緣壞即七非辨成則
反壞明壞則反成理必然矣。
初中又三隨人分也。
僧位又二以僧為秉法之人功用最強又是非通涉
故須前舉後稱量事下廣顯緣具。
僧法分文中即示前舉僧數之意一則秉御功強
二以是非通涉謂下成壞二門皆涉僧位故也。
初中舉數立四所以如上初四人僧除三事乃至二
十人僧通諸事者皆約事限數故分階級也。
初釋四位正明中初指立意即總義中初下牒釋
四人為本餘三隨事故有四位。
問上云四人得秉諸法今文乃局二十人僧者答上
已明之但四通持事情須五乃至二十也今文對事
顯法故云一切得作若就義理唯四得持五十等僧
為緣開也。
問中以前三位竝有所除至後二十始通一切與
上相違故發是問答竝如前為緣開者緣即是事
開猶離也。
況復過者此釋疑情謂如羯磨增減俱非故此開通
過彌成勝也此過但據二十若上三僧例亦有過五
人說戒六人自恣可非法也律文略故義準加之。
次科釋過中初牒釋法則增減俱非人但減非增
是開猶決也此下義判合云四人除三法餘一切
得作況復過四人等五十例然。
若少不成者或是數少不應前四或是相乖如睡定
亂語隔障之類或是體乖即有三根明練前失雖身
<pb n="116"/>
預集而性不足也斯等頭數百千但為法簡不足成
僧皆非秉御之功故云少也必人應法成隨數竝得
須知所以如下廣之。
次釋減中初約人數明少或相乖下次約不足明
少體相兩乖雖多不濟指廣如下即簡眾中。
就作法具緣要十方得一稱量前事二法起託處三
召僧方法四約界明集五應法顯和六簡眾是非七
說欲清淨八正陳本意九問發事端十答所成法且
列疏者一家廢立後更為述。
廣顯中列名可解古師或立六緣或五七不定十
緣之義獨出今疏故云且列等廢立如後通簡第
五門說。
初中稱量前事者諸家羯磨皆略此緣律制稱量豈
專擅立以法不孤建成必在緣事或濫疑義須前審
焉待眾集方乃問之脫致爽差便成惱眾故前標舉
思擇是非言稱量者若衡斗之增損識黍絫與圭合
也。
第一稱量釋標中初敘立意爽失也言下釋名義
衡即是秤如秤之稱則識黍絫如斗之量則識圭
合孫子筭經云秤起於黍十黍為絫十絫為銖二
十四銖為兩又斗起於粟六粟為圭十圭為抄十
抄為撮十撮為勺十勺為合十合為升等絫字力
委反或來戈反竝通。
注中分二先引文證後隨義開之。
初中事謂人法者即法所加通名事也法通能所人
亦如之如唱諸羯磨受戒懺罪等為他而作諸懺單
白等自為而作是則互通也然法物事有諸法名通
豈可地處不名法攝就人以論如律中解三法現前
合僧歸人五法現前人僧乃別。
釋注引母論中初總示以前明四緣人法處為能
成事即所被就事別分復有三種如注自列論中
語局義必兼事法所加者簡上能成恐相濫也法
通能所者羯磨是能說恣等為所此義易知故不
別舉人亦如之四僧為能差懺等為所如唱下略
舉數事以明自他受懺則自能他所懺白則互通
能所以懺主白和自為能秉為他所量故云互通
也戒師問白事亦同之然下別釋初點法通論標
人法欲明法字通收諸事則三種具故謂世間事
有皆可名法諸法之言何所不該則知法中可攝
地處就下釋人律中現前毗尼有二不作羯磨則
三法現前（一人二法三毗尼僧合人中）若加羯磨用五法現前
（人中離僧更加界現）合僧歸人則能所合論人僧別者則僧
能人所。
下引當律量比丘者僧所差遣理須具德受日捨衣
亦觀機務輒作濫加僧私無益故曰也或可稱量法
事須幾成僧識達是非教限成壞非人不預義須通
曉也。
釋本律中初科為二初約所為釋或下次約能秉
釋須幾成者約數滿也識達是非者簡堪能也非
人即不足者。
言白衣者覆鉢懷信方堪被法五八二受亦須問緣
先量後加故應詳集也。
次科覆鉢正據眾法五八義同別法。
言羯磨者事現在前非法則息羯磨八種通鏡行藏
達則事法俱成迷則翻種苦業故須稱量也。
三中事現在前謂機生也非法則息謂事不成濟
也如教則須行非法即宜藏鏡明也。
言所犯者謂凡所造過無越七階或涉疑濫或預迷
塞理須分別事等晨昏無宜持犯相干多少委冐也。
四中七階即七聚犯有三心一識二疑三不識迷
塞即不識也等晨昏者謂同晝夜[晷-人+卜]刻定也持犯
相干謂不識犯緣多少委冐謂不知犯相。
言量事者乃含多義今但取當時達僧法所評者隨
<pb n="117"/>
人法物皆事所收宜須商度重輕前後離合同篇異
聚因果雜相未可即施先宜窮考故也。
五中隨人法物者人如受懺法即說恣物謂結界
離衣杖囊行籌之類商度等者且據懺罪為言餘
可例準也離合同異下文自顯。
次就義解法緣有二初三種者文相易識或具單下
作法差別也。
初中隨相受戒為人者以信士歸心初依行本故受
法從人也望所受法即是聖教應是法收然法起依
人故從能受者為名也言懺差等相唯為他興治擯
罰等自他通被以斷除稊稗增長嘉苗豈不然乎或
可隨義通塞何限此也。
次義開釋三種中初文隨相二望總舉受戒下別
釋初釋受戒行本即戒體望戒是法據受歸人言
下次釋懺治懺差偏局治擯兩通斷除稊稗喻被
他增長嘉苗喻被自稊音啼稗傍卦反田中穢草
也或下點上所分不定義也。
言為法者指說恣等非淨不預理在為人然僧別通
行遵崇教法故專在也。
二中據所被則在人約所遵故在法。
言為事者但約非情依處加法應由人興然和告所
唱唯是法也合此兩緣所指則同皆為界限故唯明
事。
三中約非情者此句簡判也須人秉法同歸於界
故云合此兩緣等。
或具單下通解上緣然發機不常前後難準或但三
分如前取別。
次釋具單中初文通解上緣即上三種有離合等
也機即前事或但分三即三單句複具如後。
有人解云隨作一法皆須三量何以明耶如四人結
界即人事也白二加之即具法也對首亦爾衣之是
非事也彼此相解人也故文云言議往返人現前也
口說持文即為法也心念亦爾常存懷記為人也前
境不一為事心生口言為法不違此法業成奉戒豈
非具三。
次引古中三量即人法事如下第列三位各具三
量如文可知。
今解不無其致太為通混玅識羯磨所牒之辭則據
本緣互不通也如受法中但云乞戒者人也諸結法
中但云限約限即界也自有人事合者如人病衣重
等如是語者捉全籌等無問僧別皆有單具交絡雙
單終合七緣以從羯磨攝事皆盡。
今解中初句縱與次句斥奪彼分三量不辨能所
故云通混玅下示正義羯磨所牒即正陳所為法
法各別故不互通略舉受結餘可類知自有下即
複具四句人病衣重即離衣法此二合也如是語
捉全籌即具足句本律滅諍中云行籌應有白云
如是語者捉完籌如是語者捉破籌（律不出文但示緣耳）如
是語是法者即是人籌豈非事又如延日自恣修
道是人日即是事自恣即法更就別法例此尋之
略為圖示使能所兩分焉。
<img n="X/X41p0118_01.png"/><rubynote t="【圖】"/>

言離合者如懺罪法異篇別法不合同治同篇多種
離合皆得餘事類此可以情求。
次釋離合且據懺罪異篇一向離同篇通離合又
如受戒被多人受日合多緣等竝準說之。
言先量據者謂勸令早知不宜臨事臧否也。
三中勸令早知即稱量緣臧否即如非也。
第二法起託處。
先以文據後以義求取僧祇文釋成羯磨所起必在
法界自然地弱不勝僧事何以然耶夫僧法軌模起
還法地若先未加事乖法式即如義證難事已臨欲
<pb n="118"/>
行說恣猶先結界然依本法雖無文證即此成準。
二法起處釋注初科為二初標分文據即僧祇義
求即本律取下次牒釋初釋文據未加聖法故云
地弱僧事功強所以不勝即下釋義求此引說恣
小界可驗眾法不許自然本法即本律法聚謂當
部中無文有義即用義決若準五現秉法須界亦
是明據但非正意故云無耳。
言處有二者顯相通局也非謂僧法唯在法地結界
一法非作法界由是草創所依開此居宗若不自然
後諸眾法無緣加被故此羯磨偏與餘反如受戒者
聞法非障等自餘竝在法界可以例知別人行法二
界通塞如上也。
次科又二初總示非下別釋前明眾法七結界法
不通法地如文所敘初受聞法事類頗同其餘諸
法不通自然反對結界故可例知後明別法受欲
一法不通自然餘皆兩得竝見總義。
第三集僧方法者且依西梵本無科約雜碎文相隨
引解之。
三集僧中初標依西梵者彼土撰論解釋經律但
大開分段至於解文竝無科節此門倣彼乃述作
之變也。
所以先敷座後打槌者由聲告即集牀座未施佇待
悽惶非成㢡務制先定座良在茲也。
牒釋中初科悽惶煩悶之貌眾既不樂殊非同法
㢡導之意也。
犍槌者梵本聲論云犍（巨寒反）地此云磬亦曰鐘也乃
金石二物耳故五分云隨鳴者作之意取聞聲來集
召僧法也故涅槃云擊鼓誡兵鳴槌集眾是為法世
四分中召僧七相不離聲色唱令猶不來者更相撿
挍意可見。
次科犍槌如字呼之下依聲論方乃轉音今人一
槩改槌為稚例呼為地未披經律妄自改作如鈔
記委辨下文或單作槌梵言之略鐘磬竝通金石
為之金即銅鐵也五分隨鳴不必金石如注所列
涅槃中彼云如鳴槌集僧嚴鼓誡兵吹貝知時是
名法世言是法彼世諦之事耳四分七相量影破
竹作煙吹貝打鼓打犍槌打地若唱諸大德布薩
時至等準文有八一三是色餘竝屬聲通為唱令。
如律文令舊住淨人下位打者此召僧法制非具道
者所為必無二人方聽兼助也。
三中下位即沙彌具道即大僧一自是所集二事
儀非重無人聽助即是緣開。
言三通者非是單三下也從微稠以至稀著聲絕之
後又加三槌故云也。
四中凡鳴鐘法先虗揩十下即微稠也十一以去
漸稀漸大即稀著也至三十七下緩打三下為集
三乘常途齋講宜依此法晨昏長打廣如鈔中。
阿含經云聞聲止苦者凡業有定與不定故苦有止
與不止若作業必定聖所不免不定業者無緣則受
有緣便止罪者遇善為因打者設願為緣故得聲傳
苦滅自然感應。
五中注引付法藏傳即罽膩吒王墮魚受苦聞鍾
停息遣告長打有斯冥感故引阿含彰其所以猛
心一往始終無間為定業中間微悔即不定定業
則果相已就故聖不免不定則因勢猶微故通緣
奪若爾罽膩吒王業應不定答引業則定故永墮
魚中滿業不定故遇緣停息罪者先有善因偶然
遇善打者方今發願隨願冥通儻臨此務宜善用
心若準此文比丘自打與上相違答律據集僧事
須下眾傳取濟物故約大僧。
威儀經明杵數者今多不行故法墜於地但臨事籌
度量時緩急外得生信滅苦內得無虗聲告若然可
也。
<pb n="119"/>
六中經中杵數備如鈔記今下斥世但下示法令
籌度者或住處大小僧徒少多時緣緩急隨宜長
短不必依經於外有功於內成用內外兩濟事不
徒然。
論中不許互易者以僧法揩定輒改亂倫召法既乖
受用非理故須常定也必欲換動先以本者召集現
僧告令知意然後改革後更欲換還如前召如斯展
轉雖是改換始終僧法若一住處兩磬互鳴前後雜
亂不名常相隨用四事是盜僧祇由僧私一亂無法
分異也。
七中初明制意倫即是次必下示換法若下顯過
相。
今世有人言知鐘者云是淨語言打鐘者不淨語也
元此知淨自不得為令他作之故云知也鐘則不爾
自他通用不有種相何須避之當部言打其事極多
人畜非情咸有其戒可亦改之為知淨也智論檛犍
槌阿含擊犍槌五分打三通經中撞擊鐘鼓竝以知
淨之言別有所為故翻經之家隨以此方一相往翻
莫非物觸聲發也故知鐘之言雖非巨害然是知法
者之大忌也。
三斥濫中初引濫彼謂使人時須云知鐘不得云
打鐘元下次正斥有四初示知淨本制一為比丘
自不得為此通掘壞錢寶等二為有生種相此局
壞生一戒鐘竝反此義不須之當下次引餘戒例
難言人畜者即打比丘提乃至打畜生吉非情即
打故衣智下三引示檛擊打撞事同語異隨用翻
之故下四誡誥在事雖非大害於法深屬無知凡
在學流故須避忌。
第四僧集約界者所以立界為欲攝僧隨其分齊不
許乖異竝是喪我之方略也。
第四初科為欲攝僧是立界意喪我方略即攝僧
意凡夫具縛我倒熾然乖異則轉增和合則漸息
由事證理得法無我是佛權謀故云方略。
文中先舉二界後隨別釋。
初作法中列三名者以攝餘界後當廣說。
作法界中初科指後即第二篇。
小界無外者以界局在身坐外無法隨人集結故無
外也若許有界則納訶人餘亦如後。
別釋小界中初顯示制意若下暗斥古非。
若論無場大界二處別集以界之內外咸有制約可
從集故。
次無場界中此約說恣內外兩集故云別集不容
私避即是制約下文四集義亦同之。
若爾小界無內可如前言身界之外可不須集答元
制簡人雖有不集不同大界制內外集。
釋妨中恐謂說恣小界可以類同故須簡別答中
制簡人者為遮訶故若須外集開無所濟大界非
難故曰不同。
若有戒場則四處各集一是界外二是界內三是內
相外戒場外中間空地四是戒場體。
三有場界中當局自集事義易知特約共集示其
異相。
問羯磨之設界中無人則成何故集他外界。
初問大界外集之意。
答行法不同若作羯磨則隨界分局人不相集若作
說恣則內外通收以是攝僧綱紀使內外同崇不許
逃避乃至外界戒場見相便求多有句數即其事也。
答文今釋中初句總示若下別釋即僧私二緣通
局兩集乃至下別證通集本律說戒犍度云時有
一住處說戒日客比丘來見舊比丘在戒塲上見
而不求便作羯磨諸比丘白佛佛言成羯磨說戒
有罪（一句）若見已便求求已不喚成羯磨說戒有罪
（二句）若見已求求已喚成羯磨說戒無罪（三句）聞疑亦
<pb n="120"/>
如是（同上三句）又有住處說戒日舊比丘見客比丘在
戒場上三句并聞疑三句竝同上餘廣如彼故云
有多句數也。
有說云縱作羯磨亦須通知以年歲逾遠界相莫知
或主客改轉虗傳制限故須通集先委問緣脫有漠
落徒生疑惑必本非法實濫後緣若經受戒空傳聖
法喪他一生自他同陷深可鏡之此言易耳臨時難
改。
次古解中此就私緣約界不明可有通集必無疑
濫則不須之初敘須集所以脫下彰不問之非初
謂標相不分必下次即本結乖法於界生疑不出
此二必有此緣解已重結不同今世無問曾結不
結一概妨疑請考此文足知傳謬濫後緣者通諸
眾法作竝不成受法尤重故別舉耳此言易者秉
結不難故臨時難改再受非易故。
問大界四集可如前言戒場之中亦有集不答場中
兩集亦為說恣如難緣開之餘如結界法中說。
次問戒場比前大界例有四集答云兩集即是通
局二集或可字誤兩合作四。
就自然界四種分之當部無文通取諸律四名如列
各解可知。
自然中初科本宗盜戒有聚落界三小界中有蘭
若道行但非明顯故云無耳所出諸部文中自標。
聚落為二謂通局也。
聚落釋標云通局者通即不可分別局即可分別。
初不可分別者或約僧之來去難可知者或約處所
散落不知際域故僧祇云若城邑聚落界分散亂不
可知者以五肘為弓七弓種一樹齊七樹為量相去
作法雖有異眾各不犯別約相步之則有六間六十
三步。
不可分中初科為二初列相即人處二種不可別
知或俱或互竝是此收二俱可分則屬後攝故下
引示文唯約處義必兼人彼因婆羅門問種樹法
佛言以五肘弓量七弓種一樹能令根莖堅固扶
疏生長不相妨礙時優波離白佛已聞種樹分齊
今復問若有處所城邑聚落界分不可知若欲羯
磨應齊幾許使異眾各各相見而得成就不犯別
眾耶文中上是請問以下即佛答五肘九尺七弓
六丈三尺一樹得十步半。
昔云七十三步半者錯筭七間也僧祇疏中七樹六
間猶如四分衣界八樹中間諸師衣界止計七間如
何僧界七樹非六間也。
初錯筭步限中初科一期之誤多十步半故云錯
也下據彼疏會同本部蘭若衣界決知誤矣。
有人執舊見云樹限兩頭各有勢分故各分半還是
七間又云周圓種樹如月暈也故有七間又改僧祇
為八樹字斯之我愛穿鑿太甚何處有樹即以樹量
律約世情假以相顯。
次科初引彼執次列三種上二轉計下一欺罔月
旁氣謂之暈斯下總斥初二句責其情執次二句
示今取量不必須樹下二句顯律本緣依樹所以
假即借也。
中間七樹二眾兩頭各行僧事相對既爾縱廣四維
例集可知律剋二身故以樹限若取當分皆半折之
則自分之界唯三十一步半耳但以界體叵知用身
分相廣如鈔顯此一既爾餘之自然大小乃殊例有
通局皆半約之。
三中有二初定方圓若無異界體則定圓必有相
侵尖斜不定律下二辨通局六十三步半是自分
半屬深防叵即不可指廣如鈔見集僧篇此下例
通六相之中除可分聚餘皆半折如蘭若五里人
各二里半等自分深防合舉是通兩分為局問今
若集僧依通依局答若彼無人止須依局恐來不
<pb n="121"/>
定故必從通名為深防義在於此若爾縱有人來
在我自分之外理應無過答人雖在外界己相侵
故有成別尋鈔可知問可分別聚何不兩分答四
周有院攝相義強若在相外則彼此界別若在相
中即同自分餘無院相約量通收故皆半減。
彼律又云聚落界者相去雖不遠行跡到處亦名為
界有人引之以為僧界此用非也乃盜戒中顯空有
兩位不干僧界。
次妄用他文中初科初引所執即僧祇文雖字寫
誤彼是籬字有下指妄用盜戒空有者空即蘭若
有即聚落彼具云空地者垣墻院外除聚落界餘
者盡名空地聚落界者去籬不遠多人所行蹤跡
到處是名聚落謂聚外行路亦屬聚界昔人據此
謂七樹之外更須勢分故此指破令後無疑。
今約步限據不可分者為言以村聚散落無有垣壍
又僧雜閙往返難究指步為限撿括易成焉取蹤跡
遠通內界故不可也。
次科即敘人處兩不可知約步為量既無四院何
有行跡而可取耶。
二可分別者亦有二緣僧則在無易委聚亦周院可
悉故十誦云若無僧坊聚落中初結界者齊聚落界
是僧坊界此內共布薩羯磨不得別作縱彼文中齊
行來處此制通攝恐妨界內必作法時身在門外亦
得兩成故彼文云約以籬壍集。
次可分聚中初示相人處兩緣皆可知故故下引
據初正引無僧坊者此明人處可別知故齊聚落
者此明界限盡四院故如佛化初至未有僧居則
多此相若準事鈔蘭若僧坊或有四相亦同此集
縱下遮疑彼律下文又云聚落界齊行來處謂聚
外行路也疑是昔來執為勢分故特決之制通攝
者恐有入界通外遠集耳故下轉證既約籬壍明
非遠集。
二蘭若者亦有兩相。
蘭若標中亦兩相者亦上聚落有通局也通謂無
難局即有難。
若無難者諸部皆云一拘盧舍而互說不定大則二
千弓弓長五肘小則五百弓弓長四肘四分俱盧舍
者一鼓聲間驗鼓則[鞥-合+(白-日+田)]鼓不一故其聲亦有遠近皆
是中國行李驛亭長短隨處故致殊耳大約雜寶藏
五里為候也。
初無難中初引示不定僧祇二千弓計有十里十
誦五百弓約有二里四分鼓聲則無數量[鞥-合+(白-日+田)]是小
鼓鼓即大鼓皆是等者總示諸部不同所以大下
次明今所取雜寶藏經云一拘盧奢注云秦言五
里侯猶準也。
二有難者如善見中蘭若極小方圓七槃陀量槃陀
者乃量之總名一槃陀有二十八肘通計為七則百
九十六肘肘各尺八六尺為步率之故彼文云若不
同意自七之外各行不妨故知涉難也。
次有難中初引示槃陀梵言此方無譯二十八肘
有五丈四寸百九十六肘共三十五丈二尺八寸
則五十八步四尺八寸不同意者謂眾不和合即
同本律三小之緣故云有難唯三小界局在蘭若
依此集僧相傳但云惡比丘作難者謬矣。
三道行界者如薩婆多云隨比丘行有縱廣拘盧舍
界不得別食別布薩然部別有由當取十誦故云拘
盧舍者長五百弓弓長四肘則七尺二寸如是率之
則六百步。
道行中初引示即彼論中別眾食文道行不住則
開別眾今此停止故有制約委如鈔記然下定量
以多論正解十誦故云部別有由等百弓有七十
二丈共一百二十步五百弓總六百步即為二里
大約二百步為里也。
<pb n="122"/>
四明水界善見云水中不得結作法界若自然界者
眾中有力人擲砂水所及處外有比丘不妨內法取
水常流處深淺俱得潮木不合（以乍溢故）若船上布薩應
下磸若下橦不得繫岸及水中樹石以與陸地相連
故此論不得結作法者以水虗浮相體難識故也今
則約岸分標義亦可得如四分合河而結除無船橋
即是明證故五百問云水中住船得結如下廣說。
水界中初引示砂水者或擲砂或灑水準鈔計有
一十三步磸合作矴即矴石也橦音幢合作椿橛
也水中樹不與地連準應得繫此下義判先出論
意後舉二文準知得結廣在次篇故指如下。
文中六相面方限齊之內者據彼此各收咸成別法
審處觀時不容濫委。
釋結中顯示分齊誡令審悉。
第五應法和合者僧人乃集有不來者義非僧體即
是別眾今約此緣義分兩相或一上座告情以時勸
勉或三業通僧顯成作業故律文云何名和合即反
三別故知三業委僧豈是乖異。
第五標中初躡前生起今下約義示相謂眾僧剏
集或約首者陳告或取撿校無乖唯此一緣義兼
兩相（昔以和合別眾為兩相者非）下引律文別證後相。
文中應來者來謂應羯磨者須來總集餘不應者謂
尼等四人十三難人三舉二滅重病癡騃既是位乖
無由同法竝不合來唯德行具堪識是非可有同法
故須來也此名身集。
次牒釋身和中應羯磨者即善比丘簡餘不應具
見次緣德行具者體淨也識是非者解明也。
二應與欲者與欲來即簡非欲緣雖與不成有堪欲
緣若邀身集教不濟機太急過分送心達眾即表無
別故與欲來是名心集欲即心也。
心和中初簡不應非三寶等緣不合與欲故有下
次示應與身異心同故成和相。
三現前得訶人不訶者即簡不合訶者義無證正具
德法應理非輒舉故言不訶也此名口集由默然故
事法同持和通僧體前業成就。
口和中不合訶者即諸不足四羯磨等證明令正
故云證正。
反上三和即是三別廣如非相。
三別中指如非相即是次科及七非中。
有人不立此和通人僧體以此三業順成僧義非無
一致今以行事廣務要以識相為先合相從體是非
終不可練豈唯此和通入僧內四滿數中諸不足者
可亦僧收今以翻和成別非相須知前但列僧則約
相分數故文云僧者四人若過今顯義用故統收三
業此約事辨和也律中和合者一說戒謂約法辯和
也二和雖殊非列不顯故分一位也。
三破古中二初引古通入僧體者謂前舉數四位
僧中即具和義不復別開也今下二申今又三初
標古非過在通濫體即四位相即三和豈唯等者
謂後簡眾四滿之人亦上僧收若不別立是非莫
辨可亦僧收而不須立耶例今和別義亦同也今
以下次示今意釋通前後體用兩分律下引文證
律云僧者四人若過和者說戒羯磨彼既兩分比
今事和別分有準（昔記妄解不足可破）。
第六簡眾不足僧相即前僧義第四門也。
第六標中總義略指故此應之。
律雖出一不同之人謂未受者然非數相其類極煩
若不廣明成非莫顯徒霑僧內終乖法式是以律中
顯於四滿明是非相。
次顯意中初文初敘略以作法問和止問未具然
下示廣律明四滿見瞻波犍度。
所以有者見前立僧但約數定便以非法之人用充
數限故廣顯四種滿不滿義滿猶足數。
<pb n="123"/>
次科初句徵律何意而有四滿見下即釋前立僧
者即初標四位也滿猶足數不滿反之。
而此四中成滿唯二餘不滿者用列何為莫不當時
充僧謂是合法簡人方知不滿亦可從初得名交絡
互顯方離不滿。
三中初敘疑文中四種初後成滿中二不滿莫下
決通有二上約未簡釋下據句數釋亦以此義通
名四滿。
舉相列名中。
初人得滿不合訶者由四羯磨但壞行法入輕治中
不毀本信尚足僧數既奪德用故不應訶。
舉相中初科對後舉擯故曰輕治奪德用者即三
十五事中不得訶羯磨是也。
二不得滿數應合訶者即欲受大戒人體非具修豈
合足數但今受法諸行根本立身之要脫有非緣無
宜再涉故開訶令止事順法成也。
二中謂沙彌受戒或曾披律或復重來曉達如非
旁無訶者所為不輕聽自呵止唯局一受餘非所
開行依體生故為根本為世軌範故能立身。
三俱非者就此一位乖相極多略知大數後依隨解。
四分有三十二人十誦十五人伽論三人僧祇九人
五分一人諸部通會共成一宗則六十許人不合足
數。
三中示數初科四律一論共有六十而言許者示
不盡故。
今見講師但取四分二十八人是不足限不用他部
口云律但列此二十八人明知不列是足數也。
次科引執中此即鈔序六師初師見也。
今解律通列相令準例知本無結數擬含多相二十
八者疏家束之勘撿律文隱顯不定如何氷執不通
他部若有癡狂睡定之徒得入數者至如捨戒為惡
隨對應開若向狂心及未相解俱不成捨以非足數
非對首人雖是比丘無住秉法故須大觀眾部通照
是非義類顯然不得不用。
次破中三初明本宗不定二十八人出瞻波犍度
（昔云瞻波但有六人謬矣）癡狂捨戒等出婬戒及受戒犍度行
覆藏等出人犍度故云律文隱顯等若下次引捨
戒例難引彼開緩竝今制急可驗癡狂定是非數
故下三示須用諸部。
文中若為比丘作法以尼等四人足數者或由報別
或法未具故不開之翻對及尼受具二十懺罪八人
出罪四十者各成兩足互不相通。
初本宗尼四人中初通示大尼報別沙彌未具尼
下二眾即兼二義翻下別簡據尼本不足僧然僧
得與共秉故云翻對懺罪八人即摩那埵。
若言犯邊罪等十三難人本犯戒障雖受不得以體
非比丘虗霑僧用故也。
若被三舉者既本無信故作重治棄在眾外義無同
法。
十三難及三舉竝可解。
若滅擯者為非既重加覆染心故作法除出海岸也
若應擯者根本已壞去僧彌遠將欲擯遣逢緣且散
故文云入波羅夷說中也亦可為非公顯不懼覆藏
或屏犯重而過跡陳露義須驅遣無力遮治行本既
虧俱是應擯也。
二擯中初釋滅擯為非重者局四夷故覆染心者
不學悔故出海岸者眾不容故若下次釋應擯有
三初是可擯初篇刑科名為夷說已犯重者在此
所收故云入也亦下二種公屏雖殊俱不可擯兇
頑強狠僧力不加但可自知勿將係數。
問邊等十八人尼等四人為自道非方是不足為不
自言當體不足。
敘問中道謂口言。
<pb n="124"/>
有師解言僧取體如上既乖法冥然不足云自言者
結集列相也。
初師解中初立義云下釋妨律文列相竝云若言
恐謂口說故推結集為彰別相故標簡耳。
又解人雖體非相有僧用各不相知理開成足故十
誦云犯重罪人賊住邊等若先言有是過作法不成
反上得也故律論竝云同住之法肉眼三根淨不用
天眼見他犯過廣如鈔中是以文中若言犯罪與彼
不殊故知自言自述使人聞也又四分中於不持戒
和尚受具足前三句者由不知不得故開第四句知
不得故方閉廣文如欲法中。
次師初立理故下引證初引他部十誦文相甚明
律論即十誦多論下舉當文會同十誦又下引本
律受戒法中文云時有從不持戒和尚受戒後疑
問佛佛言汝知和尚不持戒否報云不知佛言得
戒（初句）復有如上緣佛亦如上問彼報言知佛又問
汝知不應從如此人邊受否報言不知佛言得戒
（二句）復有如上緣佛次問二種彼竝云知佛又問汝
知從如此人受不得戒否報云不知佛言得戒（三句）
復有如上緣佛次問三種竝云知佛言不名受具
足（四句）。
十九別住者將外界人用充內數。
次科別住即異界也。
二十戒場上此二俱是異界兩列何意由見外界不
足謂戒場是界內應足外數然場雖為大界所圍兩
不相接中留空地即異界也。
場上亦即異界故徵重意內外兩列遮後濫用圍
輪小界亦此所收。
二十一神足在空十誦云空無分齊不可分限也。
神足即六通之一亦名如意通空無分齊無所依
故。
二十二隱沒者即入地或在井窖窨俱名非現故。
隱沒中入地即總示或下別舉窖窨竝地穴也。
二十三離見聞者解雖有多即離比座見聞也若有
互離如欲法中。
離見聞中有約離秉法人見聞今所不取故略標
之廣在欲法比字平呼竝也。
二十四所為作羯磨人者以為僧所量牒名入法安
得成數又前乞是所為後和是能為秉法專制訶足
俱成除受大戒餘不合語。
所為中初通釋又下簡受戒和尚雖牒名入法而
與餘不同前乞謂乞畜眾後和即通正受秉法專
制謂主其制度偏在和尚故成訶足除下示局自
餘諸法羯磨牒名無非所為不成訶足故云餘不
合語（昔記謾解學者宜知）。
通尼等四合二十八人。
結數中尼等四人由是別類義無同法故別列在
前十三難下二十四種同是本眾體相乖差故次
列于後故通前後合成總數。
律中行覆藏本日治摩那埵及將出罪以行法在身
根本未拔壞眾義備是兩不合。
次後四中初科次篇隣重故能壞眾訶足非分故
兩不合。
若爾與四羯磨人有何異耶。
答前但小犯情過可訶故足數收此犯次死罪深難
拔故不足也。
問答可解。
有人云四羯磨者眾法皆通僧殘諸治局二篇悔。
引古中初科四羯磨人但不訶法生善滅惡一切
眾法竝謂足數故云皆通僧殘四人但不足懺殘
羯磨餘法皆通故云局二篇悔此師所判乃據律
文事鈔科為少分不足猶循古解不了義也。
若作此解焉有被訶責者得更治人犯二篇者開餘
<pb n="125"/>
懺主審約情事律文不了以義糺定應分二途若同
犯同治理無預加律言足數謂差結等若自有犯必
無清過故有罪人不合解罪乍可應餘非罪羯磨若
作斯通始終無妨故此四人通前數等三十二也。
次科初躡破生善可爾治罰懺罪竝滅惡事身既
有過如何加彼審下義決初總標糺猶正也若下
別列同犯同治如犯殘者不足懺殘被訶責者不
足訶責餘準說之差結生善可通律意若自有犯
即別犯別治如犯殘不足捨墮訶責不足擯出等
犯者不得為人解罪是律所制非罪羯磨亦即生
善若作下結示用此二途決文不了於義盡善故
無所妨。
餘取異部。
十誦十五人。
一行覆竟人二本日治竟三六夜竟若此三人兼前
殘四竝是二篇互不相足。
次釋他部十誦前三人中初科前據正行此約日
滿未及作法恐將預數故須列之。
若爾夜竟人與將出罪有何異耶解云律文兩位約
遠近耳本日覆藏壞非壞分此亦爾也。
次科初徵次釋中律文兩位通指二部夜竟未出
故是遠將出臨事故為近仍舉本日覆藏為例以
同是一事亦兩分故。
又伽論云行別住人作擯成就除受戒法餘盡得作
引約四分明言不足者但據僧殘四位若同上通非
滅罪法可竝作耳。
三中初引論文彼除受戒準前義判反得成足引
下次對本律如上所明若下準前義決但足生善
自餘治懺一切不通。
四睡眠人五亂語六憒閙七入定故彼律云若前比
丘睡眠入定等或眾僧睡眠入定等聞白已方睡定
者成不聞者不成也八瘂九聾十具二患人。
後七人中前四昏亂後三病報中引彼文決前睡
定聞白已後知所為事有心持御故判法成。
凡此十位以足僧數一切不成因六群證他受戒羯
磨不成及後佛問皆言不委因立制曰聽羯磨者當
一心莫餘思惟專心敬重心心同憶念如是聽作其
作法者應分別之是第一第二第三等不爾與罪若
如伽論聾聞聲者得成作法。
結示中初總判因下別示初明睡亂引本制緣心
莫餘思不妄緣也專心敬重不輕法也心心憶念
不間雜也不爾與罪違得吉也此乃成法之緣作
業之本凡臨秉御慎勿自輕若爾何以前文白已
睡定而得成者答彼是曲開非本正制若下次決
聾人。
又次十一狂人十二亂心人十三病壞心人十四樹
上比丘十五白衣。
後五人中初科亂心壞心亦是狂類但相別耳。
此與邊等何異重來前十三難有過障戒此好白衣
五八十具雖竝心淨不妨加法參差不成仍本名故。
次科對簡中由與邊等同是無戒故須簡之。
有人云即有具戒緣須俗服者故不足數以無僧威
儀也今不同之不以威儀定僧體狀內具戒見財法
應僧外虧道相為緣亦得如五大色不合受持為緣
服用豈不秉法可以例也。
斥非中初引非今下正斥為緣即有難如十誦中
和尚師僧著俗服得戒是也善見比丘為賊所剝
聽著五大色衣即是俗服脫臨法席豈不足數。
伽論有三一者重病人二邊地人即四分中邊不解
兩不成捨三癡鈍人用此滿眾俱不成就。
伽論通列中二邊地人即同四分捨戒所列故引
合之。
今約癡鈍事義須知夫羯磨者為通和忍隨文解意
<pb n="126"/>
則非愚限故即世行事秖論身足及問是非渺同河
漢今出愚相略有五焉。
次別釋中初科文敘羯磨取解為功世多愚暗故
須歷辨渺同河漢言其浮漫無涯畔也。
誦文合眼恐有渟延緣入非違傍無人覺此一迷也
或同誦一法前後無乖文相能所不識彼我此二迷
也或約文謹攝深練自他增減乖務事法錯濫不召
令住此三迷也或文句乃明牒事不濫人有別緣是
非通默此四迷也或人法乃具事局界境成不冥然
端拱送忍此五迷也。
二中五迷初總四法通曰非違自二已下別歷非
相二法三事四人五處躡前起後次第相生尋文
可見。
觀此五迷深明四法微為弘㢡僅涉僧倫齊五所收
義歸不足至於隨法明非非如霧結自非博觀餘復
何論約指通情如前亦可且就鈍人餘如後說。
三中初示足不足觀迷明法粗可秉宣未為通博
故云微僅至下次指非相如霧結者喻其多也約
指通情即上五迷指餘如後即辨壞中。
如僧祇中有九一者與欲人堂中作法通收欲者以
入現數二若隔障即同在覆別有遮斷不見身也三
半覆露中間隔障四半覆露申手不相及五同在露
地申手不相及此上五種是善比丘當時乖相故非
數限。
僧祇初科半覆露者謂半僧簷下半僧露地也。
又有行住坐臥更互作句以義細分則一行有三歷
作十二且從四儀即合前九然此行等必有餘緣亦
應開許如立說戒教授白召病者輿來豈同坐也然
須相順面必向僧則成開制故。
次科初列人相四儀更互者如行作法住不足數
坐臥亦爾舉一為首以歷餘三故成十二然下次
明開緣若據白召本是制立且望相乖成法為開
病人雖臥不得背僧故成開制。
五分中病人背說戒者正判別眾四分我往不坐為
作別眾等竝是正量。
五分背別一人仍引四分乖儀以顯又觀文勢五
分證上病須面向四分證上四儀互乖。
上來六十俱是簡緣豈唯如舊但二十八必過今數
義理有歸亦須收取如極醉人共語不解人等亦是
不相領會何有忍默之理故須通照也。
義加中初科初結數反古必下正示義加義有歸
者謂歸不足注引捨戒睡狂如上出在他部醉及
不解此之二人諸部無文是今義判（舊以鈔中義加三人者準
此驗非）問既出捨戒那云義加答由非正列不足數
中然對捨不成義是不足故也。
文列受捨狂醉非者引證成前不足之限患今學者
但誦人言何不撿律自有明誥事類極多故引令曉
也廣如事鈔。
次科初點文言受捨者即受法捨戒中以捨戒兩
出故標簡患下示意指廣如鈔見足數篇。
文云須知別眾足數四句者上雖通列名含是非但
為緣差濫通淨行故以法簡不宜混雜就分兩對。
次足別句中初文敘前列相或體非而相是或體
淨而緣差同歸非數故云名含等所以淨行之人
濫通數內事雖非足不妨成別故以足別作句簡
辨。
初是別眾非足數如應來不來等二人隱沒離見聞
殘行法中七人亦有通局如前僧祗中隔障四別等
實如應法能礙僧事故名別眾身不在僧非數收也。
初四句中第一句收十五人應來及應欲為二人
本非不足之數對別作句故此入之殘行七人據
行不足猶通生善不應滅惡故有通局餘八不現
約相不足足別之言隨句各異臨文裁酌不必一
<pb n="127"/>
槩。
二是足數非別眾即律中善比丘同住等由身參眾
侶行德昭彰故兼兩位也。
次句身參眾侶故是足行德昭彰故非別。
三亦別眾亦足數者如現前得訶者訶身廁僧中通
在數限口須忍默乃有訶制即非同和乃至僧坐而
彼行立背面僧中等是也。
三中六人應訶外入義亦同前此等身現故足相
乖故別。
四非別眾非足者如四分尼等四人邊等十三二滅
三舉等或是報別法乖或是行違治重體既乖僧不
能為別十誦諸人竝是應法但為差脫故不在僧如
睡眠亂語憒閙此三由入無記不緣善惡雖在眾中
不成作業也入定善人別有靜慮至於忍默不同僧
和然身雖在僧不可為足見聞又絕不名別眾瘂等
三人根壞非證聽說二緣正乖羯磨狂等三人由神
亂故不了自性何預兩能白衣本是無戒可謂相似
比丘同住樹上須知比丘在界內外若枝委界外地
者身在界內是名別眾界外非別若不委地內外俱
別而是不足數收重病中邊及以癡鈍醉不解語竝
非二攝也。
四中初四分二十二人報別即尼等三人法乖即
沙彌及十三難行違即二滅治重即三舉十誦十
二人次第牒解一一各顯二非所以入定中雖是
善行而非證法故云別有等如色無色定各有所
緣澄心凝住故云靜慮瘂等人中以羯磨法誡聽
勸說故云乖也狂中兩能亦即說聽白衣中如律
戒本釋比丘中有相似比丘謂剃染形同本無戒
者非別非足易知不解同住樹上即界內樹也枝
委外地即涉兩界若不委地但從根判重病下即
伽論三人義加二人非二可知。
上以足數對別為一四句今以不足數對別又為四
句。
次四句標中以前四句攝人未盡故復出之初後
二句唯收四人中二同前如文所指。
初是不足數非別眾如所為作羯磨者體通道俗且
據比丘身在僧中威儀相具及以非具俱非別也然
為僧量不名在數或前加法或自作白等是也若未
受具又非義收。
初句所為通道俗者大僧差懺諫治尼眾懺殘下
眾受具等竝為道眾剃髮付房覆鉢等皆為俗眾
且據比丘者簡餘眾也身在僧者簡遙被也威儀
具非具者如差懺受日竝須具儀諫治擯罰皆令
立作前加法者前僧加我也自作白者戒師懺主
和白也（昔云教授召入非也由是能秉非所為故）未具類別不收所為。
二是別眾非不足數同上。
三是別眾亦是不足數即界中不集者同上初句。
二三指同對前可見。
四非不足數非別眾如律中別住戒場上神足在空
竝異界所收非二種攝也。
四中三人異界據本不足今望體如身現理合成
足故非不足異界非別於義易知前隱沒等體應
非現故歸非足（有改云亦不足者句法不爾故）。
就兩對四句中當宗所明十三難二滅體相竝不在
足數形報未終斯法不絕尼等四人三舉七行無記
等色但緣報殊法隔心差相轉故暫入非必能根轉
法同心相無改者還通僧務是足非別。
三料簡中初示永定斯法即是滅擯以帶難犯重
皆須擯故尼下次明不定七行即懺殘七人無記
等色總上十誦伽論僧祇諸相報殊法隔對人可
見心差即睡病狂癡相轉即樹上中邊四儀乖背
等尼女根轉即入僧中沙彌進具（尼下二眾兼上兩緣）三舉
己解竝是法同睡醒定起狂止智明竝心無改也
<pb n="128"/>
下樹語通四儀同眾等即相無改也是足非別同
上善比丘也（舊記改云是別非也）兩重四句總收六十一人
僧祇與欲前後不收義歸後四初句所攝。
第四門中得滿得訶者謂善比丘也。
今用若比丘反上尼等四人邊等十三難及白衣等
竝體非也。
第四門釋比丘中反前十八人竝非比丘故。
上加善字則反上三舉二滅睡聾不相領等雖是比
丘行相不善也。
二釋善字反上多相舉滅是行不善睡聾等即相
不善。
同一界住者則反別住戒場上。
不離見聞處反上可知。
三四對反可見。
乃至語傍人反上所為人也以為僧量不得訶制令
他證正越己至於餘人故曰也又解即座餘人足制
訶止恐因鬬亂令傍證正亦成訶也以云誰諸長老
忍不忍便說也又解直語傍人此法不成亦成訶也
故五分云同界若訶但比座聞亦成訶也又解本以
足數望所為人相反為言此言似倒應云傍人語以
羯磨文中召令語默也。
五語傍人次列四釋初中語謂得訶越己即所為
餘人即能秉此約能秉得訶之人在所為外故云
傍也次解即約外來隨喜望正秉僧謂之傍人三
中此據比座望訶法者得為傍人四中無別建立
但扶成初解耳。
具兼二法者謂含訶足也。
總結中結歸上標兩得句也。

四分律刪補隨機羯磨疏濟緣記一之四

<sarticle>四分律刪補隨機羯磨疏濟緣記一之五</sarticle>

上明不應法者非足數收餘同法者義須盡集今既
不來必有所以故次第七欲清淨緣。
先以義分五門料簡初制意釋名體門二定緣是非
門三作法成壞門四持說應緣門五雜相分別門。
第七欲法中義門有五下文自點今先對文從初
律云至清淨是第一門從於中至結界一法即第
二門從有五種至清淨亦得即第三門從二明受
欲下至餘詞同上竝第四門從佛言若受欲下盡
末文竝第五門就文分三如文自別。
義立如此引義從文又分三別從初至眾多比丘與
欲清淨來明與欲法二受欲者命過已下明持欲成
不相三不得趣爾與欲下明說欲相。
初又分三初清淨來明制意二若有佛僧事下明開
緣三五種欲下作法成壞。
初門分三如門所列。
與欲制意中標云如門者即前義門第一含三科
也（昔云與受說三者非）。
言制意者凡僧事要務和合為宗乖此作業必不成
濟然則形居世累事難通允制其身口容可從緣若
不開心教則太局故大聖知時隨前法緣緩急相濟
彼我齊舉通心達僧便成遂事意如此矣。
制意中初敘僧事然下次明欲法又二初敘機緣
故下次明立教緩制身口急開心欲彼是僧事我
即欲緣。
釋欲名者以希須為義如世色聲名為欲等今以僧
務同遵義無乖異思得詳集如濟獲舟但以事違無
由自達故遣致心名為欲也故伽論云所言欲者所
作事樂隨喜共同如法僧事故十誦云欲名發心如
法僧事隨法與欲故也。
釋名中初通示名義希須謂心有所望舉世五欲
<pb n="129"/>
證名彌顯今下次別敘欲法僧務是所欲思集即
能欲水濟獲船喻其情狀事違即欲緣下引二文
具含能所顯上所釋並有明據。
釋欲體者有多種從法以言謂想欲等如雜心通中
說也從相以論色聲為體或動其身色或動其聲相
也從事以論則有兩種事一單僧須者如受懺二法
等別人不預故僧須之二互須者如說恣等至期必
說說必在僧若不求覔僧便有罪必私逃叛遠出亦
犯是知俱須也。
出體中有三初想欲者想是連引正取欲心以為
今體須知兩別不可相混言從法者即三聚中心
法所攝下指雜心彼通明心法故曰通中論問曰
云何心法等聚答曰想欲及觸慧念思與解脫憶
定及與受此說心等聚（想欲觸慧念思脫憶定受十並心聚攝）論自
解云想者於境界取像貌欲者於緣欲受也（謂於所緣
心欲領受）次色聲中如注五種現相動色餘四動聲廣
說具儀即兼二種三從事者羯磨所被不出二種
即僧私二事私事則秉法之僧須我成法僧事則
彼此同制僧別相須不求有罪明僧須也私逃亦
犯明別須也上三明體初是能欲後是所欲中即
欲法。
文中不來者說欲清淨此即制開之本也。
三牒釋中制其必說開其不來故云制開之本。
文云於中有三謂與受說下即第二門緣如非義就
分為二一緣如非二定開制。
二開緣標分中舉起義科攝文分齊。
初中佛法事下辯緣開也大途橫絕有犯戒事無如
法緣而與欲者以事非故不成是別僧事清淨理不
容濫無心至尚豈是欣欲故有說者更招妄語當律
開緣如文有五下文衣緣者乃非佛制比丘受行理
亦通準僧祇云說戒不來者蘭若為衣鉢王賊禁閉
守房等緣是開欲也。
緣如非中初敘立所以大途謂欲法大意絕即是
斷不成是別者己欲非法僧事別眾無心至尚謂
於僧法無崇尚之心而濫委他緣輙爾送欲豈是
欣慕希須耶說招妄語者以不欲言欲違心故犯
鈔云令他傳此對眾而說一一人邊皆波逸提所
傳之人知而為告結犯亦然當下引示緣相四分
六緣下文即六群作衣僧喚與欲僧作法已六群
後悔佛制犯提僧既受行故知如法欲法出布薩
犍度作衣出戒本計非下文未詳何意僧祇三緣
今通準用。
二定開制中以欲之所在必緣僧務自然薄弱力所
不勝唯除結界者自然開眾務其唯結界一解如上
又云界須制限自結開欲終不識委故須通集也。
次定開制注云竝聽與欲是開唯除結界是制文
但敘制餘開可知（舊云自然開結界者非）初敘制意由不勝
僧事故不許傳欲唯除下次牒文釋即顯律中不
開所以此有二釋一解如上即前所敘自然薄弱
等次解可會準結界中有三解初云結界眾同之
本理須通和餘法眾同之末竝依後起下二同此。
三五種與欲下即第三門作法成壞就分為三初顯
法二是非三正作。
三成壞中標分文義兩門科語不別。
初五種者四略一廣略則唯重廣通輕重也就五又
二四口說也若現身者是一後開故五分病重不能
口說聽身與欲若舉手舉眼搖頭得成。
顯法中二初約廣略分而云輕重據病為言就下
次約身口分下引五分別證身相搖頭謂點頭示
與相也。
二是非法中若不現相反身一也若不口說反口四
也文中更與餘者前既非法能所乖儀故更簡人秉
法方詣故也欲與清淨俱者以礙僧事律本前緣二
<pb n="130"/>
途別說後令合也。
是非中三初釋非相次釋再與前非法者躡上二
反也能與違法所傳暗教二竝背儀故須別與也
三釋合傳律中初令說戒傳清淨羯磨傳欲因說
戒時羯磨事起不傳欲來妨僧法事佛令合傳。
就正加法中律云廣說不正出文今比轉欲故裁出
也。
正作中初科如前引律但云廣說而無詞句比轉
欲者文如後引此中但取前後四句故云裁出。
文中分四初告前憶持二自言名號三牒所為事四
正陳心本。
所以不稱病等緣者律無文也稱者人言不足承用
送心達僧未勞陳說如忘名類但述眾多可知也。
次科不稱緣中初徵律下答初句正示稱下斥非
鎧師羯磨牒緣入法鈔中轉欲猶循古本準今例
削送下顯理如下舉例文見下注。
言如法事簡非法事律中本為事說欲及僧中事起
非是所欲之事以礙僧務但言如法隨時事起皆應
羯磨故也。
二中初釋文相簡非法者如律媒嫁淨人等律下
示本緣為事說者如云為受懺事與欲等既礙僧
事故佛制斷俱云如法隨事皆應。
言欲清淨者有人言欲應羯磨清淨應說戒如僧祗
中時集與清淨非時集與欲四分合之為妨當時作
法也今解云欲者表心無貳以應僧體清淨表行無
玷實通假用。
三中初引古解執律廢教僧祇正文說戒有限故
云時集餘法不定名非時集四分下次明今釋初
示所據鈔云今須雙牒由文正制不同僧祇猶行
廢教今下釋義即約心行以分兩別欲而非淨即
不足數淨而不欲即是別眾故須兩具方成僧法
僧體假用名實互舉。
一說便止者律無結數三一之言準上下文加三法
處文中自明一說直成更無結約今以一說為定莫
非呈心至僧眾多忘隱明判開之豈限三說方成一
法有人依五分僧祇不三說者不成說欲以為詳審
必準亦任以四分無文制之。
釋注一說中初示今判律中三歸白四後竝結云
第二第三亦如是等故云文中自明即顯無結約
者止一說耳眾下舉例不憶名姓但云眾多亦成
說欲又準下文若忘不說故隱不說竝名欲到故
知但取通意不必徒煩有下點異執彼據他律以
決四分必下是縱無大害故以下是奪乖本宗故
鈔云不須云云取他外部是也。
文中能憶姓相名類隨多少者今此四分與十誦同
座上人少說欲者多開之如斷諍中取諸人欲智者
屏量等也十誦中一界四處展轉與欲不同五分欲
少現多也不能記名云眾多者取心而已開從本欲
必能持記義依聲教。
次憶忘中二初釋能憶四分斷諍簡集智人屏處
評量餘不預者並令傳欲十誦一界四處作法互
相與欲二文並顯集少欲多故知隨意多少得受
五分反之宗計異故次釋不憶本欲即心能記依
教非所開故若爾必能憶持而故慢說欲法成否
答據下睡忘故隱不說理應得成但違教耳。
二明受欲下即解第四門義持說所以就分為二初
持後說就初又二初明受已是非後明轉欲之法。
第二受欲標分中義門第四復分持說即攝文中
受說兩科此亦義判下分受已轉欲二門即從文
科也。
初中明失則有三處謂受持中道及至僧中。
初科本宗失相標處中言受持者即初房內。
初從房內失相列二十八種非先有過也受欲已後
<pb n="131"/>
方陳露之。
次房內中初科初標總數鈔云二十七者可驗文
誤非下示先後若先有過不合對傳受已過生可
容有失。
文中受欲者命終而僧猶用前欲房中及道可非欲
到若在僧中事須分別有說者云未說不成已說在
僧成或有說者說與不說俱名欲到如忘等例或云
不爾忘有人持死無識也云何成持如捨戒中死人
非數也。
次釋諸相初七人中初科前示失相房下次辨三
處房道易知不在委示僧中多說故須備引初解
己說僧持雖死亦成次解俱成引例不齊云下指
破仍據捨戒決知非理義詳兩判前解為優。
若出界去者以轉在異域非欲本也說戒法中云餘
道行致諸講者容云持至餘房即失欲也自恣文中
辯緣一同便言出界則無謬也。
次科初明失止為同界故令送欲今反出界故非
欲本說下會名說恣兩出言異義同講者迷名乃
作異釋餘房同見義無失欲故知非也。
云罷道者受已言還俗也尋悔本心又將前欲入僧
作法謂不失也但由中隔俗情欲非俗法也。
三中初示相但下推失所以問為取前人失戒故
失耶答欲取起心失戒須作法捨但使發意即須
再受。
入外道眾謂同寺之內外道居處中國至今此事多
有不如此方釋李乖也。
四中中國即西土如祇桓寺有外道俗人院是也
釋李即佛老姓氏。
別部眾者則調達之黨五法為宗或同在釋門而見
殊戒等如五部十八部故律文中同界各說兩別俱
成。
五中二釋初即邪正別五法如前或下二是執見
別五部十八戒疏義鈔廣之。
戒場上者疑前出界此局內也中分異界與出不殊。
六中對前第二內外分耳。
若明相出者即宿受欲十誦云若受宿欲不應說戒。
七中初科欲限當日越宿即失十誦文證以一例
諸。
問此宿欲者為約羯磨為約羯磨所為事辦不成耶
答俱不得作如僧祇中八萬人自恣畏明相出減眾
各作四分恐明相出開略說戒若但經白時節可知
何勞略也。
問中以羯磨事或當法即成如受懺等或被後行
事如說恣等然今宿欲不被羯磨於理可知且如
後夜白已說恣至明未竟前欲可用否答中兩引
明據顯知不被隔宿之事必有此緣當更取欲。
自言邊等十三及二滅三舉者既自述過非數義顯
即非持人雖復自言當後作法非本同聞不知通取
以佛制三根無濫故也。
次十八人初列相明失雖下決後同法謂此自言
失欲之者後臨僧事但非當本同聞之人還成足
數。
離見聞中三處俱有初在房中若受欲已必作送意
雖離與者見聞則不失也作不送意互離見聞勢分
未越故未成失若俱離者由過分齊教相正約故是
失也中道望伴可以例之有伴可爾無則如何今解
不問有無但不送意離生念處約俱離失。
後三人約處中初科初總標初下別釋房中明失
作不送意見聞俱離中道中行伴不定故所不用
前標三處不明僧中者以易知故或可備見下問
答中。
有說者云如昔所解恐非弘贍今若約相以成失者
有四種離一隱沒二倒出三障隔四遠坐初受中道
<pb n="132"/>
據隱沒論若至僧中具兼四失。
次科初斥古非弘贍者攝相不盡故今下立義初
列相隱沒受他欲已入井窨等倒出見下五分障
隔見僧祇遠坐即離比座初下次對處有無可解。
問離見聞中為俱為互約誰辨離。
問中含二初問俱互二問所離。
今解云皆望同坐展轉不約作羯磨者如轉輪說戒
八萬自恣何由普聞但取相連即非別眾故五分中
三種羯磨房小不容聽在前後簷下及庭中坐雖不
了語皆為法來竝名布薩。
初答中初義判如下舉例四分為眾大聲小不聞
說戒令作轉輪高座立上說之故下引證三種羯
磨即通舉單白白二白四三眾法也。
若論辯失亦通俱互何以明耶四句分之。
一聞而不見失如僧祇不問覆露但有隔障即失成
別如五分雲霧黑闇中先不相識人不得受戒又如
背說戒師坐即是別眾既持他欲自別豈成也。
次答俱互初句僧祇明失欲五分兩段初防遮難
後犯別眾竝準明失。
二見而不聞失如五分若在屋隨倒出離若都露地
去僧一尋是也。
次句五分斷諍中文正判失欲。
三俱見聞失十誦中空有互與皆非法故。
第三句十誦空有互與空與地受或地與空受雖
復見聞然非同界故。
四俱離失如僧祇中一切覆處不得離見聞不成受
具等。
第四句僧祇不成受具準例失欲。
上之四句所以竝失莫非持者入別非足故。
通結中總示失欲之意又此四句多據僧中微通
房道尋之可見。
文云中道僧中俱列二十八緣上已具明非法是同
故云亦爾也。
指二處中律文三處人數並同但具列房中例通
餘二耳。
既已成失當更與者明前非持人故覔應法也據此
縱說付僧竟亦須得入持欲。
次重與中初科初釋文據下義判以僧中有失亦
制更與則知說付僧竟亦須預數同持。
自言可爾餘道戒場在空等類豈體乖耶答戒具解
昏雖行等夢制取餘者意在明人應僧圓教耳豈唯
孤行輒濟其神乎用人不同其致各異義不可也。
問中文脫問字界外場上竝是體淨自可重與何
必餘人答中初示制意僧取知法解行兼備方能
被事故云圓教無解之行謂之孤行雖復秉持不
資神用常途足別乃約體淨秉法持欲必揀智明
故云用人不同等也準為四句一有解無行非別
是足可秉可持（如犯邊罪等不自言足數持欲）二有行無解非別
非足不可秉持（如前癡鈍及文中戒具解昏）三解行俱備一切
竝成四解行全無一切不預然此有解亦有多途
或時過學肆濫預律科或歲久看尋而專封名相
或依文講說而罔達是非縱使水清猶非持秉況
乎濫濁焉可言哉。
問狂等三人尼等四人或受已捨戒形生之徒何為
不列耶。
次取他部敘問中初問狂人尼等文出五分受捨
形生下雖無出義不合持。
有人云濫不出也如狂雖是一有三不同據常憶者
是持欲也計餘不成同濫不說。
釋中初師狂有三品下品成持餘二不成律文若
列便濫下品準尼亦爾本眾自成恐濫不簡故文
不出。
有人云不勞所以但是略無如不足數中邊睡定狂
<pb n="133"/>
醉之人可是濫也律文上下列不足數緣或少或具
前後通括方成位耳。
次師初句廢前次句立理如下例難以不足數中
不列中邊等人豈是濫不說耶而律中前後隱顯
互出故云律文上下等引彼例此顯是略無。
今取諸部相通明失以不知者則別眾緣成作業不
就豈非險也周行為勝。
次正取中敘由云不知者或寡於聞見或專執己
宗別眾非法陷己累他故云險也周行猶遍用也。
僧祗十種失欲五如不足數中即隔障等也六在界
外受欲此能所俱非也審不入界僧成法事七持欲
出界此受者非法也令與者成別八與欲已自出界
此與者自非僧法得成九因病人與欲已聞僧中有
好大德來說法毗尼自力就座久疲默出以先欲故
更不重說此愚教失欲本送心今身到僧前緣久廢
故須後說十因布薩時與清淨欲若暴風雨賊急火
起驚散走盡名壞眾失若有一人安坐不動名欲在
僧彼律更有同故稀故所以不出。
僧祇中初指前五六下次列後五六中能所界外
不礙僧事七中受者失法故成別眾八中與欲出
界今多此類學者慎之九中亦與者非不說而去
則妨眾法十中亦受者愚教因難失法理須再取
故若據彼部欲淨各傳今云布薩而雙與者以布
薩時兼羯磨故一人安坐欲不失者此據已說付
僧為言下文指廣彼有轉欲失（四分開之）宿欲失與尼
沙彌失受者還戒失與者還戒失比上本宗同稀
可解。
又如十誦覆等三人四分覆法明言非數豈合持也。
十誦三人亦同前列乃會四分非數非持。
又如五分尼等四人狂等三人為七倒出眾為八。
五分八人報病儀乖不成可見。
通十誦三人為十一通僧祇十人為二十一又通四
分二十八人為四十九人也。
合數中五分後列即躡上文逆通前數。
如諸部計會是非交映方成一法豈取專局用成通
照既有別相則非法收自他同苦也故律文翻種苦
業多人不利等。
結誥中初結前是非交映者彼此互望有者為是
不出名非一法即是欲也豈下反古彼則專局本
宗此則通照諸部明前總括非取於古也既下顯
過律明比丘非法羯磨故此責之翻種苦業即自
苦多人不利即他苦委如後引。
引十誦文明不成者反則是成故彼文云若作法竟
自言白衣沙彌等皆成五分中自說罪人不名持欲
反上則成。
次成不相中初科牒注反則成者謂不自言也下
引彼文作僧法竟自言得成即顯不成約未竟耳
五分文顯彌彰今義。
如昔解不自言成持欲不成足數數取體如持但傳
信今解同他部四分不了必不自言持數俱成若自
言者理非二攝。
次科初引古今下義決同他部者即上二文四分
列相亦云自言而不甚明故云不了但取自言不
言不分持數兩別。
十誦又云若受欲已或故不去放逸懶睡入定等皆
名不到睡定不成不犯餘者不成犯罪若與別住得
戒沙彌亦名不到以不參眾侶常法故得受二欲俱
是比丘也。
三中所引不涉上科或是證前或彰未盡初約不
去明不到睡定不犯以非意故作意亦犯餘者犯
罪即故不去及放逸人情過可責故若下次約人
非明不到別住即上覆藏人得戒沙彌即學悔人
以羯磨云與波羅夷戒故云得戒（昔云十戒非也）以下顯
<pb n="134"/>
意得下準判乃知傳欲須簡如法二欲即與欲及
轉欲也。
次明轉欲初緣後法。
若據十誦僧祇若轉俱失四分開之或是異宗所廢
且從當部毗尼母云七相應法者受已轉與一人如
是至七皆成欲清淨也。
次轉欲緣中初示部別雖他宗已廢然於機有益
故從當部如淨地也下引論證同此宗故彼文約
數收法如在一數名一相應今此轉欲在七相應
開七轉故既有定限已外不成。
文中初牒前欲之辭我與眾多比丘者據迷忘也必
思審者不得籠通彼及我身者自他雙牒以付後傳。
法中兩段但釋牒名餘詞同前故不復解據迷出
法以事稀行多不知故若止一人但云受某甲比
丘欲清淨受多不忘但別牒多名餘詞無異籠通
俗語無簡別故。
三明說儀者又即第四門中後義也初說欲儀後顯
雜相。
三說欲中標分可解。
初中簡能說人不得輒爾者以上非緣皆多別眾不
唯空設更來愚罪故簡明智堪在眾說也。
為他中初科躡前失相以彰簡意來愚罪者若學
未通即結違教惰學不識須斷無知。
正說之辭義兼兩也我受彼欲者傳初受辭彼如法
下牒應僧也。
次科文牒彼我故云兼兩。
文對自恣不言清淨者以淨應說戒欲應自恣不敢
言淨令他舉過即求聽也。
三中自恣彰己有過不當傳淨告僧任舉故曰求
聽。
若自在僧有緣須說者四分無文如十誦云若於僧
前與欲誰應說佛言諸比丘隨意說準此似病人雖
對僧說更須餘人為傳說也如僧祇中病人與比房
欲不受即入僧中上座前脫革屣互跪合掌言我某
甲清淨三說已佛言善但不受者越毗尼故知直說
更不重述。
次自說中初示本宗次引十誦既指比丘似對僧
前與欲令說後準僧祇緣法昭然而詞句頗略準
上加之如鈔具引羯磨據宗故所不出不受者吉
理不應故下二句決前十誦止是自陳。
文中受者睡定下總明雜相即第五門義。
睡忘俱無記入定別緣也五分持欲至布薩處有諸
迷病舉等皆清淨欲到若睡眠忘者吉羅中路忘等
則名不到四分睡忘無罪者元作傳意不覺想轉故
開文云不故作也若元入捨受理依文結。
次明雜相睡忘中初科初釋文入定緣善即是有
記次引五分顯示成相諸迷即下睡忘病即狂癡
舉謂治擯睡忘結吉以懈慢故病舉無罪不由己
故後舉四分會通結犯律約不故反故亦犯故云
元入等睡眠無記三受之中捨受所攝。
若爾隨不說者皆成後法用說何為答為僧務故開
欲應和不以欲緣作所為故如不稱名達心而已何
要口說然法假相成故制說欲睡忘可責故結罪也
既達僧中理是開限。
次科難意不說既成後法反顯對說無功答中初
明欲本取和不入羯磨如乞唱等以牒入法不可
不言如下舉例即前忘憶謾牒亦成可驗取心不
拘言說然下示開制。
文中故不說者但獲小罪義應得成在開中故。
次科文但結罪不云不成理如所判。
就文病緣輕重兩相何以不說欲者病有多種前說
者輕堪相對晤今者是重不說為別五分云病者扶
來不堪轝至方聽說欲。
<pb n="135"/>
三中對簡初科牒文徵意注中望前通云重病然
轝來尚輕僧就復重故分兩相病下釋通前說輕
者上與欲中開病緣故對晤即與欲也不說為別
謂不堪對說即成別眾五分反之引以彰異。
若爾重病即不足收何勞轝就答氣力虗微故不能
說神道不昧是別眾故。
釋疑中伽論重病不足數故答中即顯神昧是不
足收。
文令轝來表和達僧就病者所僧以法濟或出界者
病多僧少相連不及濟緣既爽時不可乖故徙出作
也。
牒釋中爽即是違時不可乖如說恣等日限定故
徒即移也。
五分病人不能面僧或背坐臥佛言別眾應出界作
若病在眾如滅諍草覆中兩眾皆舒手足伏地向羯
磨一心聽受準此仰伏俱開背是乖相是別是足必
堪同僧而故仰伏者就開成別如僧祇中四儀不互
也。
引示中即明病者坐臥之相初準文制背若下引
例開臥以草覆法兩眾前後更互伏地則秉白時
一坐一伏不妨成法準下決開制仰伏非背所以
皆開須約側臥以分向背堪坐故臥乖本開緣還
成別眾文證如前。
文中逢難外來成者此緣非心隔但為事遮開不失
故。
四中初科此緣即出界之緣事遮即命梵等難。
若準此義有難在房僧法應成亦非心也若同五分
母論若出不來若遮不至俱得清淨四分無文如下
律中有作無想不成作法又云更無方便可得別眾
前是不失欲開此即非開別眾兩緣斯異不可一例
也。
次科初準例準上持欲以例在房有難是同非心
不別故也若下引決初引他部開成出界不此來
句因引遮不至者是今取證謂同界內為難所遮
無別眾過故云清淨四分下次據本宗判別初句
示無開如下引急制餘之制教多開境想容有方
便唯此別眾特反常途比前成欲緩急全殊不可
相例。
問與欲事訖不來成別不答文言應往不者治之未
必有別何以明耶本取情和心已應僧相非乖背事
訖違教得罪得成如狂比丘得法在僧病止法存不
往非別不同受日牒事而作事謝法滅理數宜然欲
本不稱僧為又別但知通意故兩無違義須應往故
結小犯。
料簡中初問恐疑事訖法謝成別故問決之答中
初準判何下徵意初敘非別所以如下引例病止
例事訖法存比欲在不同下遮簡恐取彼例故預
通之欲不稱者一不同也僧為別者由彼羯磨正
為受日今此送欲僧為他緣二不同也兩無違者
彼欲不失僧法得成故也。
問與欲在僧得立說不答僧祇中令互跪也。
次問立說遮濫行故答文可解。
若爾教授說戒皆開立者。
難中引事發下諸文。
答行事依文不可比附此二人者一為僧使二為僧
聞餘雖為僧皆須坐秉何況私欲輙同立說如前五
分僧祇威儀小乖即判成別四分云我往不坐恐治
我故為作別也。
正答中初止來難此下次伸所以諸羯磨中開立
唯二若準尼鈔立說亦廢以僧況私準知不合仍
引諸文明判別眾五分背坐僧祇儀互故云小乖
并下四分竝如上引。
然就僧法約相分之不必據內心違相順開成應法
<pb n="136"/>
故文云如法羯磨而心不同佛開成和相乖心順即
是別眾如上等文七百結集後聽可等又須斟酌不
必皆爾。
次通明中初科初標示心下別釋又二初明心違
相順成和引律雜法中文舍利弗見作非法羯磨
佛聽默然故云開成（此云非法乃據緣乖彼約事如故云如法）二明相
乖心順成別如上文者近取上答遠指前緣足別
諸相復指律中七百結集即䟦闍擅行十事之一
彼云在界內別眾羯磨已聽可（聽可即欲之異名耳）謂先作
法有不集者後取欲也彼稱佛說七百羅漢斷成
別眾亦即同上相乖心順等之一字略束之詞又
下結誥然有相順心違成別如得呵者呵亦有相
乖心順成和如病開臥故云不必皆爾。
若能秉法人如上兩開就所為者則有二例被治被
諫坐立俱成雖非數收情用兩別故治則極三違惱
處重成四壞眾諫通多少莫不情求無慮破別也若
乞受乞懺下情仰上非具法儀相似倨傲義無授法
文自顯之。
次所為中初指能秉兩開即前二人就下正簡所
為初標二例違順分之初違又二人分通局壞眾
即是破僧情求謂僧勸諫次順中受懺竝制具儀
下篇備出故指後文自餘受衣受日差人賞勞等
例皆跪坐義無乖異。
上解欲緣竟。
第八陳本意中。
初標舉兩緣通列則四如文具解有分為六相者一
違二順三眾常制四治道俗五制僧別六制試驗如
四月等各引事成不離前四尋之可領豈多為是。
第八釋總標初牒釋有下點異初二同今私緣而
違中止收諸諫三即合今僧緣四中七治等為治
道覆鉢為治俗五中滅諍結集等白是制僧餘語
觸惱等即制別六中唯局試外道耳不離前四者
四即歸違五兼違順六即還順。
就僧初緣地既無法僧事須行要前結相豎定標域
理乃初緣稱量事攝然唱相時必歸次八也。
創立中初科初敘結意相即界相豎下次判所屬
若據商度分齊即屬稱量今取唱相告僧須歸陳
意。
問結界無欲用七何為答必須先知若不委者取欲
結故。
初問答中雖不聞說須存遮濫今不可闕。
若爾與初量何異答初量事體是非第八緣成得不
各其致也行事之時豎在第三排緣第三至第四也
由豎標訖然後集僧及至第八可例前也。
難中若爾二字躡前判屬答中初分示初但評量
八正唱告行下排次第若約豎標即在第三那三
為四等若據唱相須在第八故此一緣前後不定。
二常集眾具既說恣之時籌華湯水等位在第四排
轉文四為第五也餘以情求上下統約也。
二常集中初示位準鈔僧集堂已始進籌水故在
第四今多預備故乖次第餘下例通諸法隨緣上
下不定。
就私事違惱則須舉處無問道俗及以僧尼或治或
制必無來乞通望能所俱是違情但須知法智人以
事陳告審得情實作法加之。
私緣違情中初科僧尼即道中別相更收沙彌如
捨教尼擯諫沙彌竝違情事智人陳告亦當第四。
若爾僧法何名私事答僧為前緣皆有利益或令折
伏或息邪疑既作法已請僧求解乞非僧命故義歸
私也。
次科答中能秉雖僧所為是私初敘能秉折伏即
治罰息邪即諸諫既下示所為望後乞解即彰私
義。
<pb n="137"/>
二順情須乞事或有無文言多也一向專己事不在
僧必加乞也如受懺解等二者為僧差使或白告自
量不必須乞白即乞也。
順情中初科初牒釋一下列相分二即乞有無也
白自量者即戒師懺主白即乞者謂未羯磨須先
告眾即同乞也。
若爾差使為僧豈成私事答前緣不定若輒加乞恐
事不和所為乃僧文中列別既牒名字非私何謂故
說恣白辭文中牒僧自餘可準豈非大鑒也。
次科答中初明無乞差人選德未委眾情故云不
定所下次顯私事下舉說恣白文相比僧私自分
準此可判一切眾法故云自餘等也。
第九問事緒中。
所以須問者大眾詳集言說有由和告之情義須唱
顯故提集緣問本集意如文述也。
第九釋中初文提集緣對上句問集意即下句。
事含通別者如受戒四法別須重問或就通論但通
一者以言非竝述事不疊生必待前後縱有通別止
是一言不可異也。
次科初釋事含通別別則易解故但明通言非竝
述如受四法不可具牒故事不疊生行須次第不
可頓作故縱下釋唯一問一切羯磨無論通別竝
無異辭。
第十答所成法者。
有問於前無容久默故尋答為某羯磨也。
第十答文某字即總諸務。
文中事有先後下引說戒如五分云僧說戒時更有
事起先作此事然後說戒如四分中當說恣時有遮
舉者必先與法然後說恣由此二法制僧不動若說
恣已方治舉者既為別人多不和合故在此也。
簡辨中初科前引二文必約說恣可分先後餘無
所分或約結解人衣食界義亦可說由下二出所
以。
云法緣通別者有多種也或一事多答為別如受戒
等三白一羯磨或別多事一答為通如捨墮也或多
事別答為別如犯多墮各懺者是或一事一答為通
如受戒一也約人眾多約法有四清旦一答終盡夜
分竝得成也或累事總答如一席上欲作多法應即
答言攝衣羯磨攝食羯磨雖一時答後歷別作理亦
無妨自餘行事一答作一可以準知上來一家行之。
次科受懺中初文初總標或下別列五句一與四
即受戒通別二與三即捨墮通別自恣德衣亡物
但涉多法例有通別第五累事是別一答為總前
四即兩單句此即兩亦句雙非不可立自餘下指
諸單法唯別無通如說戒受日治練之類上下示
今所行生後異義。
有人言夫法之所被即目相因何有通也一受四度
前後問答隨問而作事義諧和何有朝問夕仍隨用
中間隔斷豈是相接故非前義。
斥異中初科此師立義廢前通答。
今解竝無文制不容立異為表事端通答何損約事
流便不涉遲疑隨答即作亦是決正。
次科初破偏執此立彼廢皆是義裁既無明文不
可定執為下明兩通然眾多受戒雖通朝夕須約
一坐不起為言必有出入坐立不同竝須重和不
可通用。
結捨二界理無雙答者由地二界不同故有結捨兩
異結則自然捨則作法隨其兩界唯各一答也。
次結捨中事雖同席託界不同理無通答。
下文誡勸其相可知隨事重囑恐不成耳。
三誡勸可解。
此就十緣通簡有五一相攝二有無三先後四成壞
五廢立。
<pb n="138"/>
初中第三四五六七五緣竝攝在僧九十兩緣竝攝
在法初及第八通攝事收非不評於人法然興發業
起本由前事也第二託處唯局兩界成羯磨緣略則
有四僧事法界相隱須張故離為十。
二就緣通簡相攝中初科攝上十緣總歸四法當
知秖是離合異耳。
問如第四緣僧集約界文盛談處豈是僧收答界為
法託如第二緣今此第四約界明集僧之遠近能集
在僧不唯界也。
次科問答由前第四廣分二界似濫第二故問簡
之。
二有無者。
有人言結界無欲故削第七受日差人無乞結淨不
唱其相故削第八如是類減。
有無引古中彼計隨事增減不必一概。
今解竝須具之結界無欲立緣顯之受差無乞豈不
須告告即第八陳情事也結淨不唱此不尋文律云
應唱房名其事極顯若不先陳何由結法故須具十
乃鏡是非。
今解中初科第破前義結淨地法古不唱相如文
引斥故知違教。
豈唯眾法須此十緣對首心念非十不得以是非俱
通持犯冥會竝須條貫終始方乃引事作業恐未閑
曉試為略指。
別法中是非約緣持犯據罪是故成持非故是犯
眾別雖殊斯義不別故須齊具。
但對首一法用歷十緣餘者例通取悟也如受衣法
五大上色義加不成即初緣也事通兩界即第二緣
口召對人即第三緣約界明集有則對首無則心念
即第四緣前對相可即第五緣癡鈍非數即第六緣
取欲非法即第七緣執衣言議即第八緣勅前審諦
即第九緣答問可者即終緣也誰不知繁義張所為
不可怪也。
對首中初總標如下別列前對相可謂許與對首
即和合也執衣言議謂能受人有所白也勅前審
諦囑彼對證也答問可者所對許也（昔以第八為加受法九十
為問成不者此十前緣豈濫正作故知非也）誰下示意。
心念等法例亦如之且如眾法心念說戒一法以歷
十緣一商度時節二審諸界相三作法撾擊四約處
無人五觀其和別六自量是非七獨集非欲八具理
籌水九激動說緣十如緣作業餘者例也。
心念中五觀和別者界中無人即和有則成別九
激動說緣即具儀斂念有如問事十如緣作業謂
將作未作審慮如緣即同答問眾法心念可爾但
心念法如何具十如晨朝六念初二同前三自至
像前四知唯獨秉五三業無乖六七可知八審知
日月身康羸等九十亦同隨義意裁無不通說。
三明先後者法事分二。
諸律先和後欲由取答緣以應欲務也四分先欲後
和文如戒序及德衣法由說欲時但言如法知何不
通必和居前義亦無妨不由前後即說成敗。
先後法中初引示不同諸律先和後欲謂問答在
前問欲在後如十誦羯磨首云作羯磨者唱僧和
集欲作何事僧中一人應隨答云作某羯磨又唱
不來諸比丘說欲說已唱白羯磨四分先欲後和
如前所列羯磨前緣唯出戒序及出德衣二處故
此指之文中各顯教意諸律則先審所為應我所
欲四分則通應如法不簡前緣必下會通彼此不
必固執。
二事前後者如結界豎標須在第三如標唱相還復
第八如是例舉可以情求也。
次科明事竝見前文此中義括故重舉耳。
四成敗者。
<pb n="139"/>
第二四五六七五緣事現方成有闕名壞何以然耶
二界分相為法不同少有差違不成羯磨餘之四緣
通是別眾或是非數不成人用。
成壞初五緣中初通列何下推釋所以初別明第
二次合示餘四界中不集三業不和體相有乖不
送心欲竝歸別眾六兼非數故竝不成。
第三集相佛制撾擊罪通輕重不作相者若分衣食
則重不成據立羯磨成而違教故多論云不犍打槌
僧食是盜但打不集隨集無犯故知約相以通法也
律中羯磨作相不來聽相撿挍更召集等故知初雖
約相終須身集不以鳴槌便免別眾故不作相有得
成也問答兩緣正是和舉不問失法義亦通成。
次三緣中初明作相又二初以義判食重犯盜法
輕但吉故下次準文證初證食重律下決法輕次
明問答失法有犯不害後法。
初稱量緣通評四法事法是非人處開閉約時而動
不可逕述最須加勵餘九方陳。
三明初緣據此乃是知法上座集眾詳議理數合
然義無不具四法竝有是非開閉總義備明約時
即觀緣可否逕述謂直爾秉法問設不稱量法成
以否答下云佛制稱量違制有過必緣法無謬未
可判非。
八述本意法之所為通有成敗布薩眾具有闕法成
但是作法軌儀其實在說行淨違教輕罪若結標相
少缺不成以羯磨所牒準標結相故也梗概如此至
時廣之。
四明第八有二初明說恣通成若下次明結界定
壞下令廣之如諸治諫差人受日竝以白告為正
陳意必闕亦成若諸受懺不乞不成。
五廢立者。
諸師立緣互有出沒現傳羯磨卷首自明。
廢立釋中初科標云諸師雖有多家不出下二。
如并部師依德衣法以立六緣一僧集二和合三簡
人四取欲五問緣六答意又著序云無片言增減正
存此六若約戒序又加教尼和合在前僧集居後至
於界託全不顯之致令依文自然之地輙行受戒斯
一迷謬至今不改。
并部師即并州願律師初引示前準德衣列相即
彼白前次第問緣竝無加改若下次引戒序校異
有二一加教尼二和集前後唯除說戒餘法竝同
至下躡破文相易解。
如相部師通收為七或云六五一者假界二能秉僧
三簡異眾四與欲清淨五因本起六問答緣七正作
法此則合緣同本根條混亂問答分人題相各別義
不容一又云差人具六無因本也若無本者法起無
緣又云結界具五以無欲也今云非列二界何以知
自然非列欲相何以知界無欲亦不可略。
相部師即相州礪律師初引示若對前六合初二
為能秉合五六為問答止有四種加一五七則總
七矣或六五者差人具六結界有五如下牒破因
本起即正陳本意謂是法起之因本也此下隨斥
前斥列相加七合六皆非理故又下次斥類減差
人除因本結界除界及欲由彼假界但據作法今
竝須具如文遞斥。
上明十緣乃異諸師非敢苟異理自不可同也何以
知耶如初第一佛制稱量人法羯磨咸有明教昔來
不顯非謂不無此同聖律不同凡制也二緣兩界法
有通塞三緣集相正制時須四集約處義須顯據竝
準誠文非臆課也至如和相簡人欲淨緣緒問答分
兩竝同前作義道相會非敢苟同理自不可異也古
本曹魏緣敘太簡三藏光師錄文不具故須舒之意
言盡矣。
次今立中為二初明同異古下二斥餘本初中前
<pb n="140"/>
明四異非苟異者苟猶強也何下徵示初緣出母
論本律故云佛制等二兩界者次師假界唯取作
法不通自然法有通塞總義已明三四兩緣初師
集僧但據問集不分作相約界之異故前四種竝
今剏立咸準誠文如前注顯至下次明六同和相
與問答同初師簡人欲淨同初後二師緣緒即正
陳意此同後師據理合爾故非苟同斥餘本中古
本曹魏者鎧本竝不立緣諦本首云凡諸羯磨應
先白未受具戒者出不來比丘說欲清淨僧今和
合何所作為答某羯磨止有簡眾說欲問答四緣
故云太簡也光本已亡不知所立故下結示今備。

四分律刪補隨機羯磨疏濟緣記一之五

<sarticle>四分律刪補隨機羯磨疏濟緣記一之六</sarticle>

二明眾多法初舉名相二依相解若具成法如十緣
中已略示訖就文但一二法解。
二眾多人法標中分文可解若下指具緣如前對
首心念並須具十是也就下示註文。
對首作法義通二界人唯別者若對二人反為非法
小眾問邊此但對一故開別成縱懺墮下例亦一人
僧中白和因捨故也。
但對中初牒文若下釋義初約小眾反顯開別成
者但得一人餘不集故縱下舉捨墮釋疑。
就眾法對首中人非則有雖事或多止是別眾或非
數收若論法事隨緣各異如五人同住作捨隨事一
是所為不入僧數四初僧用且得捨衣一人受懺二
人非僧破除並盡餘相如上四人自恣三人說戒下
至二人都無欲法俱名對首約數則異文須改革不
須謹誦。
眾法對首中初明人非無非別眾非數所攝若下
次明法事初捨墮中六人同住盡行僧法四人同
住唯是別法今此五人故通僧別初捨後還並是
僧法口和問邊即是別法破猶簡也次說恣中約
數須改者說恣對二人則云二大德自恣對三人
則云諸大德一人如常。
義張小眾對首唯懺中品蘭三人得作二人非眾餘
如上述。
小眾對首是今義開本唯但對耳。
下文誡無亂者世多誦語少有義求故事多蹇敗重
誡勸也。
誡勸中蹇敗謂遲疑無所成也。
後明心念法中舉位分相如文易識。
三一人法標中舉位即文標分相即註釋。
但心念者人事可知下二心念界同人別者以本是
對人眾法既獨在界故開作之今若有人還是本法
不合別作前集法中具分其位。
牒釋中初科前明但念下下次明餘二亦通二界
故界同而有別眾故人別餘指如前聞之多矣。
又云不容臨機差舛者亦為誦多慧少又重囑之如
佛說法何慮不知猶言諦聽諦聽善思念之此則勸
詳審也重說善哉明順法也重言如是述印定也大
聖尚爾況下凡乎集法雖多顯示明矣至於行用率
多輕略義須反照妄心何託。
囑累中初示意如下舉況三種重言徧在經律況
今重囑意亦同之集下申誠集法多者通指本文
教本範心心須稟教慢教任情還增本妄故令自
照既不附教則其心何所寄乎。
又列成緣結前文也後明非法生後文也。
二辨壞中初科言又列者又前標故下云又明又
合作後。
就非法相約人分三。
<pb n="141"/>
初僧法中文義為二恐人懷疑非相徒設故依律本
具解七非非相眾多隨文叵盡故又從義用收諸非。
僧法分文中唯僧法中具有文義餘二別法止有
義非恐下敘雙出所以。
就前七非疏有大義彼從文故科約稍煩今但舉名
審其體相行事委識得離便止四門張之一列數釋
名體二分總別三體有無四攝非相此即是上羯磨
義中末下門也。
僧法文非敘意中疏即首律師疏彼解廣律故曰
從文名及體相義門自顯此下對指即前總義能
辨教中第四廣顯非相也。
初門分三。
言列數者非出昏情事通凡聖述緣約於眾法語失
墜於四心隨相而言則不可盡且從法約以為七種
其數如文。
義說初門列數中初二句敘非所起昏情有二一
者愚教二則迷忘凡夫具二望有事述故云通也
述下次明事廣緣約眾法局三羯磨故失墜四心
通三性故識受想並無記行兼善惡隨相之言通
指百三十四眾法且下三明束約統歸七耳。
二釋名者據律以相取名今以義求作無軌要號曰
非法體非教制名非毗尼言羯磨者若是入非不名
羯磨今得名者以非法非律被他作業故曰也或可
作業通於善惡是名非法羯磨餘六非名大途略爾
若解隨名如下文中若竪義者引從此述。
釋名中前釋初名非法約事乖非毗尼據違教羯
磨兩釋初取被事釋後約惡法釋餘下次指後六
羯磨通號下六並同然非法別眾法相似等六種
別名無非乖事違教故云大途略爾仍指釋文令
先引說。
三定體中為三初約文二約事三約業。
初約文者即律所出單就白二白四以明七非單白
非者但具於五以無羯磨闕二似故所以如大疏辨
此非體所起在三羯磨餘約相出具如文解。
定體中初約文者即三羯磨以明非體初敘文初
非略舉單白後非通含中間五非並二羯磨故云
單就等單白具五例準明之以白與羯磨互倒名
法相似單白獨作義無二似廣在律疏故指如彼
此下次義決須該三法但具闕耳餘約相者即指
文中不從義也。
二約事出者不離人法及為事也位約為三。
二約事正明中初科通名為事別分三位。
如初非中三種俱非僧舉僧等人也羯磨增減法也
無病有藥事也次五人法相對明非末下單就如法
明非就中五內位又分三非似二別人法俱非非似
二和法非人是法別眾者是人非。
次科為二初總分三別第減可知就下別分中五
人法俱互自為三句通上具單則為五句。
所以約事交絡定體者以廣張網目用收惡緣恐漏
天網方便為非及論得魚實唯一目。
三中初徵以下次釋張網取魚得在一目教制被
物犯止一端以喻顯法義可見也。
問七非中人法列非則多就事出非則少界非不現
其致如何答非起約情故在人也秉法在人多生偽
濫是以約文此二倍多語其事非通攝兩界起必依
人故隨隱顯或可界非略不明體。
問中人法事處理合齊彰而事非唯出初句界非
諸句俱無故問以示之答中初答人法人情易變
秉法多差故倍多也語下次明事處事攝兩界故
界不現非起依人故事獨少初非略明餘六不出
故云隨隱顯也或下別示界非。
三就業性者羯磨作業起必依情情通三性不離身
口建立七非約二論說以方便身口色聲為體或通
<pb n="142"/>
當宗非色非心名句味也。
三約業中初文初敘業相言作業者簡非所發也
三性身口如下自配約下引文示二論即指多雜
方便簡報法色聲簡餘塵廣如戒業章中或通當
宗即指成論彼非色心聚有十七種法名句味即
其三焉今以羯磨言教攝屬其中名詮自性一言
已上召體彰物句詮差別二言已去隨義短長味
即名句所詮之義所以律翻名句義也體乖心色
故二非攝唐翻名句文者文即文字為二所依此
歸色法全異成宗非今所取（昔約所發無作解者非也）。
如初非中增減妄加縱非惡心而作非法故是善色
聲為體如非法別中應來不來是名身業不與欲得
訶者訶是口業並不善色聲為體又如非法和中應
來者來及應訶者不訶此善身口業色聲也然作非
法及似法故入非法中若望同和義非惡也。
次科初示初非以無別眾故判善性縱即是任如
下明第二非即以別眾為不善性準須更收第四
第五皆別眾故又如下示第三非準下雙結明兼
第六唯第七非文中不收若望如法羯磨即善色
聲若望得訶人訶即不善聲義兼善惡不可一判。
故知七非通三性而作非法業故此業為集故能感
不善果也反此七非便成如法作業終是集諦是非
俱離為要也。
三中初結非法據前但收善惡二性然皆出昏情
無非無記故通三也業是集因故能感果反下示
如法集是世間因通含善惡如雖是善不了成滯
非出離因故亦須離此言離者非謂捨棄兀爾不
為執捨為離離還成執若乃達名字性離了諸行
緣生祇此有為無非實際豈唯作法奉戒亦然豈
唯奉戒萬行亦然故淨名云能如此者是名奉律
故知能持無慧但是集因有慧不持終歸魔業此
勉持者更加勝進非謂抑善使不為也思之。
二總別者。
若以名體收總別則律本體相七非皆別何以知之
如初非中雖明人法事非不明二似餘人事等含非
不盡不可言總。
二分總別據名體中初以義定名即文標七名體
即名下註釋何下引示初非註中列人法事與下
六種列相全別故知各立不可相收。
若以名收初總下別故非法相不出三緣初非之中
攝人事非故律文中或法不稱事事不應法或事法
俱互皆號非法非毗尼也故知總矣下之六非單舉
人法一位交絡互非當局可知非別何也。
次約名中初義判故下引示又二初明總相三緣
即人法事初非當體是法而攝人事仍引律證顯
上三緣通號二非後之六種不出人法通是二非
皆歸初攝故為總矣法不稱事等即對註中有病
無藥等三句也下下二明別相對文可尋。
三體有無者此門就律釋文故須今不出之疑未達
理故略舉之。
三體有無中初科律列七非第七一種獨不顯相
諸師異說律疏須明今此所存意如文顯。
有人言此之七非前六律出名體第七有名無體體
謂列其非相也。
他釋中初解第七律但標名故云無體註中顯相
乃取人解非律有之。
有人言名體具於七非但人不能出也前六如文第
七體者六非之外應乞不乞文句增減若訶不止第
七非體。
次解初斥前解前下示所立不乞是事非增減即
法非此二前六不出義歸第七也。
有人言前約非法明體今此第七就如法明體法須
人弘評忍聽可召說即訶義須止唱相訶不止即其
<pb n="143"/>
體也。
三中秉唱無謬因訶號非故以如法為體。
有人言前六有非應訶不訶皆六收之或有訶者即
第七攝如非法別非法和約法非同莫不白此事為
彼事作故但配人和別即分二非此亦爾也故知訶
時通含是非自六非外但不應法訶止即如不止為
非。
四中初科初立義如下舉例二三兩種非法是同
人分兩異例今前後有非是同呵不呵別故下結
示體相如非不定。
問訶不止非與得訶人訶有何別耶答約人明訶情
不同故成別眾也約法不止欲同詳秉故入法非又
云別眾訶者訶於事故訶法不止謂人法處等。
揀濫中前非法別等皆有得訶人訶故須簡別答
中兩釋初約人法分前成別眾後成非法欲同詳
秉顯人如也又下次約四緣判。
上諸解者但分為二疑未當也今解無問情涉違順
緣通是非德人吐辭義須依住住則是別法不可非
不住乖法人法俱非餘就文重解。
今義中初斥諸解然此七非體相各立那得相對
但分二耶誠為未當不足疑矣（舊云取第二師者非）次示今
義情即屬人緣收事處住即是止由是得訶人訶
故止不止皆成別眾然止順呵故法不非即如法
別不止違呵故兼法非同非法別此之兩相即非
體矣（今講律者皆言心乖故呵呵成別眾心同故呵呵成法非此傳古義不見此文）。
第四門攝是非相。
然是非之緣依情而起想見紛馳何由限約且約緣
數以位束之為慧解之由途顯行事之通塞耳就分
為五一人是非二法是非三事是非四明違順五明
通雜並是前義但為散落不聚致相難顯今以義收
相比而攝。
四攝非相初敘意中紛馳謂雜亂也緣數即下人
法事等慧解行事目足相須一不可缺就下分章
並下點示。
就初人中是非為二。
約前人非體相分二。
言體非者如尼等四人十三難二滅之徒體是非數
不合僧收三舉亦然戒同治隔不比難者本無戒故
二滅戒存行缺一生舉法少時解竟復本。
初人是非體非中初通列諸相三下別示三舉對
上難滅簡示不同。
二者相非戒體純具緣相少乖或別眾收或非數攝
且約三業辨相乖僧。
一身心別露在尋外覆離見聞隔障互離等及應來
不來應欲不欲。
相非中初身心別即收九種。
二身心集口別應訶者訶。
三心口集身別如同在僧中坐立不等背面乖相。
二三可解。
四三業相通而名不集並入非中。
四中標云三業相通謂外相通僧也。
如狂等三人睡定中邊癡鈍不了如上非數斯類最
多雖初身集心無非欲口默不訶三業未開俱遊捨
性是非不知實乖相務以羯磨文云大德僧聽誡其
身也諸長老忍勸其心也不忍者說動其口也斯等
兀爾識無行路言聲激對非復情通法假僧弘相乖
僧體不應六和又乖四準。
釋中初科初列相且舉七人餘指如上即憒亂瘂
聾重病等類雖下次顯意初敘三業雖順而乖開
即是明捨性即無記以下次舉羯磨顯其非用兀
爾昏塞之貌六和則具兼德用四僧則必簡解能
故須解行雙全呵足俱得今既昏庸故乖斯二僧
有四位攝法軌定故云四準。
<pb n="144"/>
或三業雖明而見心有異如諸部等同界別法並兩
通成俱非相也。
次科即部別異見兩不相足如上說也。
就人如中體相為二。
初體是者謂善比丘具六和相同住現前一應來者
來身集也不妨訶制而心不集故律云見作如法而
心不同但應默然是名如法二應欲與欲口心集也
三得訶不訶單口集也戒見利同豈非僧也。
次明人如體是中初通示一下列顯前列三和初
身集中由相順心乖得成法事故特示之文如向
引戒下後明三體。
二就相如本是難遮或當舉滅法報不具等當時三
業相同秉法無濫事從因起緣是疎微但本應務相
僧得作故律中若先言有過舉眾同知不足作法不
成受已方知前法並是故律取三根清淨天通之所
不許者良在斯乎。
相如中初文為三初列數法報不具即尼等四人
當下次顯如因謂所被之心緣即能秉之境相僧
即律所謂相似比丘故下三引證初指律中即從
不持戒和尚受戒四句也五分十誦並如前引故
律下次引滅諍自言治文十誦多論文亦同此天
眼是六通之一故云天通。
問如睡定狂之徒體是好人相入非相若約相如何
妨足數答事不可也今言僧者弘法之人通於凡聖
若欲作業聽說安忍睡狂非預即非能秉是不足收
可不誡乎。
初問中初三句領前下二句正問謂此等人或在
眾無乖準不自言亦應得足答中初句直判今下
示意聽說安忍秉法三能由此有記故成善業睡
等無記故云非預下句令誡遮後濫用。
問非數別眾輕重如何。
次總問中輕重之言義含業制。
答非數有二一好人不足睡定語等不攝念故但犯
吉羅前事不成故有重業二惡人不足如遮難體非
三根眾委在僧數內自他俱重由實非僧濫秉法故
若在數外自重他輕不應納之不妨成法也。
答足數中初句總標一下別釋初明好人制輕業
重二明惡人內外兩別若論違制同上俱輕文明
輕重並據業耳自即惡人他即眾僧。
若論別眾亦通凡聖唯是好人損他業重以同界故
聖或不知非以不知不名為別餘外凡夫具障僧別
並不成故體淨應數失法故輕。
次別眾中初通簡所別對前通惡故唯好人鈔云
別眾唯據清淨一色此約不毀四重為言由是淨
僧無前濫預但不與同法故唯損他以下列示別
相初明聖境謂聖人在界容有不知不開境想故
亦成別餘下次明凡夫但是境淨僧別二法皆能
障之故云具障等失法輕者且示制罪須知業重。
分別如此義無不解。
結顯指上二答可決前問。
二法是非中又二。
一者法是。
言體是者如前集法約人同法三階不同分階就位
九品異等識鏡通塞無有滯礙是也。
二法是非體是中人分三位法亦三階故云約人
同法三位九品如上已明。
二者相是依持謹唱文句分明增減非相一不參涉
聽忍說默冷然無異緣本騰結前後無濫並由聲相
唱令徒眾同和約此業成故云相是。
相是中初通明離過聽下別顯綱緣上二句明綱
下二句示緣第二句牒第四句騰羯磨後結并下
結示相如。
二就法非非無量故體相合明五種差別。
<pb n="145"/>
法非標中當體即相所以合明。
一者增減非應作一白乃作二三羯磨亦爾白二白
四增減例通。
列釋初中單白但有增二種羯磨通增減。
二倒作非即二似法前明羯磨也。
二中指二似法前羯磨後白此據全法互倒若文
句倒即屬第四。
三累罪作非即應作訶責作訶責已後乃作擯出等
七覆藏等四滅諍等七也。
三中七治四殘對數可見滅諍七者謂七滅中憶
念不癡罪處所三羯磨也或可合有三解并草覆
一白故有七矣。
四雜倒非如白中自增減顛倒羯磨亦爾不同初非
全白重也故文云不如白法作白等知何不該。
四中初示相不下簡濫故下引證該謂該收。
五說不明非如毗尼母羯磨不成者或言語不具前
後不次說不明了等是也。
五中引論不具不次不明秉唱之非無出三種。
三事是非者不過有三一情事二非情事三互合如
門又二。
就事是中。
初體是如情事中受無緣障懺非濫疑非情事中界
相有依不枉唱說互合之中人病衣重據實以言並
應聖教實即體也。
三事是非體是中歷舉三事無非據實實即體者
指出體狀。
二者相是如受須衣鉢形法兩具非是正要儀相必
須多罪依篇總牒一悔相中乃應體須別指等餘即
類知。
相是中受以衣鉢形法為相法即十戒懺以所犯
多少為相體即犯之種類故須別指餘類知者非
情以標限分齊為相二合即病與衣當體有相。
就事非中故亦有二。
言體非者難障而受詐癡乞法無相大界空指山谷
或有妄結小界無難輙開反前是中可以相領。
事體非中初明情事無下次明非情事無相謂不
竪標相妄結小界潛斥古非下令反前即無病衣
輕二合非也。
言相非者形法不具衣鉢非教小年諸遮雖過非重
而是戒非並通事攝必改從法還順相是不同前體
盡形障故餘者例知。
相非中初列非相必下簡異形可剃除法容求受
衣鉢營辦小年待滿前體永定故特簡之餘下指
例非情二合比上以說。
四違順中即分為二。
四五兩門並總論四法。
初明其順則有四種謂人法處事俱現在前即律文
中人現前者言議往返是法現前者所持法斷滅是
處現前者白二作制限是三法既現前事無容隱要
唯四現方成作業。
四中初明順者即四緣如法作業成辦也引律三
現證前三種能成之緣以被後一所辦之事。
後明違中不過有三一者有藥無病如實非犯妄謂
有過從僧乞治即事不應法也二者有病無藥如應
與訶責乃作五非等即法不被事也三者病藥俱有
施不相當如應作訶責乃作擯出等斯則法事俱違
也。
次明違中引律三句事法互違初即事違於法二
即法違於事三即事法俱違乞治即求懺五非即
上法非中增減等五律文有處以七非中間五種
名五非羯磨如後自引。
五總通非相者。
五中作句總括通收非相故曰總通。
<pb n="146"/>
約人法事處單重合歷為十四非初單歷為四非二
合為六非又三合為三非餘總合為一非。
歷句中單列總合此二可見二合六者一人法二
事人三人處四法事五法處六事處三合為三者
一人法事二人法處三法事處（合有人事處為四句今但云三未詳
所以）。
以凡起非不定前後知非故造此則可慙不識入非
不可限約故以總含望攝為盡文中舉其綱紀餘不
出者可例知之。
述意中初明作句知非故造謂學人也不識入非
不學人也學者知慚非猶可數不學愚教乖謬何
窮所以須句總而括之文下次示文略謂律七種
且據大綱必約句數收非方盡。
上來義說今次文中。
初舉非數即僧法羯磨具七非也佛言已下各牒隨
解不分自別。
一者非法非毗尼下正牒初名註依律文解其體相
也。
一人舉下至僧舉僧者明人非也夫舉法者能秉是
僧所秉是別可有相順得成作業別人力弱不行羯
磨四人乃強不可治僧故能舉之人為非此人非也
無僧舉一二三人者以是如故非中不明也。
次就文解第一人非中初科初點文夫下次釋義
初敘如法別下次示非法註云乃至者律列十三
句文舉初後二句略中間諸句耳謂一人具舉四
位二人三人為頭具四亦爾（三四成十二句皆別人輙行羯磨）四
人舉四人（此後一句即僧舉僧）別人力弱釋前諸句四人乃
強釋後一句無下三點示所無。
十誦云若一人擯一人犯吉羅若四人擯四人犯蘭
以作破僧因緣故若有多聞多眷屬者雖是一人若
治擯者亦蘭亦近破僧故除同犯同懺雖復是僧以
一羯磨牒一切僧者得也其意可知。
次科十誦初明別擯別若下僧擯僧若有下僧擯
別雖是如法然恐徒眾隨師破別故亦制罪上三
明制除下示開如說戒白懺即僧被僧也。
文中一白眾多白下此約三羯磨增減互非即法非
也。
法非中增減可知交絡互非者如單白結界白二
受具白四說恣又如白牒結界羯磨牒出罪之類。
若有病下明其事非如上義解下可知也。
事非指上即前違中。
二者非法別眾者人法俱非也。
白此為彼者白牒戒場羯磨牒攝衣也若牒白四中
事則初非攝若就單白作者僧時到前牒說戒忍聽
後牒自恣也未必常有立法例知如今行世刈草掘
地集眾同作亦名僧事望非是同。
第二釋非法中初牒釋此約三法當位自互若三
法交互即屬初非未下示非相不定下舉世事即
今禪眾用為僧法此顯非相隨情訛變不可收盡。
應來者不來下三別眾相也。
別眾中初文三業不和故分三別。
昔解云所言訶者訶前兩別此非正解不應增三故
五分中上二並同此第三云羯磨時得訶人不同而
強作者是名別眾十誦上二亦同第三云現前比丘
遮成遮此文義俱同不煩妄解。
次科古謂訶法在眾非別但訶前二故列別中此
下正斥本律增三云佛言有三種和合謂應來者
來等反此別眾具三明矣故下引證五分十誦但
云遮訶明判別眾可證妄解。
第三非法和合眾第四如法別眾更互相翻文相可
知。
三四相翻易故不釋。
第五法相似者誦文無差但倒作故若白二白四互
<pb n="147"/>
倒則初非所收第六法相似和合反上亦同。
五六二似亦據當法自倒又不通單白。
第七訶不止者律出其人不明非體如法為相如上
明之註中人解取律意耳。
第七標中律出其人者但云得訶人訶故前之六
種並依律註後既闕文故引人解即相傳也。
今解此非位分三別初就人辨訶能訶之人唯是非
非二就法辨訶所訶之法通是通非後人法合明者
若非人來訶去即是是住即是非如人來訶住即是
是去即是非其相並如上有人得滿訶中所說。
釋中初科三位初人唯是即善比丘二法通是非
三合明中非人者即前所簡不得訶人去住即約
秉法止不止也如人訶者準前四句二人得訶然
今且據後善比丘故下但指第四句耳。
母論云應止羯磨者比丘皆集但所作非法眾中持
律行淨者說言此非法非律是不應作即止不作是
名止羯磨不應止者所作如法無說嫌者不應止也。
次引文中母論有二前明應止持律行淨即得訶
人說言等者即訶止之訶後明不應止即如法也。
五分云若羯磨時得訶人不同者不成強作犯吉隔
障訶者不成訶。
五分不同即心不和強作犯吉即訶不止隔障不
成以非數故。
四分中約身坐處結小界為遮訶人界外不成故。
四分即準小界反顯同界成訶。
僧祇若僧作非法羯磨若有力者遮言非法前人凶
惡能為二難聽作見不欲不得趣爾於同意者說言
此非法羯磨我不忍與見不欲三說已不得至四此
即六和中見不同也餘者與如法欲已捨去若非法
斷事不遮不與欲及不欲者越毗尼若自念言隨其
業行如火燒舍但自救身得護心相應者無犯。
僧祗中初明訶欲若非下二示開制初中又三初
明可遮有力謂具道德者前下二在眾不欲目對
心乖名見不欲制不趣爾須擇同意詞須三說即
對三人不至四者恐各成眾令僧破別如鈔引云
當語傍人言此非法制止得三人是也此下疏家
點示餘下三說欲起去彼律具云若作非法制應
訶令止不者當說如法欲已捨去此但意乖望前
為難故云餘者開制中初明違制不依上三通得
吉羅若自下次明開法護他之心稱實言喻故曰
相應。
次就義張。
文云攝非盡者以事則隨相不可窮本義則依理從
歸有途故又述之各其致也云單白非相義同過別
別謂三十九相各不相有同謂四緣成業不可相無
也下文可解。
義張總意中初科又二初釋敘意事局義通躡前
生後以彰立意云下釋同別不可相有隨法過別
也不可相無四緣義同也指下文者即餘單白白
二白四並類此釋故云可解。
今此七名交絡互現界非不無攝在事也離合適時
不可交定也。
次科前離為四成十四非此合為三止有七非前
是義門總攝此欲從文歷句故云離合適時等交
即訓俱。
一人非中識疑兩罪須懺露者以律正約犯者不得
聞故此人亦望能所俱非律云不得為犯者說故界
中有別者即訶不成也人非應法者謂威儀乖越不
順教相故。
次釋非相人非中初釋不懺露約行明非能所俱
非謂能說所聞二俱違律界下次釋別眾非法約
緣明非別眾且據口別餘二準知非法略舉乖儀
通含足別。
<pb n="148"/>
二法非中三人單白者非法和也倒錯不了此法非
也有訶不止亦是法非由不止故。
法非三節對文可解。
三事非中時非正教者非布薩日制唯在三餘為非
日也有緣須略略有少多隨前緣緩急而合作法並
乖緣也眾具闕者籌華燈火不濟時也界非聖制無
難別緣結小界也既結說已又不即解皆非法也。
事非中四時緣具界並事所收制唯在三黑白兩
半各有三日有緣略者謂八難餘緣緩則略少急
則略多今無緣輙略或雖有緣不隨緩急故云並
乖也。
餘有四法錯互上三不可頓現故張網目收羅盡也。
次示雙具雙有三句具足一句即用三單相合歷
之總為七句。
因解小界汎評律中須解羯磨。
謂無心領有十九種十三為情餘六非情。
因明總標中無心領者僧法加彼前無領受心也。
言十三者七治為七罪處為八顛狂九學家十覆鉢
十一不禮十二擯沙彌十三二義分之一解得有用
體是僧故二治無日限理須為解如學家沙彌等。
初無心中十三有情為二初別列諸相七治即四
羯磨及三舉也二下次約義總分初義收十法次
義收三法等取覆鉢。
就事有六大界戒場小界不失衣淨地說戒堂為六
功德衣雖有日限事寬濫用故須捨之。
六非情中上列六解下示德衣同非情故據有日
限限滿自失本不須解故以濫用通之（昔云使眾同知屬有
心領者非）。
又有無心領中十三難重擯不須解以非數故。
後二中十三難人并犯重人盡形滅擯不須為解。
有心中受戒須解緣逼故開引後戒故大略如此。
有心中受戒須解即遇緣捨戒後得重受故云引
後也。
文中理須條貫諸緣者譬若尋條得葉得葉雖殊各
有依附物之在貫例亦同之欲知非相但尋其本下
文曉成敗者又誡勸也引佛世者律云作一羯磨俱
作五非七人共諍言成不成也。
結勸中初釋條貫諸緣即百三十四法如葉如物
七非統攝如條如貫總必攝別故令尋本下下釋
誡勸本律四十三云爾時有住處僧為比丘作法
非別眾羯磨時眾多僧共諍或言非法別眾或言
非法和合或言如法別眾或言法相似別眾或言
法相似和合（此即五非應是五處評量再作故云五處作也）或言羯磨成
就或言不成就（合上為七人也）戒壇經云佛世執法猶行
五非豈是不學無知人耶臨機心境迷忘故也。
就對首中初舉位明數其相可知。
對首中舉位是標明數即註。
於緣有異者以非攝之義則通也莫不對人是足是
淨據法施事附相乃異於緣必如如義通於對法故
須例解約相持說有殊故須委練。
但對總標中初舉通釋別於緣異者即二十八法
是別七非是通莫下對較通別初總舉如義下別
釋初釋義通對法即該二十八也約下次釋相異。
初明人非即受對者既有重緣三根非妄斯即非數
義無同證。
人非犯重中初文但釋犯重註云遮難即本受不
得人如小年不稱名等雖遮障戒。
問自身犯重合持說不答戒從別發互不相乖若不
受淨隨相結犯如學悔流審知濁境自犯重者不合
同作乍可心念若同學悔界無淨僧共對無妨。
問中恐謂不堪為他對證自加受淨亦不成故答
中初明須說重雖有犯餘自成持本從別發隨別
解說如下次簡對首自雖犯重亦須淨境彼我學
<pb n="149"/>
悔無淨方開。
有訶者訶謂前對證語使文具不問住止俱是人非。
二中不問住止者止即法如人別不止人法俱非。
或對僧俗者僧是別位俗是下流必對二人並人非
攝。
三中僧即四人故云別位或對二三亦名非法。
就法非中持脫錯者脫謂不牒二名錯謂不順受體
今誦僧祗乖依隨相是也。
法非中不牒二名即己名衣名能所不辨或俱或
互皆名非法訛錯義多特舉乖宗暗斥時用。
就事非中既是法衣不容濫染五色上染是俗非道
雖持不成事不應法也。
事非中且舉色相求財不如體量乖法並是事收。
餘四交絡非相互現可知有無。
就眾法對首言人非者謂法界內無僧故開有人別
眾不成捨也自然五里亦須明練餘界準知。
眾法對首人非中初科前明法界後示自然且舉
蘭若餘令準知。
人非應法者所對行穢體非拔濟。
二中行穢語通輕重但使有過不合受懺。
訶人設訶者能敗法人是別眾也置止即非聞訶即
止雖止亦非即人非也若不止者自是法非但以法
假人弘有訶須住自言我是聞止故去去是非法隨
住是如下忍而說義非獨建故是法敗也。
三中初釋設訶能敗法人即得訶者次釋置止又
二初明即止法是人非當句所收若下次明不止
人法兩非即兼下句但以等者敘非所以不忍而
說舉文以示。
法非中捨等三人法和合僧私諸法不一理須分別
也。
法非中捨等三者牒註捨財懺罪還衣人法和合
謂訶人不訶僧私私即是別懺通三位如上累明
必應自憶不憶更檢看之。
就事非中犯過如律者不問大小過限並犯今時悔
者但懺應量餘不應者謂是不犯論有誠文小大同
染雖懺不脫通須淨悔方免瑕累也。
事非中且舉長衣以顯非相初文不問大小大即
應量犯提小即不應得吉過限即十日已外今下
斥非論即多論如鈔具引。
非制而懺如毛綿等未是衣相重物不合捨墮小鉢
本非受淨正色非受非離邪求理非正教濫貯服用
皆墮如斯般事總是穢染不合受淨何得捨懺。
次科初別列為三初至捨墮簡非犯長毛綿不成
量被褥重物並不開畜小鉢一句兼收長乞皆非
所犯正色下三句簡非離衣正色邪求濫用已犯
故非離宿如下總結準知如法可入受淨方犯長
離。
非疑過分者謂衣財散落染淨未分通將入捨即過
分也故律文中識者懺悔疑者發露雖有覆藏不治
日月既有明例無容深約。
三中初牒釋制教犯懺並須明識懷疑通捨是為
過分故下引證疑不許懺雖下舉例謂疑罪未決
不筭日月治覆藏罪可例有疑不可謾捨故云無
容深約鈔引律云不憶有疑不識並不成覆（舊云犯長
覆藏不同僧殘治日月者非）註中判犯並無知罪必約學與不
學迷心愚教斷犯有無。
餘文可知。
就心念中位列易知。
心念中位即三法列即七非。
懺吉羅中輕重二懺對與非對理須知之人非相中
對首懺者如今捨墮牒覆對人人實當儀異篇非律
此但心念不合向人開別眾作。
但念中初釋總標故心重吉如前對首誤心輕吉
<pb n="150"/>
即此心念次釋人非此是但念對首成非如下舉
類懺墮牒覆人同對首罪是異篇即是事非輕吉
對首罪雖同聚人濫上位故是人非。
餘二心念別眾並同莫非開獨有人依本並託界分
之餘文誡勸恐入非路也。
次餘二中初通釋二法但示人非自餘易解有人
依本者對首心念即還對首眾法心念隨有增人
若至二三歸前對首若至四五依本僧法約界有
無如非自顯下釋誡勸遮後濫行。

四分律刪補隨機羯磨疏濟緣記一之六

<sarticle>四分律刪補隨機羯磨疏濟緣記二之一</sarticle>
大宋餘杭郡沙門釋　元照　述
四分律刪補隨機羯磨疏卷第二（從諸界結解篇盡沙彌十數文）
大唐沙門釋　道宣　於終南山豐德寺撰
就正宗初先以義求相從次第然後依篇隨相解釋。
宗中八篇一家生起所以界法最居首者由眾法所
託依界而生故為正宗之依持義須先顯既識諸界
宜敦行猷眾行元綱勿高於戒故諸受法次二而生
受本既彰隨相須立濟時助道緣資是要故諸衣藥
次三而生受隨相依願行已具理揚淨教住持眾別
故諸說戒次四而生聞教攝修託緣方詣故諸居法
次五而生同居久處恐染瑕累故諸舉法次六而生
恣舉既清夏功須賞故諸施法次七而生上篇持行
據體䇿修必有慢犯義須清蕩故諸懺法次八生焉。
正宗分相從次第中初科今師集法安布篇次簡
異他本故云一家文列八段自二已下並有躡前
生起之意初敘第一既下敘第二猷法元大也受
下敘第三受隨下敘第四聞下敘第五同下敘第
六舉法即自恣也恣下敘第七上下敘第八上篇
總躡前七通而相望初篇為本後七皆末前七據
持後一約犯又二三與八是自行餘皆眾法又三
與七是資緣餘並正行第五兩兼焉。
光師所撰僧尼位分據律前後不無其致至於同法
還入本條徒分設位虗費紙墨今但依篇自開通塞
準律隨戒五眾同科舉相攝人義無不盡首題隨機
故可知矣。
次科初示古光師羯磨前出僧法後出尼法律中
戒本犍度並僧位在前尼眾在後故云據律上是
縱許至下斥奪謂受結說恣等僧尼同法僧中出
已自可指同彼於尼法又復列之故云還入等二
明今中通謂兩眾同行塞則彼此各局準隨戒者
即律戒本一一戒後並列五眾犯之同別彼則舉
戒相以攝人此則隨法位而列眾仍舉首題以彰
從要。
諸界結解篇第二
諸界結解篇。
篇目中如文三種人中含七故云諸界結謂心業
要緣解即捨本期業。
此篇明界界別眾多隨位以攝文列三種人衣食也
據律前後依緣顯相今集法者舉例次之。
釋標中初科初示總位據下次明例集律前後者
人衣二界出前布薩犍度食界出後藥犍度舉例
次者同是界故例即類也。
先明攝僧者良由法假人弘弘之有本若非限約何
知和別故前結界用通僧體於此別住必奉六和和
相顯者勿過三業所以因之令無別眾人既同依眾
法斯辨資濟開通理有成務外衣內藥形別有須故
次攝僧兩緣隨立各題教意在文易顯。
次科初別敘人界即明立界顯彰和別眾法之本
理必居先僧體即和合也人下次合敘衣食二界
先法後事故二在後又外資常用內藥有時故先
<pb n="151"/>
衣後食各下二句即點注文。
就初中約義以分總別又二。
初總敘致四門料簡一制結意二列數釋名三位分
大小四結解差別。
攝僧界總義四門第四結解差別但是懸科別釋
無別有文故後釋結解竟結云此即初義第四門
小界中亦然準知此科通該諸界以一一界皆有
結解即是差別也。
言制意者夫羯磨說戒正法住持由僧弘演方能遠
被義須通遵理無限隔但以事雜據緣界約通濫縱
有同和影赴難剋徒損正業不被前緣上聖知機開
隨境局作法分域一開已後凡有作業非界不成故
制崇和益在斯矣先開後制意可見也。
制意中初敘僧法同遵但下二明因機制教又二
初明機生眾中事起緣來不一故云事雜閻浮洲
境統為自然故界通濫以界廣故影赴難剋以奔
馳故損廢正業以身應事如影赴形故云影赴上
下次明立教望前自然本制通集故局結名開望
後作業必須依界故還復成制。
二釋名列數。
初名者明了論疏解云本音四摩此正翻云別住是
也諸本云布薩界及戒場者非正本音所以名別住
者謂此住作法與餘住不相通各不取欲故得名也。
釋名中初科初引教翻名正翻別住義如後釋下
出二名徧見諸律故通指之但云諸本布薩界則
局就本緣為號戒場則通收眾行為名並非正翻
故特標簡所以下示義則知此名通該場小。
今從律本但云界者加法約處除彼局此故曰界也
故文云界者白二羯磨唱制限者是也。
次科示名所出義同上解下引律證即五現中文。
就列數為二若論自然約界四種不同定量六種差
異如上緣中已說今宗是作法略說為三隨位離之
則成七界如上相攝門中已說。
列數中初旁出自然故指如上今下正明作法三
大三小戒塲為七指上相攝即懸義中。
三定量大小者。
三位分大小。
初三大界若小隨機大者須制四分云大界廣遠僧
坊極多及至說戒同集一處應十五日說者十四日
先往不得受欲以明相故準此為言應強百里。
大界示量中初科初以義定四下次準文決隔日
方到百里有強故下取諸文三由旬量則百二十
里也欲不隔明如上已示。
五分明文云時有結無邊界者佛制極遠應三由旬
由旬乃是中梵量名正音踰繕那此無正翻乃是輪
王巡狩一停之舍也猶此古亭豈局里數大分為言
四十里也相傳為定僧祇善見量同五分過者不成
明了論中三由旬者隅角量取也。
次科為二初示極量五分因濫故制齊限躡釋由
旬以定里數輪王停舍與此間古亭即今之舘驛
也智論由旬有三品上品八十里中品六十里下
品四十里若據俱舍止十六里準教酌中故云大
分僧祇善見同三由旬如鈔所引過不成者此示
制也明了下二明量法隅角量者為取四圓若四
方量則四隅有餘故。
十誦云我聽一布薩和合故結界也若一𤘽盧乃至
十𤘽盧若山上僧坊結界山下十𤘽盧亦得安居山
下僧坊結界山上安居亦爾多論縱廣同十𤘽盧舍
必使此中布薩羯磨時不生疑心設有河水大道亦
得合結但定岸相然後結也尼結大界極遠一𤘽盧
以恐遠險易陵辱也。
三中十誦多論竝云十𤘽盧彼宗一𤘽盧有二里
止齊二十里（舊以雜藏五里釋者誤也）下約山寺上下互明但
<pb n="152"/>
在十𤘽盧內同一法界故竝得安居恐疑高下不
相攝故特此決之（舊約山嵓上下不相礙釋甚非文意）問此前太狹
何以引之答或彰部異或證宜狹或顯諸部皆立
分齊不可通漫或有別意學者更裁多論三段初
示量同前必使不生疑者此示不廣之意二明得
合河道三明僧尼不同尼界極齊二里已外不得
鈔云必有難緣可用僧祇三由旬內（以界寬廣於中安居容可
避難）。
問界中有村河得合結不。
問中如上多論已明得結欲引諸文故重發問。
答四分云不得隔駛流水此明制也除常有橋船梁
此明開也如上多云但定岸相僧祇中但洲五處標
結甚明文也。
初答中四分駛即急疾梁亦是橋小大分之僧祇
但洲水中孤絕者彼明五標兩在水中三在陸地
如戒塲中具引。
言村得不者四分明文除村村外攝衣有文明知攝
僧不簡村也五分白衣新作堂舍為得吉利故或非
人所惱故佛聽諸比丘於中布薩說戒準此知界攝
也多論云凡結大界所以通聚落結者以界威力故
諸惡不得便善神所護為檀越故通結聚落也準此
以言良由僧德所動作業圓成善根所熏界神護衛
不可輕也。
次答有三初準四分攝衣羯磨由村在界故須牒
除次準五分俗舍既許布薩理必結界後據多論
即明通攝所以諸惡即魔邪變怪等事準此下疏
家顯示神護之意。
五百問云界內病比丘不能僧中求結一屋者僧應
先解大界與結別界還結大界不持衣者不得入中
亦除佛地由佛僧位殊不相攝故中國佛院列異僧
表故有佛地塔地僧地限域各別此方未行何得混
雜義須限約。
三別界中初科論文前示緣開仍教結法次明護
衣且據作法攝衣為言若據自然則通彼此三簡
佛地由下疏家伸意西土三寶地別仍斥此方混
濫表即外也。
又如明了論圍輪別住者先結三四小別住訖周帀
安相四邊開路即名蘭若地此外結大別住圍之如
鐵圍山繞四天下準此誠文一大界內隨結五三皆
得成也。
次科初引論圍輪別住即下所引十七之一蘭若
翻為空處即中隔自然下舉喻顯即彰名義鐵圍
應法師云梵言柘迦羅此云輪山故曰圍輪準下
決判可解。
二戒場量者善見云容二十一人減則不聽此據極
小為言二十出罪兼所為者故局此耳彼論又云場
內不得安僧住處有慚比丘須折却唯置佛殿。
戒場中初明小量且據一眾行事備足故不聽減
若兼二眾須容四十一人彼下次示廣量既制僧
住顯知非狹。
三種小界其量不定隨集多少依坐而結受戒極小
下至十人說戒四人自恣五人餘更足數任時而約
不開身外恐有訶人又不同前以是久固此但別濟
一時作業。
三小中初示量又下對簡比前二界相反可知。
餘如後解。
就攝僧界文又分三初為自然勞倦眾取濟機開立
大界界限制約事雜煩多又開戒場上二常途難濟
非務故開小界各如文次當自分別。
二別釋總標中各據本緣敘三次第界限制約制
必集故事雜煩多眾數起故非務即目難緣非常
有故下文既廣故略指之。
就初大界文又三種即本二同餘二隨結其義如位。
<pb n="153"/>
大界標中對注可見。
就初又二即結解也。
就初結中以是眾同之本作業之基生善滅惡之良
緣住法依僧之淨地其緣具也得成遂於前言其相
乖也必顛覆於後轍有人立義薄列四門叢雜交加
難曉成敗得在浮沈失在現行故直敘通披文獲事
且位十門一相是非二形體狀三竪標域四唱方隅
五集僧法六不受欲七加法消文八法有無九顯失
不十結不成。
初本二同結法中初科為二初敘界功前四句初
句示攝僧次句彰成法第三句明辨事第四句顯
勝處住法依僧即二同也次四句明成壞前言即
初結之法後轍謂向後行事有人下二明緣相初
敘古薄略其文已亡不知所立列門既少事無條
緒故云叢雜也隱顯互見故云得在浮沈行事難
明故云失在現行故下顯今委備搜文獲事謂撿
尋諸教得所合行之事十門中初二是處三四即
事五六是人自餘並法。
初定相者意在依標識體了知同別。
善見八種一山相者大如須彌小如象大若作標畔
豈直指山此還不識分齊據理約邊約峯指別處所
使有尺寸如明了論說二石相者大如牛許小者三
十秤漫石不得應別安石作準此據山理有通別也
三林相者草竹體空不堅實故極小四樹連接亦須
依邊不可通指四樹相者枯朽不任極小高八寸形
如針大無自生者新種亦得五路相者窮途不得通
於車步短齊三四村者亦任作六蟻封相者極小高
八寸者得七江相者好王治化五日一雨不以為相
四月不雨常流不斷者亦得作八水相者謂自然池
若入田水不以為相。
初門善見山相但是總體義須別指峰巒巖＆CB18339;以
為分齊如了論者即下所引一丈五尺別安石等
二中漫石謂無稜角者準下決前山相不可漫指
三四兩相並前簡不堪後顯體量四樹已上為林
獨株為樹五中窮途不得謂極底路人絕草生失
本相故任字平呼六中螻蟻運土成聚謂之蟻封
七中好王正法治世雨不失時莫測水之深淺故
不可用八除田水以不常故然此二相於事難顯
或約堤岸或取涯畔或立別標從總為名但云江
等。
四分列相則十餘種如空處露地草𧂐釘杙皆非久
固不可依承一時規域作業便解得準律文若久住
處擬後追訪可通律論兩有兼濟。
四分十餘委如鈔記且舉四種以明非固更有荊
棘汪水糞聚等皆非久固之物一下約義通之如
空露等止可暫用故云得準律也然律列樹林山
巖等與論大同故云可通律論即如論中小樹蟻
封豈是久固草竹窮途等何妨暫時今以意定若
論暫用諸物皆通若取久永必須別選。
二界形者隨方斜角竝悉得成。
故善見五相一方二圓三鼓形四半月五三角。
第二界形善見鼓與半月以物象之。
明了論中其形十七皆謂曲直重沓等略顯五三以
為神解之路一長圓別住地形細長兩頭圓也逐此
地相一丈五尺別立石已周帀如此依石唱之先結
布薩界後結不失衣等二四角別住三水波四山五
巖六半月七自性八圍輪九二繩十四廂等皆約其
物體即標列名豈唯十七隨相無量知名便罷餘如
彼論。
了論長圓或一丈或五尺趣舉遠近以彰立相言
水波者標相屈曲狀如波焉自性即蘭若空處二
繩謂兩處繩圍中間連續四廂即四向有屋中有
空庭且列十種餘即一門方土比丘尼優波塞垣
<pb n="154"/>
墻滿圓顛狂竝如鈔記具解皆下疏家總示結略
指廣。
三竪標域者結界之本在此一門得在玅者諸緣竝
具漫有所指尠入法儀。
三竪標中初科斯乃結法正陳本意乖此則心無
所緣法無所被故知為要。
若欲竪者前識三量一者界標即唱者之所據二者
界相即羯磨之所牒三者界體即作法之依地或標
即體相在標外或標異體相在標內若論其相必在
體外引此附事何有不成欲知和別夏限衣藥但曉
此三便有界也不識標體虗指山林或約城邑不緣
其事得其語矣奈無義何。
示量中初科前分三量初是周回標物二謂四圍
外表羯磨牒云四方相內是也三即所圍內地循
外為相則標下即體就裏為相則標與體異標體
容有異同體相必不相離故云相必體外也引下
次示成否在於明暗。
今竪其標若在聚落多依牆域隨約內外竝成處所
若在空野多依林泉隨約標樹終識尺寸竝為相也
若有戒場先竪三相周圍各別互不相接無則一重
任時遠近。
竪法中初文前明標相聚蘭兩別莫不皆取分齊
分明若下次明戒場有無立相多少有場三相如
後自明。
問二界不接中間一標得兩相不。
有人云一肘已上大者得成如明了論疏一山一石
東西各結又如十誦有問者言得竝結不佛答周帀
說為內外相者是也。
問答中古解局量不許減小仍引了論山石東西
證知標廣下引十誦周帀分相驗須相遠。
今解此文不許接者恐兩界相通但得有隔何論大
小如前二繩繩即體也可以情通云山石者亦恐相
涉耳須得意也。
今解中初通十誦如下次釋了論彼尚用繩為標
則知山石未必須大。
四唱方相。
律使舊住者唱諳練方隅有所分次雖是舊住未了
前緣不妨新客深閑內外依標而唱義當舊者律制
堪能豈局客主竝識標體及相三種通別。
第四唱相簡人中初通律意雖下次約義決當猶
同也律文凡作羯磨皆云眾中堪能者作故可取
證竝下示堪能之相標即體為通標異體即別。
五分中使一比丘唱四方界相又唱除內地為安戒
場故須除也今時結者內外兩相前後別唱所除之
外相是空地事最顯也至文更述。
次唱法中初引文示除內地者但唱外相相中牒
除內地即不唱內相也今下示今法但唱兩相不
須牒除至文述者即戒場中。
五集僧相。
五百問云不得夜結結亦應成恐非不顯又云欲結
時四角標頭安人立望不使人入入則不成當先結
戒場等亦以人雜是非不可通練非數何損是數可
遮耳。
五明集僧引誡中初引論有三前定時節恐非不
顯者謂別眾不足暗處難知必燈燭分明理應無
損又下次明撿察恐入自然當下三明先後亦下
疏家顯上時節撿察之意非數等者謂不得滿者
不集無損得滿之人別則成遮。
若六種自然相中結者標狹相寬盡自然集故僧祇
七樹之外異眾不犯可以準收若標寬相狹者盡標
集之。
次明集中初文有二標狹則相在標外須出標集
標寬則相在標內須出相集。
<pb n="155"/>
有人言但盡自然亦得以相外標內是無法地未是
法被何勞遠集。
次科古謂標寬相狹未結在自然外不妨作法結
已雖同法界結法已成故不須集。
今解云雖在自然之外非別所收然作法文中通牒
標內擬成二同唱時結時別眾在內律無所開何得
非別界為法本義必深防既無正文亦須比用故僧
祇避難界云三由旬內彼有比丘若呼來若出界去
然後結之無問相之內外有尼界者不妨必有僧界
內有比丘但不出界亦不須喚此則明文召集不可
人語有依也。
三中初以義通唱相所圍結法所牒明非異處故
判成別界下次引比例眾法所依故為法本僧祇
難界三由旬集豈非據標尼界兩不相礙僧界義
須隔出此下準判所謂依法不依人也。
六不得受欲者有三義。
一結界眾同之本理須通和餘法眾同之末竝依後
起故不開欲也。
六明欲法初義明其制急。
二者自然本弱僧事不行不開一結用通僧界諸務
不立故此白二乃是前開欲是末緣必憑僧起界是
作法強故攝之。
二中初敘僧法不許自然唯一結界事須開耳首
冠諸務故云前開欲下次明欲法必須法地僧本
欲末從本故勝。
三者結界本興為存限域依正兩報附此而知若開
欲結終非委練故十誦云作羯磨人死餘不知相者
應捨更結非欲之致可見意矣。
三中初正明為知界相此義最長常途即以處為
依報人為正報今云兩報即攝三界依報則攝食
攝衣知其持犯正報則攝僧作業知其和別故云
附此而知故下引證文據明矣。
七加法消文就分為二初標後釋。
初中結初大界者標也大界有三人法在前故云初
也。
七中釋標可解。
就釋分五謂緣開制相結也。
僧會疲極者緣也律緣說戒初依自然隨身立界終
成混亂若論說聽須總一集致百千眾一時奔赴竟
不定處徒費時功如上教興也。
文中初緣初依自然即始制統通隨身立界即次
分六相初不定處聽作戒堂後復移易故云竟不
定也指上教興即前制意。
文云聽隨住結者以自然通漫未是相收隨所住處
立相加結有大利益一則審知說處二則分於限域
三則身心不疲四則不廢正業略有弘義理故開之。
開中初敘教意下列四益竝翻自然弘即訓大通
收上四。
文中盡集不受欲者上雖開結欲是別緣恐同法界
故又制也。
制中開已復制故云又也。
是中舊住下第四相也初文後義。
相中分文從是中至隨有稱之是文應須下是義。
初中律本但令唱相及論臨機附事不合。
釋文中點律通漫而無唱之法式故云附事不合。
自義設下準文行事此一作業最是群宗故須鋪列
使可觀採解界後法準此依用。
義設中初科初示文意諸法之本故曰群宗解下
次指餘法解界後者即餘大界及戒場等竝同此
也。
若欲結者還引十緣次第至八方可加唱疏者疎也
疎決疑壅必不曉者披文見意未勞煩隱虗喪累世
恐不委觀更重張之一量結界標體相也二量集處
<pb n="156"/>
唯在自然三量召法鳴槌諸相四明僧集約標約界
唯四人僧五明和合集者非別六明簡練須曉非數
七明欲法非是所行八須標相引文告令。
次科排緣中初敘重意仍解疏義以顯須明前雖
總示猶慮未曉故云恐不委觀一下次正列緣四
集僧中界狹約標標狹約界餘竝如前。
四分唱人無名十誦五分列者為欲舉名牒所唱相
此不稱者恐濫為別亦有牒名義亦通得莫非成僧
故後云結大界也名是緣耳唱相不得羯磨文中牒
故如五百問云五僧者以唱相者在四人外今不稱
名即為僧故四人亦得耳。
唱法中初文為三初明諸部不同各出所計亦下
次顯通意謂羯磨詞中前縱牒名後正結界所為
自別牒亦不妨名下三彰濫所以謂唱相若稱羯
磨必牒若止四人行事恐謂所牒非數能秉非僧
故云濫別五百問論十誦同宗制必五人正防此
濫今但不稱法中不牒永無疑濫故云四人亦得。
注云屈曲隨稱者以不委分齊通約山水從門直過
內外起非終乖作業徒設處所廣如鈔顯至時引之
委示後悟。
次科通約山水謂漫指標物從門直過謂不隨屈
曲如寺正門兩邊墻闊門䦘半中外唱直過則䦘
外有界容有不集別眾之非內唱直過則䦘內非
界容有失欲破夏離衣之過故云內外起非事鈔
雖詳大略盡此。
唱相三徧律無定約論知制限一徧足明但僧中行
事乞唱都是先緣僧別乃殊三徧無爽。
三中三一既無明據故準乞法例之僧別雖異先
緣是同意令審悉知界分齊。
五明加結緣正文二。
初顯何人秉法四位分之二約位定人二約法定用。
五加結法初緣能秉中初科約位定人謂夏次上
下約法定用即學解優劣。
若上座者如五分說即上無人母論約夏局就德顯
不可依也故十誦云上座一人補如來也必有所壞
次座亦得如身子法輪大將時亦預說上二不堪誦
律次三非謂誦文必兼識義也若不誦者雖不連字
累紙而曉達成敗故文云堪能作也不誦文本尚簡
有能何況謹誦不簡通塞。
次科初釋上座五分十誦文通老少是今所取母
論局者彼云從無夏至九夏是下座十夏至十九
名中座二十至四十九名上座十誦中上座眾首
替補佛處末世庸鄙安可濫當必下釋次座有所
壞者謂前上座神昏德缺不堪任故智論說舍利
弗是第二轉法輪大將或時替佛說法說戒彌勒
下生經云大智舍利弗能隨佛轉法輪佛法之大
將身子華言以母身軀好子從母號故云身子上
下釋誦律上二不堪句絕若下釋不誦律下準選
能決上誦文必兼解義位雖四別解能必同通塞
即是明昧。
若據餘律上座說戒持律羯磨者以上座昏朽秉御
是難依文誡約有同佛世四分總列竝據有能應預
未閑亦通學悔。
三中初示餘律即是五分持律羯磨還簡堪能上
座說戒則通昏杇如來在世親臨說戒今推眾首
事有同焉次明本宗總列即前四位應預未閑謂
得滿者非堪能故學悔秉法如上已明。
九問集緣十答云結大界羯磨以界含大小聲教須
分不可混也此一既爾餘例取通。
問答二緣通問別答餘皆例爾。
二正加中又須詳解由識此義如鏡鑒形前曉集法
達九等之參差次顯緣非了眾相之成敗後解聖教
照文義之通塞斯之三鏡總羯磨之宏綱必曉此蹤
<pb n="157"/>
則後文無所復用不能頓略示有所須故詮敘耳讀
須見意也。
正加中初文又二初略示前下次廣明初二句躡
前集法羯磨九品階降不同故云九等（舊云始稱量終第九
者非）次二句躡上緣成緣非即十緣七非後二句即
敘當文文義通塞如下自明斯下通結必解此三
綱紀在手則何用後文但行事所須不可頓略故
復敘之至論秉御大綱已盡此矣誡令見意其意
如此。
就分為二初依文相解羯磨本後重列諸門釋其疑
妨。
就前又二初單白者牒事告也既非輕約義須詳述
故又羯磨和決方定。
初白分五。
一大德僧聽者恐妄緣事無情同秉故初總告誡耳
識也。
二此住處下牒緣告眾擬成本業也。
三若僧時到僧忍聽者法事契會謂時到也詳集同
舉謂忍聽也今約心和勸聽可也前約身和勸聽聞
也兩聲別召事義亦乖不解兩緣名非數也。
初解文相單白第三句初通釋法事契會等者謂
能所相應稱可眾心故今下別點聽字平去兩音
前後須別。
四僧今於此相內結下單牒根本勸僧同決不可遲
疑也。
第四句初科可解。
前第二句緣本雙陳者住處比丘緣也唱大界相本
也及至第四緣是傍疎本是親正故直舉示決通和
相也。
二中躡前第二對辨雙單緣謂先敘因由本即正
陳所為前是告眾義必雙標後決成和文須單舉。
列二同者結界所為非正結事當時為說戒故便結
此界因牒入法律本多然戒相竝是不可怪也。
三中初示意結界本出布薩犍度因集說戒奔馳
疲頓故聽別結即以二同牒入羯磨如下文云不
著亦得明非羯磨所被正緣律下舉例律本羯磨
多用緣起牒入法中如冶諫等故曰多然又諸戒
相竝用前緣牒入戒本如盜殺等舉之可知故云
竝是。
五白如是者事已達僧更無餘慮故結上務知作業
也。
第五句如是二字指示之辭謂所白事如是而已
即結上也。
就後羯磨又分為三初從大德僧聽下至誰諸長老
忍明作業將決情事須和還牒白中第二緣本雙牒
以告情也二今僧於此相內下至不忍者說還牒白
中第四單本重告大眾勸僧和決語默表情不可久
也三僧已忍下眾情陳露默顯通和故牒本情持之
在事也。
次釋羯磨初解為三段初陳情告眾二審眾可否
三顯眾已和言情事者情謂能秉之心事即所被
之事所被自分情非情別今望能秉一切羯磨竝
須心和通為情事語默表情者語則表別默則表
和即文云忍者默然不忍者說說即語也眾情下
二句釋僧已忍至竟字前審說默眾既無說即顯
情和故為成相故下一句釋僧忍默然故持下一
句釋是事如是持持謂同心秉行非輕爾也。
有人解云羯磨為二從初至結大界竟明前白委告
緣本具彰今重舉陳顯成業處還牒前白勸僧和默
二僧忍默然下結前兩告業成後語就前體中又分
為四初大德僧聽告眾靜緣二此住處下至同說戒
牒二雙告三誰諸長老忍僧於此四方相內下勸僧
同和共成作業必所不忍亦須陳說四僧已忍下既
<pb n="158"/>
已久默事決可知故單牒本成前默相。
次師中初麤分為二前體後結躡前白法對顯羯
磨白是委告且使眾知羯磨勸和正顯成業結前
兩告總收白羯磨也業成後語即結詞也就下次
於初段復分四別牒二雙告即緣本也。
有人解為三從初至誰不忍者說總牒緣本勸僧通
和語默之間足顯同別故白四法約說制三可以例
知二僧已忍下至結竟字牒前忍默表業成就作法
至此是竟處也豈至三說即是作竟召令忍默不忍
便說尋聲即說安有法成故至竟字結前默相此義
定矣三僧忍默然下不異前解。
後師中由前二師竝將僧已忍下為結成文則知
皆以說字為法竟處今此分三初至說字止顯同
別仍舉白四三說例知非竟二指定成處仍責前
解未為盡理三同次師故略指耳。
上三消判各有指南後釋附文可依行也。
結斷中上二句通示三釋下二句別取後解各有
指南言其所示皆有理也昔黃帝與[山/一/虫]尤戰[山/一/虫]尤
作大霧迷其四方黃帝作指南車一指於南則餘
方可辨遂擒[山/一/虫]尤而即帝位（出崔豹古今注）言附文者示
可取之意謂約義分節文相甚親比前二師則為
優矣。
就此分五一有無二通塞三增減四成敗五釋疑初。
有無者。
次列諸門初門有無但明白法第二一句有則五
句無則四句若白四中白竝是五句唯單白及白
二白或四或五句故須明之。
白中文五第二句者牒時有顯晦有則牒緣牒本無
則略之連唱第三若僧時到至第四句方牒其二總
告結白故律文中竝牒緣本故若有緣起如前結界
須比丘唱若有乞辭諸受懺等第二句中並牒緣本
故具五句若諸差人無因緣者但有四句如前述也。
白文中初示文相顯晦即是有無若五句白則第
四句單牒根本若四句白則雙牒緣本故云牒二
總告等仍指律文諸白證之若有下次出所以如
前述者即指當科無則略之等文。
羯磨文中無可為論。
次羯磨中一切羯磨定具五句故無可論。
二辯通塞者文義為二。
次明通塞通謂白與羯磨前後綱要文義咸同塞
謂兩間緣本隨事各異故文別義同。
如單白中第一第三第五此之三句文義通一百三
十四白也依文謹誦何有虧盈。
白中初科虧盈即加減也。
第二第四此之二句文局一事義通諸務試為舉之。
次科標舉中文局一事謂結說受各不相同義通
諸務謂緣本雙單諸白無異。
如結界云舊住比丘謂初緣也牒方相者謂事本也
說戒白云今僧十五日亦是緣也布薩說戒亦事本
也受戒白云某甲從和尚乃至清淨衣鉢具足等竝
緣也今從僧乞戒即事本也如是例通緣本是一自
可知也。
第二句中略舉三法餘自例知然據單白緣本可
分若羯磨前白則緣本不同如結界白比丘為緣
牒相為本及至羯磨人相竝緣結界是本受白亦
爾從和尚等為緣乞戒為本若論羯磨從乞皆緣
僧受為本隨義栽取不可一例。
至第四句中單牒根本略去前緣縱有雙者結翻非
淨何以括耶故結界白云於此相內結大界豈非本
所為事也說戒第四云和合說戒亦是本也受戒第
四云僧與某甲受具亦是本也本義是通受說文異。
第四句中初總示據義唯單或有雙者結集翻傳
治文不淨何下次別列後二句結示通局。
<pb n="159"/>
極知費辭意取解了達則後不看文覽事便作可謂
稱量羯磨其致在於此乎。
結誥中初二句示意達下彰益仍舉律制稱量羯
磨意在明解如前已釋。
羯磨之辭亦同斯舉大德僧聽誰諸長老忍僧忍者
默然不忍者便說僧已忍作某竟此字已前文義皆
通中牒緣本義通文局僧忍默下文義亦通通據白
二白四兩羯磨也。
羯磨中初科前後俱通共有五句中牒緣本即三
中間通據下簡去單白但通二法耳。
俱通易解莫非謹誦文局義通更牒一兩。
別明中初文上二句指綱要下二句標緣本更牒
一兩即下所舉結界受戒對前單白故云更也。
比見誦者受法煩拏頭踵迴互例失求和尚此猶未
見疏也若見不致此辭故作法時十人通練片有差
殊即須訶說豈唯戒師獨秉斯教有非不識作業不
成相似比丘滿洲信矣。
次科初敘過有三煩拏即調弄音聲過拏謂牽引
令長也頭踵迴互即前後顛倒過踵即足跟例失
求和尚詞句脫失過謂受法中多不牒某甲從和
尚求受具足戒直云今從僧等也此下斥非又二
初責其不學故下示其成否十師通練則成有一
不識則否無戒滿洲文出大集形服濫道故曰相
似。
何謂義耶羯磨法中誰諸長老忍前緣本雙牒長老
忍僧已後單牒根本勸僧和忍此義通也。
三中初科長老忍前即第二句後單牒本即第四
句僧已忍下再單牒本諸法皆爾故云義通。
約文結界此住處比丘為緣僧今結界為本誰諸長
老忍僧今結界下直明結相竟不牒於舊住此略說
緣也結界既爾白二同然。
次科白二中前舉結法後二句例通。
受戒亦然誰諸長老忍前還誦白中第二緣本雙牒
長老忍後單牒本云僧今與某甲受戒者默然不忍
者說此一既爾白四例然。
白四中分文同上且舉受法餘準例之。
據此模軌豈有浮亂然時有煩略者但翻譯治文不
淨故失剪耳。
四中初指前可準然下決通乖異言煩略者謂有
羯磨第二句單牒本者如淨地之類或第四句雙
牒緣本如分亡物付分羯磨是也理不當然過在
翻人耳。
三增減者。
三明增減綱須揩準緣則不定但不乖義增減皆
通。
有人誦語一準羯磨以律本云當隨文句勿令增減
等。
引古中彼滯文相一槩不許。
今解當依義理不可從人據前通局門中文義俱通
者增減不得若少一字所言無詣也文局義通中莫
不牒其緣本隨時立法多增少略俱順和法何以知
乎如結大界即列二同戒場小界攝僧義一豈得二
別何得不列也準此增著亦得如五分結場增文同
一布薩等減却二同亦得如諸界等結大界字此不
可略正是業本如是例知。
明今中初指斥當依義者取中當故不從人者涉
偏情故據下正明又二初示綱定言無詣者乖理
趣也文下次明緣不定初敘通所以何下舉事釋
成且取結界以示可否初明可增減二同之語場
小不列加之不妨故引五分以為明準大界具列
減亦無害反如場小文皆不列故云如諸界等結
大下次明不可減未句指例令通餘法。
四成壞門者。
<pb n="160"/>
四明成壞綱則順成違壞緣則違通成壞。
如前文通不可改動事義相纏增損俱敗故文云勿
令違法也。
綱中纏猶續也下引律文即古所執彼則通證綱
緣今唯別證綱耳。
餘文局中以事條是別標舉應機梵本唐辭翻傳單
複隨其意義尚寫經中如翻三衣為臥具敷具略得
其相失其本體等故隨其事得應法緣雖少增減不
失事義皆得成也。
緣中初科初標事別梵下次示理通且舉三衣以
明差互猶為正經則驗緣中改作無過經中即指
戒本若作離衣六年羯磨或梵或華隨牒通得又
如說戒布薩互牒皆成故下結示通成但取應事
不局文言。
故諸部羯磨文義通者竝無異辭文局義通部別乖
各意可見也如此開張舉例自委。
次科諸部羯磨綱同緣別可驗牒緣隨機不局。
五釋疑門。
問羯磨文中前後竝云僧聽僧忍中間何以言長老
忍者答事達在僧成不在別別須語默僧唯六和假
用未彰還從別舉故曰也或有文云大德忍者終問
別人隨時稱謂也。
五釋疑初問僧是告眾長老囑別故問通之答中
初正答法雖僧秉有一不和則不成就故云成否
在別也或下次會異。
問如欲辭稱事不成結界稱事云說戒者故知餘法
若作不成答與欲前總說事則局故今結大界者後
稱事故不似欲中與羯磨欲故律云僧今結界同一
住處說等。
次問中引前欲法例難結界不當稱事既局說戒
不通餘事答中初敘欲法在前總赴一切僧事故
云前總今下次明結法結後方稱與欲全異緣因
說戒故牒二同據本結法實通一切。
所以列二同者答凡結界意人法須一故文云同一
住處攝人依處同一說戒攝人依法也。
三中初科問答即顯二同舉處舉法用攝人和。
問何故但云同說戒不云同羯磨者。
次科問中和法有二不當偏牒。
答未有說戒不有羯磨但舉說戒即義通也。
答中初解意明說戒必兼羯磨舉一含二不須重
舉。
又有解云同一住處三業是依無別眾也同一說戒
命行見具無乖法也表六和具顯本結也羯磨別緣
通為不一說戒所及僧別同持為成本和故云說戒。
次解中初分二同各攝三和命行即利與戒也羯
磨下對校出沒羯磨為別人所為兼不一說戒通
僧別專為成和合所以牒不牒也。
有人云說戒明異界詳集也故律中界外戒場聞疑
俱召也若逃叛者俱有罪失故云同一說戒若作羯
磨唯同界同無異界同以諸界僧不假羯磨若猶須
集用結何為終為煩慮也。
三中即約通別兩集明著不著說戒法中界外場
上見客比丘或聞或疑不求不喚說戒得成有罪
此制能別也逃叛有罪此制所別也。
有人言結大界中不牒二同亦成作業由因說戒故
結隨牒如小界戒場不言二同亦得成就大界要牒
方得成者餘不稱者悉應不成。
四中元因說戒故牒入法不因羯磨故不牒耳非
正結事不牒通成如下引二界為例此難可知。
問內有諸界相即列多應須改更何得依誦答不須
云云以除內地約身而論皆是界外古人有言以相
望相相有內外以體望相相在界外則可知矣。
四問謂大界中或有戒場別界昔人須於結法緣
<pb n="161"/>
中牒除某處今家不爾故問示之答中初斥古煩
約下示今義但云於此四方相內已簡他地鈔中
加云內外相內若準今文不加為定古下引證相
相對望則有內外兩別體相對望則內外兩相俱
在體外耳。

<other>四分律刪補隨機羯磨疏濟緣記二之一</other>

<sarticle>四分律刪補隨機羯磨疏濟緣記二之二</sarticle>

八法起有無者。
有人言無也然以造業發生無作與行者心俱謂於
心邊有得可得故有業也今此結界非別所為能作
是情所為非情何有法起誰領繫者故知但是約界
集處如律本中界現前者作羯磨有制限者是也謂
是作法之處簡異自然乃至衣鉢藥地但曾作法得
無罪累非有法起。
第八門初師解中初句判定然下申所以又二初
敘有情有法無作是所得心為能得故云有得可
得今下正明無情無法初立理如下引據即五現
文但作制限顯知無法乃下例通持衣受鉢加藥
淨地等義並同也。
有人言定有法起故經論中以作因緣發生無作若
作善事發善無作屬善行陰作惡亦爾若無記者不
發無作地是無記非情所收然諸結處非心不起地
是依報何得不從隨心業力有法依地故徧標內皆
有業力。
次師中初義判故下準教立義善生經云世間之
法有因則有果如因水鏡則有面像又成論云因
心生罪福等涅槃婆沙雜心並有明文廣如鈔引
文中初通明業相善惡有記並能發業由是造作
故屬行陰無記非業一往且對善惡為言不無別
業如別所明地下正明有無有二義一者標結由
心心必發業如呪加物物必成用二者依正二報
皆心所成體既相關理須發業。
如上五分多論所陳以界威力善神所護能令非人
不惱道俗。
引證中初科指文如上即前定量中。
又如即時中國結界必須三反先豎標結令知限齊
束約惡神不得出故又作法解放之在外然後更結
方始永固近僧傳此常法不改若無法力誰能攝持。
次科梵僧所傳中梵現行故云即時初結為一反
次解為二反後結為三反反猶徧也束約惡神者
壇經云惡鬼被圍極苦惱故佛令解之近下示所
聞唐時多有梵僧到此彼土以為常法今時重結
葢準此文有不從者寡陋故也若下反質前義。
又善見中依相結已後失界相或掘至水輪或水蕩
成坑或停坑內作閣起屋二三層者並名同界不失
本也。
三善見中初段結已失相或失牓示或失標相而
處猶可辨地是土輪土輪下是金輪金輪下即水
輪水輪下即風輪今此結法徹齊金輪至水輪際
言其極也地土既壞已無限制坑中起閣猶名同
界顯是法持那云無也問無作何以不徹水輪答
水相虗浮界須際畔要期結地金屬地收水非所
期故法不到。
若有石山上廣下狹於上結界巖下比丘不妨上法
以界是色法依山而下隨其曲直沒入地際水輪方
住故也。
次段嵓下比丘由非同界故相不妨界取標限分
齊故是色法（有節法字在下於文非便）由是色法故須附物既
至地際顯是業力。
又云若戒場上大樹上有比丘喚下作法準此依根
<pb n="162"/>
在界內故是別非數也若枝著界外地者不犯界外
覆內例亦反同故十誦云若結界時樹上比丘眾數
滿者不召亦得準此而言樹著界外地也比丘當時
在下枝上故不喚亦得餘如鈔說。
三中初引論文準下次約義決戒場樹上本是界
外而令喚集故約根判界外覆內根依在外不犯
枝著內地則別故云反同故下會通十誦此彰內
地有法明矣後指如鈔見結界篇。
九明失不相就文分二。
初明決失謂棄捨也故十誦云諸比丘捨僧坊去作
念不還是名界失文殊問經下至有一優婆塞宿是
名不失準此不守即失界也智論亦言一宿無僧是
名棄捨伽藍十誦中若聚落屬賊一切界外隨意結
之乃至舍利弗共佛遊行遇宿空精舍佛言由棄故
一切界外應結界說戒。
第九門明失中初科初示失相故下引示有四初
十誦中作念不還即棄捨也二文殊問經有人不
失準無即失三智論可解四十誦中兩段初以伽
藍在聚聚為賊奪比丘捨去故一切處並同界外
通為自然也後還得之聽隨意結乃下次即身子
侍佛同宿空藍正值半月佛知棄失故令結之。
準上以言皆言失者無人守故善見水蕩計僧並散
豈人水下宿守界也今通解云作永捨意所以言失
雖非作法僧義絕故作還反意義無失也故四分云
治故伽藍不失淨地明知界在餘如鈔解。
次科初引相違今下次以義釋作意去還故失不
失下引本律證成不失淨地尚存明知界在問泛
爾出去無捨還意或寺遺火或僧死盡為失界否
答但無決捨永下還心義非失法。
泛明不失略列六種。
次明不失標中泛猶通也。
一善惡互解不失如律云惡比丘解淨地令餘得不
淨觸不成等。
別釋中初科初標示如下引例惡心解淨地觸淨
食佛並判不成解者觸者得罪例今大界解亦不
成故知不失。
二僧尼互解不失見論云於尼界上得結僧界尼界
不失尼結反上五百問云不得相叉。
二中見論僧尼互結既成反結例解不成可見五
百問中彼明尼與大僧共行受懺尼須結界與大
僧界相不得又互恐出僧界不成同法引此亦明
互結不妨。
三異同見互結不失如律中由諍見故兩無別眾同
界各說佛判俱成兩無犯也。
三中引律即拘睒彌國僧諍不和同處各說須各
結界驗成互結。
四邪正互結十誦云僧破如法者得結界伽論云僧
已壞法語者成捨非法語者反上可通。
四中邪僧即調達之黨十誦如法者即正見僧既
簡邪僧不與同法則知邪正各結皆成伽論法語
非法語即邪正二僧正僧捨正邪既不成邪僧捨
邪正亦不足故云反上（此上二種但明互結反解可知）。
五中邊不相領互結解不相妨各自足數兩不相通。
五中既不相足互結互成互解不成。
六失界相及空本界掘至水輪。
六中失相掘地即前善見空本界即前四分。
如上所引具分六位顯不失相。
結文可解鈔中有五無此三四兩種仍開失相空
本為二。
十明不成相反上諸門皆不成也四分相接錯涉隔
水無濟不捨重結標相不顯緣非單複隨一現者皆
不成也。
第十門初對前反顯即上七門並是作法成緣反
<pb n="163"/>
則不成次引律示相且列四種相接錯涉無中隔
也隔水無濟闕橋船也不捨重結乖本制也標相
不顯迷分齊也緣非單複總括七非如前所列。
此一羯磨眾同之本隨相顯之是非略盡餘者準例
故重累言終緣四攝校練得不人法處事深須體之
如鏡屬物無容私隱冀諸臨御同響大猷故律文云
如此比丘利益多人令法久住必反斯趣妄動非蹤
彼我同陷長輪諸有故文云遮法毗尼多人不益作
諸苦業以滅正法可不誡哉。
三結示中初結前十門門門之下各有是非如前
已示餘準例者下諸結法例皆倣此不復更出故
於此處不免重累此示前文須繁之意終下次申
誡約初明如法之益人法處事對前十門攝別歸
總故云四攝冀即是望響猶曉也猷法也下引律
證利他住法為益大矣必下次明非法之害反斯
趣者乖四攝也彼我陷者示所損也復引文證遮
即是障損人滅法為害大矣。
上明結成此顯解壞文分為二。
初標緣起者由廣狹後起欲張舊界故隨機立教解
法生焉。
第二解法緣起中先結廣者後欲狹先結狹者後
欲廣故云廣狹後起張改也。
文解中牒二同解者本結為在二同今解非二同也。
何為不立相解耶結界須識分齊故須標域捨界背
相一切界外用立何為。
解法中釋文兩科易解一切界外即前十誦中語。
文中此二羯磨通解有場者以二界不通各行結解
無場大界外相一周有場大界內外兩圍及作結時
俱是外故更不改張故一羯磨通結二界今解例同
可以知也。
釋注中初釋一法兩通二界即有場無場也故一
下次舉結法例解。
此即初義第四門也上明人法二同結解文竟。
三結指中義門第四即結解差別下諸結解並以
釋中正結解法歸前義攝。
二明法食兩同界。
初標舉可知。
二解緣中初既二別後欲二同者以法食互缺今即
互須取法濟心之法取食濟形之術心形即道之具
機至何教不通故佛聽各解同結也。
次法食二同注解中初文謂兩寺相鄰一寺有食
不行說戒一寺說戒而闕飲食今欲各解合結彼
此相濟法以濟心食以濟形形即是色心色二法
道所由成故為道具也。
計結之始還用人法前結文中列同說同利者約緣
故入法耳如上同住同說也不列同住字豈得別眾
乎必常途前法理是正本後若法食俱豐律聽解為
二別。
次用法中初文初明結法還用人法前結謂同上
但云四方相內結大界耳二同是緣去留皆得必
常途前法謂單牒前結除去二同也後下次明解
法。
有人用人法二同結之亦是一途處分必如緣牒唱
豈不會本意乎。
次科此師全用前法還牒住說二同彼恐不牒同
住容可別眾故亦下是縱以同住通含義攝同利
故必下是奪謂必牒同說同利豈不知結界本意
不容別眾耶。
三明單法同文二初標後緣。
由利豐彼此一住無法出家所為以此為先慧命脩
延法身成立必由此也故佛聽之。
三法同食別當法中據文無法且約說戒由是眾
法之本攝僧之要說戒不行則餘可知矣。
<pb n="164"/>
文又列唯食同此僧制也本非結界因前同別故有
事來。
次單食中初利此僧制者示法用也因前同別者
句義相從也。
以正法各明未勞相請利養處局故須周給由四方
僧資屬處已定不作僧法理無輒分要須通和方得
出界用濟窮苦如僧得施本通四方作法遮約文收
現在四方常住物在利通還作僧法方聽僧用故文
中為守住處也若不羯磨輒持出界若與僧別同是
盜收故僧祇中通結一界彼此共用四方牀褥意可
見也餘如戒本疏盜法中。
次科初敘法食同別由下次明作法和僧又二初
明須法之意文舉得施事義頗同僧物雖通分須
作法仍指緣起既令守處證知送彼繼續常住還
聽僧用若下二明無法之過僧別同盜者與別可
知然送與僧彼此常住但無和法輒移成重準結
知事同情之者彼知受用理亦同科鈔引伽論言
犯吉者且結違法據文須重故引僧祇證知局處
餘下指廣學者自尋。
大段第二結戒場法約位為二初場後界。
初中就文為三一謂制開意二內外先後三結解
法。
初中文云須十人眾起乃至作齊限此開結也由大
界廣遠僧眾煩多縱有受懺數集難尅然僧和作業
非別能成機會不開未為赴感故因前事便開結之。
二戒場法初明結場制意中初點文由下敘意尅
猶遂也無緣大慈有感必赴故開結也。
釋名如何戒者通收止行場者揀擇精麤似世諸場
莫非聚結異品收拾勝利結開喻此諸部或名戒壇
中國寺別置之如此郊壇之相每有作法登階就位
也。
釋名正釋中戒收正行者以通諸法非專受戒而
得名故場揀精麤者揀麤選精或約擇處或約選
物似世場者以喻為名世場則聚積珍奇之貨以
收多利戒場則舉行羯磨之法而積大功諸部下
示異名僧祇五百問皆云壇上師僧等問場壇何
別答封土曰壇除地曰場言場則通收所結之地
言壇則別指封土之處善見云外國戒場多在露
地如世祭壇郊祀之所謂國家郊外祀天立壇謂
之圓丘登階就位軌度如戒壇經。
問夫立場名謂在作法多者若爾大界可不通作何
故不名場耶。
問答中問詞欲顯場界得名所以。
有人言大界本為住結不專滅惡生善故不與場名
小界雖暫生善既無方限又非久固作法故沒名不
彰。
初解中但敘大小二界即顯戒場專為作法獨受
斯號。
有人言元結大界其實通法但作兩難故不名場戒
場不爾隨集逐成無有乖難所以名也故十五法必
在大界謂受日受捨德衣解界結解衣食界乞鉢捨
中四法為十二也說恣亡衣此三本制大界難開戒
場自餘羯磨並集場中作數非難故標處勝也或可
各據一位不可雙顯彼已云大此得場名故也。
次解有二初約作法難易解前敘大界後明戒場
反上兩難隨集遂成即集僧易也無有乖難和合
易也十五法中受日受捨德衣三法並依本安居
處場非住處故解界還依本結之處不通遙解故
結解衣食四法二結本依大界二解不可異處乞
鉢捨懺以須罰鉢入厨故戒場非分四法如集法
中上之十二縱有難緣不開場上下三兩通別在
後列除此十五餘一百十九並通場上況兼別法
其通可知或下次約立名彰異解彼此各立無別
<pb n="165"/>
所以。
文云母論大界圍下明內外先後也即第二門義。
第二門初科牒文母論明內外五分辨先後。
由大界集難成和叵具故開結之若在界外本非煩
務未為勞也善見母論明文在內故四分云眾中有
四人眾起又云此住處比丘為僧唱相若是外者則
無住處。
內外中初立義善下引證母論四分即如文注善
見云應先結戒場後結大界若先結大界當捨已
更前結之文明先後仍見內外。
五分戒場初在界外後因賊難聽在界內若欲結者
先結戒場後結大界若已結大界者應解已如前次
第結之。
先後中初科五分文同善見兼明兩義。
今時有人依光師羯磨先結大界者律文雖有先後
由緣起故不即因此明結法式理如五分不可依人。
斥古中初科初示非律下點執彼謂律文先結大
界後開戒塲據本緣起以立次第理下決正壇經
云雖預開空域終是非法之地是也。
母論文云直結小界外無大界者不得受具若忘結
淨廚還解大界後解小界先結淨地次結小界後結
大界祇律雖云在外此制前也五百問云後結戒塲
而受者如卑公云恐無所獲然本不知同於未制賴
有此路得通僥倖即可謂非分遇福也。
引證中初科母論結小無大乘本制故彼第八云
差人先結淨地次結眾僧房（即小界也）後結大界此則
了論圍輪別住也若忘先結淨地解已次第結之
此證戒塲理必先結僧祇在外同上五分初緣五
百問是卑摩羅叉口訣謂於中受戒恐無所獲以
本結非法則後受涉疑故云恐也本不知者未見
教制非故違故通僥倖者許有得故非分遇福即
僥倖義也。
問淨地加結須作法界如上自然何得忘立答如論
所述似順十誦故彼文云大界內不許淨地先有捨
之今若作結先結一小界就結淨厨又別結戒塲後
於兩界外俱分內外相已通結大界如明了論圍輪
別住若不如此自然地中終無結理容有處分非所
明矣。
次科以前母論先結淨厨似在自然故問決之答
中初約義釋以十誦中制斷淨地故先結別界於
中結淨自然分隔即彰僧界不結淨厨故云順十
誦也若下結示必然雖處分淨通在自然而論明
作法故非所明。
三正加法文中分三作者竪三標下初列子注義張
相位作是言下唱也羯磨者下正明結也。
三結解者亦即前義第四門也分文云義張相位
即立三標分三相也。
初中且舉大界一塲故列三相三體必更緣須諸界
亦隨界立體可以準知盡自然集不云標者以塲多
小不越自然必更寬廣終妨後法理不開也然律文
中場中相覓卒不能得據此復寬宜從制也。
隨釋中初科初明三相緣須諸界謂眾院別房皆
通別結隨有更立不止三重盡下次釋集僧標相
兩集今但依相故須顯意下引律文場界太寬令
從本制即前所引說戒法中比丘在場或求不得
明非狹矣。
文中小界相者對外大界為言異下三小界也。
二中戒場三小體別名濫故特點之必牒戒場義
亦通得相中且約場面向南為言注云曲斜隨稱
者以戒場界不必循壇隨依堂舍故有屈曲。
就結分二即結解也。
問結戒場中何以不言同一說戒者答本為眾大集
難別開結也說戒通制本據住處場非住故不云說
<pb n="166"/>
也。
三結法牒緣中問答並以結大界法對挍不同初
問答中餘法被別故開戒場說戒攝僧制必大界
難開場上非是常儀。
問場與大界兩是別住應具二同何得無者答場興
本為作業不在安僧故無住處住既非有故說亦無
大界不爾元對別說別利故彰二同戒場無有所對
故俱無也。
次問正明不安同住因兼同說故具舉之答中初
敘戒場不牒有二義一非安僧二無所對下明大
界牒意相反可知。
問所以說恣二法須場僧集餘法不須者答此二攝
取僧法位居行淨之人故制界之內外普同遵故羯
磨餘法所被多途無局於時多緣別務若制通集還
復相勞徒有前開終無後益故作法時異界有人不
兩相集所以文中無同說戒。
三問據前緣集已明今欲更申教意雖重而別對
尋可見答中初明說恣羯磨下次明餘法所被多
途反上專被行淨故無局時者反上時限定故多
緣別務反上唯攝僧故所以下準通別兩集復決
前義大界有通集故牒二同戒場唯別集故無同
說既無同說因無同住故不牒二同義益顯矣。
有人云縱作法時安二同得如五分結戒場文共住
共布薩共得施也。
次別解中即前羯磨增減中義五分明據顯知無
在彼有三同下加得施即是利同四分同說通攝
見利不復別標也。
後明解法。
若如光師前本則以解大界者通捨戒場故彼注云
此一羯磨通解二界隨其大小文無偏局。
解法斥古用大界法中初文光本已亡今藏中諦
本猶存此法疑是光師集用諦本隨大小者小即
戒場但云解界明知兩通。
然則大界結有二同及解之時牒同作法戒場結無
同字明知唯解大界不在戒場義不然也。
二中大界牒二同結解相應若用解場解不應結
故不可用。
有人云場結初無二同理可得無故亦成也。
三中此師意謂結場不牒二同乃是文無理有故
云理可得無今牒同解義亦無妨。
今解不然結解相類大界結解俱有二同小界結解
俱無二同故得成也場結無同後解方有解不類結
此不成也。
四中即舉大小結解相類以判場界雖解不成法
須言教豈以結法理有解時輒牒耶。
有人用三小界解此亦非義三小俱無其相一席作
法如何類耶。
次斥用三小中有二不便一不立相二非久固故
亦不類。
今比諸界反結成解雖非律文有比量故。
顯今中初文比諸界者大小衣食莫不皆然足為
準據故云比量。
就文為二初標後法可知。
問戒場不許僧住文何牒者答住有多種四儀一時
之目不可怪也如初結場猶稱住處何況解也。
釋法中初問以文違前答故須決破住多種者有
永暫故四儀之住明非長久今此所牒止是暫時
下文引結況解因知結法亦暫時耳。
問結場既竟須結通界文何明解答立法須也可即
依文任時行藏義不連誦餘並準此。
次問結後明解立法次第諸界皆然故此總決通
界即通圍大界答中文雖次列舉用在時耳行藏
即用不用也。
<pb n="167"/>
後結通圍大界法中分三初標緣起二相三結。
初中不得合河結者以水難不恒卒增障集機緣既
阻僧義不成徒張拯溺之名終喪乘權之實既無津
渡結不成也僧祇中水中有洲五處據標結兩邊水
內取三由旬恐持欲渡飄出界故三陸地上隨時大
小。
後結大界緣中初科正釋為二初示制意既障僧
集無由應事故機緣阻也復乖和合故僧義不成
也是則如來乘權制法拯濟沉溺但有虗名終無
實效故云徒張等津渡即船橋梁僧祇下次引開
成五處據標結者彼因摩頭羅國藂林精舍隔河
東岸有仙人聚落精舍時二處比丘共結為一布
薩界乃至若河中有洲應五處作羯磨（謂五處立標通為一
界隨處作法一切盡集）一摩頭精舍二水中三洲上四水中
五仙人聚落精舍（此即兩在水中三在陸地也）如陸地道兩邊
各二十五肘（謂三處陸地兩邊立標量也二十五肘計四丈五尺）水中亦爾
（廣量與上陸地齊也）一時夏水泛漲比丘受欲來應羯磨為
水漂出界殆死得出白諸比丘乞廣結界即於上
下水三由旬作標結界（即移水中兩標令遠也）。
問水陸二界互相攝不答如上說竟自然界中兩不
相攝僧祇得者據作法言之。
問答中欲顯作法自然攝不攝異故問通之答中
初指自然即前緣成明六相中僧下次通作法。
不得二界相接者以界體限約各分位局今若連接
終非別住故制之也如上相去一肘無有正文約同
二繩得分便罷故文云應留中間即空地也。
次科初示制意如下次明分隔不定濶狹前引古
師局執一肘故復點古非引文顯正。
云不唱方相者今有結者臨時迷事或坐場內通唱
三重者或於大界內通唱通結場界兩所者或但唱
外相者或但唱內相者雖唱諸相互不周帀者皆謂
異界相攝內外通濫三界混亂定斷不成。
二明相中初科初通標或下別列有五一場中遙
唱隨界各結二大界通唱通結遙加戒場三四兩
種兩相互缺五雖具唱相有差訛皆下總結異界
相攝即前二內外通濫即後三或可二句通該五
過戒場大界中隔自然故云三界。
界取相分無相非結正法從實無昧彼此可依文云
先在場內隨標相集唱場結場既作法已將結大界
方可召僧出戒場外又出自然入大界內依標相集
先唱內相用規空地後唱外相用絕他界然始依結
無法不成。
次科初敘正制可下次教依文先結戒場既下後
結大界分標集眾各唱各結事既合教故無不成。
律無結法集法行用必準誦之在文委曲可如目見
也餘如上二同中。
三結法中初明用法律中既無別立故令準用無
場結法此不重出但指同前故云在文可見鈔加
內字準此不須餘下指略即前疏家解釋等文也。
三明結小界法義分為五一教興所由二集僧遠近
三無有標相四結解同異五顯張是非。
初中夫機教相因同諸藥病凡情易結聖意開之故
此三小興唯在難文列僧不和合或不同意者並是
人難不合作法故開別結以副情願意可見也。
三小界教興中初文初敘應機設教同藥病者言
相應也凡情易結謂生滯礙不和同也文下次引
緣證人難即同法人情事乖違副即應也。
問如拘睒彌亦不同和如何同界別說開也答此不
同彼彼則事見兩乖便非僧義故開別說此見同事
別於事不和得成訶別故開別結。
問中拘睒彌比丘鬪諍二十年眾不和合同界各
說佛判並成今此亦然何須別結答中事謂所作
事或忍不忍見即所執計有同不同見乖則失於
<pb n="168"/>
六和事乖則礙於眾法彼兼事見此唯局事故不
同也相傳但云惡比丘為難據此所明足知虗謬。
二集僧處者。
觀律文相結並外界蘭若自然唯受戒中不同意人
未出界者是作法也說戒文云下道自恣文云異處
雖當部中無自然界異處下道即是誠文道是一界
下是蘭若必欲依集可隨當時如上盡自然也。
第二集僧明今意中初定結處文如注列受戒作
法乃起諍之處界外疾結還即蘭若故知三小不
開城邑說戒下次明集僧又二初示界相說恣兩
緣因在道路遂開各結言下道者在道之下即以
蘭望道故云異處雖當部等者前集僧中四處六
相並出他部雖四分無文而小界有義故特示之
道是一界即道行也下是蘭若亦是一界準有道
蘭二自然相必下二明依集隨當時者或道或蘭
各有分齊但道通蘭聚此局蘭處即如本緣無村
曠野是也。
有人云並由難起未須依界隨集坐處即以為定故
文云坐處已滿齊如是處結之。
引古中初解即準自恣結法中文。
有人言此非正量不可承準須依律文不同意未出
界疾疾結之明知恐同自然故以界為限既有緣難
不比常途宣用善見七盤陀集之彼文中云不同意
與此一也。
次解初斥前須下次示義依律文者即如注引若
隨坐處不慮他呵何須疾結驗知約界既下引量
具如上釋舉論會同義須準用即顯有難蘭若唯
被三小此文明矣。
三無標相者。
凡為久固或無難遮作法閑緩立相分域此之三小
暫時一席無有二會故文云不應不解而去也。
三無標相初釋為二初敘二界須相有三一久固
二無難三閑緩此下次明小界不立反上三義且
舉暫時如文制也。
二若竪標相不可遮訶隨人即結不和不至故受戒
云界外訶不成訶者明以集身為標相體。
二中初二句示立相之過次二句顯不立之益以
界隨身不和之人不可至故引證可解。
三者文云疾疾結之恐遮人出界也立相容遮終非
結意餘如文解。
三中準文立義若立標相事容遲緩遮人即至結
法不成下指文解即第五門。
四結解同異者又上總門第四義也大界結時竪相
解時牒二捨之則解不類結如上三小結解相應者
一現作非未來二暫時非久固三無相為遮訶故小
界與人處相相應也結者成解餘人不得若起迷方
無由重捨故佛制不應不解而去誠有深致。
四結解中初標指前後諸界皆有結解一科屬前
第四義門故一一提示大下對明同異初敘異前
以大界結解皆牒二同故云相類此望解時不牒
標相且云不類欲彰小界無相所以故躡以問之
一下釋通初列示三義反前大界故下結顯異相
人處相者處即界體下引制解益彰無相。
五廣張是非者就文解之文分為四。
初緣分三界在文可知。
第五初指三緣注中受戒一種界內不和潛出界
外文不顯處義必空野說恣二種並因道路無村
曠野非村蘭若語少異耳注云類諸難開謂如諸
戒命梵緣開非難擅行無非正犯。
二皆無相下顯標處也並指身以為標體相在身外。
二標處中注中三引文證並結法牒緣如後自釋。
三今有立相方院下明非法也即第五門義。
大小二界緣難有無標相寬狹終不徒立文中羯磨
<pb n="169"/>
不成者以法事相違也界以標相為體大界無難作
法具儀先唱標域後依加結乖不成也小界怱急不
明立相恐訶人至納在相中隨集約身一時唱結有
乖斯法理是壞緣。
三明非法通明中初標示二界不同如注對顯文
下牒釋初通示界下別釋前明大界須相不立則
非後示小界無相立則乖法。
下明四過者。
初非開緣專權結小違佛教也如諸難緣界外持欲
儉開八事離衣道斷持通九等之流雖是曲被未可
常行依法用之則一切智故文云制已更開開已還
制義須憑準何得自矜。
次四過中初過為二初明違教權猶擅也如下引
類為他持欲難緣出界開不失法儉開八事內宿
內煑惡觸殘宿僧俗二食水陸兩果不作餘食法
（此四竝開不作餘食耳）由有儉緣不作不犯忘不持衣歸護
不及或水陸道斷並開無罪九等即三根中各分
三品上根守制專持不犯中下不堪故須曲被依
法用者緣至則開緣盡還制開制隨時則彰如來
是一切智人也故下引證即迦葉答富那羅之語
如鈔記引義下誡斥自賢曰矜。
言輒立相者古師傳用自恣圓坐五德在中說戒直
立開無眾具故僧祇云行住坐臥悉成布薩十誦亦
然及作受戒相如熨斗柄是中問遮。
二中初科自恣對跪須坐說戒隨聞故立二律所
明四儀通得古謂說恣宜不立相受戒問難事須
立相故云如熨斗柄也（講者但云古師三小立相濫矣）。
今有人結隨在何處臨時指擬方隅為相然後誦結
義則不然三小相同體以身集為界如何於外更立
標相必其擅置故引訶人令訶法壞大乖律文終非
開意誠不可也。
次科初牒非義下躡斥初責其妄判三小同為遮
訶不當有異那得小受獨立相耶必下顯過一則
法壞二乃違文。
故受戒文云疾疾一處集知無異外一是也說戒文
云爾許比丘集知數人外無界二是也自恣文云齊
坐結之知坐處外非界三是也受中又云界外不訶
四是飜是成非數可知矣。
三中初別引四段並彰無外如注所引飜下總結
若立外相違上諸文則成四非。
問以身為標外無界內問難受法如何得成文云界
外不成受故答義須殷鑒不可氷情問難前緣可自
依律界外問也及論請師乞受必須呼來入界十人
融通開間納取一足入內尚預法儀何況俱也如斯
行事內準佛教外約凡訶僧有授法之功前無虗受
之願可也。
初問中律云受戒人不得在空隱沒離見聞處及
在界外古師執此以立外相故引為難答中初斥
執計問下教行事律云有受戒者將至界外脫衣
看稽留受戒因制問難此即明在界外上引不成
文者準下決云此通白四之時耳一下舉類即如
十誦一人中間木上坐足四邊作法故云尚預法
儀如下結益。
問訶人若來倚我身界豈不別耶。
次問若據今師已無身外之界欲破古解故假設
為問。
答有人言初結不成以同自然有別住故既結界已
雖訶不成界立為難開無訶也如惡心觸不成觸等。
古解中彼由立相故作兩通初結若來即成訶別
結已或至縱訶不成引例可見。
今解前後皆成結齊身坐正為絕訶豈得前閉後開
義不可也律無開語何得輒通如所開遮不勞身界
既結無外明不容訶故文云得訶人者謂善比丘在
<pb n="170"/>
同住地餘無有文不可用也。
今斥中初斥非理若依立相初結結後並成訶別
何得輒判律下次斥違文既下示今意既不立相
了無倚身來訶之義故下引文證可驗古師妄判
無取。
三處留久固者以因難生權開加結難非常有結寧
永固必又開久用大界為故文中即解而去者一為
餘人迷相雖解不成二為恐後結界能遮作法三為
臨機一教非為重集違斯專制故乖正法也。
三中初敘非久所以用大界為言無所濟也故下
準制解責非次列三義二中以界不重結留則遮
後違下結斥專制謂擅行也。
四妄通餘法者開為前緣非緣不可妄承行用違拒
處多致令受者懷疑良由本界非制故文云非制而
制者即非難而開也是制便斷者不於場界也多人
不益謂戒不具足無行可依也。
四妄通餘法謂已後續用也違拒多者自陷陷他
違制壞法也致令等者彰不成也故下引證律文
通斥非法今引別對小界第配三句舉事可明無
行可依謂闕行體也。
明彼四是練此四非等鏡鑒而弗遺何疑滯於聖化
矣。
結誥中明彼四是即今所立一須難緣二不立相
三須即解四唯一席練此四非自昔相承翻成四
過或無難輒結或立相開訶或留而不解或通於
後法達此是非如鏡鑒物則於佛教無疑滯矣遺
漏也。
羯磨文如常者諸本連寫曾不揣量顯晦在時行藏
適世即今場界二所作法尚須邀延說恣之與受儀
難緣希聞故略必臨事或有準誦自成故未煩出也。
四指法中文脫標數故多妄節今詳前科明非方
畢故以指法即為第四初斥古本彼文皆出三小
結解之法顯下示今略顯晦行藏即隨機義下舉
場界以數況稀邀延謂集結遲留事難成也場界
尚然況三小乎必下指廣律說戒法中具出結法
故令準誦後世素師不體此意復出羯磨備引諸
法故知隨機之義獨見今宗餘如鈔記。
大段第二結解衣界先列義門後就文釋。
次攝衣界初列義門即懸科文相至後釋文隨文
即點。
初須結得不二解教興意三結之方法四約界通局
五除結前後。
就文釋義文分為二前標舉結方後牒緣加事。
次就文釋標舉結方方即是法。
前中有三種伽藍下即初門義也界與藍等及界小
藍不須結者以衣界自然約藍院起隨有周帀猶開
勢分今大界與周院標齊未結衣界院外攝衣若加
結竟入院方會何須結也或界在勢分內者亦不須
之轉非開故何況界小於院依界結之院內不免失
衣用此度之俱不須也。
初門初標義門界下二牒釋不結有三初明藍界
俱等結則失於勢分或下二明藍狹界寬但齊勢
分結則無益何況下三明藍寬界狹結則院內失
衣用下總結度音鐸量也。
文云若界大於藍者即第二門義也由界寬院狹未
結攝衣界內院外全夏失衣由結衣界隨僧界內衣
夏兩會豈非益耶如下緣說十誦云若作不離衣羯
磨竟齊牆壁籬柵來僧尼乃至學戒沙彌沙彌尼不
離三衣五衣也。
二中初標示由下正釋此明界寬即出勢分外者
不結則益夏損衣結之則衣夏齊益指下緣說即
緣起也下引十誦且證衣界隨僧界義準齊墻壁
似藍界俱等本不須結或可藍外別有籬墻等思
<pb n="171"/>
之文略式叉故云乃至三衣五衣且舉僧尼所畜
式叉三眾同制二衣耳。
文中有立無村結下即第三門義也。
三結法中此門所明羯磨詞中除村村外古今集
法或去或留故曲辨示。
有人言有村須除無村不須何得雷同俱須除也如
律文中無事有法非法不成無村加有義同此也。
古解中初解初立義有則須牒無則不須雷聲普
徧故曰雷同言其不簡也語出曲禮如下引證即
瞻波文彼明無覆藏罪與覆藏法如無病加藥佛
判不成故取為例也。
有人言有村結者現除懸不結後村移出不合攝衣
無村結者現結懸除村來不攝村去還會。
次解不問有無皆須牒除但懸不結義未盡理與
今少異故下斥之現除懸不結者以先有村故現
牒除所除之處即非衣界既為村礙無由預加故
懸不結現結懸除者由本無村可容徧結恐後村
來於中同護故先牒除。
今解不然既依界結徧標內地同有攝衣不由村來
衣界便解不由村在衣界不徧但村是男女所居多
生染謗性與比丘行有譏故制令除之。
今義中初科初明結法不由村聚在無但下次明
牒除本為攝護通塞了此二途則古今自異。
故律中初結衣界中有村不言除村村中置衣後為
緣礙方始除村此除別緣不除村體何以知然多論
前解無村不除後遂解云羯磨法爾莫問有無皆須
除之村在不得村去攝衣。
次科初引當律本不制除後緣礙者因比丘寄衣
村中往會形露懷慚故制此下準判別緣即指染
礙何下次引論轉證彼有二解即諸論師意見各
異如上所引二師不同即各據彼一解耳但次師
未善論意與今不同村在不得以現除故村去還
攝以懸結故。
問本既無村而云除者豈非無病有藥何成羯磨答
此攝衣界在同住地所言除者除衣障礙不除村體
故無男女任意著衣豈在院宇本無不結村來必須
豈非煩重又若不除便起疑念謂結衣界後村來入
衣則不失故先結除如前結界具列二同可即有說
文中須述不妨前結為成後同衣界亦爾為釋後除
可以類解。
釋疑中初問以前古師執此為例故問決之答中
初釋通在同住地此明結依大界必須相應既除
障礙懸除於後則是有病作法理成豈下躡古彰
過有二一則煩重二乃起疑如下舉例結顯兩成。
問有村結已不得會衣與本無村何須著除無村無
結村來障衣與有結同何須著除答為釋疑故未結
之前院內界外不免失衣由諸界故今既結竟車樹
界滅疑謂村界亦隨不生為釋此疑故二俱除村有
五義如論故除一聚落界散亂不定衣界是定故二
為除誹謗故三為除鬬諍故四為護梵行故五為除
嫌疑令清淨故餘界無情故不須除。
次問有二初有村障衣結須牒除無村通護著除
何益此明無村不須牒也二問無村不結之處不
曾牒除村來亦障比於有村結者牒則無功此顯
有村亦不須除也與猶比也答中初釋通院內界
外內外字倒傳文誤也未結則院外自然樹車各
立故有失衣結已則作法勢強諸餘即滅唯村自
攝故必須除村下次釋偏除所以五義中初是難
護餘並招譏村聚則移徙不常衣界須分齊可準
故云定不定也四中第四護己餘三護他上明村
界須除餘下次簡餘界不須以樹車等無情染故。
四結徧不者。
四中前列章云約界通局徧即是通不即是局詞
<pb n="172"/>
異義同。
有人言結不徧界故文云除村村外界既有所除明
知不徧矣。
古師初科即前所計懸不結者。
十誦云除聚落及聚落界結取空地及住處村及勢
分衣界不生故善見云村外界者中人擲石以還是
也人即解云十誦結時現除懸結以文云結取空地
者即村外勢分也及住處者謂村體也後村移出更
不須結四分無預結文故現除懸不結也。
次科十誦四句即彼羯磨中牒除文也上二句同
今四分後二句彼部所加村下釋上二句村即聚
落勢分即聚落界也文既牒除故界不生仍引善
見示上勢分即十三步人下次出他解彼謂十誦
四句上二句是現除下二句是懸結（舊云文脫合云懸不結者
非）四分止有二句現除文無下二句預結文故云
懸不結也。
今解不然既除聚落明有所除結取空地者僧坊外
地及住處者謂僧坊也此內攝衣餘是所除故不徧
也。
今解中初文初釋牒除謂文中除聚但是一向簡
除豈得所除之處復加結耶結下次釋加結以界
寬藍狹方結攝衣故藍外界限名為空地藍內僧
坊名為住處則知彼文同今四分那云異耶。
僧祇中舍衛一布薩界有九僧坊不結衣界隨方別
攝後祇桓比丘詣開眼林坐禪或於彼宿恐失衣故
佛令從祇桓及九精舍同結不失衣法令得安樂住
亦除聚落及聚落界。
次科僧祇九精舍彼云佛告諸比丘從今日祇桓
至開眼林（以林標號）東方精舍西方精舍東林精舍西
林精舍王園精舍受籌塔婆（以塔標號）還林精舍盡同
作不失衣法彼律亦但除聚同今宗耳。
問無村結時既徧大界可稱同住有村不徧應不得
稱答衣界假於僧界故稱本住未必相可俱徧攝衣
或可徧界攝衣村礙故隔從本故通從緣故局有二
釋文如上通也。
問答中初問既牒同住即須徧界有村不徧應除
二同答中初引古解即前懸不結師義未必相可
言其不徧可猶稱也或下次示今義既稱同住體
必相可據界本通從緣不徧故云局也有下指前
十誦古今兩解。
問結淨亦假僧界義非自然何不稱者答僧衣兩攝
雖不相可莫不用攝人衣同處若論淨地元結攝食
障人故不稱於本住又若稱者恐成相可徧有內宿
不如不結。
次問衣食兩界能依義同稱不稱別故問分之答
中初明衣界須稱雖不相可者約緣為言若下次
明淨地不稱有二釋一攝食障人二恐徧界有過
世人見此便謂通結淨地須除二同然不知前牒
二同正彰通結下除堂殿別簡分齊明非相可豈
得妄除今此所通自明本宗別結不須稱耳聞聲
即用曾不考尋恐後妄傳寄此點示。
若依僧祇聚落蘭若通結後因舍衛失火蘭若畏燒
衣故急奔赴城中為人所訶因制蘭若不通聚落四
分所結城外僧坊若聚落內是彼廢教或是兩通既
除村界明非廢也。
四會異宗中初引僧祇聚蘭通結者即前九精舍
涉聚蘭故蘭若畏燒衣者謂蘭若比丘也彼云時
舍衛城中失火城中諸人運物出城諸比丘多於
城中寄衣畏火燒故急走向城為人訶者彼言諸
不信佛者呵言我等火逼出城避難是沙門等向
城而走如蛾趣火有何急事等因制等者彼云佛
言從今已去不聽練若通結聚落應練若處通結
練若聚落處通結聚落乃至如前互結得越毗尼
<pb n="173"/>
罪次引四分會通兩部初約相廢釋城外僧坊者
律因比丘見蘭若好窟聽結衣界故羯磨除村即
通聚落乃是僧祇廢教或下次約兩通釋既制除
簡即不相通正合彼宗故非所廢僧祇後結亦制
除村如前可見。
文中若先無村結下至五分咸有斯意者明結隨界
滿村緣故除文極明委。
五除結中初科點文示意可見。
五分云若本無村結不失衣界竟村後入者不須更
結先已結故若本有村結衣界已村移出界即此空
處有不失衣界若聚落小後轉大者隨村及處皆非
衣界若村先大結衣界已後漸小者隨有空地盡是
衣界準此通前約緣不徧據法從本說名為徧。
二中初引文前明無村現結懸除若本下次明有
村現除懸結復分三相初移村出界二展小為大
三縮大為小有無廣狹隨緣不定驗知除村但除
緣礙耳準下次準決前義皆有誠據。
後正加法中文分為二初標緣顯示後依法結解。
初緣言厭離者即頭陀比丘厭於世間不樂想也除
駛流水者由漂蕩鼓怒會護是難僧界雖攝尚通梁
濟文乃無橋義亦通許。
正加標緣中頭陀翻抖藪世間有二一器世間二
有情世間三界六道同歸苦果知苦斷集故云猒
世等駛疾也文不開橋梁準前僧界故云義通（律中
明開橋梁注中不引且云無耳）。
就結文中若本有村現除懸結依上五分攝村下地
故不同古人懸不結也古人云四分無文結住及空
此非解也所以如上若本無村現結懸除準五分中
後村來入不得安衣。
次依法結解即前義門第四門也結法中初科即
釋羯磨結除兩句初有村結法村下之地通為衣
界故云攝也重舉古非並如前示次無村結法指
文可知。
故知僧坊淨人男女別院並非衣界非時入者囑授
同村亦即食家同宿屏露如是類知若單士女則非
村攝但是染情之障礙耳故文云村者男女所居也。
次別示中初文淨人居處並是所除故非衣界非
時入聚食家強坐與女同宿屏坐露坐此等諸戒
皆約村聚並見九十因明僧坊男女別院通諸犯
相不獨障衣也單士女者謂無住處或雖有處村
相不成並歸染情兩礙下引律文證須居處方為
村攝（舊云單士女者有男無女有女無男者非）問今僧坊中淨人居處
或單有男或獨有女為成村否答但使俗居通歸
村攝若無村處既是染情必須男女或單有女若
論獨男則非礙攝。
善見云若施不失衣界內僧村中比丘不得者此據
緣相明攝不言法通僧界也。
二中善見施主施物局處此即懸不結者所執之
文故引決之緣相明攝謂有村礙故攝衣界不攝
村中非謂結法有不徧也。
餘有自然護衣義文在戒本疏就彼開之。
三中以自然衣界合在彼明此論作法故通指之。
文中結已牓示者欲令後來不迷護衣也僧祇中應
牓示顯處令後來比丘知說戒等。
釋牓示中初示意僧下引證彼制僧界故云知說
戒等等取集僧護夏也例今衣界要知離護。
就解文中標法為二。
初中先解衣界後解僧界者法儀倫式前後有據不
可亂也十誦中若捨大界衣界隨捨者以衣法假本
本失未亡而非正則亂倫獲罪又云若捨衣界大界
不失者去末存本義之次第為除疑故又重釋也。
解法中次科初牒釋倫即次也十下引示前引頓
捨僧界所依是本衣界能依為末界雖頓失亂其
<pb n="174"/>
次序違制犯吉又下後引漸捨為下二句顯示注
意準前篇首已明次第此中復注故云重釋若今
行事當依次解。

四分律刪補隨機羯磨疏濟緣記二之二

<sarticle>四分律刪補隨機羯磨疏濟緣記二之三</sarticle>

大段第三結解食界義文為二初義又二結護分之。
第三攝食界分科中初分義文次於義中又分結
護結有六門兼上義文護有五門唯是義說。
就結淨中六意分門一制意辨名二列數定體三分
自他四院有周缺五法有作不六解結差別。
結淨分門中四是懸義二六釋文。
初制意者良由在生資報三品殊途故使適化立教
非一然則上報堅強風骨雅正知量投乞便濟形苦
林谷是託四海為寄如斯之徒未假儲貯中人已下
形報疎微制令分衛終喪溝壑若不開濟容墜道業
如緣中因病致死故開結之初雖約緣終備三等欲
使通濟病苦不限康羸道存為本斯教興也。
初門制意中初通敘機教三品即上中下三根適
悅也然下別敘教興又二初明上根依制報堅強
者宿善致故風骨正者舉動有儀故知量投乞內
有志節故便濟形苦少欲知足故林谷是託慕閑
靜故四海為寄不為物累故具斯諸德乃名上行
次明中下須開初敘報劣反前諸義不堪上行病
瘁而死故喪溝壑也若下次明開益若不開許或
望崖而退或中道而廢故云墜道業也下引本緣
頗彰教益初下示通被一通三根二通健病問既
稟此教豈號上行答或時病緣義通兼濟。
釋名者飲食繁雜能生染穢同住看守體乖儀節名
為不淨既加結已隨局處所宿畜既除非咎不起故
名為淨此從緣也非對穢言淨具四儀故方名為淨
一由斯貯畜增貪長慢名汙淨心二外道俗流生譏
致謗名汙淨信三既同宿煑能生多罪名汙淨戒四
現結集因來受苦報食噉不淨永離香潔名汙淨果。
釋名中三初通釋前明不淨生染穢者謂有宿畜
等過乖儀節者謂非比丘所宜次明淨義相反可
知此下簡濫言從緣者望離過也非對穢者斥妄
解也有謂簡餘穢處而名淨故具下別顯以上淨
名通含四義汙心是惑汙戒即業汙果是苦三並
自汙二即汙他今既結已翻成四淨。
今通引部別對明開制。
次對明開制以諸經律開制互現故須辨示會通
教意。
僧祇云院內䊩汁流巷人訶僧住與俗無別因制不
許十誦云初聽白二結地已外道譏言禿居士舍倉
庫食厨白衣無別因令僧坊外作既在露地乞多食
少因制不作淨地作者吉羅先結捨之。
初明廢中初科僧祇元開淨地䊩汁流外䊩音翻
字合從水汰米汁也十誦初制界外由有倉厨故
遭譏毀審知儲畜本非道儀既下次明永斷乞多
食少謂求乞者多食不足故。
有人依此文相普不須結竝為他物淨故。
次斥異中初文既依上文祇合永廢乃為他物深
乖教旨。
今解不然十誦制斷僧坊無復食厨為靜外譏若開
他淨終負外責一不可也若是他淨則無宿煑今彼
律中唱言兩罪二不可也即四分文云待明乞食此
中都無作食處則相同十誦如何二開楞伽經偈若
有僧伽藍寺舍煙不斷常作種種食故為人造作是
名不淨食如實修行者不應食此食。
今破中初文初破自違所據有二不可即下次引
<pb n="175"/>
經律證非四分既無食處義同制斷那得妄云他
物開耶楞伽偈文初三句指過次二句示名由為
比丘而造故名不淨下二句制斷準下經文如何
界中尚容他物。
今準大小兩乘了教明文僧坊無厨不許結淨如涅
槃云聲聞僧者無所積聚大小麥豆若諸弟子時世
譏饉乞求難得無人供須為住正法方開受畜必施
檀越四法依止是正教也反此經文義非所許況復
楞伽十誦明斷不開佛在祇桓尚無厨帳阿難煑藥
在僧坊外可以尋之故涅槃聖行華嚴正願乞食自
資全無積貯諸律初受必準四依如何終老乃捨元
行雖開僧常或是前廢不可師心順情開也。
次廣斥中初通示若大小相望小乘是不了義教
大乘即了義教今望淨地大小皆斷通為了教但
在小則前開後廢在大則一向不立此為異耳如
下別引涅槃即四依品文初三句即引前段彼具
云聲聞僧者無所積聚所謂奴婢僕使庫藏穀米
鹽䜴胡麻大小諸豆若自手作食自磨自舂種種
非法故若有說言如來聽畜非法之物舌則卷縮
若諸下即引後段時世等四句即是開緣必具此
緣方開受畜雖開受畜要須淨施篤信檀越四法
依止即依法不依人等法四依也楞伽十誦文見
前科祇桓無厨事出僧祇阿難為佛溫飯在祇桓
門邊所謂煑藥也涅槃聖行即聖行品彼明菩薩
聞是經已遠離八不淨物出家求道堅持佛戒是
佛菩薩所行故名聖行乃至云不畜穀米麥豆生
熟食具常受一食不曾再食若行乞食及僧中食
當知止足常為諸天世人恭敬供養等華嚴正願
淨行偈云若得食時當願眾生為法供養志存佛
道若不得食當願眾生遠離一切諸不善法諸律
受戒竝制先說四重四依令遵上行元即初也雖
下遮妨律開僧常明有淨地然是廢前後不可用
不下正斥。
問如上諸教皆不開結今結前廢如何會通。
次問答顯開問中諸教既廢今何復行。
答曲逐時機不堪本制便隨開者不無其致有人言
諸部不同何有會也大乘則上達可行小乘則分河
而飲故知部別且用當宗如鈔序中小持律也必力
堪濟通用何疑。
答中初約機宜釋逐猶順也對上根則制益開損
對中下則制損開益故云不無致也有下次引據
宗釋初示諸律異大下次明大小異上達即大根
性者西竺大小乘人分河飲水言其不可同也故
下結示用當宗則不取諸律小持律則不用諸經
指鈔序者彼十門中第四門後明六師持律第一
唯執四分不取外宗今存淨地正宗此見但在彼
則專守不通在今則隨時取捨雖同而異學者須
知必下復示兼通不必一向也問前引四分都無
食處即同他律此復開結何以相違答他部一向
制斷當律或去或留立教適機義見于此問諸律
永斷與大何殊答小教令行淨命為絕譏訶大乘
乞食自資專存利物據制雖同約行須別。
五分中近寺住者施屋與僧作食合藥不得言是僧
屋準此他物淨也。
次引文中初文前師望判例為他物特引此文顯
知自別若言僧屋即非他物餘如後說。
母論佛見比丘諍昨日食因制殘宿食及大界內食
無淨厨者一切不得食準上結界中界內別結通團
大界則不相容既非同住且得相順此得從文失制
意也。
次科母論初引制文有二一制殘宿二制內宿則
知界中須結淨地同四分也準下次點前文即結
場中先結小界作淨地已外結大界欲彰大界中
<pb n="176"/>
不容淨地以順十誦制斷之文雖順而違故云既
非等引此亦彰彼論不廢淨地。
有人準律論文但是大界雖無院宇與食同住隨犯
宿者。
三斥異古解古準律論者律中淨地須依大界又
上母論亦在大界不約院宇即犯內宿前師隨處
竝為他物此師無院同界制犯前則太緩此又大
急莫非任情故須引破。
今解言界者是院周界豈局作法縱結攝僧無僧坊
院不成儲畜譏過則無院雖周成不結攝僧亦是宿
攝能生過故所以律云持食露地賊所持去因開寺
內若約界成不應四淨半有籬障非唯自然義通作
法。
今解中初科為三初立義是院周界謂律論云界
乃是院相周帀之界至於成宿但取院相故云豈
局作法準文三句初院周界者即院界俱有成犯
可知縱結下即有界無院縱畜無過與古不同院
雖下即有院無界攝相義強故有宿過所下引證
既因露地開移寺內結作淨地可驗露處無過明
矣若下反質律有四淨若不約院則缺不周但有
三耳又復不周通於兩界故知不爾。
問有界無院不集別眾無界有院如何犯宿答僧食
兩異何得例也由方相合儲過譏生故有罪也法事
取和不從譏過故有斯異。
釋妨中問舉別眾例難無界不當犯宿答中初總
示由下別釋兩途各異在文可見。
二列名定體者依文釋之就分為二謂總別也初標
舉名題佛言已下顯數相也。
次列數定體分科中總即前標別則後列結解二
法總中分二即文注也。
一者檀越淨文中由是他物貪儲不生故直開也義
分為三初處所是他物食具是自許既是俗家我固
絕起二處是僧坊食具俗有律云聽作檀越食令淨
人掌舉不應自受所須隨索之三處食俱他如今俗
設噉會者是也。
檀越淨中初科初敘意義下顯相初云食具即通
器物生熟之者許猶有也固即是執二中不自受
者恐成己物故三中一時齋供謂之噉會。
此之三淨必是真他不容倚傍濫託檀越若道寺是
俗造即云他淨一切僧坊俱非道有於中盜損望俗
推繩乃至佛法咸無福也財物無在隨施成主何得
仍舊為檀越淨。
次科初明委實若下次斥妄計律中盜損僧物不
望俗結又施入三寶俗皆獲福今若屬俗事皆反
之財下三結責。
有人言不結有罪若結難護又言由有倚傍勝不結
者。
三中初文彼謂結與不結二皆不可倚傍他物且
得無罪故勝不結。
今解不然佛制智明不唯暗塞親知是非罔冐聖儀
非唯反增愚暗更遭不學諸罪於彼宿煑終結根本
何有脫也若言護難可以難而不結世中五欲盛啟
五情橫割斷之得行佛教豈唯食飲口腹之累用涉
言哉。
二中初斥倚傍佛制智明言其制法顯了也不唯
暗塞言其不當罔冐也然彼自謂倚傍為他物淨
故云親知是非等反增愚暗即癡業也不學更兼
無知故云諸罪此二枝條并下根本竝制罪也若
下次斥難護佛所立教勉力奉持豈得畏難輙自
除削仍舉五欲責其任情絕欲則能奉教畏教即
是順欲況飲食四塵發欲之甚過患灼然不言可
見啟發也累即是患。
疏者立言寧結減罪何以知耶由結淨地通無內煑
<pb n="177"/>
一有益也善者懼罪雖宿有淨惡者慢犯雖觸無染
二有益也結防兩失俱離無瑕如何妄指自貽伊責。
三中初通示何下別釋一無內煑對下內宿約人
不定故云通無二無宿觸持戒為善雖宿有淨謂
結淨已大界無內宿也破戒為惡雖觸無染亦謂
大界無宿觸也以未結時善者避犯不敢與宿惡
者慢犯與宿成觸今既結已二皆成淨結下雙結
上二句示今益下二句責古非貽贈伊是也。
二院相不周淨者由體同空露藏畜心微故也。
二不周中初科心隨境轉罪自心生所以處露心
微罪無可結也。
文列三相言半有者二方障也言多無者一方有障
言都無者事同空野籬障既爾標四例然約文附事
則有十八處據籬為言若二合至於六合或更互參
則多相也通而為論無非是開可以類解。
次科初釋三相注中籬障二物合明障謂版壁帷
帳之類籬下指例謂垣墻等皆具三相約下結數
籬障為二并下四種為六一中有三則十八矣（舊記
合籬障為一但有十五取檀越淨中三為十八謬矣）上約單歷據下次約合
論以籬為頭歷下五種二合至六合有四十五句
二合有五（如云籬垣籬墻等並以半有多無都無三種歷之則一有三為十五句）三
合有四（十二句）四合有三（九句）五合有二（六句）六合有一
（三句謂每一句諸物相間不定故）或更互參者如以障為頭二合
至五合有三十句以垣為頭二合至四合有十八
句以墻為頭二合至三合有九句壍唯二合有三
句總一百五句通前單歷則一百二十三句數之
可見通下總結。
三處分淨者以初成故未曾經宿壅結未多隨人處
分即以名也在文易顯。
三處分中初文所以不經宿者住處嚴淨事簡省
故又復制法有限齊故經宿反上則有白二法也。
僧祇云新作住處佛塔在東厨在西南僧居二中行
來之處又西南也營事比丘以繩量度作諸淨地不
得過時善見云應捉柱云此處為僧作淨屋如是三
說乃至一柱作法亦成若已成者召本主語令知淨
地隨語作成若聚落老宿召來遣作若教亦得。
次科僧祇初定方所西土僧寺門皆東向故塔廟
在前厨在後角僧在兩間行來處即大小便處彼
多東風故厨廁皆在西南吹氣於後而廁在廚後
故云又也營事下正明處分不過時者限明相也
善見初明剏造則捉柱作法若下次明已成則召
主指授若無本主則召父宿恐彼不解故令教作
此約新屋準下僧祇亦通癈寺。
四者僧作白二結由住來經久不可處分必須和通
依法結之。
四中初科一是伽藍非是他物二須院相非是不
周三如文敘故須白二結之。
據如母論先自然中集僧結淨準僧祇中非羯磨地
不得行僧事餘廣如結塲界中。
二中母論自然如前已決僧祇文證必在作法。
文中疑有淨地更解結者謂荒毀僧坊迷謬淨處且
通解已結依處分故僧祇中僧俗兩住俱廢二年得
加處分。
三中迷謬淨處即是失相非不曾結今人準此無
論曾結不結例解妨疑若此謂疑則何有非疑處
乎結依處分且據久廢為言下引僧祇示其年限
必癈未久還須白二三四兩門比前可見。
上明列數也。
第三自他中初一他物明淨下三約自辨淨。
四明周缺者第二不周辨淨餘者周中辨也。
五作法以不初二無法直爾離染名之為淨下二由
加法成隨法明淨。
第五總分中初二無法竝通兩界又初通俗住二
<pb n="178"/>
局僧居。
又就二作不同為六。
一僧別異處分別人羯磨僧法。
別釋有六初義易解。
二近遠異處分別人加故不得經宿羯磨眾法隨事
遠近僧祇支尼梵志為佛造僧坊佛令波離先往為
僧作淨厨若過時者名僧住處不名淨也五分佛令
先指其處為淨地置食於中若未羯磨比丘不得入
中至明相出言羯磨者即處分之通名也。
二中初分異僧下引示彼明佛於鴦求多羅國遊
行爾時支尼耶螺髻梵志聞世尊來作僧房淨厨
遣人請佛等餘如疏中梵志即淨行居土之通名
并下五分竝制不得過時證前局近五分羯磨語
濫故下決之（準此五分亦召別法為羯磨不唯十誦四分）三四及初竝
是簡人二即是事五處六法總歸四緣。
三一多異處分隨時少多羯磨唯四人已上。
四道俗異處分通七眾羯磨局於僧。
五約處異處分通諸界羯磨局大界。
五中通諸界即自然作法。
六解法異處分口法解羯磨唯白二。
六中處分口法解但云此處不作淨屋。
正作法中結解分二。
初中標緣由命難故開結邊房靜處者必具二緣乃
開結也以道寄清修食緣煩雜俗中節士尚遠庖廚
況出世人奄蒙庸僕誠不可也制在邊鄙又居幽靜
意可知也。
第六門結中初科初示開緣由命難者即本緣起
律因看病入城求粥城門未開遂致餓死言二緣
者即須邊房又兼靜處以下申教意道寄清修者
謂修道託處必在清曠之所不宜與食同處俗下
舉況語出孟子但借彼語而意自別（彼云君子之於禽獸也見
其生不忍見其死聞其聲不忍食其肉是以君子遠庖厨）奄蒙庸僕混於賤類
也制下結顯欲遠僧處故兼僻靜。
律中應唱房名即是相也今時行事直依羯磨單白
四句自唱自結得在依文失於緣唱欲依軌儀白中
加第二句牒其緣本理得成也今隨文故略而不出
恐諸局教或致餘言此是結集缺文或是覺明漏誦
又可竺念遺筆比諸結法義有虧緒可不鏡乎。
次顯相中初科初點文今下斥異初敘計彼不別
立唱相羯磨緣中牒之故云自唱自結得下次今
斥又三初指過律本結法白唯四句故依文為得
然既不立唱相則第二句中不牒緣本故緣唱為
失欲下教加改今立唱相既有前緣故須加句今
下示今文初明不加之意局教謂守文之徒餘言
即是譏誚此下決文缺所以初推結集過或波離
初集或法正分宗次推翻傳過覺明即佛陀耶舍
誦本西來此方竺佛念對翻筆受諸結界法白並
五句獨此缺之故有虧緒謂失於條緒也。
文列五眾房者豈僧中院居尼三眾是彼三眾為僧
造房擬自供養仍本造者為名如毗舍佉母云住我
房者當與福饒可以類也。
次科僧寺義無尼居故約房主通之仍引事類亦
見本律毗舍佉母造房施僧仍自供給既云我房
明屬本主當與福饒謂受供施以福益我也。
五分列相言通結者故彼文中通僧坊作除僧住處
以界內果樹將熟不長若不早結恐有內宿故也又
云不得羯磨机架上重屋上乘上作淨犯吉羅亦不
得淨地取土置不淨地而云是淨依本地起有淨不
淨本土若移無淨不淨僧祇或於一邊二三邊隔道
兩邊以為淨地餘為不淨皆謂任時量處得淨其心
隨其心淨器食亦淨如不知果食在界內等即此不
知是淨心故開成緣淨。
三中初示結法通僧坊者牒二同故除僧住者下
<pb n="179"/>
別簡故以下示開意又下明非法又二初明作法
而所加非處亦下次明移土而不重解結不淨地
即大界中後引僧祇以明結意二三邊約相鄰隔
道兩邊即相對皆下示名如下引證後自廣之。
文中在院外遙結者即解義門第六作法差別。
三加結中初標亦是卷初第四結解差別也。
攝僧界法同處結成攝食界法遙結乃就何以知之
故文云今於此四方相內結故淨地云僧今結某處
也所以然者僧界衣界攝人同法同處食界不爾攝
食障僧若人食同處加結之時相中不便故遙唱結。
次遙結中初文初示僧食不同何下引文別證竝
羯磨緣所下各推所以初明僧界同處仍兼攝衣
以同僧故次明食界遙結。
又解必同淨地復有何苦法自簡處豈同不得故作
結已雖有宿觸止壞食具不損淨地結解有法穢染
有罪兩不相干同處成結縱列某處牒相為言。
次科初反前義苦猶害也故下次約宿觸結解對
顯不同縱下決前所執。
問結淨地中不竪方相者答古人不尋文也如上已
明須知分齊護宿煑過何得不也古人有言以食望
僧是攝是障謂僧食兩望也淨地結意攝食障僧恐
相染汙又云以僧望僧非攝非障謂僧住望淨地也
作眾法時同須赴集唯攝宿煑不攝別眾可不然也。
次不竪相中初問由古不立故假問通之答中初
斥古如下顯今指如上者即顯相中古下引證此
則別有一師立句簡辨二界同異今此取證各攝
分齊文為兩段前段初二句引古謂下今釋謂以
淨地望大界則各攝不通也又下第二段初二句
引古謂下今釋謂以大界望淨地則攝僧義一也。
文中結東廂厨院者若準律文但言某處如僧祇中
則在西南今準方土所尚無施不可祇桓諸寺門竝
東開中梵尚日初方故門在東為上又多東風吹氣
散也此土言方亦以東始尚於陽氣以定北辰為中
故東為厨也故智論云隨俗無過不可以晝為夜也。
三釋東廂中初示諸部不同四分不定僧祗如前
今下次明隨方安立初二句通示祇桓下別釋初
釋西土尚東一為尚日二則當風寺門東向故厨
在西南二明此土尚東四方四時皆以東為始以
北為終以定北辰者爾雅釋天云北極謂之北辰
郭璞曰北極天之中以正四時然則極中也辰時
也以其居天之中故曰北極以正四時故曰北辰
然此土寺門多是南向尚於正陽故厨廁宜在東
北亦以多南風故也故下引證彼明佛法不免從
俗但不從彼見且如晝夜是世俗定法豈得不隨
耶。
問結淨地竟定無內煑何不開宿答宿是隨人不問
淨地不淨地有人則犯無則不犯煑是隨處不問有
人無人但是大界即犯內煑。
問答中初問宿煑義別須問分之答中內宿隨人
兩處俱犯內煑隨處唯局大界。
問結竟不得宿與不結何殊如何開者答未結通界
犯結竟局僧住故有益也。
次問淨地不免內宿結有何益。
問既不得同宿亦不得看煑答看煑非罪緣同宿是
本制故異也。
三問謂暫入看煑亦應不得。
問結竟無宿煑得開惡觸及自煑不答亦緣異也宿
煑停貯過也餘二造作過也造作非儀相淨法所不
防。
四問欲分四罪差別答文皆易見。
問夫開結者為免過也今在中宿尚不免罪若爾說
淨加法已亦應不合畜長造房耶答制法不同為益
而起開閇合度故云知機。
<pb n="180"/>
五問初領前若下正難說淨對畜長加法對造房
即與處分也答中初二句正答立法益物不可一
例下二句結歎佛號知機良由於此。
就解文中雖非律文而開解故準說無苦。
二解法中據律有開無法翻結為解故云準說。
大門第二義明護淨五門別之初翻染法二護守法
三罪通局四相覆墮五淨生種。
第二護淨此下五門大同事鈔科釋引用廣在資
持此中隨文略點而已。
初中四位一緣不淨二緣淨三體不淨四體淨。
初一須翻餘三不須如遇緣觸宿染穢由生律制儉
開乞求易得私順通文便自宿煑縱實依難遇豐須
閇因循不絕是緣不淨或可時沾緣淨扶持器具之
例後須息心仍事不歇或縱心把捉謂無罪累知而
故為竝須翻也。
初門緣不淨中初科五種初遇緣觸宿二律下無
緣輙開三縱下因開不制四或下緣罷不息五或
下愚教慢犯。
五分有諸木器常用行食肥膩不淨以瓦石揩洗破
壞僧器者應沸湯汁洗之。
次科五分如上觸已須洗翻之。
僧祇云銅器淨洗用木器受膩棄之不入者削用餘
有米麫醬醋之屬隨用少許於六眾中展轉博之後
得本物即名為淨物不定主隨屬故得。
僧祇中初翻器具餘下翻食物謂物眾多不必全
換但取少許易已投入其中縱得本物亦自成淨
此法極要宜乎準行。
二緣淨者如僧祇中忘悞觸捉僧家麨食或遇時緣
船車載物得在上住。
緣淨中初科僧祇二緣皆非意故。
又如十誦淨人執持釜器泛物得為扶佐不許傾側。
十誦佐助事止須息。
四分中惡心觸食令諸得罪不觸自淨或器在雨中
聽覆葢等及時世飢餓人相食者開內宿內煑自煑
惡觸僧俗二食水陸兩果不作餘食此為八事義兼
不受殘宿二罪壞生一種文開內噉為命難故不開
外損為靜世譏濫故不顯若值豐年乞求易得猶順
開者如法治之。
四分三節初惡心觸佛判觸者得罪不觸者成淨
二或下覆器觸律云若酥油瓶不覆無淨人者自
手捉葢懸置其上即緣淨也三及下儉開八事又
四初敘緣開下列八事上四相別二食兩果同開
不作餘食總有五事所以分者由本緣起四物別
來故此下示罪相惡觸內宿則兼不受殘宿既開
自煑義兼壞生文開內噉謂果菜為食不開外損
即斬壞草木文中若列恐謂俱開故云濫不顯也
若下明還制順開成犯即屬前科。
斯等廣文如鈔備列緣會須開緣靜即閇前雖宿觸
開故無染不須翻也。
二中指鈔文見四藥約緣開閇大同於此前下決
上緣淨無染不翻。
前門不應為而為此門應為而不為兩乖法網雙獲
一罪。
三中上列諸緣涉於兩門故須簡辨如儉開緣既
遇豐年不應宿觸而反為之即不應為而為也先
雖開聽今須還制而反不依即應為而不為也前
是作犯此即止犯雖復兩乖同歸宿觸故云一罪。
三體不淨者如十誦多論販博財食治生道人所獲
福會罪過屠宰雖不宿觸義不聽用乃至造像不合
興敬縱使施僧亦不合受以心隨之續作不絕本不
許翻縱翻終染由心在故若身死已後都收入僧以
心絕故。
體不淨中初引十誦身雖出家經營為活故號治
<pb n="181"/>
生道人以所得財求福設會持戒比丘不得受用
罪過屠宰者彼云屠兒止害一生販賣一切皆害
故造像不禮施僧不受以下出制意本下示體穢
若下明死已入僧。
四者體淨如十誦中比丘食竟以食不淨鉢與淨人
彼洗竟還置僧器中由一心與故名之為淨又與沙
彌擔食後沙彌得已還與比丘以先不共要隨施取
食五分中自食殘者施淨人已明還施者如法受之
皆謂決心棄捨無再畜心故得。
體淨中初科十誦初明決與淨食不淨鉢者謂已
用食者又下次明互易淨彼隨施取食下有反此
不得一句謂若先共要即非體淨五分明還施者
謂淨人不食明早還施比丘得受皆下通決上文。
如本新淨器物柴水衣帛本非飲噉觸宿非罪水是
大開何得有染。
次新器中初科諸物器分新故餘則不論明了論
水名大開量不須受故。
僧祇中比丘洗不受膩器著水然火既涌沸已令人
知之著米安中不得更然竝使淨人待重沸已如法
受受然後重煑。
次引示中初科僧祇不受膩者即是新器不得更
然護自煑故受已重煑同溫食故。
今多有人好心然火致觸僧器皆是自煑律開然火
乃是未下米前又是淨器故也今時竝膩膩是食餘
有觸煑者津塵通染故不許。
二中初敘非具有二過一則惡觸二則自煑律下
顯過律即僧祇雖開然火而非觸煑今則反之違
教有罪。
如上僧祇知水器等無膩體淨僧器新淨有觸無翻
以異別人故觸獲罪體無膩染翻何所翻。
三中初準前文僧下決新器以下二句釋上有觸
體下二句翻上無翻。
有人言僧祇律中船在水中車駕牛時比丘雖觸無
罪體淨今解不然此由牛水緣來故開緣去便染不
同水器當體是淨無緣來也。
斥非中僧祇彼云若船上載穀覆以蘆席比丘坐
上不得問名字若大車上載諸穀上覆者得坐同
上古謂體淨今判緣淨如上所列牛水緣來者彼
文云若風波漂船在岸一切不淨繩篙不離水名
淨又云怱即車翻離牛者一切不淨若牛繩尾未
離車名淨準知古判不足取也。
二明護掌法。
初護內宿者如五分使人於不淨地洗菜未竟明相
便出不犯以無心故四分中客比丘持食來覓淨地
未得明相即出亦不犯者據本無心與食同宿忽經
明相非是罪緣故開也。
二掌護法內宿中二律經明皆開不犯竝約無心
通之。
內煑自煑無文開護由煑緣時長不可奢縱故永閇
也唯除荒儉口法盡形餘無通處。
二中初明永制二煑緣長無容忽忘唯下次明緣
開儉緣如上及加口法盡形一藥已外不開。
惡觸一種如前緣淨諸律通開必非難緣寧死無犯
由輙觸捉失聖儀故如五百問中昔有持戒知事比
丘性以急故指挃僧器令收掌之後墮噉糞鬼中云
云如彼又智論僧護諸經盛明業相云云。
三中初示緣開必下次明制約初出制意失聖儀
者鈔云為現大人相故三世三聖竝不自作等如
下引誡五百問云云者彼又云五百餘年不見漿
水正欲趣廁護廁鬼神打不得近等智論云若沙
門福田食以不淨手觸或先噉或以不淨物著中
死入沸屎地獄僧護經彼因僧護比丘遊海邊見
諸地獄多是迦葉佛時比丘觸汙眾食不給客僧
<pb n="182"/>
等罪故受此報文有一卷須者看之又護淨經云
由有宿提等眾僧食不淨後墮臭屎池中等。
三明通塞者藥罪分二。
三明通塞復開兩門初分四藥對四罪有無後隨
一罪中用四位簡辨但有罪為通無罪為塞用此
尋文昭然可見。
前明四藥者。
據論時藥定具四罪即內宿內煑自煑惡觸也由資
報是強貪貯又甚。
初時藥中資報強者氣味殊越故貪貯甚者日別
常須故。
餘之三藥不加法者事同時藥。
餘三藥中初科同時藥者具四罪故。
若加法者惡觸一罪開於非時及七日藥若越其限
則非教也。
次科非時七日中惡觸開限內已外則不開。
古師云七日加法開內宿煑此無文也僧祇七日寄
僧淨地則有宿煑明矣。
宿煑中初引古判欲彰自任故責無文下引僧祇
既安淨地驗知古非文明七日非時無宿內煑同
閇。
自煑一罪義亦不開若變生者則失受不淨何得後
加若不變生重煑非犯猶如淨地無內煑也。
自煑中初義判若下釋所以自煑一罪唯局變生
失受成觸義無再加熟物非犯引類可知。
四分文中但解盡形開四罪故七日不列明不開也
若未加法例不許之故僧祇自煑薑湯不得飲也謂
是生者有變熟故必是乾者如律開之。
後盡形中有二意一顯四罪通開二證前二不許
若下遮疑恐謂未加亦通開故僧祇薑湯不開自
煑與上相違故加義決。
此聖言量不可輕也生涯漸迫日月逝矣徒恣口腹
死終不隨可為心師於此見矣余常覩行德諸僧康
徤之時清舉高世及乎疾苦知何不噉保命如斯終
歸後世無識之儔未曾隱括排斥教網希貪口腹為
之陷溺如是長劫誠可悲矣。
結斥中二初指教以勸生涯迫者死將近也日月
逝者年光速也死不隨者弃其所養也可為心師
者勸其自勵也余下指事以斥初敘其乖謬保下
歎其愚暗無下責其毀教耻躬不逮輕貶律乘謂
為小教不披聖教故未隱括陷溺長劫無出期也。
二明過中先緣後法。
次明罪中分緣法者緣即四過成犯之緣相法即
以罪對四法之通塞。
初約緣明且據內宿四分文不了。
初緣標示中四分但列罪名而不明人位差別故
云不了。
如十誦云共三種人同食宿不應食食得吉羅初共
比丘謂與同宿也二比丘僧者謂一具戒者同宿則
通一切皆被染也如四分殘食戒云今日受已至明
日一切沙門釋子受大戒者皆不清淨此通僧也或
釋疑故如衣不淨犯起別人謂食同此也衣有別屬
食味是通故一切染則通餘也三共與學沙彌者由
行違體順相同故染也尼中有四加式叉尼同宿同
罪也。
十誦內宿中初科初總示初下別列共比丘者即
約別人自染己食也二比丘僧中二初約通染釋
謂宿約別人犯通僧故下引殘宿類顯通僧或下
次約釋疑釋衣別食通恐濫須出三與學沙彌即
學悔也尼中三竝同僧唯加式叉。
故彼文云言內宿者羯磨結淨地已僧坊內宿飲食
者是若取後制義通淨地約相從文違教無宿可知
也。
<pb n="183"/>
次科初引文若下義決上文但云僧坊後制須通
淨地據文似淨地中達教不犯故云約相等。
十誦又云言內熟者結淨地已僧坊內煑飲食者是
文言自熟者大比丘自作如上三人互不應食言惡
捉者未受而觸是也比丘自取果與淨人已而從受
噉制犯吉羅名惡捉也。
後三罪中初明內熟熟即煑也文下次明自煑指
上三人即比丘僧及學悔也言下三明惡觸有二
一直爾自捉二捉令人受。
多論共宿三種若受食已作已有想不共同宿經宿
吉羅食則犯墮若自捉食名惡捉捉時吉羅作已有
想經宿亦吉羅若食不受不捉作已有想經宿吉羅
食亦吉羅此內宿也若食作已有想縱不共宿經宿
吉羅者以心貯畜故犯四分無文義豈通許。
多論中初通示三種初位準彼合云共宿不共宿
今文寫脫共宿犯吉即內宿罪不共亦吉如下自
明犯墮即是殘宿以先受故二中經宿吉者即內
宿罪三中亦然初受二捉三不受不捉歷句次第
在文可見（古記以後段別釋文為第三者非）若下別釋初位雖非
同處己想不殊。
後對法分別者約位有四處時人食也。
先以內宿約處明者不通他物及不周地由徧坊界
俱是開故餘二淨地若僧坊無人亦無宿也有人不
開於淨地二淨有人不免內宿就時要經明相就人
在三據知故犯律云遠來持食狗[啣-止+山]在界內風吹果
墮皆無人知是食淨也就食二種長足則犯未足則
無以生相相連運運動故自散種子後生非罪不可
言宿。
後對法中四罪各以處時人食四位簡之內宿對
處他物不周二竝無過餘二淨中內宿約人故僧
坊有物無人不犯淨地食處有人不開二淨即處
分白二也就人在三如上三種據知犯者罪隨心
故引律三緣證上須知遠來持食即客比丘入界
覓淨地未得明相忽現又律云時有狗從淨地[啣-止+山]
食至不淨地諸比丘白佛佛言淨諸鳥獸[啣-止+山]亦爾
風吹果墮如下自引食取長足種子已變未熟非
犯。
二明內煑就處不通四淨以法加簡故開煑二作法
外僧坊院中便有惡也就時通晝夜就人通七眾就
食通生熟竝可類知。
內煑中就處他物不周通界竝無處分白二須簡
內外故云二作法外等惡即罪也時人及食三竝
通者皆有犯故通七眾者據能煑為言若論所犯
局上三人。
三明自煑就處通坊淨以乖儀式譏過同故就時通
晝夜就人則局僧中三位尼則有四就食但局生熟
則開重煑也。
自煑中處時兩通竝有犯故人食各局以下眾通
造受熟食許重溫。
問律開式叉尼為尼造食又過受等今云何閉答如
上所論據行儀也有沙彌尼理須令作必無開造如
儉開緣。
問中上云尼有四人式叉在中違律故問答中據
行儀者即本制法有人不許無人故開。
四明惡觸就處通坊淨就時通晝夜。
惡觸中處時可解。
就人為論具戒有三一不受而捉如上十誦多論所
除二膩勢相連如十誦中手巾裹鉢日須一洗由食
膩塵能染後淨三任運失受何者是耶時藥過中受
法自壞餘之三藥不加法者類同時藥義加口法各
越所期本觸名觸。
約人成觸中初科一中指上律論即前緣中除即
簡也二中膩染後淨即汙觸也三中四藥過中三
<pb n="184"/>
藥過期皆有失受惡觸義加義合作若本觸名觸
謂本開觸之物今乃成觸也。
淨人有一謂膩染觸由失受故自執令授前食汙手
又觸餘淨故唯此也若如法授事同新受洗手加者
此淨人手不須洗穢。
淨人一中初明非法前食汙手即前殘食汙淨人
手若下次明如法謂不自執直令淨人授之比丘
洗手再受淨人不須洗穢以如法故。
又就比丘是觸非犯一為受而觸如行羮飯等二遇
緣失受如多論中淨人來觸更加法等三破戒故捉
律云不觸者淨四持戒悞觸如上緣淨。
次不成中初科四緣二中觸失更加再受而觸也
三中即諸比丘相嫌故觸之緣四指緣淨即上僧
祇忘悞觸捉等。
重張四句一觸而非惡如律中忘不受果持行方憶
見淨人時如法而受二惡而非觸如文欲令他得不
淨食故於沙彌邊觸食等止坐觸者不觸得噉三亦
觸亦惡即怠墮奉持隨造者是四非觸非惡清淨食
也。
次歷句中初句忘故不惡纔見淨人即應置地從
彼受之二中即上破戒故觸也沙彌受食故往觸
之坐即坐罪三四可知。
上約人竟今就食論通其生熟故律中自種菜生以
變動故無宿觸也。
食中初明通犯故下別示生物不犯之義雖曾手
種變故非觸。
四相覆墮者若非淨地有諸果菜未長足者運運變
易未可論罪隨取及時將入淨厨服用無過縱就捉
觸但名壞相由色變故不名惡捉以本生故坊淨兩
處互生互覆依其本地有淨不淨不依所覆說淨不
淨。
四相覆墮初科初明大界生物縱捉觸者謂未離
地時坊下次明二界互覆竝依根判故云依本地
等律云時有樹根在不淨地枝覆淨地果墮淨地
諸比丘不知為淨不淨佛言若無人觸自墮者淨
又云樹在淨地果墮不淨地比丘不知為淨不淨
佛言淨。
問何故律中作意墮者說為不淨。
問中律云若風吹雨打獼猴諸鳥觸墮者佛言若
不作意欲使墮者淨反顯作意則是不淨若云約
根何以律據作意判耶。
答此謂非淨地果長足既久作意欲墮有貯畜心便
成內宿故說不淨若不作意則無心畜長足自墮不
成同宿。
答中初科一是大界二又長足畜心故犯無畜無
過。
律中風吹鳥墮聽食無罪五分云非比丘所為見果
落非淨地使淨人拾聚經宿白佛因制不知地非淨
聽食若知不得食又不得樹上得果試看生熟便獲
罪也。
次科四分如前五分非淨地即大界約知不知判
淨非淨又下亦五分文試看獲罪者準鈔即是惡
觸此據已熟為言必未長足準前但名壞相則非
惡捉。
五淨果菜法分三制意處人作法也。
初制意中明了論疏云諸外道等謂草木中有命根
想律中亦爾若不制者則為輕訶令彼獲罪又與白
衣無別不生恭敬故便結斯戒又外道法中有火刀
兩淨自傷鳥啄爪壞則無佛制淨法高勝於彼皆生
深敬故有斯益。
五淨生種制意中了論初為遮謗又下次異白衣
彼無淨法故又下三異外道彼有兩淨佛制五法
故有斯益通結三意。
<pb n="185"/>
二明處人不同義張四句初人果俱淨地大善如法
二人果俱非淨地成淨不得食以內煑故不妨及餘
眾三果在不淨地淨者在淨地若以刀火爪作淨成
淨不可食爪刀雖非內煑以非處故四果在淨地淨
者在不淨地成淨得食後之二句依十誦文也。
次處人中初二句可解三中三淨俱不得食刀爪
非煑故下通之四中人雖非處果非內煑故得食
之後下指所出前之二句諸律皆然。
三淨法不同。
四分藥法中十種五種淨種淨根廣如鈔。
三淨法四分中十種是總標五種淨種淨根是別
示根種各五即為十矣淨種五者一火二刀三瘡
四鳥⿰口豕五不中種（謂不堪為種也）淨根五者一皮剝二㓟
皮三腐四破五瘀燥（或黮瘀或乾燥）。
僧祇中果核者火淨已聽食若但皮淨不火淨食核
者墮若火淨不皮淨皮核俱食俱不皮火一提一越
要須俱作法始成無犯餘如鈔說。
僧祇初通示若下簡辨有四句初句食核墮者即
壞生故若下即第二句以火淨通壞相種故不論
罪俱下即第三句二俱不淨雙結可知要下即第
四句二俱淨也下指事鈔四藥廣之。
五分有十種淨法大同四分加水洗法律中水洗連
根菜即是淨者如初生蓼蘿等未有節故且從根種
如洗有節方從火淨。
五分初指同加下示異本律十法之外亦有此法
即水洗為淨下簡蓼蘿即蘿勒蓼似今蘭香猶有
節者即是節種故加火淨。
母論中說水所漂者塵所坌者此竝相滅不可壞種
也。
母論水塵壞相終須火淨。
僧祇云多果同器隨一被淨餘者通成別則不成必
須相及故甘蔗著葉莖莖淨之無葉者合束成淨準
此一盤生菜相種和雜相已洗淨種未火觸縱火觸
相種猶非淨相種相隔又不相通例餘蒿草有隔非
淨。
離合中初科初引文別不成者謂不同器不相及
也甘蔗有葉以相隔故須逐莖淨無葉相及故得
合淨準下義決相即莖葉種即結實由為葉隔種
須別淨。
明了論中有四句一自加行淨者非言自作成法然
自作有益如果子一聚若未淨者但食皮肉一一吉
羅食核一一提若以火觸聚中一子止得一吉羅餘
皆成淨也以成淨故無一一吉一一提豈非利益乃
至爪淨例同此也二他加行淨三自他淨共淨人作
故四非自他者物若自傷等是此四種淨不但約一
物成於彼聚中若一被淨所餘皆淨。
了論四句中初總示一下別列初句比丘自作故
云自加行淨止得一吉即自煑罪若但刀爪但是
壞相若據自煑本不合食鈔引十誦除火觸者準
是開法義非常途二他加行即淨人為淨易故不
明三四可解此下通結非但一物成者謂不獨觸
者成淨隨物多少一切皆淨。
疏解云如一聚桃李火觸一已餘皆成淨或以刀破
爪傷一子一相一聚亦成餘皆列爾作淨之體本以
為法非永不生故曰淨也但成儀式名沙門淨。
疏解中初釋通淨一子一相子即是種餘皆例者
上文且舉桃李為言自餘諸物皆可例說作下次
出淨法本意既但名淨但是作法表心而已欲彰
沙門動有儀法如上制意杜絕譏訶簡異外俗故
也。

四分律刪補隨機羯磨疏濟緣記二之三

<pb n="186"/>
<sarticle>四分律刪補隨機羯磨疏濟緣記二之四</sarticle>

諸戒受法篇第三
釋受法篇。
篇目中若據本文始於三歸終至尼受法有多種
如疏總括不出四位故云諸戒受謂所受之心因
法即能授之儀式如疏自解。
就篇分二謂標列也。
初又分二即標釋也。
戒法有幾而言諸者約人則七眾不同約體則四位
階級故二眾大受為一位同奉具戒無願也二眾沙
彌為一位同奉未具有願也兩部在家為一位同奉
五支之戒也淨行信心為一位同奉九支齋戒也由
體同故根轉戒存報殊儀異就緣類別故曰諸也。
本文標題釋諸字中初科初牒問約下釋通又二
初總示人即受人體謂法體故下列別四位每一
位中各兼男女餘三則人法齊等第二則兼收式
叉七眾備矣初云無願已獲具足無願求故問道
定二戒豈不忻求答今此且望別脫中極定道心
戒不假緣受隨功自感故非所論問準善戒經比
丘具戒為菩薩方便豈非有願答心雖企求教有
分齊且據當教故云無願二明沙彌有願反上可
知三在家五戒不斷正婬但名婆塞簡下八戒未
彰淨號四九支者若據諸教皆名八關剋實有九
故云九支由下通結上二句明體同故合根轉戒
存通該四位男女互轉不復重受可驗體同下二
句明緣異故離文列受法一一位中各有不同至
下自見。
問式叉別位理有異持何不在者答今據體論如上
分四式叉增其學法據本但唯十戒如何知之以轉
根驗還同沙彌也。
初問中以前四位獨遺式叉故須問決重加六法
出過小眾故云異持答中初指前通答式下顯同
小眾既云增學明不發體鈔云六法是其學宗戒
體更不重發還約轉根證同小眾。
問體同沙彌自有常學何須增法有違缺戒答由於
女報性涉虗羸即授具足恐有輕犯故增戒法加輔
靈神必事陵踐隨法更學。
次問中常學即十戒也六法制行二年中間有犯
還復從初故云有違缺戒答中初敘報劣故下次
明制法輔助也靈神即心識下云六法練心恐輕
犯故二年練身恐有胎故。
所言戒者謂禁約止善為宗雖有作用終須謹攝有
越常規無非制約故云止也有人言防非禁惡為戒
者非無一相然佛有戒未必防非戒通善惡不可偏
解餘如別顯。
次釋戒中初示今義禁約言通止善名局以局簡
通即知善戒由止成善故云止善雖有等者會通
作持依法離過還歸止攝則知止善通收二持有
下斥古解初引古非無一相但得止義故然下正
斥上二句斥防非戒必防非人何有犯故知須假
行人隨中嚴奉始可離非故云未必也次二句斥
禁惡屠獵所持亦名為戒今云禁惡但局善戒故
云偏解下句指廣即事鈔中卷戒疏初卷也。
所言法者法謂楷模凡所準酌咸有緣相故也。
三中初示義凡下指文下諸事法散在教文今師
詳括布列成儀緣謂成緣相即法相。
所言篇者謂章句分齊之名自古無紙用竹編簡韋
連束之隨章為束即號為篇故字體猶存竹也後漢
蔡倫方擣樹皮為紙初也。
四中初釋名自下指事簡即竹片韋即皮繩擣皮
為紙起自後漢故云初也。
所言第者謂是居處王侯之宅從此得名篇次在此
<pb n="187"/>
故云第也。
五中俗中第宅第鋪皆取居處次第之義。
所言三者從文其實次二約義乃是三前。
六中從文次二謂從初集法來即當第三約義三
前謂從正宗來即當第二。
不覺順世間言故得勒茲消判餘前後文可從此例
也。
示意中初點前言不覺者明非意也順世間言者
隨俗諦也勒約也餘下指例前後九篇宜同此釋。
所言戒法理通下釋成俗受也古來集法多削在家
便製疏云律制內眾不被外部今據律文通收清信
禁束三業為道階梯理須明練是非通塞成敗何以
知耶如來設教類同空界隨立一相攝修皆盡五戒
被俗之法五體通道之規持犯相扶難遮齊則由斯
弘義事必書紳恐涉生常故前標釋可通鑒也。
釋注中初略判古下二委釋初引古今下敘今又
三初明所據三歸五八竝見受戒犍度為道階梯
十具漸次故律被內眾兼明導俗故今集法據此
為量何下次推教意同空界者虗空有二義一無
邊義喻周徧也二包含義喻攝機也且舉五戒顯
上一相廣攝之義被俗法者約相局也通道規者
據體通也善生經云此戒甚難能為沙彌大比丘
菩薩戒而作根本是也但婬分邪正罪無篇聚至
於大重小輕方便趣果義則不別故云持犯相扶
字或作符注引善生具問遮難與道不異故云齊
則由下三明須立弘即訓大書紳出論語彼云子
張書諸紳（謂凡聞師教則書於紳帶示不敢忘也）恐涉等者出注意
也。
就篇分二謂道俗也。
就初俗中位分三別初受三歸二受五戒三受八戒。
初三歸中諸師冥目誦習授之討論經論大有弘致
既為師匠義須通博使受成濟彼我無虗背此師心
多符妄習故為分途啟疎戶牖披文見意是為得也。
次科俗法三歸敘引中初文初指非心無所曉冥
目誦文恐遺忘故討下次責昧教經論即下引多
論等既背聖教每事師心心即妄習符猶順也故
下示文意分途即下諸門戶牖即門下之義。
古人有言文疏之作當從三易一章句易讀二文字
易識三辭義易達則為尚也今世筆者反成三難章
句蹇澀牽引梗舌一難也多專俗習不涉本文蒼雅
篇統目所未矚弁辨甄蠲文理全別不羞多列令人
心惑二難也援引事義翳文略指相似餘辭未能顯
別自非對讀更須解出三難也故摘瑕累意存通教
豈事藏密方稱能也餘如常引經即其倫。
次科初引古三易沈隱候云（沈約字休文封隱候）文章當從
三易易見事一也易識字二也易讀誦三也（出顏氏家
訓今疏倒列之也）今下斥世三難牽引謂句長梗猶礙也
俗習謂世俗相傳無典據也蒼頡篇爾雅玉篇字
統四皆古賢字書彼皆未見并皮變反乃古製皮
冠辨與辨同謂罪人相訟古疏竝作辨字用之甄
字訓簡蠲字訓除彼亦一混而用翳文謂不顯所
出略指謂引詞不備相似餘詞等謂隱而難見若
欲解者須用本文對讀不然又須注解故下顯示
今意初二句示離過次二句明異古後二句顯從
要上句明不廣破下句標今所法謂同經論直顯
其義也。
何以然乎故薩婆多云三歸五戒乃至別脫由佛出
故開立此法但輪王梵王說世間法惠利眾生故十
善四弘劫初便有未能清昇超越世境法王出世不
為世善要斷煩惱遠出界繫故明戒善令依具修定
慧等行集生有本此其意也故律云為調三毒令盡
故制增戒學也母論云有五種三歸一翻邪二五戒
三八戒四十戒五具戒唯具戒者不行於今餘四通
<pb n="188"/>
有。
三中初句徵上直顯之意故下引文以示歸戒功
勝不可隱略論文初舉歸戒所出文略十戒故云
乃至別脫即具戒也但下比校優劣初明世教之
劣輪王是人主十善化人梵王是天主以四弘化
人即慈悲喜捨四無量心不待佛出故劫初即有
報在人天故未超世教法王下次明歸戒之勝莫
非斷集脫苦修道證滅也四分三毒盡集因斷也
母論三歸該通五法足彰功勝獨後一種八年制
斷故不行耳。
上來敘引其致今初翻邪義須分之初明業體二歸
依本意三約境寬狹四境通真偽五作法不同六對
趣分別準多論中隨義分六。
義門分章結前標後分章為六準多論者竝是論
文時參解釋但彼無科約今疏以義分之耳。
初中多論曰言三歸者以何為性。
初門引問中性即是體。
有論者言教無教性此就所發教之業從體明性故
若淳重心有無教也無教者此明業體一發續現不
假緣辨無由教示方有成用即體任運能酬來世故
云無教今時經論多云無作義例同也。
初解中三初正定體教無教性彼論續云受三歸
時胡跪合掌（身也）口說三歸（口也）是身口教若淳重心
有身口無教此就等者疏家斷也教為能發由教
發得無教故云所發教之業即以無教為性也無
教者下二釋名一發謂初念續現即第二念教猶
使也謂非教使之然任運自然酬因感報故也（世云
無由教示於人者非也）今下會異即善生成論雜心等也餘
如戒業章中。
又云三業為性謂從初發業者為名故云互跪合掌
口說三歸是身口教因具而發能存於有故名為性。
次師中初示體三業即是前教謂下今判故下引
證但云身口意在二中因下示立所以具即身口
有即來報。
又云善五陰為性者色身恭敬識想受中緣法翹注
竝由善本便生善行無貪等三攝御斯法能生後有
故因得名也由諸眾生依法受歸隨其心力有善業
起扶助形命若輕浮心體是無記不發無作。
三師中初示體色身恭敬即兼口說三心緣法此
明初受故為善本行心攝御隨起奉持五陰備矣
因以名焉斯法即三歸功德由下釋所以依法受
歸即初受也隨心力者即隨持也此師亦據能發
明體雖兼色陰發必由心故下準論證成心起。
二解歸意者。
論云以三寶為所歸所歸以救護為義如人獲罪於
王投向他國以求救護彼王勑言汝求無畏以投我
者莫出我境莫違我教必當救護眾生亦爾繫屬於
魔有生死過歸向三寶魔無如之何。
第二歸意中初文初句示境所歸下顯義如人下
舉喻眾生下合法上三句合上獲罪於王下二句
合上投向地國魔有四種天陰惱死未歸三寶皆
繫屬焉。
論云我境即四念處他境即五欲也我教謂心師也
他教謂師心也魔者梵本具彰云魔阿羅此方略之
但置上字後人加鬼不入字書依唐譯之則云殺者
能損眾生法身慧命也。
次科四念為我境者是佛所教可依住故即身不
淨受是苦心無常法無我四皆如實而觀故云念
處五欲為他境者是魔所住故佛則以心師法魔
則捨法任心魔是略梵據字本體從手從石世謂
鬼趣相傳加鬼篇韻有之知非古也翻名釋義在
文易解。
彼論又云如昔有鴿為鷹所逐移入佛影泰然安樂
<pb n="189"/>
在身子影戰怖如初乃至如來習氣盡故久修慈悲
能為物護。
次科引緣意彰唯佛是可歸故準論初在舍利弗
影後入佛影故云移也今文互倒取其意耳乃至
者彼云所以爾者佛有大慈悲舍利弗無故佛習
氣盡舍利弗未盡故佛阿僧祇劫修菩薩行舍利
弗六十劫修苦行故文但舉佛三勝對之可見。
問如上所列審能護者提婆出家本歸三寶何造三
逆入阿鼻中答夫言救者救於可救惡深罪定是以
叵救。
引問中初問上二句躡前提下正難提婆達多此
翻天熱生時諸天心熱故三逆者出佛身血破和
合僧打殺蓮華色尼即殺阿羅漢（舊將教闍王殺逆為三者非）
生入阿鼻一劫受苦是則三歸不能護之也答中
以其難救故所不救。
問若罪叵救無罪未須何須能救答調達初歸三寶
心不真實常求名利自號為佛有競化過雖有神力
息機不救故經有說解心能改志性未回終名拔濟
如此之人不名闡提又如闍王造逆入獄以歸深信
阿鼻罪滅轉在黑繩如在人中七日受盡又調達雖
在阿鼻以本歸心受苦亦微有時暫息故知三寶所
歸無虗。
次問有罪不救無罪不須救義安在答中初約不
救釋息機謂不施用也故下次約能救釋又二初
約開解釋解心改者了知正道故志未回猶行邪
行故阿闡提此云無信又下二約轉業釋阿闍世
此云未生怨囚殺父母造二逆業後於佛所懺悔
受歸轉阿鼻一劫之長為黑繩七日之短（俱舍疏云先以
黑繩拼量支體後方斬鋸故以為號）調達亦爾雖不能易處亦由歸
佛力故苦微有間如報恩經中佛令阿難往獄問
之調達云我在此得三禪樂然此小教且據實論
若約大乘莫非權行經云示現三毒及邪見等是
也。
三寬狹者。
論云通歸三世佛同法身故不獨歸釋迦以是別故
不名歸也。
第三門初寬狹者釋迦境狹三世境寬小教明三
世以六佛為過去釋迦為現在彌勒為未來十方
現在教所不論若歸一境餘則無心故不名歸。
若爾有諸天等於七佛中各自稱言某佛為師我為
弟子者答言不爾諸天別語何足為定亦稱一佛為
師亦有言歸三世佛者直以一佛為證何妨意表實
通三世故毗沙門說歸依三世佛也。
問答中論云若爾諸天自說我是迦葉佛弟子拘
留孫佛弟子如是七佛中各稱等答中初通示別
語即各稱也亦下別釋雖皆稱一而通局有異故
非一定下引毗沙證成通意。
四約境真偽者。
第四境真偽者法身佛滅理法第一義僧名真境
也色身佛經教法凡夫僧名偽境也。
論自問曰何以所歸名歸依佛此釋三寶名義也因
又答云歸依者迴轉也即歸一切智無學功德也。
明佛中初科初引問此下疏家點示也答中初釋
名義眾生無始背捨三寶今迴昔心轉向聖境故
若約大乘一體三寶反照自心即名迴轉如別所
論即下示所歸戒定熏修因成果滿五分法身名
一切智無學功德問此中歸佛而云無學者答無
學之名義通大小然小教談佛與二乘人斷證同
故如鹿苑初度五人名六羅漢若爾與下第十義
僧何異答斷證雖同三乘位別二乘實證佛是權
方。
又問為歸色身為歸法身答歸於法身不以色身為
佛故。
<pb n="190"/>
次問答中依法身體現起色身若歸色身則逐末
忘本若歸法身則本末俱得故云不以等也。
問何以出色身血得逆罪耶答以色身是法身器故
法身所依故害色身得逆罪故智論云如泥銅等體
無記也非感罪福以成法身相隨前敬慢有罪福也。
三問以出佛身血約損色身而結罪故答中初約
義釋法身無相假色以彰如物在器傷器則損物
故下引證彼明形像可為今例。
又問何所歸者名歸法耶答歸於斷欲無欲滅諦涅
槃是也。
法中初問答中三果見思通名為欲斷欲即學人
無欲即無學由斷故無無即滅諦出世之果滅即
涅槃寂滅之理此所歸法體也。
又問為歸自身盡處他身盡處耶答自他盡處俱可
歸也。
次問盡處即上滅諦為歸自己最後所證為歸他
境已成就者答文可見。
盡處者謂滅諦體即三諦所無之處是也由諸眾生
聞佛正教依觀修行集因既傾苦果便喪誠由正道
之所對治病除藥滅即盡諦也若藥不除又是其病
如筏喻者可以情求故取自他法所成德即三諦所
無方為正法不但言說為法既是非情知何用功。
牒釋中初文為三初總示法體滅諦盡諦翻傳異
耳二由下別敘修證初明苦集二諦所謂知苦斷
集集因即三毒四住苦果即三界六道誠下次明
道滅二諦所謂修道證滅正道即三學八正病即
苦集藥即道諦盡如病差三若下重遣法見又三
初舉喻金剛般若云汝等比丘知我說法如筏喻
者法尚應捨何況非法若通喻四諦苦集如此岸
滅如彼岸道喻船筏不捨船筏非至岸矣故曰可
以情求故下二顯體法所成德法即八正苦集病
亡修道藥遣二執己破空理現前即三諦無處是
聖所證不下三遮妄滅理體寂故是非情非口議
心緣所及故云知何用功。
上明自身盡處即初果受歸謂傾三結三隨結轉也
今時下凡所受歸者俱是他身所盡處。
次揀凡聖中初明聖人歸自以自證故三結即三
諦下各有結惑結惑既破三諦乃亡轉歸滅理故
云三隨結轉今下次明凡夫歸他由自未得故歸
他證。
須如此知識不但誦語而得成歸鸚鵡之喻往往親
矚宜改轍也。
三中初句勸學不下斥非鸚鵡能言鳥也但學人
語不知其義往往親矚言多見也。
問為歸俗諦僧為歸第一義諦僧耶答不以俗諦為
僧以雜煩惱故要以第一義諦僧。
三僧中初問內外兩凡薄地凡夫名俗諦僧初果
已去名第一義僧由證第一義諦無生滅理從所
證為名論云聲聞學無學功德是則通收四果四
向也答文可解。
若爾佛與提謂受歸之時不應言未來有僧汝當歸
依今解以俗諦為第一所依處故言未來僧又欲尊
重俗諦僧故言未來有實而言之真諦僧者常在世
故。
再難中引佛為提謂長者授歸之詞既言未來即
世俗僧違上答也解中有二初約所依釋以真依
俗故舉俗召真又下次約尊重釋恐謂未來無真
實僧於世俗僧輙生輕慢真僧常在何限未來。
五明作法不同者。
善見云三歸有二種一別受者言歸依佛歸依佛竟
餘二歸亦如是也二總受者如常三受三結也。
第五善見總別二受隨意準行。
多論云受三歸者先稱法後稱佛者不成若無所曉
<pb n="191"/>
知說不次第者自不得罪成受三歸若有所解故倒
說者得罪不成。
多論彼先問云佛以法為師於三寶中何不以法
為初答法雖是佛師而法非佛不弘是以佛在初
餘如疏引無知失次迷心故成有解故倒故心不
成。
問佛亦是法法亦是佛僧亦是法正是一法有何差
別答雖有一義相有差別以三寶而言無師大智一
切功德是佛寶盡諦涅槃無為是法寶聲聞學無學
功德智慧是僧寶。
次問中準戒疏三寶有四一體理體化相住持然
一體局大乘理體通大小且就教限理體無別以
為問端三寶互望佛僧無體同歸一法則無三別
欲明互倒何意不得答中初標示一即據體別乃
約相以下別釋佛僧能證法即所證能中師資位
分故三恒別佛云無師大智對下僧寶從佛所聞
專自利故法云無為簡異佛僧皆修證故所以二
寶皆稱功德彼論又云以法而言無師無學法為
佛寶非學非無學法為法寶聲聞學無學法為僧
寶。
又問稱於佛法不稱僧者乃至互少得成歸不答不
成受也。
三問答中乃至互少謂但稱佛而不稱法或稱法
僧而不稱佛。
若爾五分何為有一語二語豈非漸耶等此是教法
初興制後不得乍得重受更增法故。
次科五分有一語二語受具故引為難答中初興
後廢故後不得乍得猶言寧可謂寧可從後重增
不宜從初減少也。
善見云若師教言佛弟子不正而言弗者成受三歸
若俱弗則不成受若師教言佛弟子答言爾或不出
聲或語不具皆不成歸或言音不同如傖吳兩俗不
相解者應教其義如是不殺弟子答言解而能持亦
得受戒。
三中初約音訛明成否弟子言弗師正資謬故得
成受若俱弗者師質俱謬故受不成若師下次約
異音辨成否第列四異後言音不同即方俗異語
教使解義既得受戒例亦成歸傖仕衡反字書云
吳人謂中國為傖中國即指京都今之北人與南
吳音異也。
多問得從三師各受一歸不答不得。
四問多即多論三師各受答不得者人法俱異故。
又問得一年半年受不答得隨日多少受三歸也。
五問彼宗五八局時三歸通故。
又問從師受歸乃至五日三歸限滿故是師不答一
從受法終身是師如報恩經損葉之喻。
六問恐疑限滿師義絕故答中指經喻者彼云受
具戒時失十戒五戒否答不失但失名失次第不
失戒也乃至始終常是一戒隨時受名譬如樹葉
春夏則青秋黃冬白隨時異故樹葉則異而始終
是一葉今借彼喻此以有歸無歸雖殊而始終是
師耳。
六對趣者。
五趣為言皆得受也除報重者自餘山間空遠輕繫
地獄皆成三歸除不解者。
第六對趣正明中修羅徧在五道故但云五趣（舊云
除地獄者非）除重報者別簡下趣以人天二趣自可受
故文舉輕獄鬼畜類知除不解者通簡五趣以人
天不解亦不成故。
多論云龍受三歸為優婆塞又云龍畜生攝以業障
故無所曉知無受戒法雖經中說受八齋法但得善
心功德不得齋也四分龍受三歸及賈人等皆翻邪
歸非得戒也成實云餘道眾生得戒律儀經說諸龍
<pb n="192"/>
亦受一日戒故善見中諸龍及神得三歸五戒也。
次科多論初明唯許受歸又下次明不聽受戒無
所曉者畜類多愚不堪持奉準下得歸亦取知解
雖經等者即善生中龍受八戒論家防難以意釋
之齋即八戒然是成論所據即如下引四分佛初
成道賈客獻蜜初受三歸次為龍受今正明龍畜
因引之耳下引二論歸戒皆開善見神者即是鬼
趣。
義準多論據無知者人猶不得何況鬼畜如餘得者
謂有知解律中制罪尚結偷蘭以能變化知解人語
可以類也。
三中義準總判諸文初判多論如下次釋成見二
論律中殺畜提盜妄竝吉若有知解通結偷蘭由
能奉持故開得戒。
二就文中初標後受。
初中受三歸者但得法被身為佛弟子無戒可持文
中多論已下顯本從魔歸心正覺具列三寶體者以
妄作者多故偏列云知真歸也又引善見者釋成作
法不易依緣而受亦不難也。
次解中標文三段初示立法分齊次釋多論歸正
覺者對上從魔且明佛寶正覺即華言也妄作多
者人師授法不知體相故三寶多種唯明理體故
云偏列簡住持化相故曰真歸如上義門真偈中
說又下三釋善見難易成否在於明昧故須師學
始可授人。
授法文列得法屬己者明作法之時知三說已無作
便生故能所不昧於作業也。
次釋授法初科三說已者此據初念已前通名為
作無作便生即約次念徹至盡報也能授所受知
業成處故不昧也。
後三結者囑授叮嚀令持在懷不濫承奉故經云歸
依於佛者真名優婆塞終不更歸依其餘諸天神。
次科初示結意故下引證西土外道多事天神今
既向佛故云不歸等。
下釋有歸無戒者為除世疑受五戒者但依前誦止
是翻邪無戒可得又引母論的處灼然不容晦惑彼
我無益也。
三中初釋除疑有人用此授人五戒故特決之又
下次釋引證初二句點文有加無加用分歸戒即
此誠文是準的之處灼明也下二句誡斥晦暗也。
二明受五戒法義分為五一戒德高勝二簡器堪能
三作法延促四發戒時節五約相顯持。
第二五戒列義門中五義懸科文相如下配之。
二隨文釋義約文為三謂標法相也。
就初標中受五戒法計是能授文列所受故隨列也。
次釋標中初科計是能授者以今立法令師解故
然文中列相但約所受故隨列者示無他意也三
歸八戒同標所受例此通之十戒已後始標能授
亦是隨列無別所以。
文列經施不及持戒者明戒德高勝即初門義也。
釋注標指中注引經云亦善生文。
所以然者初受戒時已行三施盡眾生界故財有量
不及此也盡形不盜者已施法界有情之財言不殺
者已施法界有情無畏即用戒法行己化他即名法
施徧眾生界財為局狹集散之法能開煩惑惱害之
門戒法清澄故絕斯事。
牒釋中初科初總示以初受時立誓斷惡徧生境
故財法無畏是為三施盡下二別列不盜不妄取
即是施財不殺無侵惱即施無畏此二自行令他
倣之即法施也財施濟彼困窮無畏令他安樂此
二即慈悲也法施使彼開悟即智慧也三者既備
其勝可知財下通結初句示財施局狹一不具三
施二不徧生境集下明財施生過集則不免貪求
<pb n="193"/>
散則寧無取捨得者則喜不得則嗔能開煩惱故
不及戒。
又云由戒故施淨者智論云若不持戒得財施者多
貪不淨以利求利惡求多求故使來世受不淨果如
牛羊猪狗衣食麤惡若持戒者既絕惡求清淨行絕
乃至佛果故云六波羅蜜在心不在事等。
次科引論前明破戒行施之損以利求利謂販賣
治生惡求謂邪利活命多求即貪婪無厭惡因惡
果報應必然文列牛羊等且舉餘報若下次明持
戒行施之益清淨則離上諸過佛果則反上惡果
故下引證還即論文施戒忍進禪智為六波羅蜜
翻到彼岸修此六法能至佛果故若心不淨雖行
六事非波羅蜜故云在心不在事然此為破垢心
之人非謂廢除事行今人不修戒施妄以此語文
飾己非一何謬哉。
二當於受前問下至應隨為受來簡人相即義門第
二也。
文列善生簡人中還約性重者為問也故彼經中問
戒相者以法行務意存始終不取受具致有隨缺觀
其志力察其智愚量功進法不徒虗受故文云雖隨
言能當須久處六月供養出家智者審知可教待限
滿已和僧為受由能所知量願行齊具依法而受不
負眾生目驗不堪強令受戒致使毀汙二俱沈溺可
謂虗妄善惡其蹤叵追誡之哉。
次科釋善生中兩段初釋問難注中四種乃性重
中極重之者白衣有犯障戒不發不列大妄非彼
犯故見病棄去可攝殺中故下次釋問相注中先
歎戒功次示戒相後問欲受何戒即問戒相也今
釋後段初明分受所以受具謂具受五條也隨缺
謂受已毀犯也故下次明簡練此約出家欲受十
戒當先試練即如多論先以五戒調伏身心信樂
漸增方受十戒是也供養即是給侍眾僧出家智
者即和尚師僧和僧受者即法同單白由下三正
彰問意前敘如法之益能所即指師資願行即目
受隨負違也目下後彰非法之損任情非法善惡
兩兼故云虗妄事無實跡故不可追。
如成論中五逆罪者賊住汙尼毗尼不許者是人為
惡所汙能障聖道故不許出家若為白衣得善律儀
不遮修行施慈等善有世間戒準此有過如文不合
必懺蕩己二教無違但業重障深不發具戒也。
次成論中初引文若十三難通障道戒五逆賊汙
七難不障俗戒故特簡之文中初明制出家意以
出家人必取聖道故若下次明通在家意且令誘
接住善道故施慈等者布施修慈皆世福故準下
次義決雖通五戒必約懺淨為言有過不懺如注
所簡故云不合二教即世教與佛制也恐疑懺淨
容可出家故約深重釋通教意。
文列阿含等下明行淨納法也但無始無明是生死
本若理若事順違俱罪故須前懺使心清淨方堪聖
法。
次行淨納法中先懺後受經論並然故注云阿含
等妄起不覺謂之無始無明業苦所依故為生死
之本動念違理作惡違事澄心順理修善順事違
罪可知順有罪者以凡心學道本惑尚存造理則
取捨未忘行事則我人難拔所以順違二俱有罪
義須懺淨以應淨法故云故須等。
問前翻邪三歸直爾即授此五戒歸如何簡略者答
翻邪背邪初心難拔欻然迴向宜即引歸若更覆疎
容還舊跡五戒不爾先以歸正心性調柔堪思我倒
故須簡略方入道門以五體有虧三乘無託仍隨分
受皆是任時能接機布教可準知也故智論涅槃皆
明懺法從死生際至涅槃際隨時為述。
問答中前受歸法不制簡能與此不同故須問決
<pb n="194"/>
簡謂簡取略即略去答中初答三疎不簡覆疎謂
反覆疎理舊跡即邪道五下次答五戒須簡初彰
異一曾受歸法不慮退還二為入道門須簡淨器
五戒是聖道之基有虧則三乘無託恐有輕犯故
須簡略仍下準例以體淨者猶須量能聽隨分受
明知慮犯故制簡之故云可準知也故下引證經
論明受皆先懺悔驗須簡擇不容濫預無始有識
名生死際究竟果滿名涅槃際略舉始末以攝中
間所有過惡一時盡悔此即悔詞然非一定故令
隨述。
將解作法即解義門第三也。
若準多論五戒三歸不具分受則不得戒縱引經證
謂持二三不言受體如是釋者義有未融如比丘受
具不能全持可名少分。
第二法中初科受緣漸頓中初文初引彼計不具
分受謂不受五而受一二則不發戒體縱引經者
論家防難即下善生明分五受彼謂受時具發五
戒但由隨中持有多少故有一分少分等如下躡
斥謂若許受體具五隨行不具而名少分即應比
丘具受分持得名少分比丘耶當知全分定約受
體耳融通也。
成論云有人言五戒木叉唯頓無漸此事如何論答
隨受一二三皆得律儀善生所列一分二分少分多
分滿分是也準斯明漸五師受一得戒不疑如薄俱
羅唯受不殺例也。
次成論中初牒前義以為問端頓謂具受漸即分
受答中正答律儀即戒體善下引證分即支義五
法一體總中彰別故名為分準下義決以前三歸
不許互缺異師別受竝判不成恐謂同彼故準決
之薄俱羅此翻善容以彼好容儀故婆羅門種天
竺國人昔毗婆尸佛時曾作貧人持一訶棃勒果
施病比丘服訖病愈以此因緣九十一劫天上人
中受福快樂今生婆羅門家其母早亡後母惡之
嘗就母求餅被投於餅爐父見救之火不能死又
嘗從母求肉被投釜內湯不能死又嘗牽母衣被
推於河中大魚吞之會父買魚剖腹了無所損水
不能死後求佛出家得阿羅漢年一百六十歲未
曾有病葢從昔嘗持一不殺戒故受斯報準知分
受理無所疑。
若準多論不得重受依成實四分俱開重受故末利
夫人第二第三重受五戒即其證也。
次重受中亦以兩宗對明得不多宗五戒其必盡
形故但一受義無重加成宗不爾任時長短隨受
隨增末利此翻為奈由昔施奈得今果故二三重
受事見本律。
又如多雜二論解云五戒一受佛制定故必須盡形
八戒必一日夜不可乖也如成實中亦隨日受乃至
盡形故十誦中或日或夜受五戒等竝獲善也。
三延促中初合引二論以同宗故五戒盡形不可
促八戒日夜不可延故云佛制定也（舊解制定謂不可受一二
者義見前科不可濫此）次引成論二戒延促任意皆得故云
隨日也仍引十誦用彼證此即皮革中文或日或
夜者有受日不受夜有受夜不受日則知五戒不
局盡形如後八戒中具引。
就文作法又分為二初三歸誓發戒之緣後三歸結
是囑非體。
次釋作法分文中前誓是緣正發戒體後結為囑
意使堅持。
初文將欲受戒初須說緣境寬狹令受者志遠見相
明白如具法中說。
指緣境中以前四戒竝徧有情上發唯酒一戒亦
徧無情發竝同具戒先須開導志遠謂立誓要期
見相謂識知境量。
<pb n="195"/>
文中分五。
我某甲者陳名自謂也如律文中皆自誓受者多論
文云聽五眾受兩俱得也故俱舍論必從他受如後
說也。
次釋詞句稱名中初點文如下次明自他本律智
論皆聽自誓多論俱舍竝制從他雖云兩得準下
八戒無師故開有則不許故指如後。
二歸依佛下明迴向境界有人說云歸依佛無上尊
歸依法離欲尊歸依僧諸眾尊隨德歎美乃是加敬
任緣亦得。
二歸境中初釋文有下示異三歸加語見雜心論
今時又云兩足尊眾中等無非歎德去留皆許。
三舉日夜者顯期時節也。
三中特彰日夜明通延促也。
四一戒五戒者明隨力所持少滿等戒此正是本誓
立意防割之願也優婆塞者此方傳於西梵音耳諸
經不同取聲偽僻正從本音云鄔波塞迦唐翻善宿
也故成論云此人善能離破戒宿古錄以為清信士
者清是離過之名信為入道之本士即男子通稱取
意得矣在言少異。
四中初總示少滿謂少分滿分此正本誓顯餘竝
旁緣也優下次別釋翻名有二初明正翻前正梵
名後引成論釋義宿謂住止之處即喻惡因果也
（舊云舉夜攝日者非）有作優波或云婆私或無迦字皆偽僻
耳古下次引義翻取意雖得對梵有差故云少異。
五如來下略舉三號結歸正本也。
五中初科佛具十號文但舉三故云略也如來正
覺世尊是為三號正覺即佛華梵異耳結歸正本
恐濫邪緣。
問前歸三寶後更舉者答以三寶名通九十六道後
須顯正非同前濫故重別列。
問中正列三歸後重舉佛遮疑故問答文可解九
十六者外道通數。
言如來者乘如實道來成佛也至真者體悟無邪也
等正覺者道同三世也此實我歸餘非敬也。
牒釋中初釋如來乘謂能證智如實道即所證理
悟理起修從因至果故云來成佛也若金剛般若
云無所從來亦無所去故名如來此乃就理為言
當知理無去來修有始末故須兩會不可偏求次
釋正覺真簡邪偽等簡偏小。
言三授者前受既輕三加誓願不同律文一說便獲
竝由機有利鈍故使受緣多少可以知矣。
釋三授中前受輕者謂心浮薄即鈍根者律文一
說謂最初開化利根之者竝下會通可知。
告令戒體者令知得時節不比由來說後戒相方云
受戒也依此文中開第四門義。
次發戒時節中初科初示意不下遮非多論云有
言三歸竟說一不殺戒爾時得戒以勢分相著本
意受五故有言說五戒竟得戒恐有執此故特揀
之彼論自云諸說中受三歸已得者此是定義即
今所取也依下點義門。
多論問曰不受三歸得五戒不答不得也要先授歸
方得戒矣所以說戒名者欲使知名令護行故後三
結者付囑也八戒十戒例亦同此如具戒法要用白
四方得後說四依四墮十三僧殘但為知故。
引論中初科多論問答初定發體必在三歸所以
下次明說相結歸別有所為下例二戒仍舉具戒
通證說相四墮彼宗謂夷為墮故論釋云犯四重
者由與魔鬪墮在負處故（有改為四重者非）又彼說前二
篇是戒分故四分唯說四重據根本故。
凡具戒者不以三歸得也要由多緣多力白四羯磨
功德深廣故此據制後為言八年已前亦由三歸發
具戒也。
<pb n="196"/>
次科初引論釋以三歸少緣少力故須羯磨方發
具戒多緣力者論云三師十僧白四羯磨等是也
此下疏判如上所解且據八年已後為言。
三明示相者即第五門義約文為二。
初就相告令隨戒分五盡形壽明所期也不殺生者
所制境也是汝戒者能防本也結以屬人能持不者
牒緣問也答言能者明自誓也一戒既爾餘竝例同。
第三明相告令中初文隨戒分五一一戒下五句
竝同唯境為別三云能防本者釋下戒字結屬人
者釋是汝字。
約此問答從他受也律中云世尊我今歸依佛法僧
盡形不殺乃至不飲酒此令自誓八戒既開此應得
也觀時進不義非抑塞接俗之化隨機而舉可也。
料簡中初科初指上從他律下次明自誓成論八
戒亦通自誓文如後引觀下示通意。
多論中四是實戒一是遮戒所以同結戒者由酒是
放逸本能犯四戒迦葉佛時有優婆塞飲酒故婬他
婦盜殺雞人問答云吾不作也又能作四逆唯不破
僧又得亂報失一切善業由多緣故與性戒罪同例
智論酒有三十五失。
次科初總分實即性惡所下別釋以遮戒無量唯
酒同結故特示之初徵由下次釋有四意初意引
緣婬他婦是邪行盜雞殺人答吾不作即妄語又
能下即次意不破僧者以立邪三寶須自作佛若
飲酒者人不信故又得下即第三意論云雖非宿
業有狂亂報失下即第四意論云廢失正業坐禪
誦經佐助眾事故由多下總結智論三十五失現
財空竭眾病之門鬪諍之本倮露無耻醜名惡聲
覆沒智慧所得散失伏匿盡說事業不成醉為愁
本（醉中多失醒後憂愁）自力轉少身色漸壞不知敬父不知敬
母不敬沙門（異道沙門）不敬婆羅門不敬尊長不知敬
佛不知敬法不知敬僧朋黨惡人疎遠賢善作破
戒人無有慚愧不守六情縱色放逸人所憎惡眾
所擯棄行不善法棄捨善法人不信用遠離涅槃
種狂癡緣死墮惡道當來狂騃（已上三十五句每句一種有云三十
六者非。
五戒之中所以但列不妄語餘不斷者佛法貴實由
此人清淨口業不妄語故當知餘三亦斷也。
三中初徵意佛下次釋通四業俱斷重者標之此
據本宗成論為言若多論中但發身三口一具戒
方斷七支。
餘相廣文如鈔中。
次指略中文見導俗篇注指善生六重者彼云一
殺二盜三邪婬四大妄五不說四眾所有罪過六
不得沽酒二十八輕者一不供養父母師長二躭
樂飲酒三不瞻視病四見乞者不與五見四眾尊
長不承迎禮拜六見四眾毀戒心生憍慢七不持
六齋八四十里內有講法處不往聽九受招提僧
臥具牀座十飲蟲水十一險難處無伴行十二獨
宿尼寺十三為財命打罵奴僕十四以殘食施四
眾十五畜猫狸十六畜養畜獸不淨施未受戒者
（俗人作淨施）十七不畜三衣鉢錫杖十八作田不求淨
水陸種處（為自給故）十九市易販賣斗秤不平二十於
非處非時行欲（非處即餘道非時即六齋受戒懷妊等時）二十一商估
不輸官稅二十二犯國制二十三得穀果不先奉
三寶二十四僧不聽說法贊歎輙自作二十五在
五眾前行二十六僧中付食與師選擇美好過分
二十七養蠶二十八行路見病者捨去竝得失意
罪。
三明受八戒法初以義分後對文釋初義分五一釋
名簡法二要期立志三功益之美四受法差降五顯
其戒相。
三八戒分文中義門有五前三唯義後二兼文即
<pb n="197"/>
上對文釋也。
初名云戒云齋云關者眾名乃異莫不攝淨歸心也
言八戒者八即所防之境戒則能治之業言八齋者
齋謂齊也齊一其心或言清也靜攝其慮如世閑室
亦號齋也言關齋者即禁閉非逸靜定身心也。
釋名中初科初總示三名或處單稱或處連呼云
八關齋戒竝如經律呼召不同息緣離過善法內
增故云攝淨歸心也言下次別釋初釋戒義所防
是過能治即行次釋齋義有二齊取專注心無差
別清取離過絕諸雜想世中齋館亦取閑靜之意
三釋關義從喻為名如世門關防姧止宼即禁閉
義也。
有人言尋名定義容有別也齋者過中不食為體戒
者防非止惡為義此得其語未詳其趣過中不食乃
就緣防何關齋體據從多論前八為戒第九是齋即
離非時以為齋體者約義用故便得名也故論說言
劫初之時此之六日諸惡鬼神大有勢力吸人精氣
故有智人教令不食因靜節故精氣得全至佛出世
猶行此法故於不食重加八戒。
次科初引異說彼有二過一者齋則別在非時戒
乃局收餘戒而不知齋戒名通二者過中既為齋
體餘戒竝是義用而不知諸戒各具體用此下次
示今斥過中不食八中之一體是遮戒節食清身
惡緣可離故云緣防豈得妄判通為齋體據下三
引彼所執雖是論文而不體意約義用者論取靜
節以為齋義因本節食而加八法故為齋體仍引
智論昔緣為證據本令全不食佛教但離非時雖
依世法須知自異。
多論云受八戒人在七眾中何眾所攝雖無終身戒
而有日夜戒應名優婆塞若得名者又無終身戒若
言非者又有日夜戒止得為中間人也即七眾之外
更有木叉八戒是也以義推之位五戒上。
簡法中論文初標問雖下答通彼宗五戒定須盡
形名終身戒八戒唯一日夜故名日夜戒若下轉
難止下重釋望非終身不當與名望有日夜不可
無名在可否之間故云中間人也五十具戒位通
七眾竝須盡形所以日夜不在其數若爾受八戒
者究竟何名答如受法云淨行優婆塞豈非名耶
上據多宗五八局時故在七眾之外若取成宗通
收俗眾非七外矣。
二要期立志者。
多論若欲受者先自恣色聲或貪噉飲食種種戲笑
如是放逸然後受者不問中之前後皆不成齋若無
心自放逸已遇善友受者亦成若將欲受難事不得
待難解已受者亦成。
第二要期明緣難中初放逸成否前明不成據論
受齋必在清旦然期心放恣前亦不成況中後乎
色聲飲食即是欲塵若無心者非因受齋而故放
恣前後皆得若將下次明遇難成否如王賊繫閉
等緣心通事礙中後開成。
善生云若諸貴人常勅作惡若欲受齋先遮斷已後
方成就若不遮者則不成也成實云有人依官舊法
或為強力令害眾生謂無罪者亦得殺罪以緣具故
準善生經受善戒者必斷惡戒由受猪羊雞狗貓貍
等事竝惡律儀能失善戒故。
次斷惡中初引善生明成否貴人即王大臣常勅
作惡謂行殺戮鞭捶等事次引成論以遮疑依官
舊法如宰官秉政依國典刑或為官所使刑戮於
人癡人多謂自無有罪下準善生同惡律儀竝須
禁斷猪羊家畜即屠者戒貓貍野獸即獵師戒受
惡戒者既失善戒故受善者必先斷惡。
三明功益者。
多云經說作閻浮王於人中寶一切自在不如八戒
<pb n="198"/>
十六分一。
三功益中多論舉事校勝閻浮王即轉輪王彼云
於閻浮提中一切人民金銀財寶於中自在彼國
一錢重十六分故經論中多舉為比。
善生云除五逆罪餘罪皆滅或前教殺於後受齋正
受便殺以戒力故雖復一時不得殺罪據此以論成
大懺也由於一期誓心清淨行同無著故能割斷諸
業罪也。
善生中對罪顯功初明能滅往業五逆業重故獨
簡之或下次明能敵現罪初引文問前云若不遮
惡受則不成今何教殺而得受者答前云常勅作
惡同於惡戒惡強善弱故禁善不生此暫作惡惡
弱善強故得戒罪滅此據不立任運犯者為言若
據律文教他任運則罪戒俱得據下示意一期非
盡形也心淨離正婬也行同無著者下依俱舍列
相云如諸佛不殺生等若八齋經則云如阿羅漢
不殺等則知無著之名通三乘也。
智論云譬如輭將將兵終竟無勳健將破敵一日之
中功葢天下五戒八戒其相同此良由五但離邪未
能清絕八行全淨相同無漏約期乃少取行則多故
功益彼。
智論對五戒顯勝初立喻勳即功勳葢謂掩覆他
人之功五下合法良下出所以欲為生死本絕欲
則超生故唯約婬以分勝劣時少則不及盡形行
多則加彼三戒仍斷正婬。
成實云天王福報亦所不及帝釋說偈佛止之曰若
漏盡人應說此偈六齋神之日奉持於八戒此人獲
福德則為與我等。
成論天王即帝釋是三十三天主故據論帝釋先
說偈佛方止之文中引倒偈云六齋神之日謂天
神下降日也則為與我等帝釋自謂受持八戒福
與己同佛呵止之若漏盡人可說此偈則與三乘
聖人無漏福等帝釋天福所不及也。
就文為三謂緣法相也。
初標緣云引阿含證明受法式即義門第四也。
次就文釋標緣中初科點文示義注引善生大同
阿含文略不牒。
言八日十四日十五日者即黑白兩月俱有三日如
智論中四天太子帝釋下如鈔說也。
釋中初科智論白月三日初八四王使者下十四
四王太子下十五四王自下黑月亦爾觀察世間
善惡奏聞帝釋而非帝釋下也指如事鈔見導俗
篇。
多論五眾通授者皆是弘法之人成智二論開自受
者非謂常途故彼文云若無人時得心念受明緣開
也。
次科多論定從他受彼云夫受齋法必從他受於
何人邊受五眾邊受成智二論竝開自受文約無
師義兼緣礙。
俱舍云欲受齋者清旦從他受下坐隨後說布薩護
故論解言要日初出受之若先作意齋日必受食已
亦得從他受者由觀他因緣不起犯戒心故應互跪
合掌若無敬心善法不生故除病時開隨施戒人語
者師資道成授受有儀非輕法故。
三中初引論文有四清旦是定時從他即假境下
坐是具儀（注作下心字誤）隨說即作法布薩翻淨住即是
戒義明了論云在身口名戒在心名護是也故下
次引論解次第四節各顯教意當自分之。
又云一日夜者以五種三歸文相叢雜故須簡定義
無混亂故準多宗必一日夜不通過減縱引十誦皮
革所見本居諸人晝夜互受苦樂兩果竝云不能全
受八戒五戒或於半日夜者以俱舍論解但得善行
可愛果不得戒也依文成實隨力多少者接俗之教
<pb n="199"/>
不可約之如上說也。
四中又云即牒注也注標論云即是多論初出彼
宗之局初示意故下引據彼論云以佛本聽一日
一夜齋法以有定限不可違也縱下通妨初引難
彼論自難云若爾如皮革中說等即十誦皮革犍
度說億耳沙彌在曠野行見諸餓鬼皆是鄉黨本
居之人或日受樂夜受苦或日受苦夜受樂竝云
等者億耳問故諸鬼答也半日夜者謂曾受五八
或受日不受夜或受夜不受日豈非五八不局時
耶以下次引釋多論自通曰本生因緣不可定又
曰迦旋延欲度億耳故作變現感悟其心非是實
事此釋理迂故引俱舍通之謂彼受樂止是泛善
既不全受故不得戒善行是因可愛即樂果依下
次準成宗二戒竝通時日多少前文已示故此指
之。
正受法中受結為二。
正受中初科受結二者前三歸是受正納體故後
三歸是結重囑累故。
初文可解言淨行者以所期時奉持九支同諸佛戒
故云淨也何以不言如來正覺者五戒初離邪緣故
以正隔之今於五上重增勝行復何須也。
次科初句指略即上三歸前已釋故言下牒釋以
同佛戒故名淨行私釋對前五戒未斷正婬故加
簡之何下示異由五戒後具列三號今文既闕故
此通之若爾不受五戒直受八戒非是重增理須
加唱若謂五戒初離邪緣故須簡正何以十戒又
復著耶私釋作法加簡非正受詞前除後加義應
通得文中且據一往釋耳。
三明相中文分為二初列相示二阿含下明願引也
所以須二者行足願目事緣相假雖奉勝行無願引
心則令此業隨緣墜地故經論中盛弘此意至時長
引證非徒。
三明相中初科為二初正分文所下次出所以行
足願目舉事喻法以顯相須行願二法經論廣明
不可具述囑令長引徒虗也。
前相中如俱舍論分別者即義門末也故彼文云戒
分三位前四名戒分離性惡故次一名為無放逸分
若善受戒由飲酒故擾動諸學處故後三名修分若
不受下二分有何過由飲酒故即便忘失是事非事
念也離莊嚴者謂非舊莊嚴也若常所用莊嚴不生
極醉亂心也若用高勝臥處及歌舞音樂隨行一事
破戒不遠也若依時食離先所習非時食也憶持八
戒即起厭離隨助之心若無第八此二不生也。
列相總示中初科初標指由八戒相諸出不同文
依俱舍故須標定即前義門第五顯戒相也故下
引論判釋初通分三分諸學處即前後諸戒修分
謂約事䇿修助成性重故若下次別顯後二初反
徵由下顯過又二初明第二分酒能亂性不辨是
非容犯諸戒故離下次明第三分次第三戒各顯
過失非舊莊嚴謂華瓔等俗中常習是舊莊嚴今
竝離之但存常所服用故云非也高牀長慢樂音
動情皆近破戒依時食者即不過中憶八戒者無
他念故即滅惡也起猒離者不樂世緣即生善也
若不節食飽腹嗜味故二心不生也。
有離非時食餘為八戒以開觀歌舞及莊嚴為二此
本論不同增一中不過時食為第六合前嚴身及觀
樂也若依多論齋以過中不食為體八事照明故成
齋體共相支持名八支齋故言八齋不言九也若已
受齋鞭打眾生雖即日不行待明當作皆齋不淨以
要言之若身口作非威儀事即名不淨若心起貪瞋
害覺雖不破齋齋不清淨若不修六念等亦名不淨。
次科初云有離等即是多論謂非時之外展七為
八則有九支開歌舞莊嚴者對下增一合為一故
<pb n="200"/>
此本論者即文中所列是依俱舍以合高牀觀樂
為一故云不同增一中列數則同離合列次與今
全異多論列數如前文中但出離開之意謂一日
節食以八事檢束方顯清心奉齋之行故云照明
等支持猶佐助也上示名體若已下次明持奉有
三初身口犯待明當作即要期業若心下二明意
犯違情故嗔惱他為害（論本作害有改為癡非也）上二皆作犯
若不下三明止犯以受戒者當須逐日念佛法僧
及天戒施故。
就相文中隨戒文二初如諸佛至不殺生舉勝境所
行也二某甲已下引已上同問答之相顯成持誓有
本云我某甲一日夜不殺生亦爾者直述己契上同
於佛不假問答亦成說相餘竝準此。
別釋中初科為三初分文云諸佛者已經開顯得
通指故有下次點別本已契謂要誓也餘下三指
例。
第三婬戒者以自他俱遠故有人云邪婬者此五戒
相由制他開自故八戒云邪者誤也。
第三中初正釋五戒斷他妻八戒二俱斷有下次
指誤今世有授五戒反除邪字愚教人也。
第五戒相有人加辛肴者正文無此既受淨身焉噉
羶臭理不可也。
第五中斥非加辛肴者如云不飲酒及辛肴等即
五辛俗饌理自不噉明不須加也。
第六華瓔油塗者中梵以為美飾此方所重衣服裝
挍脂粉塗面以為修身如論離舊莊嚴義須準的。
第六中初科西梵華油通於男女此方脂粉唯是
女流皆舊莊嚴依論離之故云須準的也。
西梵露首徒跣為恭之極其猶此土有罪之人東華
所貴在修整巾履衣裳以為重敬有人行事去取於
中然劍履不登於殿為致敬也亦須改從正法唯人
不可依也及說相時士女既絕華瓔塗身當須改語
云離舊嚴身具等亦通收彼此也。
次科初示兩土異儀有下斥世人妄判彼謂東西
敬儀俱成太過取東華則違於聖教依西梵則此
土非宜但略如巾履不至過甚故云去取於中然
下正斥此方俗禮帶劒著履不得登王者之殿則
微同跣露故令改正須具五法如後所引及下教
受時改語還依論文通收彼此即華梵也。
第七離高勝牀及觀聽倡伎者合二散慢緣為一戒
也。
七中總示云散慢者觀聽是散高牀為慢。
阿含中八種牀金銀牙角等嚴飾故勝佛及師僧父
母從人故勝俱不合昇也有餘文中高廣牀者約相
辨離高即八指以上廣謂方三肘者不可俱有單高
亦制文列高者即簡尺六已下開用又言勝者即列
八種不必高大如用師父所机褥即是長慢故特制
也。
別釋中初科初引文示阿含八牀金銀牙角為四
佛師父母為四從人為勝但取尊長受用不必嚴
飾昇登也有餘文者四分諸律皆名高廣大牀高
一尺六廣五尺四此是制量過此量數則為高廣
文列下次牒文釋初釋高義即前諸律須約分齊
文不言廣準理不開又下次釋勝義即上阿含不
必局量机亦牀類褥謂敷坐之物亦不許也。
又作倡伎樂者倡謂俳優以人為戲弄也樂謂金石
八音之所奏也伎通男女即奏樂者。
次科牒釋中俳優有云排遣人憂字義全乖依文
但是戲劇人之通名耳金石絲竹匏土革木謂之
八音奏進也。
有本去人加口因隨字喚以為唱者唱謂導引之辭
全非樂務有人即召倡字以為唱者此不識字知何
不道倡音為昌與唱全別字義俱乖不可通濫脫在
<pb n="201"/>
有識俗士傳授戒訓文字紕繆未成師誘故須遠慎
也。
次科初改斥字音曲導引謂之為唱有下次斥音
誤知何不道徵起下文脫下三勸慎紕正作＆CB18348;匹
夷反亦謬也先令學知則臨事無謬故云遠慎。
第八戒中不言齋者中梵但有斷食之方義當此域
齋齊之訓引誠義也故國家每祀天地神祇令諸祭
官清身入齋宅其閑室不行杖捶訶叱之事酒脯之
費不擇晨昏故翻經者取其一分清身之義用以譯
之云關齋也。
八中初出文意謂離非時即誠實義故下示齋名
初引俗中齋名即取清閑專一之義有散齋有內
齋如別所辨宅居也取一分者明非全同也。
二明願中自他兩利也由持齋德對治惡趣者滅戒
難也八難者滅障聞思難上明自益也他惡攝取己
善惠人者行大道心也使成正道者不從他方便唯
一乘法也將來三會者緣遇慈氏近可寄心。
二明願中初文初總示由下別釋初釋自利戒法
唯人得受故惡趣為戒難聞思修慧須生善道值
佛聞法具根正信故八難為聞思障如遮難中自
明他下次釋他利行大道心即菩薩行方便是二
乘權教一乘即佛道實教豈唯八戒一宗立教皆
用此意學者宜知三會者彌勒下生經云初會說
法九十六億人得阿羅漢第二會九十四億人得
阿羅漢第三會九十二億人得阿羅漢補釋迦處
故云近也。
下引事證者由願為前導行即後隨若鳥具翅而陵
虗如車具輪而致遠缺一不濟也。
釋注願行相須一不可缺鳥翅車輪法喻可見注
云因引證者即上經文而多古字傳寫誤也。

<other>四分律刪補隨機羯磨疏濟緣記二之四</other>

<sarticle>四分律刪補隨機羯磨疏濟緣記二之五</sarticle>

次明出家授戒法就分為二。
初標舉宗致二隨相解之初義七門如文所列。
次明道眾標舉宗致總舉中次列七門統明出家
始終行相學者至此當須自撿若唯徒說於己何
益說食數寶目擊多矣。
一明出家功由菩薩者。
初門標云菩薩者即指釋迦因行為言。
如華嚴偈若有不識出家法樂著生死不求脫是故
菩薩捨國財為之出家求寂靜五欲所縛不離家欲
令眾生解脫故以此文證眾生無始纏著家屬無思
解脫故大士引出於世。
釋中初科華嚴二偈前偈為不識故立法示之後
偈為著欲故方便引之初偈上二句示不識之過
下二句明立法之相捨國財者菩薩在家為王太
子次紹王位國城財寶一切自在欲明難捨猶須
捨之況餘凡庶不足戀矣寂靜即涅槃果後偈初
句示著欲下三句明方便文略下二句具云示現
不樂處五欲是故出家求解脫以下疏家結顯推
功歸佛。
此據常沒下凡隨欲有者廣如郁伽長者涅槃經中
家及非家相比顯過方起欣厭得預法門有大利機
心希拔俗雖形在俗性無恒固不在言限故淨名言
汝但發心便是出家便為具足是也。
次就機中初科初明鈍根此據等者斷上文也郁
伽長者經穢居品云居家菩薩當知在家穢汙之
事常念作故名為居家斷諸善根本是名居家乃
至居家如羅網如毒蛇如火燒身等涅槃云居家
迫窄猶如牢獄一切煩惱由之而生出家寬曠猶
<pb n="202"/>
如虗空一切善法由之增長若在居家不得盡壽
淨修梵行我今應當剃除鬚髮出家學道有下次
明利根心希拔俗等謂居塵不染者固即是定淨
名即維摩經梵云維摩詰此翻淨名彼因諸長者
子問云我聞佛言父母不聽不得出家維摩詰言
汝等但發阿耨多羅三藐三菩提心即是出家即
是具足爾時三十二長者子即發菩提心等以佛
令剃染受具本為發大道心既已發心何須出受
故云即是此言乃被上達圓機末俗凡流無宜倚
濫。
就分四句既出從道志求解脫心形俱出也雖形附
道而心沉世形出心沒也如淨名說心出形沒也躭
滯五欲縛著居家俱不出也。
次文初後二俱句中間二互句初句從道是形出
求脫即心出若以兩根對四句者初句兼收利鈍
鈍者因形而發心利者起心而從事第三句唯利
二四兩句則非所論。
然世濁惑深厭苦求樂初雖欣出終墜欲海不修行
業故徒行也。
三引誡中初科初示時機謂厭在家營趁之苦求
出家供給之樂即涅槃云為衣食而出家者初下
次明退墮詩云靡不有初鮮克有終即斯類矣徒
行謂出家無益也。
如智論云六情根完具智鑒亦明利而不求道法唐
受身智慧禽獸皆亦知欲樂以自恣而不知方便為
道修善事既已得人身宜勉自利益不知修道行與
彼亦何異龍樹引誡為極言也聞而不行猶是不聞
今重引告何得不用。
次科論文三偈初偈上二句明報勝下二句嗟不
學六情根者情即是識謂根識無缺也智能鑒物
故云智鑒唐虗也身對初句智慧對次句次一偈
舉況畜是癡報但知欲樂即經所謂但念水草餘
無所知也後一偈中上半合初偈下半合次偈龍
下結告勸依必應此偈出在他經故云引誡以畜
況人為誡深切故云極言。
道行何耶一切無染者是也良由眾生無始封著是
此是彼是得是失因之起染纏縛有獄故世鈍者多
著財色少有利者多貪名見四科束之尠不收盡終
歸死去何事迷乎。
三中初示道行以偈文未顯故特徵示用開心路
一切之言通收善惡塵境染惡則增業染善則成
障能於日用所行所學觸境無染無染之智即是
般若背塵合覺絕縛入道必始於此深可體究慎
勿誦文良下反釋所以又三初示染本封著是貪
愛此彼得失即分別由斯二種輪迴不息能離此
者即名道行非別有道故下云道在虗通達累為
本是也故下次舉世情財收八穢色乃荒婬名謂
虗聲見即妄執上二常流所著故為鈍下二學者
所求故為利此且一往分之然有具四或復互輕
不必一定尠猶無也終下重誡凡在同徒用斯自
照有一于是未脫輪迴且聽教參玄為人軌範反
乃積財荒色諍見沽名跡混世塵不思出要形出
心沒何所利乎。
二明出家超世者。
橫約諸有無思離染故樹出家樂處閑靜若有貪著
終成金鎖引出方便唯斯一道。
第二門釋中初科初示立意約謂約絕若下次遣
滯著謂不知方便住於閑靜故以金鎖以喻法縛
引下三點權道。
如華手經有四法轉身即在善來比丘蓮華化生現
增壽命一者自樂出家亦勸助人令欣出家二求法
無倦亦勸他人三自行和忍亦勸他行四習行方便
深發大願隨有功利至時付引。
<pb n="203"/>
次科華手經轉身即生報也善來比丘謂值佛得
戒者蓮華化生即生佛淨土者現增壽命即現報
也下列四法前三並自行勸他後一即化他行願
正取初法餘三連引隨下囑令廣述引付謂引以
付他。
又如出家功德經若能放人出家受戒功德無邊譬
如四天下滿中羅漢百年供養不如有人為涅槃故
於一日夜出家受戒謂猶前施雖多有竭是欲界繫
為法出家非三界業故說過前又云縱起寶塔至忉
利天亦劣出家功德者一時欣出雖未可數然其積
微是高勝本前供無學功德未多後以供佛情謂大
勝然終事供淪歷下地判非靜業何有相勝。
次功德經初歎德譬下次引喻有二初供聖喻前
引經謂下出意有漏有竭無漏無窮優劣可見又
下二寶塔喻前引經忉利天在須彌頂一下示意
初明勝劣前下顯重喻佛僧雖異事供不殊二皆
非勝下地即欲界靜業即禪定尚非上二界之定
業況無漏聖業乎。
智論云出家人疾得解脫如華色尼說廣緣如鈔至
時引證。
智論彼引蓮華色比丘尼本生經云佛在世時此
尼得羅漢果後化諸婦人出家女云我等持戒為
難恐破戒墮獄尼云墮者從墮久有出期我昔曾
為戲女因著袈裟至迦葉佛時乃得出家由破戒
故墮獄今值釋迦佛却得出家解脫以此證知若
都不出家寧獲聖果下指如鈔即沙彌篇。
三障出有損者。
如出家經為出家者而作留礙抑制此人斷佛種故
諸惡集身猶如大海現得癲病死在闇獄無有出期。
第三門引經亦即出家功德經諸惡集身等謂業
深廣故喻如海癩病墮獄即現生兩報。
四明出已乃行凡罪。
據論罪本皆由事縛不思厭背師心妄造如大寶積
經出家二縛謂諸見利養也如律緣制由名利故便
生有漏因制諸戒為防罪業障三塗也。
第四示罪本中初正示言事縛者即上四科因之
生罪故為罪本如下引示寶積諸見即人法兩執
利養謂所須四事律緣即舍利弗請佛制戒佛言
我自知時未得利養過漏未起後須提那等皆由
利養豐盈向道心薄遂生過漏故知名利毀戒之
緣欲脫死生深須遠離。
今世出家翻種苦本不畏沉溺多起下業故彼文云
又有三癕謂求見他過自覆己罪向諸行者知來實
苦決定現世不造苦因如知火燒湯爛無有內手足
者佛說罪事深宜遠離以不信所燒隨心造罪更增
俗人。
次造惡中初科初傷時眾業能生苦故云苦本出
家脫苦今既造業故云翻種下業即三途因故下
次引文示即是寶積前已標名故此略之求他覆
己於心為患故喻癕瘡向下三正垂誡初勸知果
斷因向謂語告內猶入也佛下次明違教造業不
信能喪善根功德故如燒焉。
故十誦云未來世中出家人入地獄白衣生天者以
俗人無法在身但專信故得生天也出家有法為世
福田乃反毀犯妄受信施開諸惡門令多眾生習學
放逸故。
次科十誦中初引文以下顯意前明白衣生天後
明出家入獄一反道法二妄受施三令他習學白
衣無此故昇沉異焉。
四分中為說利養難消六十比丘得無學也六十比
丘熱血從面孔而出六十比丘畏佛語故便退還俗。
四分六十得果即清淨者六十流血謂毀犯者六
十退道即初入者。
<pb n="204"/>
餘如涅槃為利出家驅逐淨行等廣亦如鈔。
涅槃中彼云我涅槃後濁惡世時多有為飢餓故
發心出家名為禿人見有持戒威儀具足清淨比
丘護持正法驅逐令出若殺若害若論罪行且列
五種所謂貪欲瞋恚愛親求利慳嫉也下指如鈔
並沙彌篇。
五明出已乃行凡福。
凡出家者出有為家為解脫者謂脫纏縛此為本也
如五分說不為解脫出家不得名僧次不受供。
第五釋中初文出家求脫經律通言牒以釋之示
其行本有為總目三界纏縛且論二惑下引五分
證知求脫乃名出家。
今有行者但知持戒無心在道道在虗通達累為本
此而不思但持戒善自餘講解修習觀務悉為非道
內多瞋忿久汙淨心此戒取結謂為最勝又是見取
體是欲界增生下業。
次行相中初科初敘持戒昧道言虗通者道之體
也言達累者道之用也餘為非道者是此非彼也
內多瞋者怒他不從己欲也此下結示行果凡夫
具十使貪瞋癡慢疑五鈍使也身見邊見邪見戒
取見取五利使也今此執戒為勝即二種結使煩
惱耳既無禪觀未脫欲有故是下業。
若修世禪緣色緣心雖經上界終還生死未有出期
如[鬱-山+止]頭藍上極非想還沉阿鼻後作飛貍佛記無出。
次科世禪即四禪四空定也緣色故生色界緣心
故生無色界外[鬱-山+止]頭緣者具云[鬱-山+止]頭藍弗坐得非
非想定甞於林下水際修之為魚鳥所喧發起瞋
毒欲害魚鳥以定力故生無色界非非想天以瞋
害故彼天壽終墮飛貍中能飛空搦禽入水取魚
以食之。
若修多聞講誦經典不為解脫竝增欲有未成無漏。
三中多聞講誦多為名聞利養馳騁見解是非相
勝皆是下業學者聞之宜乎自省。
若營世事供養三寶塔寺等相心無欣道最是我所
或淪下趣由善造時自愛憎他行諂行誑雜惑成樹
故受鬼趣相似果報以心非實生在惡道以福事成
故受勝處。
四中初明行果由下次推心因以強勝故自愛憎
他以追求故行諂行誑此等不一故云雜惑積集
既眾故喻如樹惡道是總報勝處即別報。
如智論云世間法者孝順父母供養沙門布施持戒
四禪四空念佛法僧九想等是也又成實云智者不
應持戒多聞禪定等少利事中自以為足以貪著故
忘失大利謂有解脫也。
三引證中智論孝順至布施竝是營福持戒可知
四禪等竝是世禪唯缺多聞見下成論念佛法僧
即六念修九想即不淨觀初作脹想二青瘀相三
壞想四血塗漫想五膿爛想六噉想七散想八骨
想九燒想成論中以貪著故并下謂有解脫二句
竝疏主加釋言解脫者即下三聖行也愚者見此
便謂持戒多聞皆不足為然而不知徒行無詣故
為世福若真求脫無非聖道但心有通塞事豈替
廢耶。
六明出家行聖道行。
但出世道無始未經皆由著世慣習難斷今既拔俗
智鑒明利若不行者禽獸無別。
第六釋中初科初敘難行所以今下次勸勵力須
修即用上文智論偈意。
然聖道行經說乃多竝隨機緣故藥無準要而言之
不過三種。
次科標中敘廣攝廣歸要止有三種。
一者小乘人行觀事生滅知無我人善惡等性二小
菩薩行觀事是空知無我人善惡等相三大菩薩行
<pb n="205"/>
觀事是心意言分別故攝論云從願樂位至究竟位
名觀中緣意言分別為境。
列示中三種觀法並云觀事者事即觀境統收諸
法文中且舉我人善惡故云等也初則見相如實
觀性本空次則見相如幻空華水月當相即空不
待觀性後則觀一切法唯心所變心外無法初觀
生滅滅已見空次觀幻化生處見空後觀唯心生
滅幻化無非心變以心生法生心滅法滅生滅有
相相如幻化二乘小聖見之為空然而不知生滅
去來本如來藏故大菩薩但了唯心圓修三觀不
偏性相故名中道意言分別者謂觀一切諸法皆
由心思口議分別前事故有差別萬法皆歸思議
思議不出自心攝末歸本故云唯心下引攝論即
攝大乘論願樂位通收加行三賢也究竟位別指
最後妙覺行雖淺深皆觀唯識即是中道故云觀
中緣謂能觀意言分別即所觀故云境也。
離行無別餘法至時廣引行法二十卷中除疑捨障
入道方便隨機有取。
三中初句結示離行無別法者謂上三行收括盡
故至下指廣行法者舊云即道整禪師所撰凡聖
行法其文已亡不復見矣。
七大小相決同異者。
三心道行如上所明通進道門不出三學一切聖人
竝由斯路。
第七總示中初結前通下起後一切聖人通收大
小三乘極果雖志有遠近證有淺深而所修道行
皆遵三學故云並由斯路。
若據二乘戒緣身口犯則問心執則障道是世善故
違則障道不逸三塗。
小乘戒學中戒緣身口此句通該空有兩宗緣由
也犯則問心此句局在四分空宗執障道者是利
使故違障道者是惡因故。
定約名色緣修生滅為理故佛性論云二乘之人約
虗妄觀無常等相以為真如故知澄心緣行隨心分
心但見生滅何有諦用。
次定學中初示定相名色即是所觀五陰四陰屬
心心無形相但有名字故云名色故智論云一切
諸法中但有名與色若欲如實觀但當觀名色準
此竝通大小觀境今文且就小教為言謂觀此五
陰緣會故生緣散即滅生滅從緣了無自體無體
故空空即是理故云緣修生滅為理也故下引證
論明大小兩乘真如差別文見第四如疏略引彼
又續云此虗妄觀唯因中有果地則無是故此如
（小乘真如）因中則成果地則壞（以住空故）菩薩如者離於虗
妄約真性以觀真故如（大乘真如）此如於因果中二處
無異故唯成不壞是故二乘如者逐其定滅去而
不來菩薩如者因果恒有去來不異捨因到果故
稱如去從果出用故曰如來（上並論文）故下結示了達
五蘊專緣行心隨見起滅住於寂滅故無諦用不
同大士證真起用故也。
今學語者謂以四諦八正為道得其語也行心須緣
故語業命是其道戒念定方便義約禪靜正思及見
此為慧觀四儀緣籌唯在慧解慧心一動隨念追覺
初思後見見是道明。
三慧學中初科初斥其逐語而不知修故下示其
道相即以八正配屬三學口語身業活命此三屬
戒攝念入定由於方便方便即是正精進此三屬
定念與方便非正禪定今以意收故云義約思是
思擇即破惑之智故曰初思見是見解即證理之
慧故云後見四儀等者謂隨事觀察推功歸慧。
斯據法忍故非凡地然分有解亦稱見也故成實云
得世上正見不生惡道者即相似無漏分斷三塗通
說得也。
<pb n="206"/>
次科初結前所配法忍即初果即知入聖可名正
道然下次正顯通凡分有解者謂內凡四善根中
世第一人分見空理下引成論證成分見世上謂
將入聖位凡中最上謂世第一也望真無漏故云
相似望盡見障故云分斷。
據其戒定義約為言正斂身心但緣慧理無心緣罪
身口不起故道戒三從此得名緣理觀度凝想無漏
約心不散義名為禪故道定三從此有也本唯慧觀
滯漏是障思擇障本畢竟無依由斯行起發生無作
即名此業為道有也。
三中前敘戒定初二句通標以斷證之時正用慧
學相兼非正故云義約正下別釋心既緣理則攝
斂身口自然無惡澄凝念慮任運不散約此二義
以為戒定本下後正顯慧學滯漏是惑思擇即慧
畢竟無依即真空理發生無作即無漏功德道分
所獲故云道有。
若據大乘戒分三品約義收緣不異諸律何以明之
如殺一戒具兼三位息諸殺緣攝律儀也常行慧命
即攝善法也護前命故即攝眾生此一既爾餘者例
然非無一二遮戒如地持等寶璧開制戒異凡小。
大乘戒學中初科初標示三品即是三聚出瓔珞
經一攝律儀戒律儀禁惡即斷惡也二攝善法戒
即修善也三攝眾生戒亦名饒益有情戒即度生
也小乘則隨緣別制大教則依心總結故以三戒
通攝一切故名為聚是故斷惡則無惡不斷修善
則無善不修攝生則無生不度且舉大略餘廣如
後約下二對小乘以明同異初性戒明義同且舉
殺戒餘並例作如婬息諸染緣常修梵行不汙前
生如盜則離侵損緣常行惠施不惱前生如妄則
離虛妄緣常行實語不誑前生下至眾學條條類
說無非三聚若準智論聲聞戒但有斷惡一聚既
不度生不習方便無餘二聚今用大意決於小宗
約義明同莫不齊具非下次明遮戒或異地持云
若菩薩有檀越以金銀等寶物奉施菩薩以瞋恨
心違逆不受即名為犯由捨眾生故小乘則制畜
捉故云開制異也且略舉之必欲通知須將善戒
梵網對下六聚則同異可見。
然菩薩有二謂在家出家出家菩薩形位同諸聲聞
智論中文殊彌勒在比丘中依夏坐也故涅槃中白
四所受息世譏嫌性重無別浮囊多少即譬五篇度
生死海雖乞不與又如攝論菩薩得無分別智一切
塵不顯現由勝智方便具行殺生等事有利益故自
無染過縱有利益有過不行此明大乘之人出家戒
也在家菩薩如淨名說。
次科初通標出下次別釋前明出家菩薩有三初
明形位同他方諸佛多有聲聞菩薩二種僧不相
參混其菩薩僧不局形體唯釋迦佛但有聲聞僧
不立菩薩僧故諸大菩薩影響施化皆須剃染稟
戒所以形位同聲聞也此據一類機緣所見然菩
薩作用不必常爾故下二明受隨同息世譏嫌即
諸遮戒性重無別謂性遮等持也浮囊多少者彼
明人欲渡海而須浮囊有羅剎問乞初全乞不與
次乞一半三乞掌許四乞指許五乞微塵許喻三
毒欲犯五篇而皆不與即喻堅持也又下三明急
護同無分別智謂觀諸法如實平等故無分別唯
一真體外塵本無故塵不顯現亦名如理智初地
已上始得用之方便即權巧殺生等者即十惡也
有利益者謂利他也自無染者謂自利也具此二
利雖行無犯互有所缺亦不行之故云縱有等今
時愚人不量位地不知權行作惡無耻妄引為例
自誤誤他難可救也後明在家菩薩指淨名經彼
云雖為白衣奉持沙門清淨戒行雖處居家不著
三界示有妻子常修梵行現有眷屬常樂遠離乃
<pb n="207"/>
至入諸婬舍示欲過等。
至論定慧非復所聞止可誦語心行非路又可悲也。
次定慧中謂眾生心體本來明靜妄起昏動遂致
流浪若達唯心無別餘法當知昏動體即明靜定
慧寂照同出異名此理幽遠末世機劣非彼所聞
縱聞不行言之何益故略不明但悲歎而已如淨
心觀歸敬儀等亦略明之自可尋也。
上以據事其標題義釋如前可為心用。
結告中初句結上七科其下指令遵用標題即本
文總標義釋即標下子注七分行法學此乃知出
家來致次第修捨始末有歸今時但知削染不識
何為形雖出家行同塵俗徒生徒死即斯人矣。
二明就文依位分者初明乞度即畜眾法簡師有攝
護之勤二度沙彌法下正辯度人即資有奉遵之志。
次隨相解中分文可解。
此通僧尼竝須具有故一處列至時改號依本直陳
義無不得如光師本分別位者終是重引如前離煩
故也。
次科初示今本如下次斥他文卷首敘生起中已
示故指如前。
就初分三即標乞法也。
初標緣中時度人者不知教授下明託緣過也諸比
丘白佛下因制畜也。
三乞度人標緣分文中託緣過者過即是緣託緣
制教不徒設也。
愚癡不知教授者自須飲乳無義養他故律訶也。
初釋緣起正釋中初科舉喻嬰兒不當為父愚教
不宜畜人此亦本律佛訶比丘之詞彼因二歲比
丘持一歲弟子往佛所佛訶責云身未斷乳應受
人教云何教人乎。
不案威儀者行立坐臥身行口言各非法式故也。
二中以威儀語通四儀言行皆不依律故也。
著衣不齊整者或作象鼻樹葉襵皺高下也。
三中謂著內衣三衣也象鼻垂前一角樹葉謂垂
前兩角如多羅樹葉襵皺謂襵已安緣如今裙類
高下謂下垂過肘高過脚膊餘如事鈔眾學中。
乞食非法者謂擇富去貧離難從易棄惡取好皆非
次第越威儀也五分佛未立二師故威儀改常自手
取食不從人受就他手中抄撥而取手捻鉢緣不擎
受食斯之妄法往往盛行可通改也。
四中初牒釋擇富去貧是分別過離難從易是懈
怠過棄惡取好即貪嗜過五下引緣自手取食一
向不受也就手抄取受而乖法也捻緣不擎非受
儀也斯下誡勸。
處處受不淨鉢食者謂起諸邪命不淨殘宿穢染不
洗器也皆不信鎔銅灌咽之苦故其相多也。
五中初牒釋不淨鉢食律云處處受不淨食或受
不淨鉢食邪命是體不淨不淨殘宿更收內宿惡
觸竝緣不淨此釋上不淨食也穢染不洗即器具
不淨此釋上不淨鉢也皆下示意不信來苦故噉
不淨鎔銅灌咽略舉一相鐵丸火炭獄報何窮。
於大小食上閙亂者由不奉法心無求道縱放身口
假食而發俗士常法尚云食不語寢不言儼若思安
定辭傲不可長欲不可縱志不可滿道高俗表如何
反也。
六中初出起過之由不奉法等推其內心也假食
發者形於外事也俗下舉儒況釋竝曲禮文戒寢
食時不當言語儼然若有所思身不妄動也安定
詞口不妄言也傲長則禍欲縱則失志滿則溢戒
令自節然後為君子也道高俗表超世人也如何
反者責其不當也。
問諸過之長勿高十惡如何不述乃舉衣食兩緣者
答十不善業外惡易除身口內貪儀相難顯要託衣
<pb n="208"/>
食其過方明故因制也又十惡文制道俗知非貪染
乖儀初未言過然口腹之累沈溺者多形骸之重在
生為急制戒為道義須橫割反此悠悠未成其相也。
問答中初問可見答中有二初約內外難易釋制
內以治外先難而後易又下次約麤細釋道俗知
非此明麤顯故通制二眾初未言過此彰微細故
偏制道眾然下出須制所以沈溺多者偏生過故
在生急者常受用故若不割斷入道徒為故云未
成相也。
二就制中託犯為緣因白制者覩壞方補聖說非虗
事假僧量理當告白也。
次制畜中初示託緣如補衣法事下次明制白不
許自專。
就初乞中具儀五者。
一偏袒右肩示執作之務明謙敬也俗中短右袂便
於事是也袒謂肉袒如袒裼銜絏者今此末俗著偏
袖衣謂名偏袒者非也西梵全無此衣但有方服耳。
乞法具儀釋偏袒中初顯意示執作者卑己敬他
如僕侍故短右袂出論語彼云褻裘長短右袂謂
私居之裘當裾長而袂短袒裼銜絏出孟子裼音
錫衣也絏謂馬韁言袒衣而執韁亦僕從之儀也
今下斥非以偏袒本是袒露而非衣名彼時偏袖
輒號偏袒今時兩袖亦名褊衫又復訛矣西梵祇
支覆肩竝同袈裟之相故云但有方服。
二脫革屣除慢相也西梵南番多履此物靳皮為底
上施綱系有人以靴屨當之義通事別或召為革師
者誤也沙解反之是也。
脫屣中初示意西下二顯相靳居焮反固也綱系
即皮帶靴謂皮靴屨即革履或下三正名然今字
書所綺反之明通兩音但未見平呼故知是謬。
三禮僧足者然通大小但令盡集儀軌和成縱師乞
法於資所亦須盡敬由成僧故有秉法功闕師資義
也。
禮足中初科初明所敬通大小者不問夏次有前
後也縱下次釋疑以師敬資反於常理然而在眾
但論僧別。
然律中相懺大者於小則具四儀除禮足也小者於
大方具五法今此在僧別非大小無問長幼皆須禮
足。
二中初引律制相懺謂互相對首今下次示今不
同僧德尊勝別人望之不論夏次故云別非大小。
如鈔中具列多種此云禮足宜先上座隨時多少任
力行也故十誦云頭面一一禮僧足也。
三中初句指廣事鈔引四分云手執兩足口云和
南等故云多種此下點文先從上座次第別禮然
恐僧多義通總別故令任力下引十誦一一別禮
意在恭勤也。
四右膝著地者身既翹仰表敬之極應須右膝右足
及以左足三輪距地曲身前請是本儀也今乃右骽
鋪地不如不設也。
跪膝中初科初示意應下顯相膝葢足心三處皆
圓故竝名輪距至也今下斥非骽吐猥反不如不
設非敬儀故。
余見梵僧有加敬者褰裙露膝用親於地而設禮訖
或有長跪膝及足指用以距地翹翹顒望如對嚴尊
此可嘉也誡行注想心無暫移自餘不經長慢獲罪。
次科初引所見長跪謂兩膝著地本制尼女亦通
僧故足指距地通及足心非唯指也翹翹即高舉
之貌嚴尊即君父師此可嘉者言其可法也誡下
勸依上二句示制跪所以下二句責非法之過不
經謂無典據言獲罪者在制則違教輕吉於化則
結業招報。
五合掌者表心專一無二緣也有經律中云叉手者
<pb n="209"/>
則十指交也或云合十指爪掌者四分但云合掌未
見指開為附世情多開掌而合指也必指掌齊合心
定無緣是本儀也。
合掌中初示立意無二緣者緣即想念有下辨相
又二初示異叉手似今擎拳之類或云等者出法
華玅莊嚴品四下出律意手指必合不在言之但
標一端云合掌耳。
問佛法威儀義遵上下焉有師來乞法而弟子端拱
受禮此不可也答律據從緣禮有從俗僧無別僧即
假成用師今乞法為別而陳弟子秉法據僧能辨在
緣既別理須禮僧事休餘務則反依敬世中常事何
得懷疑。
重徵中初問以事乖常恐懷疑故答中初二句通
示律據緣者如下釋也禮從俗者曲禮云禮從宜
使從俗謂雖是禮須合時之所宜為使他[邱-丘+(看-目)]當隨
彼之風俗皆謂事不可常守也僧下正釋四人別
假聚成僧用故無別僧也下明師資所為各異不
比常時事已明決故不在疑。
文中列受具餘有剃髮及受十戒齊須乞法以無德
者妄為師故四分簡和尚德中具有兼也諸欲受時
先須乞請多不自量任僧籌議。
乞法中初明例通剃髮受十戒即畜沙彌文略畜
依止四下指證即如注引受戒中文本簡受具兼
通餘二故云具兼諸下勸依總上多事故云諸也。
三明與法緣法為二。
緣中觀察者凡度人法要在拔俗出道為先非以財
食事資而為師訓雖列法食兩位然以法務為先故
初即云能教授者明存法本以資慧命後以衣食用
攝形累有親疎也。
與法釋緣中初科初敘度人之本雖下次通律意
法能資神故親食但養形故疎所以文列前後也。
就簡德中律分三位簡小取大十夏已上簡愚取智
解通持犯簡墮取勤不具此三文中令止具兼統攝
義須和與。
次科初釋不堪次列三位缺一須止簡墮取勤下
脫一句準鈔合云能勤教授具下次釋堪能備上
三德總收餘行故云具兼統攝。
問沙彌剃髮已乞畜法至後受時更須法不答二受
後生俱須乞與容有德退不可準前。
問答中恐謂前乞後不須故容德退者出其重意
若爾德苟不退須重乞否答退與不退非簡不知
須僧量可例皆乞法。
大段第二正度人中文分為二初明僧受後明尼法。
初文又二度沙彌法標起也與剃髮下隨相辨位。
初標言沙彌者西梵天音東夏人翻為息慈也有人
言息惡行慈為行之始也有人言初拔世表多緣慈。
戀故息小慈用懷大哀救拔一切也。
二正度法僧受沙彌標緣中初科初翻名有下釋
義有二初師約止作釋次師單就止惡解慈戀即
是情愛用懷大哀等乃言外之意耳。
文列羅睺為初者如未曾有經九歲出家也西方沙
彌每至夏末多以香華於空奉散以羅睺報身盡法
猶有故也。
次釋注中初科初引經文以示年幼羅睺羅此翻
障蔽是佛之子以障佛出家如羅睺之障日月也
西下次舉現事可驗最初法猶存者謂法身常在
也。
文列僧祇約年為位者以出家之人要修道業為本
老小非務何勤苦於三學也故涅槃云誦經坐禪勸
助眾事老無三味有四山臨。
二中初示簡意老謂過七十小即未七歲故下引
經但證老者經列三事即是道業年老力衰故竝
無味將死不久如四山來逼成論云行者見死有
<pb n="210"/>
大力勢如大石山從四方來無逃避處。
又云為說苦事者以世網苦辛多厭求樂初雖慈許
終有退敗故經論中有現世苦未來樂者出家人也
晝夜鞭心常收正念不覺妄緣尋悔訶責故智論中
菩薩日三夜三每行三事謂懺悔隨喜勸請也三千
云必行坐禪等三不爾徒生徒死即遺教曰中夜誦
經以自消息餘時須依律文常爾一心念除諸葢。
三中初示須說之意世網苦辛謂工商士農經營
求趁不容自安人多厭之求安閑樂故反說苦事
知其志願初慈許者謂師輒受也終退敗者謂資
疲厭也故經下二引苦事之相初通示指經論者
多所出故在家欲樂是苦因出家苦行是樂因事
似相反理實相應言鞭心者心如鈍驢常須鞭䇿
可得前進常收正念不隨塵也不覺尋悔縱之不
久也故下引證智論日夜各分初中後分以為六
時三千經中坐禪等三同上涅槃近故略之徒空
也夜準遺教三時無廢晝依本律四儀常攝。
文云一食者佛教之中一食為本託緣開二不是長
途至今西域統五天竺常行一食希見東華寺別兩
頓。
四中初明本制託下示緣開因病開粥故至下引
據希下斥非今時比丘見便進噉豈止兩頓律崩
法壞一至於此悲夫。
一住者一坐跏趺周時方起自非味重何以致斯
五中周時謂盡一日味重謂禪定樂。
一眠者中夜之時暫爾倚臥分星月次尋起緣念。
六中倚臥謂倚身而已分星月次不使長久故。
多學者慧心常運不許浮散也。
七中慧心常運即遺教云常自省察不令有失是
也。
餘如鈔中沙彌別行。
三指廣如鈔不復繁錄學者自尋。
二就位分初形同法即剃髮後法同法謂授十戒。
次辨位分示中剃髮披衣形同大僧十戒稟制法
同具戒。
初中又二緣法分也。
緣中因巧師兒比丘輒度有不知者後覓即得因生
譏謗為成問對無虧故令通告如五分先不相識者
七日試之餘有出家儀式具如事鈔不可兩繁至時
量引文中列通別二知者具兼二緣不和別語為成
問答若通和白為表僧義。
形同釋緣中初示本緣巧師即工巧之匠入寺求
覔有不知者問答有差生譏故制令通告者總下
通別二知五分制試意在遮譏下指事鈔亦沙彌
篇文下次釋白告通知謂作白法別知即房房語
具兼二緣即僧和不和此句總標不下別釋各顯
教意。
此中欲求者即和尚為剃頂髮也律中剃髮闍梨者
為剃四邊不在羯磨中。
次釋法白文中初科白云彼某甲者即所度之人
欲求某甲謂能度和尚恐人濫用疏特簡之竊原
剃髮本須和尚但恐煩累故令闍梨先落四邊唯
留頂髻和尚自落以彰親度後世妄傳四邊斷下
八地煩惱頂上斷有頂一地煩惱以具難斷故令
和尚除之仍先剃為九髻以應其數訛風一扇愚
蔽相習微具智眼豈不省非。
有人言所以須白為量和尚以文中從某甲剃髮故
今解不然和尚在初已乞畜眾故無重請但為沙彌。
二中以文牒二名所為難定昔指和尚今定沙彌
是非可見也。
有人言尼須乞畜眾僧無制者此未讀文下結僧罪
事行同也。
三中以畜眾法出尼犍度故生異執既結僧罪可
<pb n="211"/>
驗通行。
五分先與五戒者佛法大海漸漸深故如多論云先
以五戒調伏身心信樂漸增方受十戒也。
釋注中初科五分以喻顯意律鈔續云不同外道
一往頓受下引多論釋漸深義。
四分文中彼剃髮與出家人同者且據形同耳計在
家法不應道務然律上下非以剃髮為出家以法分
俗方絕彼此故沙彌戒歸方云出家也。
次科初舉律文此出大小持犍度恐人執此便謂
同出家人不當受在家五戒形雖剃染體未納法
故義斷云據形同耳計下次以義決初二句敘疑
以彼五戒非出家法故然下決破律上下者謂前
後文除此大小持文餘無文故以法分俗謂須十
戒方名出家彼此即俗與道故下引證十戒三歸
云我今隨佛出家某甲為和尚又如形同單白但
云剃髮法同白中始云求出家驗知受十戒者方
名出家已前剃髮體是俗人不妨得受在家五戒
方符五分多論漸深之義問今剃髮已不名出家
耶答形同出家體猶是俗受法約體不論形故問
既剃髮已可名優婆塞耶答體是婆塞於義何傷
如足數中形同之人尚名白衣今名婆塞不足怪
也若爾何故涅槃經云雖未受十戒亦墮僧數答
形同僧耳何事猶疑問四分律中何以求出家者
直受十戒耶答彼土士女多有在俗受五戒者故
略之耳文既不顯故引五分多論必須次受問今
若不受五戒為有何過答準如多論失次第故尼
鈔注云僧得小罪餘如下漸頓受捨中世有欲癈
壇下五戒故此辨之餘廣如別。
次授法同中緣相法三。
初緣中行事之時須具儀法故列二座謂和尚闍梨
律中出家闍梨謂授十戒者應對和尚授者傍教如
善見文發緣問遮例須舉者以發具戒藉此為本深
須練也義須二師隨機約略開示戒相悟入法體不
但闇誦致迷得不自他陷也。
次法同緣中初明受儀如善見者即指注文發下
次明開導發緣謂發戒緣境亦問遮難難同僧中
遮除年歲衣鉢但問十三深須練者謂令受者明
識也開示在二師悟入在受者戒相法體竝依境
量以彰深廣下誡為師不可輕易。
二正受法體結為二。
二法中分文體結二者前三歸是正受法體後三
歸即結前付囑。
初體中分五初某甲者陳己名也二歸三境也三別
指所重言隨出家四親依有本和尚也彼此相攝寄
法傳心五如來下恐濫餘尊非同別部調達師也故
別指之令無惑矣。
釋體中初科分句牒釋三中唯言隨佛故云別指
四中彼此等者示須牒意。
問五十二受具列如來中間八戒何不別顯答可知
也。
問答中云可知者以五戒是革俗之初十戒乃入
道之始恐迷邪正特須簡別自餘已曉故不須之
此義易知故不委示。
三明相中文分三位初列十相謂依法受體次列五
德明位堪物養後列十數顯慧解思擇。
三相中分文為三初正戒相次彰具德位堪物養
為世福田故後知法數慧解思擇辨別邪正故。
就前相中據論業體具受七支如律文中大小持說
約緣明十說境同僧故律隨戒竝結吉羅但對受列
相不可具陳且列易犯前誨示耳後諸行相依師誨
示如比丘中且示四重如是例也。
戒相通數中初科初明體具大小持者即犍度名
彼明沙彌大僧持奉行同既發七支則徧該萬境
<pb n="212"/>
不同有部但發四支唯獨具戒發七支耳隨戒即
僧尼戒本戒戒下文結三眾罪可證同僧但唯結
一品與僧尼為異但下次明列十所以下舉具戒
說相為例事義頗同。
問具受列四非具乃多者有師解云計如比丘亦應
多說如十誦中為說下篇四分略故但明四重有人
言沙彌前五猶是本俗今所受者但增後戒愚小易
陵故示相也比丘受後且示四重性是障道餘所不
知有文委告沙彌闕文故列後五。
問答中問意可解答有二解初約義同釋十誦說
下篇者即僧殘也猶是戒分壞眾同故四分略者
初篇永死次篇可救待學自知故亦不說有下次
約不同釋太僧可尋律部不在多列沙彌止問二
師未許學律特須委示故云闕文也。
此之十相與八戒同但增後一捉持金寶。
別相中初科八戒離開成九故但加一。
文列生像者古人云世中戲具似人畜形者不許捉
也如律所制不持樂器亦是比擬然僧祇中生色金
也似色銀也似即像銀之異名矣梵唐兩舉令俱解
致即金為色俱是唐言本梵說銀同此似像之目耳。
次科初出古解彼逐言相謂是眾生形像故如下
示今釋初縱古善見云人施樂器不得捉得賣然
下顯今初引據生色謂生有瑩彩似色謂似近於
金似即像者會字義也梵下釋今文生像是翻梵
金銀即唐言意令通曉所以雙標即下會通二律
名義無別。
下總結令持可知也。
二明五德如文引經。
次五德中標云如文即指注也。
初德發心懷道者創發蒙俗情厭諸有唯欣出要常
懷佩也佩謂帶持之者也有傳為背誤也。
牒釋初德中二句初釋上句唯下釋下句佩下正
字義。
二德毀形應法者道俗路乖反形易性故割其所重
服彼所輕明志絕奢靡與世違也。
二中初通示故下別釋上二句釋反形下二句釋
易性奢則華侈靡謂美麗。
三德割愛懷捨者以無始所親慈戀難斷終歸死別
然不早悟今近割俗緣遠成濟度且從道業兩捨親
疎也故善見云瓦鉢貫肩以四海為家居知誰可愛
憎也。
三中初敘情愛世俗貪生不知有死故不早悟今
下釋永割兩捨親疎謂無適莫適字音嫡故下引
證。
四德委命遵道者明奉崇三學死而有已也。
四中奉崇三學釋下遵道死而有已釋上委命。
五德志大度人者奉行極教兼濟於他。
五中大乘窮理盡性謂之極教。
斯德始終通於五眾俱堪物養人天師範故使誦持
無輕受體及形服也。
總結中言始終者非唯初受時也通五眾者非獨
沙彌位也能消信施故堪物養有所取法故可師
範故使等者示須說意。
次三十數如文所列。
十數中對破外計以別邪正西竺外道總有六師
一富蘭那迦葉（說諸法不生不滅）二末伽梨拘賖梨子（說諸
法自然無有因緣）三刪闍夜毗羅胝子（說眾生過八萬劫任運得道不假修
行）四阿耆多翅舍欽婆羅（說眾生有苦應修拔髮熏鼻等苦行自然解脫）
五迦羅鳩䭾迦旋延（說諸法亦生亦滅）六犍陀若提子（說一
切業定如人死還為人）一師下各有十五弟子各執所見今
此略引十種以配十數耳。
一者眾生依食者為破自餓為道者或䬸風服氣餌
藥存生是邪道也佛法不爾身假食資欲有段食根
<pb n="213"/>
塵觸食卵生多思食上界識食或有兼者如別所陳
食取濟形道取濟神故假形食緣修道行至論道也
要修離著為本不識道元乃以斷食為道。
依食中初科初標示或下出外計餌仍吏反食也
佛下示正法初示三界皆依食住段食謂四塵所
成有形段故起世經云閻浮提人以飯麨豆肉等
名麤段食亦名摶食即取摶聚亦段義也觸食謂
根塵相觸資益諸根如戒本中食家有寶即觸食
家是也卵生多思食者起世經云若有眾生意思
資潤諸根增長如魚鼈蝦蟆等上界識食謂無色
天資益延久唯識持報起世成論竝云無色眾生
皆識所持或有兼者謂欲有諸趣亦有識食起世
成論竝云中陰地獄入滅盡定皆名識食又瑜伽
論謂第八識因餘三食勢力所資便能任持諸根
大造（即四大也）令不滅壞有長益義即以第八梨耶為
體（彼是大乘論故）若經部中取前五識獨頭意識為體（謂成
實小論以六識為體）準此以論則識食一種通該三界六道
不唯上界也又思食卵生且取一相須知欲色兩
界通有四食唯無色界局有識食耳不可廣示故
指如別食下次明須食所以離著即道元也。
彼賊住者本非正師偷形入法謂無願為故以識之
餘九例爾。
次科本非正師即邪徒也謂無願為言偷形者但
為飲食而於正法無心願樂以法推求可驗邪正
律令為說其意若此識猶別也。
二名色者為破自然為道彼計如犢生已自然飲乳
棘尖烏黑火上水下風輕地重皆無其因佛法不然
內報外報皆有本因諸眾生有皆因名色心不可見
止可名談初始識支故轉為名假染持識即染為色
故哥羅邏時凝滑不淨中含心故展轉增長三十八
轉九月便生託彼胎藏何得自然也。
二中初標示彼下出外計且列數端例餘皆爾佛
下正破彼計無因故以十二因緣破之亦名十二
支無明行過去因也識名色六入觸受現在果也
愛取有未來因也生與老死未來果也內外即是
依正初通示心下委釋識支投染遂為名色支染
即男女赤白不淨哥羅邏時謂初受胎時亦名羯
邏藍此云雜穢七日一轉三十八箇七日成二百
六十六日五大四小故成九月已前與母同氣已
後四日與母別氣故至十月然後趣生。
三痛痒想即受異名古人翻經未通字義假事為目
痛者苦受痒者樂受想者捨受此破為計梵天因者
以劫初成梵天創下因有人物諸眾生等便計彼天
以為父母此生瞋喜還因彼天佛法不爾生憎愛者
實由本陰何于天也以初一念緣色心名之為識了
達染淨名之為想領納違順名之為受由三想故便
生三受由三受故便有三行故長淪歷無有解脫也。
三中初標示古譯名為痛痒想今翻謂之苦樂捨
此下出計彼土多事梵天葢尊其始以為父母佛
下正破本陰即五陰中受陰受有三別故名三受
前由識想後起三行即善惡無記業因感苦樂憕
懵果報因果相續故云長淪等。
四者約諦為破無因外道也如外艸木自生死耳人
亦同之佛法不爾苦集二法世俗因果滅道二諦出
世因果諸眾生等知苦無諦不思惟故終不厭離諸
出聖人解苦有諦廣如涅槃盛開釋也。
四中初標示如下出計外艸木者即用無情類顯
有情佛下對破世出世間皆由因果諦是審諦如
實觀察凡愚無諦故受輪轉聖人有諦故能出離
指涅槃者彼云善男子所言苦者不名聖諦何以
故若言苦是聖諦者一切牛羊驢馬及地獄眾生
應有聖諦此明眾生無諦之義廣如第七卷中問
無因與前自然何異答前計現法皆無因由此即
<pb n="214"/>
撥無三世因果故不同也。
五約陰論為破執神我外道如彼計身中有神我諦
身中宰主如麻米等統御心識佛法廣破我在何處
為在色中為在識中計此身中但有五陰隨陰計我
則有五種如是離合次第求之覓我無從便悟妄執
得無我理分成無漏相似聖人。
五中初標示如下出計或有計云我大色小色在
我中或計色大我小我在色中（即如文中如麻米等）受想行
識竝有二計歷之可見佛下對破為在等者且舉
二陰略受想行此即離求應云為總在五陰中此
名合求得無我理即是我空亦名人空生空真如
也分成相似即是內凡世第一人。
六約識論為破一識之道如有一室而具六窻獼猴
徧出無識之人謂有六猴其實一也人亦如是根門
乃六一識通行佛法不爾識隨根起若是一識豈眠
根中而聞聲耶故知非也。
六中初標如下出計彼謂識神居于身中窻猴為
喻似多而一佛下正破佛法明識根境相對妄起
六識互不相通豈得一體若爾佛法亦談一識與
外見何殊答彼認隨塵生滅事識佛教梨耶尚非
二乘境界況外道乎。
七約覺意為破不修外道以得五通逆順觀中八萬
劫外冥然不委即謂冥寞以為冥諦涅槃之所任運
至窮終歸果剋何須修也如轉縷丸於高山縷盡丸
止佛法不爾要須方便增修乃剋如七覺支擇簡正
理方能至詣何有不修。
七中初標五通者如意天眼天耳他心宿命逆觀
過去八萬劫前順觀未來八萬劫後冥不知處以
為臻極意謂凡人八萬劫盡自至涅槃不假修證
縷丸為喻其意可見佛下正破七覺支一擇法覺
支（智慧善能簡別真偽故）二精進覺支（精進修道善能覺了不謬行無益苦行故）
三喜覺支（心得法喜覺了此喜不依顛倒而生故）四除覺支（斷除諸見煩惱
時覺了除諸虗偽故）五捨覺支（若捨所見念著之境覺了所捨虗偽不實故）六定
覺支（發諸禪時覺了諸禪虗假不生見愛妄想故）七念覺支（修出世道時覺了定
慧均平若心沈沒當念用前三支察之若心浮動當念用後三支攝之）而此七覺通
是運智擇法進修。
八約正道為破邪因者彼得通者見雞狗牛鹿今報
已盡遠業將起生彼色天不思遠因謂即報是便効
彼畜噉草為戒乃至修世八禪用為涅槃邪進邪慧
例皆爾也佛法不爾乞食等四為聖道緣竝濟形也
正語等八為正道因竝濟心神觀用籌度深見倒想
便得出也。
八中初標彼下出計此由不達三世因果故生此
見由雞狗等宿有天業強牽為畜畜報既盡即生
天上彼謂諸畜噉草不淨遂得生天便即効彼以
立為戒修四禪定以無想天為涅槃修四空定以
非想為涅槃投嵓赴火等為邪進橫生計校為邪
慧此即八邪道也佛下顯正乞食等者即行四依
資形為緣正語等八如前已示濟心為因便得出
者出三有也。
九約居止者為破妄計涅槃為道者彼以非想及以
有頂竝心沈沒麤心不覺謂會大理大識妄也夫涅
槃者寂寥虗曠非復色心此乃眾生所居何名絕有
之法也。
九中初標彼下出計非想即色界無想天有頂即
無色界非有無想天大識妄者自謂識妄不知是
妄夫下顯正寂寥故非心虗曠故非色色天有色
無色有心竝非涅槃故。
十約諸入者破色空為道也彼增修定緣色住心以
色滅欲有以空滅色有謂空至極更不重修佛法不
爾須尋本際但是自心運用多少實唯一識本無前
境但是妄倒自立是非我見不除還受生死故智論
云外道能生禪定船度欲色界海無色界海深廣難
<pb n="215"/>
可得度由不破我心故。
十中初標彼下出計增修定者初則緣色住心即
以定業以滅欲有亂業此定既成次又觀空即用
無色定業以滅色有定業至此為極謂為涅槃佛
下顯正彼既緣色緣空以為至極此即用十一切
處定以破之此之十境亦緣色空但是發定之處
非至極也一青一切處（謂取少青色觀緣使徧一切處皆青）二黃一
切處三赤一切處四白一切處（竝例上釋之但改色為異）五地
一切處（取少地色觀之使一切處皆地色）六水一切處七火一切
處八風一切處（此三例上竝取水火風色徧也）九空一切處（謂觀虗空
使一切處皆空）十識一切處（謂觀識處使一切處皆有識也）十皆言一切
處者即從所觀境徧滿為名今名入者謂從此以
發定也尋本際者推於心也多少謂初觀少色後
使多偏實唯一識攝境歸心也但是等者彰外計
之過引證可知。
上略隨解令寄心有在必至臨機更廣義類令深知
解不在語也。
結誥中初結前必下識令廣示。
自餘持說受淨衣藥眾具相同大僧罪據經位由奉
願行未是具修且就吉羅悔以隨戒廣如事鈔故不
委也。
三指略中初明作持行同持說受淨者謂沙彌制
二縵衣并一鉢自餘衣藥鉢竝須淨施受故須持
淨故須說罪下示止持行別悔以隨戒謂通五篇
皆吉悔故下指如鈔竝見沙彌篇。

四分律刪補隨機羯磨疏濟緣記二之五

<sarticle>四分律刪補隨機羯磨疏濟緣記三之一</sarticle>
大宋餘杭郡沙門釋　元照　述

四分律刪補隨機羯磨疏卷第三（釋諸戒受法盡篇之餘）
大唐沙門釋　道宣　於終南山豐德寺撰
二就大戒文為二段初標舉眾名後就緣正解。
初中標舉列緣又分為二。
言比丘者中梵天音此方無譯可以陳相如水火等
彼此同體以名目之得其實也比丘不爾元出中方
此土本無不知何目且用義例得詮便止因此四句
以義翻名以名翻義餘二俱句可以例知。
二授具戒法標舉正釋中初文初示無譯如下即
舉有譯反顯無譯故云比丘不爾等水火未詳梵
語詮顯也因列四句以義翻名即下翻比丘是也
又如以覺翻佛以業翻羯磨等此類甚多臨文自
舉以名翻義如火器翻憍陳如鶖鷺翻舍利並以
此土物名翻彼得名之義餘二俱者以名翻名如
水火等彼此名同又如白楊翻尼俱律線翻修多
羅律翻毗尼戒翻尸羅之類以義翻義如彼岸到
翻波羅蜜無上正等正覺翻阿耨多羅等是也。
中梵本音號曰煏芻此傳訛失轉比丘也初翻怖魔
次云乞士後云破煩惱或從功能者令魔怖也明本
志者為怖於魔也魔名如上世魔有四欲魔即下界
頂住者以欲纏生令不出也言陰魔者即身所聚念
念壞也言煩惱魔者即心三毒起必滅善也言死魔
者劫略善財終趣死也此人為怖此四故出家也取
其志致用以翻名。
次科初總示三名煏皮逼反或云苾芻上云不知
何目而世中妄傳是草名者謬也比丘因名阿羅
漢果號因中三名對果三號怖魔對殺賊乞士對
應供破煩惱對無生或下別釋初名功能是德本
志即出家心魔名如上前三歸中已具釋故欲魔
即天魔住欲界天頂有求出離則懷愁惱變現異
相擾令著欲故云以欲等陰魔即五陰遷謝不得
安住故死為魔者謂死苦所逼奪其善念故此下
<pb n="216"/>
結示名義雖通兩釋本志義長故獨結之。
如諸經律一切出家不問邪正修道之士俱稱比丘
即通名也此土沙門本言道士是正釋名李張之倫
名為治頭及鬼卒也後漸弘廣改名濫上致釋耻從
改為道人古晉漢經翻為道士亦有德也今全不譯
但云比丘以存本音自與李異不妨還同五天異道
且據一相知所歸也。
三中初明西土名通以邪正雖別皆出家故此下
次明此方名濫晉習鑿齒與謝安書云比見釋道
安故是遠勝非常之道士故知本是釋氏之名李
即老君姓名耳字伯陽諡曰聃張即漢世三張皆
黃巾之首（張陵張魯張角號為三張）按弘明集國家令為首領
部轄卿民名為治頭（舊云梳髮導氣者非）驅䇿鬼神故名鬼
卒醮獻星宿亦名祭酒後改為道士故釋氏不稱
古下三示古今翻譯不同初敘古翻亦有德者出
彼翻意今下明今不譯雖簡此土猶濫彼方不能
兩全故云且據一相也。
餘有翻者寄之戒本恐此總論增諸見也。
指廣中前文但釋怖魔而乞士等名具在戒疏故
對指之恐增諸見者或謂彼此不合兩繁或責此
宗不當廣說或誡學者隨言生著示不多之意也。
二就緣列五位不同略以義分五門料簡一列數顯
相二通局不同三秉法差別四教被凡聖五藉緣多
少。
次釋列緣標章中五位即註所引善來等也下列
五門不出機教機既有差教亦非一故須立義簡
辨差別。
初中列數如文可知通尼五受則有十也。
初門總示中通尼五者即八敬二十眾遣信小年
邊方十眾也據尼有七善來破結此二同僧故不
在數。
初善來顯出其相者此人宿樹勝因早蒙開悟斷惑
一輪道成初果佛親命召因教感戒故母論云善來
比丘威儀庠序手執應器如二十年學法者善見又
云唱善來已八事眾具竝皆隨身。
初僧五受正明中初科為二初正明樹字上呼種
也見思兩惑如車之二輪初果破見故曰一輪因
教感戒教即善來故下引證初明具足威儀如二
十年者毗奈耶云如百歲苾芻年數雖差皆取相
同宿德也次明獲得眾具六物外加針線刀子共
為八事。
第二破結者此人修慧惑盡道證無學會正理窮自
然感戒從所破為名故曰破結也律云若能修道成
羅漢即名出家受具足也。
二中修慧惑盡即是思惑能破是智所破是結故
云從所破為名下引律證戒隨果發即名具足不
須更受問一切無學皆破結得戒耶答此有多別
若因中已受則隨定道展轉增勝更不重發若先
不曾受期心至果則果戒俱獲即是破結受也若
本無期得果無戒故有白衣羅漢問因戒得定因
定發慧豈得入聖後方感戒答必有五八為入道
基未稟具足至果方感問證聖無惡何須戒耶答
功德未滿威儀不具若不稟受入眾無由終是白
衣未堪道用。
第三三語者此人積行非遠未登聖位於彼羅漢先
有別緣託仗出家得由三語故曰也母論云諸羅漢
等教欲受者偏袒橫服剃髮染衣憑歸三寶依仗心
成於此教下即發具足。
三中初正示望前位劣故云積行非遠等對後緣
勝故云於彼羅漢等母下引證偏袒等即具儀歸
三寶等即作法依仗心是能發因具足即所發體。
第四邊方持律五人者以邊隅荒險僧少遊行致令
三年方獲受具因事曲開就數彰目也十誦伽論邊
<pb n="217"/>
僧若多用本開法得戒得罪此方赤縣曹魏已前並
不受具至嘉平年法時沙門依法正部行羯磨法十
人受戒如僧傳中之所廣也。
四中邊方即齊白木條已外初引緣示相律因億
耳沙彌欲受具戒三年待僧方滿十人請佛開之
十下次辨僧多成否少故權開多則還制籍開故
得戒違制故得罪此下三究此方元始赤縣即震
旦之別名河圖云崐崙東南方五千里號曰神州
亦稱赤縣曹魏前者後漢明帝時法流此方僧唯
剃染不稟歸戒至曹魏嘉平年即齊帝時有天竺
僧曇摩迦羅（或云柯羅）此翻法時始行受戒事鈔云中
夏戒律之始即今宗之次祖焉。
第五中國十眾者僧多信少機欲漸虧增至十人方
為勝境因眾標目故曰也。
五中言中國者局五天已內僧多信少敬奉薄也
機欲漸虧受心輕也。
有人不立破結是戒破名是通初果亦是不同餘受
文列人法破結不爾但列空名若以為受乞求割截
亦應是戒。
斥異引解初科立理中初果亦是謂名濫也不同
餘受列人法者即如註中善來三語等是法一一
皆言比丘是人破結但標所破之惑而非受法故
是空名律戒本中列八種比丘一名字二相似三
自稱四乞求五著割截衣六破結使七善來八白
四彼謂唯下二種從受彰名餘皆非受故用難破。
若爾何故律文道成羅漢即名具足答此道成者在
羯磨前年若未滿羅漢替得。
次科律中有人年不滿受具成阿羅漢而得戒者
彼謂先已證聖後白四受開年未滿非破結得戒。
今解不然若小年者自開胎閏如戒本中全無羅漢
用開未滿故知後成不是開小用羯磨受也故五分
中有人不滿受具足戒佛因制曰得須陀洹者乃是
第一受具不名白四乃至小年受中亦無開得果者
與此懸同故立破結是受戒也。
今破中初標戒本通前律意律開小年止有胎閏
布薩三位而已義立頻大通為四位故知後成者
謂年未滿羯磨受者作法已後證聖感戒非白四
得也故下次引證彼律初果破見得戒不同本宗
且取證前非羯磨得耳由見真理故名第一受具
小年三位亦同本律故下三結斷。
就尼眾中列數有五。
初明八敬者女人機發深厭生死求佛出家以無弘
道遠化益故抑而不許後還舍衛便自剃髮披衣倚
僧坊立祈聽受戒時為三請便授敬法必具依行即
感具戒故因名也。
尼受明五受中初科初敘機發即大愛道同五百
女也以下次明佛不許度女性鄙弱人少敬信故
無弘化之益反更毀辱正法減半後下三明尼自
剃染由佛不許却還城中輙自變形復至祇桓倚
門而住祈求也時下四明阿難代請佛令傳教能
行八敬即與出家愛道等聞即發具戒。
第二二十眾受者為明女報惑深智淺喜生慢怠必
欲受具僧尼各十方發勝心因二眾為名也。
二中惑深故多滯智淺故少信喜慢故不敬僧尼
各十心隨境勝也。
第三遣信者姿貌瓌逸素染俗心出寺詣僧恐成陵
染故開差使詣僧乞受如常作法返告便獲因使感
戒即以為名。
三中環公迴反美也逸謂輕逸染俗心者有諸賊
等伺其出故差使即遣信也。
第四小年曾歸者既已事人深閑儀禮便耐惱辱有
持戒能故減八年得行具戒因其時緣而得名也。
四中婦人謂嫁為歸十二得受望前二十故減八
<pb n="218"/>
年因時緣者小年是時曾嫁是緣。
第五邊方義立十眾者大僧邊邑僧少便開尼脫有
緣依僧亦五彼此具十義應得受。
五中初科今立中據律無文取僧為例由是開教
接物生善故云義立。
有人不立以尼戒中不許邊荒有恐處行故雖在彼
不合減受若爾戒下制僧亦是不開而僧受戒即邊
通五此亦類準如何不合。
斥古中初引古計尼戒見單提中彼云若比丘尼
邊界有疑恐怖處人間遊行者彼逸提若下正斥
戒下制僧謂廣解中僧亦犯吉故用反難還立前
義。
若依神州自宋已前究勘僧史尼一眾受如諸律中
八敬受戒但專愛道餘五百尼十一眾受故求那䟦
摩聖者言若無二眾但一眾受如愛道之緣者得也
何以知然及論本法止前方便未有可成還約僧中
羯磨方感後師子國鐵索羅等十一尼學宋語通方
二眾受。
次科初明一眾受僧史即梁僧傳宋元嘉中求那
初至為尼受具準諸律者即五分等若四分中愛
道五百同八敬受十僧一尼為十一眾一尼亦本
西國來者求那䟦摩此翻功德鎧何以等者申從
僧所以後下次明二眾受上明宋前當元嘉七年
次至十年有僧伽䟦摩此翻眾鎧次至此土諸尼
欲求二眾重受此時已有獅子國八尼在此尋有
鐵索羅等三尼至京成十一人及正行受止用十
人鐵索羅是梵語未見所翻。
以此五受兼通善破則七受也。
七受中善來破結該兩眾故據局唯五兼通有七。
問如上邊方開減五人又加持律乃成制也何名為
開有人言中國制十人者四人善解法律六人足數
便得邊地開五要須持律今解不然持律之言豈局
中表僧徒多處知法不難依教依緣義必成濟邊僧
既少知法行稀恐約數成不專識教夫作業藉緣緣
乖業敗非假持律焉得遂成故遣此疑文列行德方
能拯拔樹此良基不虗設也。
問答中初問減五少於中國是開持律嚴於中國
為制開不成開故須問釋有下次答為二初引古
義其謬可知二今解中初三句通示中謂中國表
即邊表僧下別釋前釋中國不著後明邊土須加
行德即持律之言良基即戒體也。
問造業善惡能所俱齊何因遣信受戒報還方感殺
盜不然事成便獲答此不可例受願在緣緣來思具
為惡在境境損即罪。
次問教人殺盜不待報還遣信事同不當有別答
文可解具猶滿也。
大門第二通局不同一約受二約報三約時四約方
五約漸頓六約諸部。
初就受中善來破結三語八敬此局法緣互不相通
如相可知五眾十眾二十眾遣信曾歸義立十眾此
之六受從緣則眾名不同約法竝由羯磨故此諸受
束則為五據當體也彰局顯通則羯磨含六故總十
矣。
第二通局約受中初明四受法緣皆局法即作法
緣即受緣五下次明六受緣局法通故下總示離
合束為五者六羯磨受合為一故彰局謂列前四
受顯通即開後羯磨則為十矣。
二就報辨者。
依律五受善來一受通於僧尼律列八種通明善來
具二受也。
約報善來中初科律列八種即上所引八種比丘
及尼戒本八種比丘尼名數不別皆有善來破結
故知此二該通兩眾（舊云十受中除三語八敬者非）。
<pb n="219"/>
如多論中佛不度尼為止謗故若善來度外道當言
本在王宮婇女自娛出家還度以自樂故如撰集百
緣賢愚等經如來自唱善來度者皆得羅漢何以相
違如明了論是聖人者佛唱善來非聖人者則不度
也多論止謗義在凡夫必是聖人能遣邪執則非教
限。
次科為二初引經論相違多論止謗二經入道如
來等語即百緣文賢愚經云蓮華色尼佛唱善來
度也如下次引了論會通聖人即初果已去。
二明破結通於僧尼八種列中俱有文故。
破結中僧尼八種同上釋也。
三語一受唯僧明之不通尼者以成道初用三語法
尼未有心八年制斷令興羯磨十四年後方始剃髮
求受八敬約時不及故非受緣。
三語局僧由制斷三語過五年後方始度尼故時
不及。
八敬一受局尼明者師資道立方能弘利制尼依僧
以法陶練故敬是下眾所行反通則亂倫及矣故不
在僧也。
八敬局尼資可敬師上無尊下於義不通陶甄也
倫即是次。
羯磨一受事通兩報據法單複由智淳薄備窮戒體
終作業時即表名也。
羯磨中據法單複僧唯一受尼加本法（舊以羯磨六中僧少
尼多為單複者非）由智淳薄對上單複即表名者皆名羯
磨受故。
三就時通局者善來三語八敬三受局佛在世也所
以可知破結得戒通佛滅後以善見文五千年前得
三達智故知果成戒滿也羯磨法通二時可知然善
來受如付法藏阿難後秉度仙人者此是別緣不可
常例。
三中言就時者即在世滅後也三局二通如文五
千年前謂第一千年也通達三世名三達智然下
會異付法藏傳說阿難臨滅於恒河水中度五百
仙人皆善來得戒恐引為妨故特通之言別緣者
一則機在阿難非通他故二則一時之用非通後
故。
四對處通局者。
善來八敬局在南洲由中成道佛自秉故問何故一
代不遊三天答南洲有四別緣謂見佛聞法出家悟
道餘三洲無見佛緣且據一相如此判也至如舍衛
九億有不見聞不妨餘洲有具四者從多為言非不
如上。
第四明三洲中初科初正示問下次釋疑問中三
天即三天下答中初約局說以見佛等四種勝緣
異於餘洲故云別也且下次就通論舍衛國中人
有九億三億見佛聞法三億見佛不聞法三億不
見佛不聞法餘洲具四謂隨機普應無方所故據
通則四洲具缺互有從多則南洲多具少缺。
羯磨破結通三不疑三語一受八年前興未擯賓頭
二洲無法何得通也故鼻柰耶云我今擯汝終身不
得涅槃便於此沒出於西洲夏坐度人大興佛事十
誦大同加起僧坊多論云東洲亦因有佛法教乃立
四部眾等。
次科初明羯磨等但通三者準下除北洲故次三
語中賓頭盧為現神足取竿上旃檀鉢為佛所擯
往餘三洲因有佛法既在八年之後則三語局南
明矣鼻柰耶中但云西洲又不言起僧坊故引十
誦多論續之。
北洲是難故所不論。
簡北洲中八難之一法化不及五受俱無此亦且
據一相為言耳。
五約漸頓通局初大小通局二別就小論。
<pb n="220"/>
初大通小局如善戒經欲受菩薩戒者先當淨心受
七眾戒趣菩薩道欲知大戒唯是漸受通於小乘小
乘五受當局自通如後述也。
第五大小通局中初科初通標大可攝小故大通
小無兼大故小局如下別釋初釋大通菩薩戒自
有兩宗若梵網經是華嚴部道俗非畜皆得受之
則通漸頓若善戒經是法華涅槃部唯比丘得受
唯漸無頓今此且據善戒明之七眾戒即五十具
該七眾故彼云欲受菩薩戒必先受優婆塞五戒
沙彌十戒比丘具足戒譬如重樓四級不由初級
至二級乃至不由三級至四級者無有是處小乘
五受下次明小局當局謂小教必無通大之理自
通謂當分具戒通於五十指如後述即次科也。
問受菩薩戒必假七眾為前方便乃得大戒形盡之
時小戒謝不有人云前戒局報與期俱滅菩薩戒盡
於來際與願俱在有人言受大乘戒引五八十具令
長終於未來故兩不失也若爾經生本戒在者作惡
應犯答不知有戒無違心故。
問答中問意謂大戒通至未來經生不滅小戒齊
一形報命終須失然既小戒為大方便即應小戒
亦隨不謝答有二釋初釋據誓兩不相干故小戒
自失期即要誓次釋取體引小歸大故隨大俱長
至於來際若爾下釋妨隔生既在理應有犯答文
約後不知以明不犯若爾必因往迹或有知者有
違犯否答大小持犯並據今報曾受為言縱使有
知義應無犯如上二釋前就教限後約分通各有
所長未可去取。
二就小乘羯磨一受局漸非頓餘四通於漸頓。
次就小乘總示可解。
故律中不與沙彌戒而受具足者得戒得罪故知制
漸也諸部中必先五次十然後大戒如多論中不與
五十二戒直受具者一時得三種戒羯磨局漸是明
文也。
別釋羯磨漸中初科初依四分唯約十戒為具足
方便諸部下次據五分多論更加五戒為十方便
若準尼鈔不先五戒直受十戒亦得戒得罪多論
直爾受具三戒齊得故知羯磨一受無有不具五
十戒者近世有人欲廢五戒準斯明判豈非狂簡
乎。
問一時得三何須前受答多云染習佛法必須次第
先受五戒以自調伏信樂漸增次受十戒善心轉增
然後受具得法味故好樂堅固難可退敗不破威儀
一時受者反上失次又破威儀如遊大海漸漸深也
又云眾生得道藉緣不定或依十戒乃至具戒故致
如來說斯次第。
次科初問躡上併受以難次第答有二意初染習
意又云下得道不定意初中前敘次受之益得法
味等謂志不變也不破威儀謂行無犯也一下次
明併受之損翻上二益以成兩過後舉海喻對合
可知次意中謂諸眾生宜樂各異隨於何戒而得
入道故須次第也。
問先受五戒十戒後受具戒捨五戒不答不捨也但
失優婆塞沙彌次第得大比丘次第二戒常在隨時
受名如樹葉譬春夏則青秋黃冬白。
次問捨五戒下略十戒字捨猶失也答云不捨謂
法體也但失次第謂名位也下舉葉譬雖變而存
可合上義。
又問一時受者有三戒不答俱具無作無別五十也。
三問恐疑併得分三體故答中俱具無作體通三
也無別五十混為一也。
若爾便是一戒何故上云頓得三種答比丘受形俱
無作與沙彌俗人同者故言三也實一無作體通三
人故多云下品受五戒中品受十戒前五仍下上品
<pb n="221"/>
受具戒本俗仍下沙彌是中餘者方上故知無三。
轉難答中初正答與沙彌俗人同者且如五戒三
種俱禁沙彌後五十具齊約豈非通三所以不受
五戒直受十戒體通二種不受五十直受具足體
通三人故下引證彼宗三品永定體無重增故下
品受五中品受十但十中後五是中品耳故云前
五仍下又上品受具唯二百四十是上品耳故云
餘者方上此據次受三品三戒合為一體若體有
三則應別發可證頓受無三明矣若成實宗下五
中十則引五為中及乎上品受具則引五十齊上。
問頓受三戒捨時如何答有頓漸也若據漸捨直捨
具戒作沙彌者則失具戒沙彌戒在乃至五戒三歸
例爾亦望一時受戒與沙彌俗人防惡義同隨心捨
者便捨留者便有。
四問中次第漸受捨有漸頓一時頓受應無漸捨
答中初句通答若下別釋頓義易知故但明漸乃
至等者謂捨具十作優婆塞或捨三種但存三歸
亦下出其所以前文已示三一之義故云亦望也。
上明羯磨受則制漸捨通漸頓。
結示中受局捨通如前可解言頓捨者謂直作白
衣更無所留也。
善來三語破結此三文雖不明約義俱有先受五戒
來從三受則通漸也直本白衣徑投受法此局頓也
八敬一受文列五戒則是通漸餘五百女未必曾受
聞敬得戒應是頓也。
餘四中前合明三受善來三語未及十戒但有五
戒破結一受容兼二戒八敬中文列五戒即律明
愛道先受五戒為優波夷故餘女無文故云未必。
六諸部通塞從本四分略說五種羯磨受中離分出
六通別則十橫通諸部有無所以。
第六初科通則為五別則成十橫猶旁也本異相
望以顯有無。
十誦佛言有十種戒一自然無師戒者謂佛不假師
教會理盡故因感戒也如多論云據自然者不假他
教也非不自假樹下跏坐即身教也自言不解此座
而得漏盡此口教也及後漏盡戒亦齊得二自誓者
如付法藏中自誓之時身口律儀森然具也三得道
者如五拘鄰四論義者如增一中佛令須陀耶解有
常色等義說法無滯又無怯弱善見云七歲與問答
受餘善來三歸五眾遣信八重羯磨六受通四分也。
十誦自然中初引律示謂佛成道斷惑證真自然
感戒如下引論決上自然必由緣發不假他教謂
無師也非不自假謂由教生無教也準此如來果
中得戒僧祇亦然若依五分因中得戒隨機異見
廣如義鈔二中自誓即大迦葉森然即眾多來集
之貌三中五拘鄰即鹿園初度五人也拘鄰即五
中之首此翻本際即憍陳如二曰阿濕卑（亦云頞陛）三
曰摩訶摩南（亦云摩訶拘利）四曰婆提（亦曰䟦提）五曰婆敷（亦名
十力迦葉）若依善見善來得戒與此不同四中彼經云
佛在摩竭提國波沙山中清且從靜室起在外經
行時須陀沙彌在佛後行佛曰我今問卿義有常
色及無常色為一義為有若干對曰此義非一所
以然者有常色是內無常色是外佛言汝快說此
義今即聽汝為大比丘故云說法無滯等廣如第
二十二卷善見佛問云汝年幾答我年七歲餘同
增一。
僧祗有八一局七通一者自具足亦云自覺謂如來
也餘善來五十八二十遣信曾歸七受同四分也。
僧祗自具足即上自然也五即邊方十即中國八
即八敬餘可知。
五分十二種受互有通局一自然二一語言歸佛也
三二語言歸佛法也四十一眾即五百尼在十僧中
愛道為和上三人一受是五破惡見實即羅漢上法
<pb n="222"/>
也六第一受具謂初果童子也餘善來三語八敬羯
磨二十僧遣信六受同四分也。
五分正明中互有通局互謂各半也準下問答五
局七通十一眾與四分不同破惡見實惡即是惑
實即是理第一亦目真理是第一義故。
問三語受戒具文方成如何有缺開得受者答法化
初開群生機至三名雖異體實同歸如涅槃中盛明
其本約緣故開就本亦得故二受不同也。
初問前引多論三歸有缺法不成故答中名異體
同謂理體一體隨稱皆具在機雖異於理常同涅
槃中或說一為三或說三為一彼明眾生本性一
體三寶小乘方便教中離說為三故云約緣開也
大乘實教還說為一故云就本亦得本即體也。
問破惡見實即同四分破結之人如何局也答如問
實也誤如局分宜知在通不得誦語。
次問答中示有誤者謂恐學者循文不自詳審故
特誡之上云即羅漢上法乃是會同四分豈是誤
耶。
上約餘律對明通局次引諸論。
如多論文正解十誦故彼文云七種受戒自誓見諦
三歸局在彼文善來三語八法羯磨四受通也。
次引論中多論初科三歸三語名位各別四分不
爾名通位一問論解十誦何以與上名數不同請
為通之。
問四分律文但云三語此文更列三歸者答以義約
之歸猶結也作法既久宗奉漸漓如結成受故多論
云宿業力故應三語得戒者三語則止三歸亦然自
然使爾牛呞比丘兄弟七萬比丘盡以三語受戒四
分文中但云歸依三寶隨佛出家本無歸結。
問答中初示名義作法久者謂三語也漓即是薄
故下引文證多論宿業謂往緣也三歸亦然亦宿
業也梵云憍梵波提此翻牛呞亦云牛跡過去為
牛故口有牛呞足有牛跡呞音詩說文云吐而噍
也（噍才笑反嚼也）彼云兄弟七萬詣諸比丘所諸比丘各
盡以三語受戒四分三語亦有加結今云本無未
詳何意有云四分雖有結歸而得戒在於三語不
同彼宗結歸方獲。
摩得伽中十種無師自誓見諦問答三歸五受局也
五眾十眾二部僧八重遣信五通也。
伽論問答即論義三歸同上多論故在局也下善
見亦同前十誦三歸即是三語故在通也。
善見有八一教授者謂自誓也三歸問答此三局也
善來重法即八敬也遣信八語即二十眾僧尼俱白
四也五是羯磨竝通也。
善見自誓云教授者謂從佛聞法故論云佛告迦
葉汝應如是學言我於上中下座發慚愧心應聽
一切善法置於我心等迦葉以教授故即得具足
是佛神力得也八敬云重法重即尊敬或云八尊
義亦同也八語謂尼中本法僧中正受兩番白四
故云八語。
母論有七善來建立受具即破結也三語羯磨隨師
教者即八敬也遣信為六通也勑聽一受即解義者
是局也。
母論破結名建立者彼文正名上受具即同四分
上法而論云從今已去聽汝等立善根上受具準
約文意名為建立八敬名隨師教謂從阿難邊受
佛教故解義名勑聽者彼論佛告蘇陀沙彌從今
已往若有疑惑恣汝來問亦即與戒故得名也聽
字平呼。
雜心列十一自起二受師教者即自誓也三超昇者
即五比丘四問樂者謂須陀耶五三歸此上局也善
來五人受重法八敬也遣信十眾此五通也。
雜心自起即佛自然超昇即初果人破惑出離也
<pb n="223"/>
問樂謂因問義生願樂故。
俱舍有十一自然二入正定聚三信受大師語四問
答五三歸此局也六善來七信受八尊法八遣信九
持律為五十中國十眾各下列人可知。
俱舍第十四列數之下一一出人名故云各下列
人也初即佛與獨覺二即五拘鄰彼正名得入正
性離生在言頗隱故此易之得世間定名邪定聚
初果入聖名正定聚三即大迦葉四即蘇陀夷（七歲
沙彌）五即六十賢部共集受具（賢部未詳）六即那舍等（謂須
提那耶舍）七即大生主（即大愛道）八即法授尼（伽論云達摩提那即梵言
也見論云半迦尸尼謂直半迦尸國故）九十但分中邊不出人號。
明了論云依他圓德有七種比丘有四尼有三也獨
覺有量佛無量波羅蜜合說有九。
了論總示中七種從師受故云依他獨覺與佛二
種自然感發則非依他獨覺小乘境局大千故猶
有量佛無量義如後自釋究竟果滿故稱波羅蜜。
一善來者先白衣聖人佛呼善來比丘修行清淨梵
行正說正法作是說已髮落衣變便得戒也善比丘
者許其出家許與大戒來者從白衣位來入出家位
從無戒位入具戒位清淨梵行者斷一切惡修一切
善也四分云快修梵行盡苦源即此是也正說正法
者是梵行所依處也。
僧善來中初引論善下牒釋斷惡是清淨修善即
梵行引四分證快修梵行證修善盡苦源證斷惡
正說正法言所說當依正教行須憑教故是所依。
二三歸得戒者善根稍薄戒法難生未說歸前先誦
佛語善來之法後方說歸竟感戒。
三歸中稍少也準此作法先唱善來後說三歸獨
異諸部。
三略羯磨者善根又薄須立和上先問遮法後方和
乞與今不異四人秉白即發具戒。
三中受前方便並同廣法唯四人單白此二為異。
四廣羯磨者善根轉薄戒法難生加至白四方乃得
戒。
四中法須白四僧須十人。
尼中三受無歸及略是聖人者佛喚善來非聖人者
三歸單白所不感也言遣使者是愛道言廣羯磨今
二十眾也。
尼中無三歸及略羯磨善來廣法此二通僧遣使
一種唯局尼眾。
此七種戒悉依他得言圓德者即戒體也所受徧周
法界無境不備隨行奉修德充一切故稱圓德。
通釋中初釋依他言下釋圓德即戒體一句是總
示也所受等釋上圓義隨行等釋上德義故下一
句通結。
獨覺有量佛無量者三僧祇劫廣修萬行於最後生
有菩薩戒悉性得也苦法忍時得出家具戒盡無生
智起一切佛法一時圓滿三種功德無有邊量也。
次二受中文牒二種不釋有量反佛無量自可知
故若據餘部通歸自然今取位別心境廣狹故分
二焉阿僧祇劫翻無數時而言三者且約釋迦修
菩薩道時以論分齊從古釋迦至尸棄佛值七萬
五千佛名初僧祇次從尸棄至然燈佛值七萬六
千佛名第二僧祇又從然燈至毗婆尸佛值七萬
七千佛名三僧祇若望聲聞當內凡位萬行者萬
是數之通名行實無量不必一萬最後生謂王宮
所生也菩薩戒者謂久修菩薩行習性自然遠惡
住善故云性得若爾前云小戒為大方便今何倒
耶答此菩薩戒亦即小乘義說為戒非從他受不
同梵網善戒受者方獲苦法忍時即證見道無漏
聖慧斷惑之時準此初果即得具戒盡無生智起
句絕謂盡智與無生智二智發起即證無學道時
謂證滅諦結惑斷盡故名盡智從盡智後無漏智
<pb n="224"/>
起一切結惑無再生理名無生智三種功德者一
菩薩戒二出家具戒三佛法圓滿前二是因後一
是果皆徧生境故無邊量然此且據小教明佛若
約大乘出生成道無非示現隨緣垂應非實爾也。
於此論中善來廣羯磨遣使通四分也三歸略羯磨
獨覺如來局當部也。
結通局中三通四局當部即了論自謂。
上隨數分有一百一種略名從實則有二十種受一
者自然二自誓三見諦四論義五三歸六一語七二
語八十一眾九略羯磨十有量此局他部破結善來
八敬三語二十眾五眾十眾小年曾歸尼邊義立遣
信此通他部。
三括諸部中初示開合一下次明通局前十局他
部者本宗無故後十通他部彼此同有故（有本並作當部
者誤也）餘如別圖委示此不復云也。
三明秉法師資。
第三秉法差別標云師資者師即是佛資即弟子
從緣不同故有差別。
多論說言通論諸受皆從佛得由佛出世有是法故
若義推之破結自得初從佛聞法名從佛受後證無
漏自獲非授四從他中善來八敬佛邊得也三歸羯
磨從弟子得即藉緣不同為通末代也。
正明中初引論通明若下次約義別說五受中初
自餘他從他四中二師二資八敬阿難傳教還因
佛得籍緣不同者機宜異也通末代者三歸八年
羯磨至今也。
問自他兩受何者為勝答約緣不定因微假緣從他
為勝如梵網云四方千里無戒師者方於佛前自誓
而受因強心猛未假他緣勝鬘十受可對人也自然
自誓破結之徒義非劣也。
初問答中初句通答因下別釋因微謂宿善根薄
心不猛厲須憑他發梵網千里無師方開自誓又
須好相故知受戒必須從師因強心猛反上可明
勝鬘經說勝鬘夫人即波斯匿王女聞佛授記已
立受十大願一我從今日乃至菩提（餘九同此）於所受
戒不起犯心二於諸尊長不生慢心三於諸眾生
不起恚心四於他身色及外眾具不起嫉心五於
內法不起慳心六不為自己受畜財物凡有所受
悉為成熟貧苦眾生七不自為己行四攝法為一
切眾生故以不愛染心無厭足心無礙心攝受眾
生（四攝謂布施愛語利行同事）八若見孤獨幽繫疾病種種厄
難困苦眾生終不暫捨必欲安穩以義饒益令脫
眾苦然後乃捨九若見捕養眾惡律儀及諸犯戒
終不棄捨我得力時於彼處見此眾生應折伏者
而折伏之應攝受者而攝受之何以故以折伏攝
受故令法久住十攝受正法終不忘失何以故忘
失法者則忘大乘若忘大乘則忘波羅蜜此由心
猛故不對人自然等受皆此類也。
問何故如來獨秉善來比丘不得者有二義也一威
德力大轉緣入道二善識機欲應病與藥也比丘反
此不識前機如舍利弗錯授人法威德又劣如僧祇
中學佛喚之鬚髮故在威儀不淨為人訶故佛言汝
不可得如佛無畏口也自今已後剃髮度人。
次問中初科初問有下次答初明唯佛可秉轉緣
謂變形服比丘下次明弟子不得不識前機反上
次義舉緣證者涅槃明舍利弗教二弟子一觀白
骨一令數息經歷多年各不得道即生邪見言無
涅槃佛喚舍利弗而呵責云汝不善教云何為彼
顛倒說法此二弟子一是浣衣一是金師金師應
教數息浣衣應教白骨以汝錯教令生惡邪佛為
二人如應說法聞已得阿羅漢威德劣者反上初
義引僧祇證即諸弟子亦以善來度人因機制斷
形服不變還同俗儀故云不淨無畏口佛具四無
<pb n="225"/>
畏一一切智無所畏（佛言我是一切智人若沙門婆羅門等言是法不知者不
見微畏相）二漏盡無所畏（佛言我一切漏盡若人言漏不盡者亦無徹畏）三說
障道無所畏（佛言我說障法若人云是障法不障道者亦無微畏）四說盡苦
道無所畏（佛言我說聖道能出世間若人言是道不能盡苦者亦無微畏）。
八敬一受緣在二人故名佛秉若是僧者遣人敬己
義中不便理從佛也故愛道云若世尊有教我當奉
行故也。
次科由制敬僧若令僧授則是敬己引愛道證文
見本律。
如多論中善來自誓佛於彼人有和上闍梨義然不
為其師三歸八敬得稱比丘為闍梨不得作和上羯
磨一受亦非佛秉有十義故不作有益一為成平等
化故二為止鬬諍故三為止誹謗故四為成三歸故
五成四不壞故六成六念故七為息滅眾生福故如
正富羅輪王業滅八不供養下人故九不惱眾生故
十為通末代故。
三正引中彼論七受但明五者見諦同善來三語
同三歸彼無破結故所不論和尚相攝義闍梨教
授義善來自誓佛兼二義三歸令向三寶八敬令
重眾僧但有教授無相攝義佛不秉羯磨十義總
束為四初三種皆為離不平等過故佛若自度則
有親疎鬬諍誹謗由是而生次三種皆謂佛若度
人則入僧數闕三寶故四不壞者三寶及戒內凡
已上信樂決定名四不壞信六念亦三寶外加戒
施天又次三種皆為離損眾生過故正富羅者論
云昔有一比丘應得羅漢而有轉輪王業不得漏
盡佛欲令其速得道故即為比丘一正富羅（即是皮履）
轉輪王福一時盡滅下人即眾生佛是人天中尊
不當反養眾生若為和尚必須給養容此二過不
惱眾生者佛若為師則諸弟子不問遠近盡來投
佛則令眾生多受苦惱最後一種若佛自度但被
現機不通滅後故論總結云以是種種因緣佛不
為弟子作和尚闍梨。
問佛非僧者何故愛道施衣令與僧中我即在者答
在應供僧故也上明不在羯磨僧也故成實云不同
僧事者以三寶位差別故。
問答中問詞牒前次三種舉律以難我即在者謂
在僧中答中僧分二種應供則通羯磨則局下引
成論證上羯磨僧事即眾法也。
四明教被凡聖者。
善來一受約四分中必初果者由佛自唱所被之人
非劣下所堪道前相間非極聖所囑也故十誦云善
來受者一切如法諸佛法王自在義故自與受戒無
有學地命終不成羅漢也如五分中須提那子善來
受也此即通凡不妨大約是聖多矣。
第四善來中初定位約四分者簡他部通凡故由
下釋所以上三句明教勝劣下即二凡已還下二
句明機劣道前謂見道已前內凡之人猶隔聖位
故云相間故下引證初二句通示一切之言總收
機教諸下別釋初明教勝王以自在為義如來得
法自在故稱法王無下次明機勝言凡蒙善來度
者必由學地得至無學如下會異須提那最初犯
婬是內凡人一則部別有異二取多分為言。
三語八敬非外凡地故多論云此二受人不羸不捨
不變根不斷善根始終堅固知內凡也。
三語八敬中初科初定位故下引示無四種過顯
是內凡一戒不羸二不捨戒三不轉根為女四不
生邪見。
問內凡分得不退道行何故律文中失本意者答信
有二種一出家信二不壞信今云失者失事疲苦非
理信也縱律文中三語受者威儀不淨不可怪也故
律有言三果故犯無著不犯餘內外凡則不疑也如
僧祇中須斯二尼他逼受染自分未亡故犯初重何
<pb n="226"/>
妨感於別苦也成實云以我慢故造集諸業以無我
智力故諸業不集。
次科問詞不退道行躡上四種律中因諸比丘受
教人間遊行說法時有聞法得信欲受具足諸比
丘將詣如來所未至中道失本信意不得受具佛
令諸比丘自今已去聽三語受具據此有退則非
內凡答中初正答出家信者忻樂梵行即為事信
不壞信者分見真諦故為理信失事信則可通律
文不失理信則還歸前判縱下釋妨律中三語受
者不接威儀著衣受食皆不如法因立和尚羯磨
受具此亦失事故不可怪故下引況四分中無著
即四果結惑已盡則無故犯不妨悞犯僧祇自分
即愛欲初重即婬戒感別苦者但異凡夫有總報
故下引成論釋成聖人造業無總報所以凡夫具
三我見慢名字初果已去而有慢我無我智即空
慧也。
八敬四分愛道初果五百女人亦通內外然多論中
不變不轉則內凡故。
三中四分愛道及五百女皆八敬受雖通聖凡還
依多論判位為定。
破結一受此絕言議。
破結中唯局四果不通餘人故絕言議。
若論羯磨初為凡興後通果向涅槃淨梵即初果人
四分華尼亦同受也五分陀驃十六成聖二十受具
亦通四果。
羯磨中涅槃三十九云有一梵志名淨行出家受
戒時佛勑陳如將至僧中為羯磨受十五日後諸
漏永盡得阿羅漢義約受時已證初果四分蓮華
色尼亦是初果羯磨受具若賢愚經佛善來度所
出不同不可和會五分陀驃（匹妙）即四分沓婆十四
出家十六成羅漢二十羯磨受具若爾得羅漢時
即是破結何不感戒思之可知。
五明緣假眾相就分為四初約緣明受二對辨同異
三約受優劣四顯法前後。
初中善來有五緣一得道者故文云於座法眼淨也
二對人法文云善來比丘至盡苦源三有求心文云
我修梵行四心境合五事成作業。
第五假緣初門善來中初緣律中凡善來度者佛
先與說法即於座上遠塵離垢（破見惑也）得法眼淨（即見
道也）二對人法人即是佛法即善來律具云佛言善
來比丘於我法中快修梵行盡苦源三有求心律
明受者先白佛言我欲如來法中修梵行等佛方
召之四心境合即上二三能所對也五中事成作
業謂法竟體具也。
破結亦五一假佛教誡二立誓言三依教苦修四三
毒皆盡五見空感戒。
破結中初須聞教非自然故二須立誓期心在後
若非此緣破結無戒五見空者空即真理。
三語五者一有形同文云剃髮著衣故二對無學及
教也三有求心文云欲往佛所四心境合五作業。
三語中二無學及教即人法也律云彼欲往佛所
中途而止佛令諸比丘三語度之欲即求心。
八敬五者如三語也。
八敬同三語者一愛道與五百女各自披剃倚立
祗桓故二即阿難傳八敬故三即愛道求出家故
四五可知。
問善一受得道為緣餘三反者答對佛德大不假相
具能轉變故餘則不爾如上說也。
問答中善來對佛必變形服故須得道為緣餘不
爾者不對佛也破結證聖形服自變餘二對資力
不能變如上說者即師資中。
羯磨受中總別諸緣既被下機當須廣顯具依文註
次第說也。
<pb n="227"/>
羯磨中總則五緣別為十五文註可見。
二對同異中有五。
初說結不同者善來八敬一徧便得以唱教人大不
假叮嚀渴法心重又不須結三語之法初受法弱故
須三說前受心奢又假三結羯磨在僧通和非易故
須四徧眾心齊忍與奪已決故結一也。
二對同異初中善來八敬機教俱勝不假叮嚀謂
不須多徧三語初受法弱謂能授教劣一說難感
故至於三前受心奢謂所受機劣恐有陵犯加結
囑之羯磨四徧一白三羯磨以和難故說須多也
眾既和忍不假多結與奪即可否不同三語別人
獨授故須三徧破結無法故非所論。
二乞有無者通論四受理須前告如今我欲即是其
相但羯磨者通情稍難若不遜請無由牒法故制乞
也。
二中初通明四受亦除破結既不對人故無從乞
如今我欲今合作文即前善來文云我欲於如來
法中等即是求乞三語八敬並如上引但下別顯
羯磨稍猶漸也。
三立名相者初皆無相羯磨約緣由前三受內凡已
上羯磨具縛有犯性重故制相也五八十戒或對俗
化儀或是羯磨犯後故十戒中列和上名明知非制
前也。
三立名相名謂受名相即戒相初二句略示上句
通舉四受羯磨受法初亦無相下句別點羯磨後
因犯重方制說相緣即緣起由下委釋所以初明
三受無相內凡初果少犯性重破結無犯故不在
言羯下次明羯磨有相雖通上聖正為凡下故云
具縛等五下因決餘戒立相之意對俗化儀謂五
八也羯磨犯後謂十戒也由羯磨法制依和尚故
準十戒作法詞中牒和尚名可驗在後義見次科。
四立和上者三語已前未論相攝因過須師方制和
上故羯磨興者意存師資道成彼此兼濟文中兩攝
也。
四立和尚初明餘受不立因下次明羯磨須立因
過等者律云弟子無師教授故造作非法佛言當
立和尚意存師資者羯磨緣中一一牒故文中兩
攝律云和尚看弟子當如兒意弟子看和尚當如
父想展轉相敬重相瞻視正法便得久住等。
五教被多少羯磨一受有緣至三餘四通多少也。
五中羯磨本被一人有緣開三不得至四以羯磨
法不被僧故餘通可知。
三明校量五受有三。
初就緣者破結特勝自證得故善來又次親承佛教
八敬為三近囑學人遠因佛故三語為四但對無學
羯磨最末唯在通凡癈人論教則無勝劣也。
三校量約緣中初明勝劣四義分之初約自他次
約師資三約兼獨四約聖凡從寬至狹對之可見
癈下二明無勝劣以上四位並據能授人分若論
所授無非具戒。
二對過有無者善來機勝以無四過不無遮犯以在
制前破結無著但有悞犯八敬三語如上所被已明
如毗曇中煖心退作五逆斷善故此二受應是內凡
已去也羯磨受者如多論中內實凡夫福薄感戒欣
下有羸一過也容退道法二過也容變二形三過也
邪見斷善四過也餘四反此故無災患。
對過中善來無四過謂無下有羸等過（有謂四重者非）雖
有犯遮爾時未制不論所犯破結毒盡無故心故
八敬三語前引多論判為內凡然內凡有四位一
煖二頂三忍四世第一毗曇煖心有退則顯多論
據忍與世第一人故云內凡已去俱舍亦云忍終
不斷善則知爾前尚有退也凡羯磨被凡具過可
知初謂毀犯二即捨戒三即根變四即墮邪餘四
<pb n="228"/>
反者即前四受災患即四過也。
三對功能者羯磨住持終於萬載是長也通三天下
是廣也餘受局狹可以尋求破結微通末法之世聖
人不現時專附相故羯磨歷代秉宗也。
功能中羯磨長終萬載且舉大數也廣徧三天除
北洲也餘局狹者如上約時方中已明破結雖通
而隱故唯羯磨流及無窮秉立也。
四約受前後者。
善來最先以陳如為首次三語次二以度一百一十
羅漢令分頭廣化也羯磨次三以文云三語息故也
八敬次四以十四年興阿難有和上故明知在羯磨
後也破結次五以四分中沙彌年減方興此受也。
四明前後具戒中憍陳如鹿園初度故知善來最
先三語中下一百一十羅漢者合云十一準受戒
犍度先度五人共佛為六羅漢次度耶輸伽子為
七次度耶輸伽同友四人為十一（一名無垢二名善譬三名滿願
四名伽凡婆提）次度耶輸伽同友五十人為六十一次度
如來同友五十人為百十一次度那羅陀梵志為
百十二律云時世間有百十一羅漢共佛為百十
二佛告諸比丘汝等人間遊行勿二人共行諸比
丘受教人間遊行說法時有得信欲受戒者諸比
丘將詣佛所中道失本意佛令自今已去汝等即
與出家授戒即三語受也羯磨中云三語息者律
明諸比丘三語度人其未被教誡者不按威儀等
因制和尚羯磨受戒文云佛言自今已去捨三語
聽滿十人授具足戒白四羯磨等八敬中阿難傳
敬之人既有和尚顯是羯磨受具則明八敬在後
若據年數相去稍遠縱無此證前後自分破結中
律云爾時有年未滿二十者受具已生疑佛言自
今已去聽數胎月閏月十四日說戒若得阿羅漢
即名出家受具戒準此定在羯磨受後然對八敬
後難明文中且據髣髴而已。
餘未具者如五戒法最初鹿野八年羯磨方有十戒
未曾有中羅睺九歲生得道夜故第二八戒淨信未
測其時。
次未具中五戒鹿野者律中佛為耶輸伽父授五
戒云是為最初優婆塞三自歸耶輸伽父為首是
也十戒羅睺為始可以為定八戒雖云未測然十
戒相但於八中加一可驗在前。
具解受義附文消判更如後卷。
指廣中前但分別五受而未明受義故指如文後
卷即自此之後解釋標目緣法等文皆見受義或
可卷合作說疑是字誤。

四分律刪補隨機羯磨疏濟緣記三之一

<sarticle>四分律刪補隨機羯磨疏濟緣記三之二</sarticle>

就比丘戒緣義如前約文從事又分為三謂緣法相
也。
第二就緣標分中緣義如前即上第五藉緣多少
四門分別。
前緣又二謂法事也。
就法辨緣言授戒者標其目也就事辨緣言正授者
顯行務也就初法中注分為二初顯戒德尊高後依
緣簡略。
釋緣分示中就法辨緣言標目者謂標列條目楷
模可準體此五緣則曉知成敗就事辨緣言行務
者謂臨機正受次第儀式準此八緣則事有倫序
（事鈔則有十緣）又就法則總收終始就事則唯局受前昔
人解鈔科前為古五緣後為今十緣者幾許誤哉
今猶講之誤未省耳。
文列戒為舟航違順約緣者以如來出世不欲增長
<pb n="229"/>
諸有要求滅欲故立茲學然戒是定慧初基眾行元
本本既不立餘何所憑但以佛世利機契動便感末
時澆薄聖制從緣緣集則作業功成緣散則戒德無
立無作不可見也託緣定其有無大聖唱言信非徒
爾故前控引生起緣非。
就法顯戒德中初至所憑釋歎戒前釋生死舟航
不欲增諸有者人天非意也要求滅欲者為令出
離也欲即是惑生死本故然下釋正法根本定慧
是別標二學眾行乃統攝三乘但下至徒爾次釋
立緣初敘須緣所以利機如善來度者契動謂不
假多緣也緣集下明順違得失集即齊具散即乖
缺無作非色故不可見眾緣有相故可定之大聖
唱言謂是佛制故下示注意控猶據也。
今解已下託緣顯障文云二種羯磨具五緣者或中
邊分二或僧尼分二竝通收羯磨用分諸受然諸部
中敘緣不一母論但就緣言多釋唯列因相今通會
之總五為約謂能所心及具終也。
次科釋總標中初點文託緣即下五緣一一緣下
各顯乖障用成如法文下牒釋中邊約方僧尼約
位竝通收等者羯磨六受若中邊分者十人二十
遣信曾歸竝中國也五人并義立十人竝邊方也
若僧尼分者五人十人是僧餘二十人等竝屬尼
也然下列示母論如所對中三五兩緣所引多釋
即是多論如能受中初三兩緣所引此據能所以
分因緣或約發心為因餘竝為緣隨時不定勿滯
一端。
就初能受類分又五以能名濫非別不顯在生正務
唯戒尊高有缺諸緣雖受不獲故須指掌程露其相
故也。
初能受人標舉中初示通別能受名通五種相別
濫謂通濫在下明須列之意指掌喻其易見程露
猶顯示也。
初唯是人簡四趣者天實報勝但著樂多無求修道
故也修羅懷疑道在會正非人鬼神諂誑不實畜生
報局愚騃所收道在質直慧心遐舉戒受為道非道
故障地獄常苦亂惱衝心故論說言如鎔鐵聚何能
懷道而受戒也唯斯人者苦輕下趣樂劣上天強識
念力能崇道業如多論引歸戒所投誠有致也。
初人道中初總標天下別釋初簡餘趣列示五道
文標四趣則合修羅通諸趣故天著樂者多論云
如目連勸帝釋云佛世難值何不數數相近聽受
正法乃至帝釋云天上種種宮觀無數天女天須
陀食自然百味百千伎樂以自娛樂雖知佛世難
遇正法難聞以染樂所縛不得自在等阿修羅或
翻疑神疑是信障故不能入道非人下合明鬼畜
上四句列二趣下四句明違道質直反鬼神慧心
反畜類遐舉謂高遠也地獄引偈即智論也具云
地獄中陰身（謂獄中報陰也）猶如鎔鐵聚熱惱燒然苦不
可為譬喻唯下次顯人道苦輕下趣無常苦也樂
劣上天無勝境也此二句異於天獄強識異畜生
念力異修鬼下指多論彼云五道而言唯人得戒
餘四道不得是也。
二諸根具者以儀貌嚴正悅動物心凡所弘闡覩相
易受若不簡約汙辱僧倫故律文中六根俱淨方應
受法如眼一緣二十餘相竝不堪也。
二簡根具中初科以出家弘法利益群品必須儀
相發彼信心下引律文略舉眼根總列諸遮有一
百四十餘種二十餘相者謂青黃赤白爛紅水精
極深三角大張斜瞋微梨等備如資持中。
但今濁世福慧兩虧雖微學行多雜不善故受報形
尠能圓具教通末俗義有開遮制則防世譏訶開則
為成道務此二為本足攝前緣。
次科初敘時澆報劣學行謂修持也教下次明教
<pb n="230"/>
通開制防譏則護於外化成道則接彼下根。
至如根緣耳舌意三助道勝也由耳聽法意緣邪正
有疑通決非舌不明必具此三定為戒本故狂聾瘂
通及自他俱非數收意可見也眼及鼻身少缺通許
約戒受法能乞能持雖通在遮得在開例如鈔廣引
五分僧祇斟酌量機不可輕度。
三中初明三根有缺不開下引足數證知非用通
自他者即能秉所為也眼下次明三根有缺通許
如下指廣如鈔竝見受戒篇文廣不錄臨文自尋
誠令斟量意在精擇。
三身心清淨者既為道器純淨方堪如淨舍宅可以
為例又如淨衣易染為色故先染汙不成後受律中
所列十三種人皆為戒難如後相解。
三中初科初以喻顯舍宅則先法後喻淨衣則先
喻後法律下次指所簡下文委解。
文列多論者以五八十戒是具者基基既先頹無所
加也何況毀具反道重受不可接也下引諸業者如
汙尼逆罪雖無戒犯然業在生報戒障三途正與相
違故成難攝。
次科初釋邊罪四分但論具戒故引多論以通餘
戒然據成難須約四重雖五八十不分重輕可準
大僧篇聚為例頹毀也下下次釋重業文中且據
全未受戒白衣為言注列沙彌汙尼殺逆還歸邊
攝但有賊住如後自明生報三途戒所不障故與
相違。
四相具者即形同也下列覆露兩儀俱非道相離於
二邊也今時三衣實相同本自褊衫正背方裙裿支
皆非經律也然且順律文非俗非外耳。
四中初牒釋云形同者斷緣相也下列等者釋簡
非也俗人莊嚴著有邊也外道裸形著無邊也亦
名斷常二邊智論云佛聖弟子住於中道故著三
衣今下次決時用初明三衣相同本者不異西梵
也自下次示餘衣正背鈔作褡膊方裙似今幃裙
倚支搭左肩上繫右腋下以⿰扌親袈裟名出本律但
製造乖法耳此等諸衣雖非經律然其體色猶存
道相可順律文律云自今已去一切俗人外道服
竝不得著是也。
五得少分法者即法同也法海不頓漸開方便欲使
信樂守戒牢固也。
五中初斷緣相法下次顯教意。
上列諸緣得不為二前四必具不具非緣不成後一
制具不具則戒罪兩得。
結示中戒罪兩得頓獲故得戒違制故得罪。
大緣第二所對境中有七。
一結界須成者以教法所由非界不立深須通練方
應受緣今世行事聞受便誦都不觀緣非但誦得不
須界也縱知有界須曉結人迷濫多雜致虧界本即
須窮問初結體標離合後人不知即是虗指如上文
中捨結極易何得自輕拈得徑作約事驗人心不實
後生還爾何慮不然。
第二所對結界中初敘緣今下斥非初斥不立界
緣非但誦得言不唯直誦羯磨而得戒也縱下次
斥立而乖謬一須尋界相分齊分明二須考結人
學行明昧指上文者即結界篇約下總責二過心
不實者非為度人故後生還爾相似果報故。
二有秉法僧者白四弘通非僧不合也。
二中通論能乖須至四人堪持眾法。
三僧數須滿中邊二受雖列五十不同非數不可妄
預如論簡人乃云清淨清淨之言何所不在豈在戒
也戒淨由於智明必於事法開遮曉通如鏡方得受
體清淨無染。
三中別約受具必須數滿兩緣相濫通別分之初
科初釋數滿正明中受兼示邊開如下次釋母論
<pb n="231"/>
若唯守戒無智暗教持犯不明終非清淨。
今有人言但不破戒即堪足數此言濫也通不破戒
無著猶染別不破戒時逢非數如睡定癡鈍聾狂之
類雖有若無忍默空據不名僧滿今此邊隅用本開
五必叵具者雖行無罪可通曉也。
次科初引非此下躡斥無學結惑永盡名究竟解
脫一切無犯故云通不破也然有誤犯故云尚染
若云但不破戒聖人誤破即應非數凡夫惑業尚
存名別別解脫有犯不犯故云別不破也若云但
不破戒凡僧不破睡定等緣即應足數今下決此
土用僧據本僧多須依中國知法難得可用五人
理應無罪十誦伽論得戒得罪乃約易得處為言。
四明界集者以界收人同遣我倒咸遵一法成無礙
行。
四中局界顯和不生執諍近據當教則終遣我倒
遠取大乘則成無礙行準此明界豈止區別彼此
乎。
五明教法者羯磨大法和僧之辭得不難諧通決寄
此母論如法簡非法也言略事廣何可具之宜取四
緣上下比擬則為得也。
五中初敘緣得否難諧人事乖故通決寄此功在
法故母論如法通收四緣人法事界單雙具足歷
開七句統攝諸緣故云上下比擬也。
六資緣者內欣勝法外假勝儀身心相依如魚有水
若無若借俱非自緣竝非法也。
六中身心總上二句魚水喻上身心無借二皆非
法得否如後自明。
七局法住時者由機謝緣終今時未及故不廣也。
七中法滅據釋迦一化減劫復增至人壽六萬歲
時法皆滅盡七萬歲獨覺出世八萬歲彌勒下生。
上外緣七亦束為四一七約處明本界成二三四緣
俱成僧義五白四法六是事資離合可委。
料簡中初科言外緣者對前能受是內報故第七
屬處者以結界法未失故離開為七合歸唯四。
成敗為二餘違不合唯事須論。
次科總分中餘違不合六緣不具即是敗也事資
多說故曰須論。
若論衣鉢諸說不同有人解云依多論十誦縱無亦
開得戒得罪有人言部別不同何得例也如無和尚
不可從彼有人言若無衣鉢全是非法可不開也若
借得者當時是有但望告僧不言非法不得戒也義
準和上破戒四句如是開遮然得不無文凡情難信
幸依聲教則無戒也。
別簡中古今四解初師準多論明判得戒但非威
儀故得小罪次師但破前解不出正義即顯須依
本部例判不得多宗和尚不現前或無和尚皆許
得戒四分不通顯是部別不可濫用第二師全無
不得借者見有約知不知準和尚四句前三句不
知皆得後一知故不得如是開遮結彼所判然下
即今師判上二句貶初後二解下二句取第二師
聲教即本律也。
大緣第三明心有受此最因本義須前示如文所列
不自稱者無心欲受強抑登場也不稱和上者別有
所重和上見輕也言不乞者不欲於此別於餘眾上
雖竝默縱有所言既非本懷乞非所乞不名受也。
三發心中初示緣相心為發戒正因法所依本故
云因本如下牒釋三段竝據不乞上雖下義決縱
乞亦非以無心故和尚見輕謂於和尚無心承稟
故注中更列醉眠等皆謂無心也。
四心境會者界成僧具法正緣合而意別緣不念戒
本即心不當境也心雖殷至界結不知雖僧法具終
非緣合境乖心也自餘例準非緣不一俱不相應者
罪業相投不能兩離也。
<pb n="232"/>
四心境中即上二三兩緣相對以辨俱互四句初
標即二俱相應句界下釋第二句界僧法緣緣即
是事四境皆如意別緣者但無渴法緣境之心縱
緣餘善亦不相當心雖下釋第三句翻上可明自
餘例準謂餘非相不出心境如前能受遮難資緣
等竝有如非收之可見俱下釋第四句罪業相投
宿惡會也不能兩離心境俱非也。
五事成同一者法是緣成隨違不合八相始終前後
無濫如造一食緣必五行闕一不可法亦爾也。
五事成中初正釋八相即下八法如下喻顯一食
喻受體五行喻八法。
就約行事前緣列八如文所顯歷然自別。
初請師法文敘師資教興所由作是請下立法加被。
初文又二前明緣致後修虔敬。
初云弟子無師教授者中人已上須假師導隨墮壞
行良無善友法身慧命必有所憑故制和上也。
次就行事請師緣致中可尚制意云中人已上者
儒教人分九等上智不待教下愚不可教唯中人
可教故須師也。
中梵本音鄔波陀耶在唐譯言名之依學依附此人
學出道故自古翻譯多雜蕃胡胡傳天語不得聲實
故有訛僻轉云和上如昔人解和中最上此逐字釋
不知音本人又解云翻力生弟子道力假教生成得
其遠意失其近語真諦所譯明了論疏則云優波陀
訶稍近梵音猶乖聲論餘親參譯委問本音如上所
述彥琮譯云郁波弟耶聲相近也。
翻名中初出正翻自下辨訛僻又三初明古翻蕃
胡是雜戎邊國故語多不正下出兩解一則迷於
華梵故云不知音本一則不究梵名故云失其近
語次真諦譯諦即陳朝三藏乖聲論者前出正翻
葢依聲論譯場親問名義得實三彥琮譯琮即隋
時法師。
文云看如父者世父疎通學務道父開授慧明喻在
同也如俗律名例於其師如世叔父母者立差降也
終次連枝葢非疎越言敬重瞻視者正教明告互相
敦遇微生慢心不受法化也。
三敬攝中初釋父想引俗律證者彼有名例律犯
本師同叔父母顯異親生故云差降也終次連枝
謂犯兄次之顯師義重故云非疎越也言下次釋
敬視。
又病比丘下立資弟也由病致死緣須待接損喪道
器也。
立弟子中初科資即訓取謂取法於師因病致死
發起之由。
言弟子者學後解生故得名也所以師名隨本音者
此土本無故不可譯俗中博士微有相扶然備束脩
乖則非禮佛法不爾導以義方開示出道過恒俗訓
若行贈遺則是邪緣故從本也弟子受學義相似也
故從此方之言。
次科初釋資名在後故為弟從生故為子所下次
辨師名出家之法始於西梵故和尚名此土本無
下舉俗禮明不翻之意自漢已來國家多置五經
諸子博士即學者之師禮記云君子知至學之難
易而知其美惡然後能博喻然後能為師束修即
肉脯古者用為見師之禮今則名通金帛等物故
論語云自行束修已上吾未嘗無誨焉師名恐濫
故不取之弟子義同故可比用。
師弟相攝云敬重者以出道在心形雖在卑以懷道
故敬而後授故無虗往也彼我和敬正法由生光大
遠世皆賴開悟深有致也。
三中初明師敬資意以文令共相敬重恐疑反倒
故特示之尊卑據形相敬約心由心懷道不可輕
故無虗往者言資必受教也彼下次釋功益展轉
<pb n="233"/>
開悟相生不絕至於無窮。
善見不請起過者為束惡緣制請結之無輒離也餘
諸法訓廣如受後及行事鈔也。
釋制請中先無請法度已起過和尚呵責便云誰
請汝耶因制請之束惡緣者令不作過也請結之
者結為父子也指如受後即依止中事鈔即師資
篇。
文列請法在僧中欲令受者覩相發敬也必預須受
前一年一月亦無傷也人云一席加法不延久者恐
心怠也於義似失次第隨禮者以凡多慢習戒在敬
慎故折伏形骸希求淨法後必思犯非我輒授也。
修敬中初釋僧中初出今解僧私兩通預須受者
謂先私請也人下次斥非彼局僧中不通先請畢
世師資豈容心怠故云似失其實失也次下次釋
徧禮初令盡敬意在後持。
就加法中請可為二。
初請之法律制傍教縱屏令誦識其文義後在僧中
如法致請亦是儀也。
第二立法請法中初科文令傍教義通自誦觀機
利鈍二竝無在。
請文有五大德念者請專意也為和上者明所祈也
願為作者慈副本望也我依受具者三學由生也五
慈愍故者已述所懷惟聽許也。
次科請文五段初句為一我某甲下二句為二願
下二句為三我依下二句為四末一句為五。
次答辭中若無告辭喜踊無所也。
答辭標中由答知許故生喜踊。
告辭有四初可爾者總領請辭許為師也教授汝者
非但事攝有法弘訓也清淨者宜重戒本攝持三業
也莫放逸者諸過之源由行放逸當攝情根遠五欲
也。
列釋有四初答請二許教三誡業四約心。
初答可爾中可是答諾下流爾是應酬上位雙云可
爾未善知言全不可也至於懺持答中義兼前二以
所對者有少長故。
三中初釋當文可是允許爾即稟承未善知言斥
翻傳也至下次會他處懺法兼二對少云可對長
云爾彼通少長故可兩標此唯請師不當雙列故
也。
有人解云律雖列四隨一成答意以通四共成一答
如上解文初是許辭後三相攝義聯類也。
四中初引他解意下示今釋義聯類者言相貫也。
文列闍梨及餘師眾須有請者據理約事義不妄臨
必須告情方赴受會。
釋諸師中初科據理約事理謂道理事即事儀。
今時行事薄濫轉輕搦得受者人情布訂互為師傅
使偏上下都不緣前受者本意如此行事何名來受
理須本師開示委語令彼受者得知法用據成羯磨
合眾齊功豈獨三師偏受其賜文雖開請義準上文。
次科初敘訛搦謂捉搦布訂猶安排也互為徧上
下者更輪而轉不緣受者本意謂不取彼欲與不
欲也如下正斥本師開示謂和尚示知羯磨教授
名字德業令知此等秉御有功故云知法用也推
功合眾則不偏受三師之賜也文下指法但改和
尚為阿闍棃等。
阿闍梨者本隨傳出亦訛略也如梵天音阿遮利耶
即唐所翻云教授者彥琮隋譯阿遮利夜聲相近耳
然教授名通於輕重律中所出六種闍梨一者剃髮
二者出家三者受經四者教授五者羯磨六曰依止
唯後一師始終成固餘者一席俱通名也餘如鈔說。
三中初科初翻名釋義本隨傳出謂翻律者隨聞
而譯不究本音也次出正翻亦依聲論然下列示
多種通輕重者下六種中前三為輕四五次重後
<pb n="234"/>
一最重出家闍梨即授一戒者教授羯磨即授具
戒者依止闍梨替和尚處故云始終指餘如鈔亦
即師資中。
外有僧者同和作法比行事者號曰尊人尊師如善
見云臨壇師也戒本人也故今加尊有所承也。
次科外僧即三師外七證師尊人尊師人師兩字
竝據善見上加尊字示有稟承今云尊證是也。
請法同和上文以共秉故隨訶成別舉戒功齊不可
輕也。
二安受者所注文具顯。
云不得界外者此通白四之時今約事緣界外無失
如後段緣也五分中由為不如法人受故因制戒壇
外十眾在壇上界外問之。
第二正釋中初科白四時謂正受時不得界外非
謂問難時也如後段者即差問中云將至界外看
等引五分證不如法人彼因界外借衣鉢故由本
在餘處起過故制壇外十眾壇上對僧前也界外
問者即壇外也。
言眼見者目有所對發勝心也耳不聞者恐聽羯磨
成戒難也至後問難何得聞者既已在僧正乞具法
僧得自在許聞成後故無過也如餘非數竝不開訶
唯斯一人得預訶位意可見也。
二中初牒釋至下通難初徵以戒師和白沙彌在
眾得預聞故既下次答許聞成後謂成具戒也不
足數中沙彌一人不得滿得訶特異常途足以為
例。
文言立者行住兩儀心躁亂故坐是安靜未足稱恭
故立望僧意取翹注及教師問又無坐文行事之家
召令對坐既是別告理亦應通然目對僧輙爾自坐
有所輕也至時籌量去取恭慢也。
三中初釋須立之意行住是散住謂行時暫止坐
臥是慢文簡三儀理無臥故及下次明正問之儀
初示時事以律無文例皆對坐既下次決可否上
二句是縱別告謂教師獨問然下即奪目對僧者
即壇上十師坐有所輕意令跪也令籌量者謂觀
機恭慢去慢取恭不局坐跪也。
三差教師者由界外露觀致返還故制依法問不可
細撿。
第三初科注中但云稽留律明受者慚愧返道故
云返還也。
如律上下但問諸遮至受戒法制十三難有難無難
終須問之有則不感無則須問故知差意止在難也
衣鉢名字泛顯之辭以通言路也。
二中初引律制律上下者即差出對眾兩處問難
但列十六輕遮而制受法中如注所引又云不問
十三難者則不得戒由有明制義必前問故正問
處竝皆略之遮無定制義通得不須立儀式是以
具列也故下次顯差意仍示後問文有旁正。
就分為二謂緣法儀也緣中問答者戒師欲和取名
請可此中索欲和僧通別兩緣如上卷也。
三中初總分緣即如注問答和僧法即作白儀謂
出眾威儀準鈔白已續云應起禮僧已案常威儀
至受者所羯磨本脫宜引加之緣下牒釋取名請
可謂和白問僧此下點示通和但云受戒羯磨別
和隨法各答。
四出眾問法就文為三初示其衣鉢者恐生怖故問
答失差前具示名非本問意難後問遮非無須問如
名字衣鉢等前已陳故亦如前後二應語下正辨問
難傍兼十遮二如我今問汝下定其言議情事無爽。
第四標分中初段二意釋之初即通言釋謂正欲
問難假為言端故云非本問意難後下次約應後
釋謂後遮中須問衣鉢在言既略故前委陳後問
易領意使相應故云亦如前後名字即己與師名
<pb n="235"/>
義同衣鉢故連舉耳二三兩段在文可見爽即差
也。
就初緣中如五分云被差人起至和上前問度此人
未謂十戒也作和上未衣鉢具未竝答已注謂著高
勝處者以戒遮既淨堪為道器緣成業具位登僧寶
豈卑下也。
示衣鉢中初科初引示五分三問和尚合知故須
前審作和尚者即請師也注下牒釋僧寶超越故
云高勝。
列示衣名將多論告者現未曾有法也創在沙彌但
披縵服忽廁大位儀相殊絕令心高遠不志下流也
又列鉢名引十誦者示上參佛相下濟群有也仍問
所屬者如五分中即加受法故問其緣四分無文義
須準的如後篇明之。
次科正釋中初釋引論示衣又下次釋引律明鉢
仍下三釋問己有由為加法故須審定此據五分
須對教師後引僧祇則對戒師指如後篇即受淨
中。
問既未白四義是沙彌何得加者答既云受具正法
有儀章服被於外容戒業充於內報事義相假何得
不持如僧尼二眾體不同法及論受戒聞說皆開故
知持竟從僧乞受如和上例可以通鑒豈同古人雷
同受後須曉之也。
問意假設他疑引起後義答中初立理謂正受時
時具儀相故須先持如下引例有二初引尼眾受
戒同法以例未具得加三衣次引和尚先請後受
可例受前加法無過聞說皆開聞即開聽說謂開
訶豈下彰異古來例皆受後加持事鈔兩存義猶
未決雷同言無異識也問若加受法誰為對首答
按壇經云教授師於此為受衣準此即對大僧也
若謂沙彌不合與僧對首者即應難曰沙彌那得
受大僧衣耶既許沙彌受僧衣何妨大僧為對首
今時有用沙彌為對者止可本眾對加縵衣沙彌
既無三衣豈得對彼加受請以理求無事氷執。
二正問中前緣定其思審不犯邊下依數列問。
勅聽者誡不妄緣今至誠者誡無妄答下有無者欲
舉事問前定占也。
二正問難定思審中誡不妄緣令攝耳也誡無妄
答令正心也下有無者即實不實也占謂視兆卜
其未然也。
將解難文先以義引五門不同一制簡淨意二釋名
體三得名廢立四收難多少五通塞不同。
初來意者光師云夫欲遠希玄果非戒不剋然戒法
清虗乃出道津濟法既精玅致受非易論其受也非
身淨不剋是以身為受道之器心為納法之主身心
圓淨得戒亡言若內懷遮難於道非淨雖備眾緣徒
勞無益一生絕分障不發戒名之為難由難障故因
撿稽留故制問之意在此也。
列問義門制意中引光師文四段初敘戒功玄果
通目三聖剋獲也然下次明簡淨是下三明有無
得否亡無也由下四結顯問意。
二釋名體前列數者難隨染起染是生因則無量也
且據重者能障聖道標舉十三。
二中初科染即是情以十三難不出三道三道皆
情情生非一故難亦無量。
初邊罪難者曾受佛戒理宜謹奉捉心不固具緣犯
重為過不輕業果生報不思捨悔反戒更受義無再
攝分在眾外名之為邊一生永障名之為難難由邊
罪障戒而生故曰邊罪。
釋名中初科曾受佛戒總該道俗不思捨悔謂將
犯時不捨戒戒羸不悔也反戒即犯重也破前為
邊障後為難分在眾外謂不入二種僧中。
自餘十二例如下述諸說云云終是犯重義無攝受
<pb n="236"/>
也。
次科初指例已後諸難標釋結三竝同初釋諸下
斥異云云多說如第三門。
二壞尼難者淨具尊境是世福田理宜[虔-文+ㄆ]敬生出世
福反加慢辱毀壞梵行業深罪重雖受無益名之為
難難由壞尼淨行而生故曰也尼中反之可如後說。
二中言淨具者淨簡穢境具簡沙彌陵犯勝境必
無奉信故受無益尼中反者即壞淨具大比丘也。
三賊心受戒難者沙彌俗人法非本位形濫僭上又
盜聖財非分妄謂故號為賊障不發戒世財是共雖
盜非難法財不共具緣方感此難由賊妄謂而生故
曰也。
三中形濫即偷形盜聖財即偷法盜世財非難者
據本白衣為言若受五十滿五成重即入邊收。
四破內外道難正取破內兼實破外志性無恒內外
無取鬬亂彼此俱不成辦故文云汝不破二道耶是
也五分云捨內法外道人者不應受戒此直取破內
也由信心未著捨正歸邪破於內法即名為難。
四中初科初引本宗明破二道俱不成辦謂於所
業兩無成故次引五分但明破內著猶定也陟慮
反之。
問沙彌雖破而不成難何故毀重同為邊障答具分
乃殊同壞本也。
問答中以破局大僧邊通小眾故問決之具分即
目大小二戒。
若爾尼中兩眾犯後四重應是障也答前四限分故
違後四枝條深制。
轉難中尼有八重犯皆成障尼下二眾前四成邊
後四非障因引為難欲顯不同。
五黃門者黃是中方之色昔刑其勢號曰閹人以衛
中禁之門故曰也此不男者雖稟人類形微志弱無
任道器反增欲染雖進學業終無登趣故曰也男子
有五如律緣彰女人亦五尼戒具列。
五中初示名中方屬土土色黃（或云昔用雌黃塗門以應其色故）
天子中禁號為黃門由用閹者為守因目其人然
古有黃門侍郎之官即非閹人也昔刑其勢即古
宮刑閹字音淹謂男無勢者然今五種不必因刑
但借彼名耳即經所謂五種不男之人是也此下
示難意形微無丈夫相志弱無剛勇性反增染者
由欲重者墮此報故登成也男下顯相女人五者
即⿰田累筋鼓角脈皆謂不通婬者。
六七二難殺父母者人非化生業寄胎報假彼遺陰
以成己體育養恩深理應反報方興逆害禍深障厚
故曰也。
六七合明二難初敘恩深方下次明過重。
八殺羅漢者此人惑盡德圓福田應供反加興害清
淨聖境同上業重障深故曰也。
八中分節同上惑盡德圓即自行福田應供即利
他德即果上無漏福慧也。
九破僧者眾和法同出道良筌乃以邪法乖真分眾
異軌使應悟失解業深障戒也。
九中初敘正化僧法之益筌即取魚之具喻教法
也乃下顯難邪法乖真即是五法分眾異軌即破
僧也。
十出佛血難如來四等道化眾生皆憑出世恩深厚
報義在虔恭乃興惡心侵出身血斯業大重障戒名
難難由惡心而生故曰也。
十中四等即慈悲喜捨四皆平等侵出血者本欲
殺佛殺之不果但出身血耳。
十一十二非人畜生難者報處卑微形心非器由斯
障戒故曰也。
十一二趣別義同所以合明。
十三二形難者凡為道器要須志節清卓報殊性定
<pb n="237"/>
方能弘道所作生成今則形挾兩境志致懦弱善惡
不成焉能修道先得戒者因生尚失何況現報方欲
感戒即斯為障障因二根而生故曰二形難也。
十三初敘所堪志報性三皆須出眾則學必有所
發道必有所立故云所作生成今下次明難相反
上三種形挾兩境謂男女二根即報劣也志弱如
文善惡不成即性不定下引受後形生戒失以況
現有不感可知。
次依名定體并辨離合。
初定體中隨義以彰體則多也何以明之黃門一難
以五鈍煩惱為體此約惑明也非八畜生以苦逼為
體此約報明也二形即以根雜為體此約相明也餘
邊等九以不善思心為體此約業明也。
定體正明中即用三道以為難體二形約相相即
是報亦苦道收五鈍即三毒及慢疑也不善思即
行心也。
問五逆以業為體何以不用夷蘭為體答逆即障戒
未假罪也如俗人造逆即說戒障何有罪耶假令比
丘作破僧等悉以逆為業障重者邊收蘭者戒難可
以蘭罪入懺而本業非障耶。
問中比丘犯逆三殺皆夷破血竝蘭理合為體答
中初判定逆取業障不論篇聚故云未假罪也如
下反質初引俗犯無罪以質假下次約僧犯可懺
以質重夷自入邊收逆蘭方為戒難然蘭是制罪
容可懺滅即應犯者懺已非障故知不可以蘭為
體。
次辨離合中。
問四重合一邊五逆而分者。
離合中問意易解。
答殺盜雖別不由作事即障戒由違重教方得邊名
據違背是一故合為邊罪若論逆名隨事成業無教
可違故律中外道殺父母者無所長益便即滅擯豈
望違教也。
初師解中初明邊罪約違教略舉殺盜婬妄亦然
若下次明逆罪據成業外道犯逆受已即擯不因
所犯顯非違教。
又解合逆離邊或俱離合皆有濫故何以知耶如造
四重俱犯成邊今分為四則繁雜也逆不分五濫逆
非難如殺三祖乃至後母等或打棒父母等尊世謂
惡逆戒障簡輕故竝得受。
次師中初科初通標準有四句合邊離逆此句正
用合逆離邊及俱離合三句皆有繁濫何下別釋
初明離邊成繁逆下次明合逆有濫祖與曾祖高
祖謂之三祖後母即繼母打約身分棒即持物此
等俗刑例同為逆佛律唯據殺親父母始成戒障
今若不分濫餘輕故。
若爾賊心有六四輕兩重應立二難答論六分二據
眾別說不從重分俱眾法故。
轉難中律云賊心入道者或至一比丘二比丘三
比丘眾僧所共羯磨說戒或至一二三比丘眾僧
所共羯磨不說戒（此二句律云未受不合已受滅擯即兩重也或至一
二三比丘眾僧所不共羯磨說戒或至一二三比
丘所不至眾僧所不共羯磨說戒或至一二比丘
所不至三比丘眾僧所不共羯磨說戒或至一比
丘所不至二三比丘眾僧所不共羯磨說戒（此四句律
云未受不合已受得戒即四輕也難意云若謂逆罪濫輕故須離
者賊住亦有輕重何故却合答中上二句答開據
眾別者前二共作眾法後四對作別法下二句釋
妨又應難曰既有兩重何不分二釋之可解。
又逆不離謂俗具五可以思之。
三師中五逆重罪僧可具造俗無破僧不列不顯。
三得名廢立者。
先據名中。
<pb n="238"/>
非畜形黃從報得名邊罪破內從法得名賊心當體
餘六從境謂壞尼五逆也。
第三據名四義中邊破從法者邊是犯制法破即
毀正法賊心當體即賊為名。
又解邊罪從法隱相顯法通收重故若隨說一不通
道俗具不具者及退道人重來受者今說邊名莫不
皆受佛戒犯重更受不可隨境故以法收名為邊罪
非畜黃形如前從報餘之八難竝從前境如破內外
道與壞尼等何得殊名此解可也。
次三義中邊罪隱相謂不分四重顯法謂但立邊
名若隨說一謂離邊名外隨立一名則該攝不盡
大分道俗即収四戒道中有具不具具中有在道
及帶戒退道餘八中破是能破二道是所破所破
即境與壞凡同又賊心者名從能盜義兼所盜故
亦從境此解可者今所取故。
次諍名中。
次諍名中下引問難古今廢立故曰諍名。
問障戒不發乃有無量所以十三獨名難者答言難
有二種一始終體定不可延除二雖具法緣戒必不
發餘不具故唯在遮收小年衣鉢待求便是也。
通名問答中初明難具二義延謂待無除謂易去
餘下次明諸遮不具小年可待衣鉢可求反初義
也餘遮緣具亦有發戒但得小罪反次義也。
問十三初難何以名邊今解邊法具四義故一曾受
內戒今棄眾外故云邊也除壞尼者本無戒故二通
具不具者可作邊名除二破兩難不通未具賊心一
難不通具戒三唯局曾受者可名為邊通受未受則
不名邊也如黃門難或曾受後變殺父母羅漢等或
受後捨竟而行殺非畜二形例通於受及未受等四
犯究竟罪名邊除出血偷蘭是方便。
次問初難問答中欲顯邊名局在初難故以四義
對簡十二初義簡壞尼內戒簡外道邪戒二中簡
三難破內破僧局具戒賊心局未具三中簡七難
黃門三殺非畜二形第簡可尋四中簡出血。
問尼犯後四捨來名邊者後四不通下眾尚得邊名
破僧不通沙彌亦是邊不。
轉難中尼有八重前四通三眾後四局大尼□破
亦局僧可例名邊否。
有人言尼犯八重皆不名邊何故如此以法還戒尚
不重受何須問邊。
答中初解以尼無再受故沒邊名以法還戒謂作
法捨也。
若爾既無但十二難何為具問不問違教進退何依
今解初一違教法立名餘隨境相非有違也破二道
者雖受具戒但行業重後來說難初作之時但得偷
蘭著外道服即是其證故知於正重違出在海外也。
今解中初躡破尼中具問十三難可驗非理今下
正解為三初立理尼中後四望違重教故得邊名
二眾未稟故不通耳破僧據境不望違教破下次
釋難前科初解邊破二難竝從法故今此隨境故
復通之律中著外道服學外道事業竝得偷蘭可
驗破二但約業重非違重教故下三結示。

四分律刪補隨機羯磨疏濟緣記三之二

<sarticle>四分律刪補隨機羯磨疏濟緣記三之三</sarticle>

四收難中三門分之初總明盡不二以八難收三以
三障收。
就初門中。
言不盡者如多論云凡受戒法要以勇猛決誓斷惡
為先後依緣受方發戒也諸天著樂善心微弱餓鬼
身心常焦熱惱地獄苦楚畜生業障雖經說齋但得
<pb n="239"/>
善行如上諸趣皆無得戒也四天下言北方難地以
福報障又愚癡故無有佛法唯三天下人有四種男
女黃根唯二具得黃根則障就男女中五逆汙尼賊
住越濟婬母斷善俱不得戒大而言之受佛法者葢
不足言如上人畜成受三歸無感戒也。
第四收難前明不盡引多論中初敘本因諸下次
簡障難初約趣簡天與鬼獄竝非人攝即簡非畜
也四下次就人趣約四洲簡北洲人壽千歲珍寶
飲食自然故是福報著樂無厭故是愚癡人下三
就三洲約四報簡二具謂根具者黃根即黃門二
形就下四就男女約諸業簡越濟即破內異名邪
正不攝故名越濟上之四位總攝十四前引多論
犯五八十重者受戒不得即為邊罪通為十五婬
母與斷善在十三外大下三總斷葢不足言謂必
須淨器諸餘雜類不足言也。
善見云黃門畜生二根賊住壞尼破內六人不障天
道但障聖道若五逆者人天聖障。
善見中初六人可以誘之人天必不能破惑證聖
五逆是無間業故障人天聖三道文無邊罪非人
義準前收非人後收邊罪。
僧祇中不生羯磨事謂十三難人及惡見沙彌更有
四人共有一怨俱欲出家路逢本怨初人張弓二者
欲射還止三人射而不死四人斷命此竝輕躁無志
初二已出家不應驅後作惡應驅出後二竝驅出。
僧祇中十三同上惡見沙彌說欲不障道更四人
者竝退道人故云無志初二方便即止不應驅出
即許得戒後二共殺二並驅出即是難攝。
了論云律中說二十人不得戒如作誓言我非比丘
永瘂永聾不乞戒人永遮不得。
了論二十者彼云何者二十五黃門（四分合一）五無間
人（即五逆也）汙比丘尼人誓言我非比丘人偷住人龍
夜叉瘂人聾人瘂聾人不乞戒人遮人（即小年無衣鉢等諸
遮也）對今四分十種是難餘並遮收。
義說無根一道癡鈍狂昏無衣鉢等乃有眾也且列
十三。
義說中且列六種而云等者示其不盡無根謂無
男女形一道即大小同處。
若無前難問者得戒不問不得餘不列者有則不得
交是戒障無不問者得戒無違故。
成否中初斷十三難餘下次斷餘難交俱也。
又人解云戒中說者收難竝盡何以明之此中要取
有心乞戒雖作法加障得名難餘有不至入別難收
非此重攝如畜生者能變來乞故號為難自餘畜生
本無有心義何說難。
攝盡中初科初判定何下申所以此師要取可預
受者名為重難定止十三餘收別難即八難也如
下舉畜類顯。
問小年乞戒不得應難答十三說者如前永定小年
是遮待滿得受故不同也。
次科初問以年不滿者乞戒障得理應成難何得
在遮答文可見。
若爾九歲和上應待其滿如何感戒也答小年俱同
竝是遮位緣疎因正故得不異也類彼式叉不滿非
法正制難違。
轉難中律中九歲和上度人得戒得罪準難小年
理應得戒答中初示同異類下次舉例式叉二歲
未滿不成受具小年亦爾並律正制故不可違。
二以八難攝者。
有人言十三障戒八障聞思故不攝也。
八難收中初釋即攝不盡師義八障聞思即是障
道以聞思修是入道之慧十三不攝故知有餘。
又云不異前說眾難所收如華嚴云四輪摧八難者
故成實云一住善處二依善人三發正願四植善根
<pb n="240"/>
初輪摧五難三途長壽天及北有洲也二摧佛前後
三摧世智辯四摧聾盲瘂此本無心受不可通說難
也。
次釋即前攝盡師義故云不異等如下引示華嚴
文通故引成論別配先列四輪輪以摧碾為義初
下後配八難初輪中三途為三天報壽長故云長
壽天北有洲者謂欲有處也三途惡處下二難處
故以住善處摧之二中佛出未時為佛前佛法滅
已名佛後生不值佛故以依善人摧之三中世間
聰辯多知愽聞並歸邪見故以正願摧之四中三
根不具由不親善故以種善摧之初輪摧五下三
各一初處二時三心四報對之可見此下結示。
三以三障收者。
黃門欲愛多煩惱障收又不能男亦報障攝邊罪壞
尼賊心破道及五逆九並業障收若障具戒十三俱
是若障聞思唯五逆也據俗戒言不妨受得如成論
中所簡別也非畜二根三是報障。
三障總收中初約煩惱收黃門者取其心也亦報
障者據其形也邊下次約業障收初別示以邊等
九並由造作故是業收若下次料簡有三初通示
戒障次別對聞思若據非畜亦障聞思此且就業
為言耳三明通受俗戒前引成論五逆賊住壞尼
等若為白衣不遮絕慈等善有世間戒何咎是也
（舊云俗戒是輪王戒謬矣）非下三約報障收三皆不善報故。
問此中說難寬狹輕重可得聞乎。
答據十三難業寬報中煩惱最狹如上所引若泛論
之三障該通五道報則是寬煩惱是中業即狹也故
論云地獄具五業北洲有四餘則說十又以八難配
障前七是報世辨煩惱無業障也。
問答中初答初據前以示業九報三煩惱但一寬
狹可見若下次約義泛論煩惱及業竝依於報故
報最寬煩惱雖徧隱而時發故為中造業不具故
最狹也引論證業即雜心文彼云地獄眾生有五
不善業惡口綺語貪恚邪見（為苦逼故有惡口不時說故有綺語貪及
邪見成就而不行瞋恚者俱有謂與貪邪俱故）無殺盜邪婬妄語兩舌（無相
殺故無受財故無執受女人故無異相故皆相離故）[鬱-山+止]單曰有後四不善業
綺語貪恚邪見（有歌歎故有綺語三意成就而不行）無殺盜等六故
（壽分定故無受財故無執受女故無欺他故常和故柔軟故彼方行婬將女至樹下樹即覆之行已還復
若樹不覆並媿而離餘三洲人畜生餓鬼及欲界天竝具十
業故云餘說十也（雖天不害天而害餘趣又天亦有截手足斬首等明有瞋殺也）
有色無色無有不善業道（已上文注並據論文昔記謬妄故特委引又
下因收八難前七約報可解世辯是分別見故屬
煩惱。
言輕重者煩惱為諸障本故云若無我者諸業不集
也業障為中報是頑癡故為輕也言可轉者報障難
轉故重餘可轉故為輕如懺法中廣顯其相也。
次答中初約本末釋煩惱生業報故云諸障本引
文證者即成實文我即煩惱業能招報迭論可知
言下次約轉變釋報果已定故難轉餘可轉者業
有二別不定可除定業可轉煩惱心昏反照即轉
小乘見思一斷永盡大教無明體即覺性在迷望
悟則迷悟分殊以悟望迷則迷悟叵得無明常照
虗妄常真不待剎那轉凡為聖所謂百年闇室一
燈能破準知業次前輕煩惱最輕也指下懺法尋
以對之。
大門第五明通塞者就分為五初約三趣二處三時
四人五約戒前後分也。
初中非畜局一難人中具十一以造業具故說業有
九非畜無惡戒故不說業障非無造別業如成實說
又人中有受道故說黃形兩障非畜乃兼體非道器
雖有不說難。
第五三趣中初科初明非畜不通餘難故各局一
人下次明人趣初總示以下別簡初簡邊逆等九
<pb n="241"/>
非畜無惡戒者雜心云鬼畜欲天有十業離不律
儀是也然但不能造總不妨造別總謂牽生業別
即莊嚴業無記感報文見成論如鈔所引又下次
明黃形非畜兼者律明三趣並有黃形。
問何以十三難中不說天為難答著樂不來來亦得
道有說云人中制戒天不在例通非人攝如上律文
天子修羅子也又如多論目連為弟子上忉利天見
耆婆說。
問答中答有二義初謂非難但不來耳有下次明
是難即非人耳如下引證初引律證次義指如上
者即前經注能受初緣中具引又下引論證初義
彼云目連為弟子病上忉利天問耆婆（以針佛故天報一劫）
正值諸天入歡喜園目連在路側諸天一無顧者
耆婆後至見目連而舉一手目連怪之（先世是目連弟子）
即以神力制車令住耆婆下車目連呵責答曰以
我人中為大德弟子故舉手耳頗見諸天有爾者
否以著樂染心不得自在故使爾也目連遂問弟
子有病當云何治答曰唯以斷食為本。
二就處者北方永障十三俱無就三方論東西亦有
但十一難除出血破僧若就南洲則具足也。
二中佛出南洲故有出血破僧二難以破僧立邪
三寶須對真佛故也。
三就時者佛在便具滅後十一除二如上故僧祇中
破僧出血難後子注云此二難者佛久涅槃故依舊
文謂若缺者不名十三也。
三中初示通局故下引文證文下小字謂之子注
舊文下合有問耳兩字謂下疏釋彼律依文之意。
四就人者謂男女道俗僧尼具非具也男具十三女
唯十二除破僧也據俗沙彌無二即二破也據尼無
一除如上也若爾違諫戒者不有破僧答具破在僧
尼但方便也據未受戒無二破及邊罪三也。
四中初通列四對男下別簡初簡男女女無作佛
義故不能破僧次簡道俗具非具二位合明道具
可知但出俗與非具此約受五八俗人受十戒沙
彌三簡僧尼除如上者亦即破僧然破僧違諫僧
尼同犯明有破僧故須引難戒疏云尼雖無破輪
體得立主伴堅持五法故云方便也四簡未受此
亦未具所收但都未受與前為異故別出之既未
沾戒品故無邊難。
五約戒前後生難多少者。
全不受者但有十難可知若曾受未具戒生十難無
二破及壞尼三也若爾非畜何得為有耶答容變作
故不同上三畢竟也壞尼縱有還邊罪攝若受具捨
前則生十一加邊罪無賊住壞尼也捨戒後生則亦
具有。
五中通示有三初全不受無三同上若曾下次明
未具即五八俗士十戒沙彌既是人報義無非畜
兩難故引以徵之壞尼邊攝義無兩立若受下三
明已具前後捨前加邊罪者對上全不受者故云
加也具戒無賊心壞尼邊罪攝捨後則具有若論
捨已同前生十但未捨前容作二破邊罪故云具
耳。
就前十一中是非兩異破內形生等有定失戒猶礙
戒故名難也非畜生者畢竟報轉定失戒也若五種
通力變者不失非其難也五種黃門受戒前則障戒
也受後若生不失戒也餘至文解。
別簡中初通標前十一者即上捨前生者失戒名
難為是不失為非破下別釋初明破形次簡非畜
五種通力即業報五通三辨黃門指如文解即見
下科。
次消文相。
云邊罪者須相領會故注罪法知邊名喻若但得語
不識邊義徒相勞累不成問也如捨戒中如此開教
<pb n="242"/>
一說即成尚自不通不相領解何況受緣容預問對
彼此同昏不成問難悞他累劫豈止此生問者未來
還同今業可不勗哉。
次消文邊罪牒釋中初示文注之意海喻佛法犯
重者棄出其外了知邊難從喻為名方成問答如
下引捨況受容預問對預即廁預彼下斥非顯報
勗亦誡也。
余周行晉魏及本京輔所有律席窂不登臨至於難
緣全不籌議但恐誦文不得何暇更識其相以上試
論咸生遠惑。
斥訛中初科初敘尋訪晉魏即河東河北京輔即
京兆關輔至下次明輕略以上論者即指前科遠
惑遠即大也。
有師解云夫受戒法作法令誦但應依文十三使足
答道無者便即得戒何須解義。
二中他解愚癡不學習舊成風尚以鄙詞拒於高
論豈唯目擊從古皆然悲夫。
余以事對必不相解受具便感捨戒不解反律應成
中邊不解通得足數麤言不解亦得正犯同不相會
如何釋之遲疑無決因又問曰將非解者本受亦不
了而答無耶故此周章方便消釋得不已定不由此
通。
三中初躡難有三律中捨戒須彼此相解又中邊
不相解互不足數又於女前說麤惡語彼解方犯
同是不相領會彼既不成此何感戒因下次徵彼
本受既作此解驗彼受時不了答無必無疑矣周
章驚懼之貌得下止其妄救。
故多論云先教授者令知體相聖人垂訓良有深旨
但依持之不勞妄述。
四中多論彼云凡欲受戒先為說法引導開解等
下勸依稟責前非解。
近有行人通明經論聞斯正義重受非一豈虗願耶。
五中行人並一時高德智者循理聞即懷疑故求
增受壇經備述豈比今世執愚守死者乎。
問尼犯後四亦名邊不依伽論解若轉根者不名邊
故。
問答中尼八名邊如前已說伽論異解故問引之
尼轉為僧限分戒失故不成邊。
二解壞尼文中不明淨染引僧祇證者故彼文云若
那含羅漢二尼犯初中後一切成難由斷愛盡決無
中染故也若前二果及凡夫尼初樂名壞中後非難
以當分未除愛染修道三四果者之所斷故。
壞尼中初牒文故下引示三四兩果一向無壞始
終是淨故不論初後中染中即內心初二兩果初
壞後非當分即已地思惑愛染修道謂是具惑學
人三四所斷故不與同。
問凡言壞者謂汙戒也聖境不壞何名為難答由尊
境清勝慢汙成業不待前壞即成戒難。
初問躡前三四無染不當稱壞答中壞取能心不
論所境。
問壞尼成難為婬為觸答婬是有本觸乃染緣故隨
重也如十誦云摩尼八人汙尼八事或一人以八事
犯尼令犯夷重俗人非難。
次問以尼婬觸皆自犯重故引為問答中初正答
婬為生死之源故云有本觸是成婬之漸故云染
緣隨本故重據體非難如下引證摩尼句絕即摩
觸也八人下二句即八事上句約多人共汙下句
約一人獨汙如資持委引八事即捉手捉衣入屏
處共立共語共行身相倚共期。
善見若壞式又尼沙彌尼不障出家若尼三處行婬
皆壞尼難以白衣服強與尼著就行亦難尼自樂著
婬者不障。
料簡中初科初簡下眾若下次顯餘道以下三明
<pb n="243"/>
易服尼自樂著而不障者亦據不知為言。
有師云但是具戒何論淨穢陵辱慢重故障出家未
滿位輕在不問攝故文云汝汙尼明簡下眾由是具
戒望於俗人皆是尊故。
次科他解中初定境未下次簡位故下引文雙證。
若準律中曾婬著袈裟者成難此文通三眾也然文
列比丘尼又似簡故三律俱無正決斯即不了之文
宜用僧祇明判淨穢也。
今判中初明簡位本律兩文通局難定前據善見
乃是明文三律下次定境四部律唯僧祇簡淨如
上所引可決前非。
問如善見說殺凡尼至三果不障戒十輪云殺辟支
佛非逆汗尼成障者答殺障戒者取福由極也汙鄣
成難對陵慢勝境各有其理也。
三問殺中論逆唯殺羅漢凡夫有學辟支果人並
非逆障以殺難汙如何不同答中初通非逆意學
人未極可知辟支果人而不教化亦為非極辟支
佛即翻緣覺亦名獨覺汙下次通成汙意。
問餘果受染不受苦報凡尼壞難何不同聖答凡尼
以見諦煩惱總發業故入地獄聖尼以修道潤業故
輕但招別報餘如上說。
四問即上僧祇須斯染樂不墮惡道恐謂凡同故
問別之答中初明凡尼墮苦我見既在造業牽生
次明聖尼無報由有聖智作業力微但能潤生故
名潤業指餘如上即牒釋中。
問俗壞比丘成難不答成如尼反說男子亦有如善
生中簡五戒云汝不曾犯比丘及尼不故俱須問何
獨專尼但無緣起故不具列如條部中亦有其事今
但舉一三隅動也。
五問答中初判成難尼中對女故問比丘反例男
子亦同有犯如下引證彼簡五戒具戒例同故下
結顯俱問下指條部者彼明比丘強捉男子就己
行婬佛言波羅夷舉一三隅動者言不可滯於一
端也論語云舉一隅不以三隅反則不復也（言人性若
此不復更教也）。
三明賊住者文非明顯隨言難解謂曾行盜取人財
物如注所解始終無疑。
賊住標中顯示文注之意。
善見三種一但偷形者無師自剃不敢次第依比丘
臘又不受禮不入僧法諸利不受為飢餓故若欲出
家及受戒者開之二偷和合者有師出家受十戒已
往至他方妄言十夏受次第禮入僧布薩羯磨受人
施者三俱偷者此後二人竝不合度。
次科善見引示中三種初偷形者臘次受禮作法
受利四並不偷故判得戒二偷和合具列四法隨
一成障三俱偷者兼前二種。
問偷和合者應在羯磨何以文中具列夏等答夏次
儀禮及信施等並是僧家六和表相由有戒故便有
夏次等也以盜戒相令他信之如五百問中詐為大
道人受比丘一禮拜者即賊住難意義同也。
問答中初約義答夏禮是戒和信施即利和見在
其中矣既不具體輙便預之即盜戒相也如下引
論且證受禮餘可例之大道人即是比丘。
僧祇中凡人自出家或避難自著袈娑來不經布薩
羯磨者得受經者不得若沙彌念言說戒時為論何
事盜入牀下聽之若聰明記得初中後語者不得戒
若暗鈍餘念睡眠不具得者成受戒。
僧祇中初明二偷前敘偷形經者不得謂經布薩
羯磨即偷法故若下次示偷相初中後語據一羯
磨始終為言必約聽全兼須曉義不具不解義非
難收如文甚顯。
十誦若再三聽者已受應擯縱經一布薩未受成受
如上通之據未解也。
<pb n="244"/>
十誦中再聽三聽必解成難故擯一聽未解非難
成受如上通者即僧祇文今以義定不問多少但
令記解即是難攝。
伽論若不自知滿二十歲後知不滿故經布薩羯磨
者即賊住也。
伽論不自知者初受時也既知須止故聽成難亦
須準上具解方成。
四分若共一比丘乃至僧所不共作法者出家不得
已出家者成受若於一比丘及僧所作眾法者成難
若作餘但對首但心念等法者非難由說恣等體通
僧別攝僧要務勿過於此故雖一人心念說恣即是
眾法聞者成難。
四分中初是偷形若下即偷法初正明眾法語通
對念羯磨若作下簡別法皆非由下釋所以說恣
通僧別該三法故。
四破內外道者由創入正法未活道利反更還邪心
不定指制四月試之必志性調柔深信明白然後受
具也沙彌戒願未是具法雖背無難。
破內中初文心不定者於彼邪正都無信故律因
反邪故制試法不許輙度沙彌中破過輕非障。
十伽云比丘不捨本戒入外道中作其相狀說見受
業名越濟人雖不入彼但著服樂見亦是越濟人。
次科破相中十誦伽論文同合引作相狀者同其
形儀故說見者樂彼所計故受業從彼所學故不
入彼者身在僧門但具此三即為破道。
母論若結髮事火此二不試有業因故如長含云我
涅槃後異道梵志來出家者即聽受具勿四月試恐
有異端則生本見有稽留故此即廢前試教可準行
之。
廢試中初引母論獨開不試檢文未獲如下次引
長含通開不試由有稽留反生本見此下勸依然
須量機用舍未可全廢。
五黃門者不能男相難得自知故十律分五一從生
不能婬二半月能三妬者見他婬人己形方勇四他
婬於己身分方勇五病朽爛若墮蟲噉前四應𢷤後
一聽住捨戒更來應𢷤。
黃門中初科十律即十誦彼律五種若對注文唯
三種同而又離妬為二復加病朽但無犍變二中
半月能半月不能輪環相間五中爛墮蟲噉共為
三相。
律中受具戒已自截者擯之定不失戒若惡賊業報
者不擯故知比丘中有黃門也若捨戒報來同十誦
也就自截中不論其相依五分中除二卵者擯之餘
從懺法四分無文可準例也。
次科初明擯之須不惡賊為賊所害業報即上病
朽等捨戒報來謂業報至也同十誦者如上應損
也就下次明截之分齊餘從懺者即截少分者但
犯蘭故。
餘解如下。
指略如下者即正問中前後分釋述作之變。
二次明諸遮文略顯十如受法中二百五十許也。
釋遮中初科開有十六合則為十百五十許如資
持引。
文云汝今字誰下三種一處列者皆遮發戒故同次
明也律中皆不名受。
釋前三中初科律中皆不名者示遮義也。
如僧祇中不稱僧名眾若不和不問受人不語若心
念答若大喚答皆不名受餘和上等同四分也。
次科祇律六種不稱僧名即眾僧名不和可解不
問即不問遮難不語即不答心念大喚雖答非儀
餘同四分即不稱和尚及自己名也。
三問年歲者要須俗年滿二十者雖日月不滿後胎
閏開滿得戒若年月俱不滿者不合前開謂年十七
<pb n="245"/>
者若年十八者得不如上也。
三中俗年二十縱令臘月盡日生正朔一日受胎
閏頻大布薩四位增之猶剩五月一日準戒疏中
此猶存古若十八下即出今義今師不必俗年滿
但年十八十九即堪入算有滿不滿故云得不如
上唯十七者不在算也。
四衣鉢者律中無衣借衣竝不成受如多論中不除
鬚髮或無衣鉢受戒者得戒得罪五百問云壇上師
僧或著俗服或犯禁戒受人知非法者不得不知得
戒準四分中無正文開並是非法有難當開無難障
者準論依受。
衣鉢中初引示多論資不具儀五百問師僧非法
意以緣疎並許得戒準下今判四分制急難緣可
通無難準論者謂依彼受可判得戒。
五父母聽者以生身所籍義須盡養比丘輙度違情
故制。
父母初科身所藉者假彼遺陰故盡養謂終身竭
力以奉給之。
十誦養兒來者可問養母必出家剃髮不白父母眾
僧無過善見云若不度故云我當焚寺如是難者不
犯若於餘方國度不須問也。
二中養兒養母皆非親者故不白無過善見不度
焚寺即阿逸多緣由難故開。
今時行事依問父母義須前問在無無則息言有問
聽不。
三中人不見疏不管有無例問聽否果或俱亡知
誰不許。
有人云父母為二分為兩遮今以事同合作一問。
四中據人有二約事不殊。
六者問負債。
負債中西土負債出家不索招譏故制此土不爾
隨有非礙。
七問良賤以位居尊勝非卑劣所及故律中盜度奴
令主譏訶同是奴聚必如法放非復為奴本不可尋
也。
奴僕中初科初示意故下引緣必下簡主放者本
不可尋以後從良亡前賤跡故也。
僧祇云有五若家生買得抄得者此人諸處不得度
也他與自來餘處聽度據此而論本言被放何論彼
此不放輙度則入盜收將非賤為譏本雖放猶被輕
故善見若放奴時云有道心者放無者還為奴如是
語者不得度準此主自送放開度成受逃奴不合出
家經云若放奴婢人民出家得大福德斯言是也。
引示中初科僧祇五奴家生謂在主家產者并下
買得抄得皆損財力屬主義強諸處不得謂本國
他[邱-丘+(看-目)]今時一統須論州郡他與自來無損財力他
處聽之據下準決下二初以義通若非主放度即
成盜明是放者理合通開何局餘處詳究律意為
避譏呵故云將非等善見下次引文證道心即出
家心主言無決故不得度準下三約義決下仍引
經證成自放。
五百問云知是佛奴度者犯重若先不知後知不遣
亦重其人非大道人故僧奴準之餘如盜戒僧祇等
制。
次科佛僧奴或費佛僧物雇或人施佛僧係屬二
寶度則成盜指鈔盜戒彼引僧祇寺主互用三寶
物謂言不犯佛判犯夷其文甚廣尋鈔看。
八官人者皆謂勳品已上流內九等文武員者恐負
天朝可憂有責餘之散任義不在言。
官人中初科凡官有九品竝據勳爵以分差次自
下至於一品故云已上係勳品者謂之流內自餘
散職並名流外恐負天朝律因比丘輙度匿王勇
將白佛故制可憂有責謂慮國家見罪於僧故。
<pb n="246"/>
僧祇云官有四種有名有祿有名無祿此彼俱制有
祿無名餘處得度無名祿者一切俱開據此度人知
何不得但違王制多論小罪。
次科僧祇名即聲名祿謂爵祿用此二者歷為四
句有名無祿如賢臣除謫者有祿無名謂世之庸
吏無名無祿即散任常流也此彼亦約國土為言
然或國王聽許即非此限據下準後一句以決庶
人有謂係於官籍不得輙度準無名祿義合通開
多論几違王制結吉羅罪。
九問丈夫夫者男子通名丈者極形之量也孔子九
尺餘亦有一丈者故為大分耳。
丈夫中初科孔子家語云孔子長九尺六寸河目
隆顙（河目上下匡平而長顙額也）其頭似堯其頸似皐繇其肩
似子產然自腰下不及禹者三寸且舉極形未必
皆爾故云大分。
文列堪耐十事者皆近局形骸耳惡言持戒在於心
護俗以難割為之沈溺道則反之近忍事惱遠忍理
觀依因有由故簡堪能應丈夫位也。
次科初通釋十事如注分之惡下別點二種持戒
禁情忍辱降惱故加心護事惱既平理觀可顯故
下總結以彰簡意。
文列僧祇乃約年小大而有所堪是本制意年三十
者俗為壯室無任剛正何在戒流七歲對問佛開受
者但為堪故今昧情智未可從開依制取能義有依
矣。
三正人中初科初示文意專取堪能然有壯年而
不堪者故云何在戒流禮云男三十壯有室（言可娶也）
女二十壯而嫁或有童稚即堪能者七歲對問即
論義受者今下釋妨恐謂今時年小堪能亦應得
受故依制須二十已上取能須堪耐苦事。
何者夫受戒願也依隨奉持行也知受而不知持徒
願而無其行也何異撝空成有[書-曰+(且-二+人)]餅充飢本不可也
必強加法但可空施虗上戒德之瓶妄損明珠之喻
甚非所望幸自隱括有無顯矣。
次科初二字徵上簡意夫下釋其所以初敘願行
相須知下次明缺行之過又二初資無持意有名
無實撝空[書-曰+(且-二+人)]餅喻有同焉必下二師妄加法智論
云譬如貧人志求富貴天與一器名曰德瓶所須
皆得後乃憍逸立瓶上舞瓶即破壞一切皆失喻
受戒者放恣毀犯失戒功德經云精進持淨戒猶
如護明珠今謂本受不得亦無所犯故云虗上妄
損若此行受深乖教意故云非所望也下勸隱括
意令自審初受之心則有戒無戒灼然可見。
律中但云年二十者能堪十事減者無功此大約也。
三中本律約年簡能然年滿者未必盡能故以大
約以通文意。
問此小年者與前借衣俱作四句可得例不答第四
兩句不得是齊年前三句不同衣鉢何以然耶衣鉢
雖借當時是有或是非法不言不成故得戒也年則
不爾雖不解處齊而年小者當時已制又有胎閏可
使開故後時計滿方知前得也。
問答中初問以古師用和尚四句以例借衣或有
將例年小故問破之一不知借衣非法二不知不
合借受三不知雖受不得四俱知年小例作可解
答中借衣小年各後一句故云兩句俱不得戒此
則可同若前三句小年不知亦不得戒衣鉢不知
容有得義故不同也何下徵釋所以初釋衣鉢一
是見有二無定制年下次釋小年反上二義兼復
有開。
問胎閏等開為受前計之為受後計之答依律受後
疑者方開胎閏不妨感戒白四時生不由後計方依
開得據此以明本受無疑依法得戒但依律斷前開
何損。
<pb n="247"/>
次問亦由古解受後可算受前不開故問決之答
中初敘本開據下次示今斷受前計滿即是得位。
十明諸病文列五種。
諸病總示中一癩謂疥癩二癰疽三白癩四乾痟
謂瘦瘠也五顛狂。
善見云癩癬二病不問赤白黑下至如爪若在露處
增長不增俱不得度屏處增長不得不增得度育王
經疥癩初果瘡痍四果也由惑盡此生業終報故總
集受也多論云出家後癩者諸有僧事皆共作之若
二食時莫在眾也。
別釋中初科善見屏露兩別意恐招譏不生物善
故次育王經即明聖人未免業報則凡夫可知也
業終報者謂所作業終此一報三引多論受後患
生處眾之法僧事即羯磨。
五分中狂亂壞心或無和上皆不名受。
次科引示中或無和尚相帶而引。
今時受者至時昏梗瞪瞢如醉此竝亂心全無心領
何發無作和上諸師俱不清卓故臨作法多增掉慢
輕略眾網鬧憒識神或至睡眠低頭合眼意謂耳聞
而實昏惱前後文字何能具領故賊住成難要在具
辭今聽錯亂豈成弘攝俱不成受如非數說。
斥非中初敘機鈍梗塞也瞪文證反目直視貌瞢
武互反心不明也和尚下次斥師乖不清卓者解
行鈌也臨席作法有三過一輕慢二閙憒謂馳散
也三昏睡仍引賊住反例如法要具辭者初中後
語始終無謬（有謂初中後語隨一成難請以此文為證）弘謂弘法攝即
攝機。
後結文者恐受者怖懼僧中異問故前定是辭令知
後意也。
三定言議中顯示教師累囑之意。
五白召入眾就分為三緣法儀也。
初緣中相去舒手相及處立者中國戒壇多在露地
故須在於兩手相接即一尋內地有成僧相遠不相
攝則別眾收豈唯教師餘僧亦爾中間非數兩頭須
及恐有見譏但望叢坐展轉周帀會有相連在於覆
處不用此制。
第五緣中初科初正釋教師立處豈下次明眾僧
坐相由列行對坐則中間相遠故非數收不然須
令兩頭伸手相及借令如此猶恐見者譏為非數
故令叢坐則免他疑言叢坐者謂叢身參坐不使
相遠也。
文令立者諸羯磨法威儀必同此既坐立極成乖別
由本是僧差往外為問事須酬對坐和失相如立說
戒俱是為僧意可見也餘通如眾有乖成別。
次科初敘異由下釋通坐和失相謂非為使酬對
之儀如下引例餘下示餘法不開。
二正加法邊地五人僧者據斯一白用僧處也中方
僧多十人加法通始終作。
法中初科邊地五人前後三法皆四人僧獨此一
白五人僧用故云用僧處也中國始終通是十人。
有人言何必如此邊五前差其實四人戒師和白自
豈足數後作白四亦何須五準此就十亦有商略如
初差人但有九也威儀師白召可名十僧戒師又和
同前唯九後作白四可具十人以正制須之發生物
信不同邊方得成便已。
次科初句斥前邊下示義初明邊五不異前說準
下次明中十不同上解初三各九二四俱十律制
十人正為白四故後一法定須具之異上邊方缺
亦成法。
如僧祇五分竝戒師白召者則始終具五俱為情事。
三中四分教師白召故獨指此為五人彼部四法
並戒師作則通名五人俱為情事者出彼所見欲
彰五人皆能秉故。
<pb n="248"/>
三明其儀相為捉衣鉢以乍入僧中威儀未涉且為
代擔示其方便也。
儀中師反代資事乖常式且欲引接故云示方便
也。
六明乞戒就分為二謂緣法也。
初緣須教者既別為差正當其務教授儀式何得輙
受故先乞請後方和問無遮方得並僧法也。
第六緣中初科正當其務謂差教受止為教乞先
乞後和本宗行事。
僧祇在戒師前互跪教受鉢後受三衣白已教乞此
異部不同也。
次科僧祇前加衣鉢可準彼文然先鉢後衣先和
後乞皆異當宗。
就正乞中前牒初緣云從和上也後牒今意云從僧
受重牒和上者表戒法從僧行隨師也。
法中牒初緣者謂先請也牒今意者即正乞也戒
從僧者謂今受體也行隨師者即後隨行也。
七戒師問和者文相可知。
問戒師所以不差異教授者答教師眾外問難不差
無由問故戒師處眾而問何勞差也。
第七初問答可解。
若爾結集在眾亦何須差答彼為僧結眾情非一故
須定人誰問誰答受中為別請師已定故不須差。
引難中波離阿難對眾結集而亦先差違上義故
答中初示結集須差受下次明戒師不差一為別
人二先受請與上不同。
問戒師白和教師則無者答互有無也終是僧義以
輙問難眾情難忍故前白請教師出眾前已白差又
在屏問知和誰者。
次問答中初通答以下別釋初明戒師有和無差
教下次明教師有差無和各一和白故云終是僧
義。
八正問中前緣後問大如前法小有差耳。
第八初科小有差者唯遮難之名時有不同如前
云汙尼後云犯尼前云賊住後云賊心等對之不
見。
注中列其衣鉢事是繁重也即定辭占故引接也僧
祇云欺誑不實乃欺天人及如來者以戒法所通下
被上達非緣而受體是乖儀欺妄之深為通徧也。
次科緣中初釋衣鉢辭占即下審定虗實先舉衣
鉢用為發端耳僧下次釋實答戒法所通通何等
人唯被上達清卓之器論語云君子上達（達於道義）小
人下達（達於財利）非緣謂帶難欺妄徧者即如注列人
天佛僧四位收盡注中兩云諸天前是別召魔梵
後乃總目餘天。
列難名示亦如教授同不了者俱非問也。
釋難中初文略指如前謂須相解。
就十三中亦有文中云不犯邊罪不者單約難也或
云犯罪邪者通有無也邪音夜加反疑未決者也是
助辭非定意本須兩分音字義別矣。
次科初示異同邊則局難罪兼輕重故通有無邪
下次正音義邪也字別人或不分故特點示。
就難事中次解六七云殺父母者膝下之養反加逆
害天地之所不容也。
三正釋殺父母中膝下之養即孝經云親生之膝
下以養父母日嚴（膝下謂孩幼之時比及年長則日加尊嚴能致敬於父母）。
八殺羅漢者愚小多迷羅漢中音此義云生上加阿
字乃云無也此人三有業盡三界不生略須此示不
爾知是何人不解謂是凡物也。
殺羅漢中初釋名愚小迷者謂昧名也上加阿字
合云無生業惑俱亡無後有故略下示意。
九破僧者此相又難破羯磨者兩眾一時作法犯中
偷蘭不障戒也破法輪者立邪五法盡形乞食納衣
<pb n="249"/>
樹下不食酥鹽及魚肉也行化於世致令禪誦佛境
不行犯上偷蘭則能障戒。
破僧中初科此相難者人少識故破羯磨者謂同
一界為言破法輪者佛說四依八正運轉如輪調
達用此五法抑令不行故曰破也禪誦即目觀法。
文中通說義須廣分必須此示方曉通塞故經教所
設意在解慧導前行實隨從今既無慧行起無因也。
次科文中通說但標破僧故必須此示須分輕重
故故下汎論解行勸令明識不唯此也。
十惡心出佛血者故論說言出血一也由心善惡耳
故善登梵天惡沈鼻獄俱一劫也。
出血中初文引論即多論耆婆針醫調達殺害出
血事同而心不等耆婆生天調達墮獄準前多論
耆婆自生忉利今云梵天定非色界。
此上二難末代所無如前解也破法輪逆今時微有
出血惡逆滅後全無。
次科有無中指如前者即僧祇子注破輪有者即
調達徒黨西土不絕此方則無。
有人云既不正感真容何妨毀損形像或有光現血
流竝入逆攝。
他解中初釋惡心損像取相為逆。
有人言不可感於血光但論惡心損是逆例如設像
代真敬福齊等今行惡毀受罪義一如尼破法豈同
調達立諫設治則無與二彼既不疑堂堂行事敬像
如真損何獨別義不可也俗律云僧尼毀佛像者絞
之意有在矣餘即盜論非所奉矣。
次釋中初立理如下舉例有二初約敬福反例次
約尼眾破僧比例彼下顯過謂凶頑之人不疑毀
之有罪堂堂公顯之貌下引俗律毀佛死罪可驗
同逆餘盜論者謂菩薩等像也。
故引示之可斟酌矣。
結示中可斟酌者意令臨機籌量用舍也。
十一問非人者律中非人者鬼也俗云鬼者歸也無
人不死死皆歸之。
非人中初科引俗云者文出尸子。
約律明趣但說為三謂人非人及畜生也以人畜兩
趣形現易知天鬼神等幽通難識故合天修鬼獄四
道為一趣也莫不分得五通異於人類故號非人故
律中諸戒時有離之如同宿戒天子阿修羅子餓鬼
子等地獄輕繫義應得同從重者多故輕不說如此
分別略識非人。
二中初指律文人畜局一非人合四故止三趣以
下次示離合初明合意故律下二明離意同宿戒
但開三趣義收地獄仍示律文不說所以。
曾以名問諸餘講士便答余云不讀觀音人非人等
者可解言非人者此謂疑神經中八部緊那羅等也
形如人焉但頂生角即教巧工釘角頭上想多聞者
知出何文。
三中初敘非觀音即普門品八部天龍夜叉等謂
頂生角故號非人想下結斥世有[書-曰+(且-二+人)]鬼冠帶似人
云是經中人非人者又傳獨覺則頭安一角寫婆
藪則貌如老嫗循名昧實今古皆然。
十二問畜生者世俗同知皆耻聲相目見是人而問
畜者誠可怪也當從容轉語不失本意者道俗無過
也應語云世有群龍及餘精魅能變化者趣攝畜生
戒法無預鄉非此等耶。
畜生中初明直問當下教轉語戒法無預言非分
也。
十三問二形者俗所同耻然必須問亦如畜中及制
意釋名所引。
二形中同上改語應準制意云世有形挾兩境者
志致懦弱善惡不成殊非道器卿非此等耶。
然諸部行事繁略不同至於差問無不具有良是同
<pb n="250"/>
受同持故名同戒也。
諸部中初科名同戒者即戒本云共戒同戒言其
受隨不別也。
制列遮相諸律竝同及論難體十誦五分但問曾為
比丘如法持捨不此邊相也餘悉不問及至僧中亦
爾四分亦同如律中制十三難已若不問者不名得
戒故諸結者引之集坐在遮前問僧祇有二所言略
者今僧中當問汝有無當答僧中一一問之大如四
分及諸遮相不可抄盡須者觀之乃至問曾為比丘
四重十三事一一隨問若有犯者重則令去殘令後
悔。
次科初示遮同及下次明難別初十五二律屏處
僧中止問邊相次四分亦同謂差問正問亦不列
難言諸結者即集羯磨人引難冠遮依律具問坐
猶著也三僧祇有二謂廣略也廣則具問略即如
文謂屏問時但囑累而已下指遮相如事鈔備引
仍問篇聚重是邊罪故令去殘下非難故令悔受
已方悔故云後悔也。
次問遮相。
汝字何等依俗中法子生三月孩而名之年至二十
冠而字之隨義別立僧中識者立名異字如僧傳中
自餘者多名字通忍愚謂名字猶如眼目字義無別
也當隨機轉問並改云名得實錄也。
次釋輕遮示名字中初引儒釋二教名字兩分俗
法如孔子名丘字仲尼之類僧中識者如智者字
德安真觀字聖達等僧傳皆出之（祖師字法徧）名字下
斥謬說當下教改問。
奴及官人貴賤非類應轉名問得意便成縱諸遮中
不問父母債奴官人可不得戒無正斷故又非戒障
必略無損自餘如文具顯辭義終是相領此為宗也。
次餘相中初點官奴二種教令轉名仍示可略意
彰非要自下指略餘相重囑須解。
上以是事俱是戒緣有闕一相即非受法十三難者
名義須分諸遮之中師資名字及丈夫三此定須有
缺非戒緣衣鉢餘者具須依文至時增減通人情也
如僧祇中遮多四分猶有開略況復四分定判遮不
得戒處並通消息也。
三結斷中初通結八緣必須圓具十下別點遮難
初明重難諸下次簡輕遮三種須具餘通增減丈
夫即年滿若準鈔文名字年歲衣鉢今此衣鉢在
增減中必應問前累示已曾加法略之無損通人
情者臨事自裁也如下引況僧祇遮多開略如上
所示四分列遮並云未受不應受已受得戒故知
除前三外改轉廣略一切皆通。

四分律刪補隨機羯磨疏濟緣記三之三

<sarticle>四分律刪補隨機羯磨疏濟緣記三之四</sarticle>

大段第二正授戒體分三緣正結也。
第二釋法標中緣即初教發戒正即羯磨正受結
即受已結詞。
就初戒緣廣如鈔顯有師別出一卷戒方便相每至
將受依說引化此即末代如來同十誦也。
初緣標指中廣如鈔者彼明三品發心并示緣境
發心則終依上品緣境則徧該十界如資持委釋
有師出戒方便者未詳何人鈔文亦云別抄有三
十餘紙末代如來者以其知法替補佛處故同十
誦者彼云知布薩法者盡應供養以無佛時是人
補處是也。
引多論證者是正量也凡愚智淺何能生知自非久
學卒誨猶暗此之戒法出家本務素非懷大定難容
納深有由矣。
<pb n="251"/>
牒釋中初科初示所據凡下次明須師開導所以
出家本務聖道基故素猶先也懷大有二若為生
死即約所斷若為聖果即約所趣深有由者示論
意也。
文令境上起慈悲者以行慈救攝眾生故如善戒經
菩薩戒本即七眾所受者是也向不緣慈如何容大
意在後也。
次科初釋文如下決疑疑云今受小戒那云徧境
行慈攝眾生耶故此通之善生經即菩薩戒法言
菩薩戒以七眾戒為本者彼云菩薩若欲受持菩
薩戒者先當淨心受七種戒如人欲請大王先當
淨治所居屋宅等即五十具三戒約人為七耳準
此經意凡為比丘必受菩薩大戒今受小戒向前
緣慈為受大戒故云意在後也準知具足且就小
宗若望菩薩猶是方便問多論有部而云起慈斯
即分通何殊本律答施小為大無非分通故諸部
之中時有斯意但四分立教宗旨灼然五義證成
下文具引。
此時逼遽過不廣張但具依文先以餘道所無令生
厭也人中無障得戒者使欣重也增上心中救諸眾
生即慈善根謂佛心也戒是三乘因者重行本也餘
道所無者可欽貴也持法久住者有威德也羯磨僧
秉舉法界善內身心者明聖法假緣緣成法滿充正
報也。
三中初示略意逼遽謂將臨秉法過不廣張謂止
可依文過此外事不宜繁引也先下牒釋次第七
節初言餘道即餘趣後言餘道是外道謂佛心者
同上善戒意也內猶納也假緣即羯磨與眾僧也
充正報徧色心也攬無邊聖法蘊有待凡軀五分
基成三身體具超凡鄙穢流入眾聖寶位者其斯
之謂乎。
次正加中。
單白後四問四答如僧祇十誦所明極曉了矣計餘
法事例須問之但寄受中說者以在生所重唯斯一
法成敗得不俄頃即定故委具文非餘不用也。
五加法釋白中初指文一白三羯磨故問答有四
計下示意以一切羯磨並問成否二律之中獨論
受法故此示之在生重者畢身受用故。
後羯磨中第三徧已應至僧與某甲受戒竟和上某
甲是羯磨竟處。
羯磨中但示竟處綱緣通局並如前卷。
僧忍默然故持者是總結和辭依文為記春夏冬時
及量影者為受離多人前後錯亂故須師授局尺量
次知一食時有前後發如是例也餘如念法中。
總結中初科初點文依下釋注依文即善見與本
律一年中春夏冬三時一時有四白四黑月一月
有十五日一日量影分中前後謂於日中立竿中
前受者以影長為先影短為後中後反之或以尺
量或論脚步食時即中時也有前後發謂發戒也
如是例者且舉量影自餘取時可例此也指念法
者即雜法篇。
問具戒發時在何言下。
答如智論云羯磨竟得又云與汝受戒竟得有人解
云是事如是持者是竟也如心論中第三羯磨剎那
頃作及無作是根本業律師以為第三說字是得戒
也。
初問答中初科前引智論論出兩解人取後義如
下後引雜心根本業即受體也律師者論家自指。
今以此解比前二度似是竟處引後通收則未竟也
故第三中不忍者說尋有人訶便不成就既命令說
依命而說可成前也故眾既默明有所許故通收云
僧已忍與受戒竟故至此前名為戒法理同智論受
戒竟也如上卷中。
<pb n="252"/>
次科初舉前後總示前二度即初二羯磨後通收
即總結文故下別釋初釋三說未竟命即召也故
眾下次釋通收乃竟即智論初義結界已示故復
指之。
問羯磨竟得通三性不。
答多論云一切皆得故十誦伽論云知時犯不知時
清淨者如犯殘懺聞出罪白後睡不覺羯磨竟者是
也準此以通前聞白已後睡得戒。
次問答立義中初科初引答一切得者通三性也
故下次舉例知時即不善有記不知時即無記下
舉悔殘顯示上義準下三準決既聞白已知僧為
秉領納心決故判得戒。
若爾既睡雖作不聞今俱不作何妨感戒答前雖無
記白是和本後作教圓緣非乖相故不作不成。
次科難意彼既不聞不作應得答中初示聞白後
下次明羯磨緣非乖相謂能成之緣須滿足故。
有人言戒是善本善心相續思心暢滿若初善後惡
皆不發戒以種類不續故律云與瞋恚睡眠人不名
受具此豈始終惡無記耶中間暫起即乖心思何有
成耶如人起殺臨到境所心亂等生前事不犯戒亦
同爾。
斥異中初科初立義種類不續三性相間故律下
引證即受戒犍度文彼約暫起今取始終如下舉
例心亂生者或疑想心差或癡狂失念戒同爾者
比之可知。
解云不同受是緣成法殺盜自造境自造須作成作
成感無作故前心異作無有業也受則不爾自作在
前及論無作假緣方感已聞白竟故是業起。
次正破中初科初總分戒假他成故云緣成法殺
盜反之故云自造境自造須作下別釋初明殺盜
不犯受下次顯受戒須成。
又復解云今受戒者如教人殺盜所教起狂心但令
前會能教成重不坐所教以無有作無作故若能教
起狂心但使遂本意能教得無作今例受者如彼能
教以從僧乞願僧與戒僧隨其意依法加被似所教
也。
次科正明中殺盜兩戒自作教他二俱成重故舉
為例初明所狂唯能教成犯不坐謂不坐罪若下
次明能狂則能所俱犯今例下但合後半前半不
同如後問決今以受者比能教十師同所教。
問若如前例但受有心前緣不具亦同感業答譬取
後半前半則不同所教也受是緣中須具殺盜損境
相應也。
釋妨中問引前半以難受心如能教起殺前緣即
十師如所教起狂彼既能教成重此應受者得戒
答中初判不同受下次申所以受須緣具所狂則
非具殺取損境所狂則亦損故不同也。
故多論云先以善心禮僧合掌白四起業相續成就
是名善心發善心得若先以善心乃至起業羯磨未
竟起不善念藉前善心力故發業任運而起與不善
俱是名善心發惡心得亦以前善心力教作故得非
不善心得無記睡心入滅盡定者是無心得亦由前
善心力故與滅定俱故云無心得非無心而得也。
引證中三句發並善心得通三性初明善性得若
下次明惡性得起業謂聞白竟羯磨已去轉惡亦
成亦以業者遮疑恐謂惡心而發善戒故無下三
明無心得此有二種睡是無記心滅定心想不行
即是無心。
問三羯磨竟發一形戒三結安居即應滿夏何不同
也答不結亦成夏不羯磨可成受故不同例又云受
戒對法願心一期安居對時行隨前後故也。
三問受戒結夏立法天殊本非相例但古疏有此
相從引之答文有二初約結法有無以反質又下
<pb n="253"/>
次約所對頓漸以顯別以法可頓受時須漸歷故
也。
問上云作法感戒戒為何相請為陳之答夫言戒者
其相極多既是教源義當披演略舉四門一明戒體
二辨同異三緣境相四敘數量。
四問躡上諸文請益發起答中初明義廣既下次
顯正要其相多者即下四門每門之下諸別科條
竝是其相是教源者教即律藏律由戒生故戒為
律本略下三列章門初是戒體二即戒行三謂戒
相四即戒法。
就初門中又分為三一釋名體二先後相三通敘相。
就初門中分四一立所由二引經證三解名義四明
業體。
初門。
問曰泛論戒者可有幾種答略說三種定道二戒約
心論業別脫一戒從緣發生戒本防非非通萬境戒
隨境攝則無量也如善生云眾生無量戒亦無量等
今以義約止為二戒謂作無作。
戒體釋名立所由釋中初科問中通問戒業不專
今受故云汎論答中初句總答定下別釋初釋定
道二戒不從緣受隨入禪定斷惑證道任運發起
故名定共道共亦名禪無漏對下別脫亦名總脫
次釋別脫一從緣生反上任運二所防通萬境反
上心業如下引證境別文具如後今下示今義立
統攝始終。
問何以不立一無作戒及以三者。
次科問多少中問意欲顯唯二所以。
答事義相假故唯有二何以明之若唯立作但在一
念非通一形何能防也一受已難義非數作故須無
作長時能防念念之中得未曾得故若但無作不能
自生要由作發以作防非則短無作起無所從二法
緣具作願方遂。
正答中初總示何下別釋前明須無作意一則作
戒時短由作法竟剎那即謝故但至一念二者作
戒唯一念義無頻數念念中者謂隨中防遏得未
曾得謂任運增新若但下後明須立作意以下雙
結。
上據下機故說相藉必如聖戒道力所成。
對簡中上明二法相藉乃據羯磨受者為言若見
諦破結自誓之徒斷證之時任運獲得據發無作
必有先期但不同凡多緣多力耳。
問既立二戒何不三合。
問三合中問意以無作體或與作俱合立第三作
無作合。
今解不可以法體唯二名實互乖廢體論名不無三
合今據實論故唯分二不可合也一作者是色心無
作非色心二作者初緣無作後業三作是運動無作
非故如是長短強弱性不均通理不三合故律中慈
瞋五句無第三者可以類說此約體論唯斯二戒對
彼所防如上廣說。
答中必應他師有立此句故標今解初立義名雖
可立體無合理故云不可一下次顯別有三一即
自性別二謂起時別三即體相別長短強弱等結
上三別無作長強作則短弱均和也故下引類即
增一文彼云有五句語無第三句（即舉罪五德）一時非
時此句無第三句二實與不實三損減利益四麤
獷柔和五嗔恚慈心並無第三句謂二種性別不
可立第三合句也此下結示所立此約體論謂能
防受體無出此二所防無量文見前答。
二引證門。
如涅槃云戒有二種謂作無作是人唯具作戒不具
無作是則名為戒不具足。
引證中涅槃唯具作不具無作謂輕浮心受者。
<pb n="254"/>
又善生云是十種法或有作色無無作色或有作色
及無作色如人手執極香臭木。
善生中初示有無十種法即十業道如下舉喻極
香臭物喻善惡業手執喻作色放物有餘香臭即
喻無作色木喻無記業但有執持而無餘氣對合
可見。
又心論云第三羯磨一剎那頃作及無作是名根本
業道。
心論中一剎那時作戒滿足無作發現根本業者
望前後方便為言彼云如沙彌受具入戒場禮僧
求和尚乃至第二羯磨皆是方便即接今文又云
次說四依乃至身口所作及無作是名為後。
如是多文證唯有二。
結示中準上善生二並是色有宗所計今但取證
唯二之意。
三解名義者就分為三即作無作戒也。
名義標中作無作是別名戒即通名該上二故。
所言作者身口方便造趣營為名之為作如陶家輪
動轉之初故心論云作者身動身方便也。
作中初示名義如下舉況陶家謂範土之師以輪
旋物輪喻報身動轉喻作故下引證身是報色動
身方便即是造作所謂方便色也。
言無作者身動滅已與餘識俱是法隨生故名無作
如成論無作品云因心生罪福睡眠悶等是時常生
故曰也。
無作中初示名義身動滅者作戒謝也餘識即四
心識受想行望前作戒行心故云餘也法隨生者
非由造作常自增長故如下引證彼論問曰何法
名無作因下即答因心生者推本作也睡眠即無
記中善惡亦然故云等也。
用斯兩法竝有懸防禁非之義齊名為戒。
釋戒中初科懸防對未來禁非止現起。
戒之通名實兼善惡且就善生約為五義一言制者
能斷諸惡法故二名迮隘性不容惡故三名清涼遮
煩惱熱故四名為上至無上道故五名為學調諸根
智故雖有五釋竝從義用為名也涅槃所解如上初
通故云戒者直是遮制惡法若不作惡是名持戒如
上受緣已略解釋又如心論初念無作七種名後諸
無作五種名廣如常說。
次科初示通名且下次引釋三段並約善戒故云
且就等善生五名初約教二據性三從用四取果
五約行竝從義用未能詮體故涅槃中如初通者
即制義也指受緣者即釋篇目中心論中彼曰波
羅提木叉作時即彼剎那無作凡有七種名（作時剎那
即三法竟初意也）一彼一切惡戒對治故名律儀（防護惡故）二
入七眾具故名波羅提木叉律儀（於一切眾生所得故即別解脫
戒也）三善作故名玅行（得愛果故）四思願道故名業道（思願
從彼道轉故）五彼最初隨順解脫故名波羅提木叉（隨一
切眾生慈心得故）六名業業者作所起故（是言思者不然說波羅提木叉
故以此當知亦非後三業道）七名尸羅尸羅者淳善義（不起害心故）
後諸無作五種名（謂第二念去終盡一形故云諸也）除波羅提木
叉者非前故（除第五非最初故）除業道者在起業思後故
（除第四也）廣如常說即上所引是也。
今覈戒字乃當警也預約未然之言字是俗有還須
隨俗用通道訓古曰防非不無其致。
三中初示名義覈推也警即警寤常自預覺不使
臨境有迷故云預約未然然猶形也前取禁義即
通善惡此唯局善且從一相字下明取字書之意
古曰防非亦如前引頗符警義故此與之。
四出戒體。
問人皆知受所受是何答相傳解云受名聖法由此
法故奉敬守護淨如明珠能為聖道作基址故。
四明業體初問中受者雖多而不自知所受之體
<pb n="255"/>
欲警學者故發是問答中云相傳者承古所解舉
果目因以其能通聖道故鈔云就已成為言名為
聖法復令受者不自輕故鈔云知自身心懷佩聖
法等。
問曰其相如何答法體沈隱非易言彰經論所談深
有遠致故諸戒論盛顯行途至於業理削而不述今
敘其致略為四門一明教宗二陳體狀三列異執四
顯正義。
次問前但示名未顯體相故伸此問發起開章答
中初敘難明業理虗玄非耳目所屬故云沈隱等
凡論通兩藏通經之論謂之經論善惡業理彼宗
所談即後所引成實毗曇雜心俱舍等深有遠致
謂理致幽遠如下自陳通律之論則名戒論如多
論善見毗尼母摩得伽此等多明持犯之相故云
盛顯行途業理不述以非宗故今下分章自昔辨
體教宗紊亂故先須定宗宗旨既分依宗出體故
次陳體狀宗體既顯須辨是非既了昔非方申正
義四門始末次第相由。
初門中。
問經論明體其相不同四分一宗當須定指。
初門問中上二句通示諸部差別下二句別推本
部所宗。
答首題所出可不知耶此方盛弘假實二解成論所
辨正通四分曇無德宗雜心俱舍乃解十誦薩婆多
宗。
答中初略指今宗羯磨首標曇無德部自可知故
此下次對辨假實小教入道不出四宗一空二有
三雙亦四雙非今取此方盛行故唯有二言假宗
者彼明諸法緣生故空故名空宗但有名字故名
假宗又深取大乘空義故名經部師實法宗者彼
明我人等假名是空陰界入等並是實有亦名一
切有宗亦即毗曇部。
故律明色眼識能見異於毗曇根能見也諸有結正
並問何心故云造善見三業當審觀其意不同彼宗
身口七業皆是色中有損益故餘不具出。
次科有二初明根識異四分且舉眼根餘根皆爾
既推心識有所分別則顯通深但不談七八與大
異耳毗曇不爾既不推心故唯根見眼耳鼻等為
浮塵根見聞覺知即勝義根二皆是色唯意是心
諸下次明結犯異結正即結篇聚正罪律中凡比
丘犯過問佛求決佛問汝以何心犯有心則斷成
犯無心則云不犯此明兩犯由心也故下即律序
偈雖具三業主在於意故偏審之彼云備具三種
業則通於持犯今此易之且據二持為言彼宗不
爾七支並判色聚所收故云皆是色中即雜心云
色者一切身口業是色性因四大故有損益者示
彼所計如善戒持則體肥犯則戒羸罪業造則更
增懺則除滅由有此義故立為色如上雜心因四
大者亦彼所計能造是色所造亦然彼宗立色不
出斯二下指餘者如後五義顯示分通全乖小道
此且略之。
二陳體狀。
體謂業體正是戒法所依本也經論所談善惡業者
名也今述作無作者業之體也混名從體一也離實
談名異也。
第二定名體中初示體相思願要緣攬法成業故
塵沙戒法為能依業體無作為所依也經下次會
名體諸論明善惡業即作無作之名作無作即善
惡業之體作與無作二俱名業業名是通作無作
別混名從體一者名體相即故離實談名異者名
體兩分故混猶攝也。
多論陳體教無教也成實雜心作無作也皆略名銓
體義說動靜而難顯其相如諸塵也今且依俙如論
<pb n="256"/>
兩傳寄之取狀。
次指體中初示諸文多論教無教義篇首已釋俱
舍名為表無表者取表示義雜心體同多宗名濫
成實略名謂不論善惡業也詮體謂唯明作無作
也動即是作靜即無作如諸塵者取相類也心論
云七極微成一阿耨（彼最細色天眼能見阿耨翻無上）七阿耨為
一銅上塵七銅塵為一水上塵七水塵為一兔毫
上塵七兔毫塵為一羊毛上塵七羊毛塵成一牛
毛上塵七牛毛塵成一向遊塵（應是戶向中飛塵）七向遊
塵成一蟣七蟣成一虱七虱成一⿴麥廣麥等今下標
今釋依俙隱約之貌相既難顯且寄兩宗之論出
其相狀即彰此門陳體且依二宗所計至後正義
三宗分別始是今師正出體相。
先依本宗假名出體。
言作戒者謂始壇場終白四法緣搆成者諸師約文
有多解釋。
假名宗作戒中初科初略示標始終者示時之分
齊始自請師終三法竟緣搆成者正示作義諸下
次標舉。
或言色心為體故論說云口業者非直音聲要以心
力助成身業亦爾論其身口乃造業具非善惡體如
無心殺人不得殺罪故論云是三種業皆但是心離
心無思無身口業。
初師示體中初準論立義即本成論色心即總三
業拜跪登降是身陳乞對答是口此二並色色不
自發要由心助故兩兼之非直音聲直猶獨也論
下釋成身口非記實不能造假之成業故云造具
如世器具要假人用如下舉例律殺戒中心境迷
忘一切無心竝開不犯故下引證皆但是心謂心
王也心王起意思意思起身口若離心王三業無
託故三竝無也。
若解色為業體十四種色悉是無記非罪福性何得
名業。
次科多宗所明身口二業悉判為色故此攻之五
根五塵四大為十四色業取有記無記非業罪福
即是善惡。
有人言以色聲為身口業體故論云身口業依止四
大意業依心若身業非四大為性者意業依心亦不
應以心為體故知身業以四大動故名動為業業即
四大更無別體若論口業四大相擊於中出聲聲成
音曲有所表彰以為名字句還即此名句為口作業
業無別體用聲作體。
次師初科初立義此師但取前色離為色聲不談
心造頗符小教故下準論反質彼分三業所依各
異身口既依四大故不應以心為體故下正出體
相初明身業四大是色色動為業動無別體即色
是體若下次明口業聲非報法由擊而發音曲是
業音曲無體即聲為體。
問此宗五塵非罪福性何得以色聲為體答非外五
塵及報色不妨內方便色也又云一念色聲眼耳所
得非罪福性相續色聲法入所攝意識所得是罪福
性故論云名字句者是法名聲性法入所攝。
問答中初難此宗即成論前云十四種色悉是無
記今明色聲故摘五塵為難答中初簡色體一簡
外塵由是內報色聲非無情外物二簡內報謂取
方便動作非頑然報法故云不妨內方便也內即
對外方便對報又下次辨業性瞥爾一念見聞非
業即屬色聲二入緣慮相續則有成業即落法塵
故云法入所攝謂拜跪俯仰為目所緣陳詞乞戒
為耳所屬故云意識所得（有云三師七僧意識得者謬矣）既為意
得關乎內心即成記業故云是罪福性下仍引論
且證口業是法名聲性謂是法之名句聲為體性
判歸法入明非心業。
<pb n="257"/>
問若色為業體者何故論云口業者非直音聲要以
心力助成答聲為業體以心助成名字句也用此名
句即為口業心是助業之因非正業體。
次難既不許心為體正違上文故須通釋答中心
可助業而非正體。
問前言離心無思無身口業而心即思體身口業起
亦不離心應同用心為體答破外人義思心同時而
體別故言心即是思然心未必是思思必是心故又
破外道身口二業不假心助故說離心無身口業。
第三難中違前論文推心之義答中即約破邪釋
通論意欲顯彼文非正明體初破思心體別思從
心起言體未必有用言用其必兼體則顯體同異
於外見也又下次破身口不兼心故明心助以反
邪論。
問第三羯磨竟時身業相續為眼意緣可說身作戒
體依聲名句業不可相續現非耳意所緣應無口作
體。
第四問中前立相續色聲為體故生此難初敘身
有相續義始終現前眼意緣者眼根分別意識所
得故兼兩根（古謂十師眼意緣者非）依下次難聲無相續義
由前陳乞正加羯磨受者無聲故耳意緣者亦同
上釋。
答身業依色現青等眼所得亦為意緣知是身作戒
體語業依聲發無記是方便非常為耳得故至羯磨
竟遠從要期生說有二業體。
答中初釋初明身作體青等者略舉顯色眼所矚
者語下次明口作無記是方便謂此語聲體是無
記前加三乞故是方便乞已默受故不常為耳意
所得羯磨竟時雖無語聲取前求乞之心成口作
業故云遠從要期生身兼口作故云二業。
又云世相義斷續皆為成一受前乞已告情後加是
眾故不容相續現。
次釋上二句釋通世相即是事儀口作有斷身作
常續事雖斷續同為成受故說二業前下示口斷
義正加須默理不容續。
又解身口得互造前跪表言故。
三釋中成宗身口有互造義如勸歎令死即口造
身業現相表聖即身造口業今身跪受表示乞詞
即非斷義。
二解無作者謂白四所發形期業體一成續現經流
四心不藉緣辨任運起故三聚之中非色心攝。
無作中初二句標簡言所發者簡作戒是能發形
期簡作戒止在一念一下釋相一成續現指成處
也謂三法竟一剎那時經四心者顯常存也識受
想行謂之四心不藉緣等示名義也謂此業性任
運增長牽生感果不由於作自然而作故名無作
三聚下判屬法聚彼篇立四聚攝一切法一色聚
（攝一切色法）二心聚（攝一切心法）三非色心聚（攝十七種法名不相應行
無作當第十七）四無為聚（攝三無為虗空擇滅非擇滅）。
言非色者既為心起豈塵大成故言非色五義來證
一色有形相方所二色有十四二十種異三色可惱
壞四色是質礙五色為五識心所得無作俱無此義
故不名色。
釋非色中初約能造對簡塵即五塵大即四大二
並是色非彼所成明非色法五下次約色義反證
即上塵大具此五義無作不爾一非形方二無差
異三不可惱壞四非礙五非對十四種如前二十
種即顯色十二形色有八如後自明惱壞者論云
是色若壞即生憂惱又云有情有惱無情有壞五
識心即眼耳等五識所得即五塵也。
言非心者體非緣知五義來證一心是慮知二心有
明暗三心通三性四心有廣略五心是報法。
非心中初句對簡謂無作業體非覺知不能緣慮
<pb n="258"/>
與心體異故號非心（古云不可緣慮而知者非）五下反證心具
五義無作反之初非慮知即是上義二謂頑善無
有愚智迷悟之異故無明暗三唯是善非惡無記
（惡則反之）四唯一定故無廣略謂意根為略四心六識
乃至心數則為廣也五是三業造起故非報法。
故成實云如經中說精進感壽長福多受天樂若但
善心何能感多福何以故不能常有善心故。
引證非心初段中經文論家自引精進是作壽長
是現報福多謂無作增長天樂是生報若下論家
顯示經意人心不定豈能常善此顯無作一發已
後任運增多不假心作即非心義。
又復意無戒律儀所以者何若人在三性心時亦名
持戒故知爾時無有作也以無作由作生今行不善
心何得兼起作又發無作也由此業體是非色心故
雖行惡本所作業無有漏失。
次段初引論謂意思中無有戒體顯是非心三性
心者謂餘善心及惡無記彼論云若人在不善無
記無心亦名持戒疏家易之即合無心歸於無記。
爾時無有作者謂意入餘性無有造作却名持戒
即知無作任運常存故名持戒（有云本論作有無作但是論文寫錯
不須妄釋）以下疏家委釋又二初釋爾時無有作義由
下次釋三性名持戒義。
故彼問曰若無作是色相有何咎答色等五塵非罪
福性不以色性為無作也又如佛說色是惱壞相無
作非惱壞相不可得故不可名色。
次證非色初問答中若立為色有二種過一非罪
福性二是可惱壞如五塵四大具有惱害損壞之
義論云無作惱壞相中不可得故今文似多非字。
問無作為身口業身口業性即是色也答言無作者
但名身口業實非身口所作以因身口意業生故說
為身口業性又無作亦從意生如何說為色性如無
色界亦有無作可名色耶。
次問中身口是色業性亦應是色答中初正名義
實非身口作者以三性時無有作故因身口意生
者謂從本作得名故又下次彰非色有二初約能
造詰其所發如下二約空報質其因業毗曇說無
色天有色今此成宗云彼天無色然生彼天者必
因戒定無作之業即顯無作非色明矣。
故涅槃云戒者雖無形色而可護持故知非色也雖
非觸對善修方便可得具足故非心也。
涅槃中此明無作決然是有恐謂體非形體而不
修奉故兩勉之心隨境生則有觸對無作不爾故
云非也。
十住婆沙云律儀善根有二種作者是色無作非色。
婆沙中律儀善根即本受體。
問色等是無記無作善惡性不用色為體作戒善惡
性應非色為體答無作在後生作戒依色滅若是同
時者則是色無記故滅已方續生不用色為體作戒
與依色同時體用生不即不離故還用色為體。
第三難中上三句敘無作非色下二句難作戒立
色答中初答無作不與色俱故不兼色作下次答
作戒與色同時故須兼色色為作戒所依故云依
色色即是體作戒為用記無記別故不即即體成
用故不離問如上二師論作戒體並云心力助成
如何分異答前立色心心能成業身口是具故心
為正後取色聲即色為體假心兼助故心為旁問
二師並云依宗立體何以不同答二並據論所見
有殊前談心造正取分通後明色造欲存小教問
鈔疏前後並取初師今出次解為取不取答初師
深窮業本於理為長次解曲順宗途在教為當今
家從理多用初師欲辨教宗仍通後解問一念相
續如何分異答瞥爾眼見名一念色重緣籌慮名
相續色一念屬前眼根相續屬後意根故云意識
<pb n="259"/>
所得（聲香味觸亦然）即知意根通緣五塵通歸法入也問
有犯則體羸四捨則戒失那云無惱壞耶答缺行
故羸本得無損教權故失業性不亡此即成宗通
深之意問無色天為有色否答小教但說大種麤
色彼天既無故云無色大教既談識種細色不妨
彼有定果之色餘如別說。
二依實法宗中分別二戒者計非四分所通然律中
明五陰五相遠近內外亦有兼故又重出也俱是佛
教機執不同五百身因無非正說今為六位。
實法宗中初科初標宗二戒即作無作計下示意
初敘難然下決通有二義初約相兼義以淺不通
深深得兼淺所以假宗亦談實法受戒犍度佛為
五比丘廣說五陰乃至一切色過去未來現在色
（過去已滅未來不至現在已生未謝此為一相若內若外（內謂自身外即他身或以情非
情分之）若麤若細（有對為麤無對為細或約物有大小分之）若好若醜（不染
色為好染汙色為醜或約人物美惡分之）若遠若近（有云去來為遠現在為近此即濫上
三世或可耳目不到者為遠可到為近）一切色非我非彼非彼所非
我所（上二非我見下二非所見）應作如實正觀智慧（作此觀智是實非邪）
受想行識亦復如是（一一具上五相）次約正教釋方便之
教理非一定機執雖異佛意常融故此明之不妨
兩是下引事證即涅槃文彼云五百比丘問舍利
弗佛說身因何者是耶舍利弗言汝等各正解脫
自應識之何緣問耶有比丘言我未得正解脫時
意謂無明即是身因作是觀時得阿羅漢復有言
無明行識乃至五欲即是身因如是各各自說己
所解已共往佛所舍利弗白佛如是諸比丘誰為
正說誰不正說佛言善哉一一比丘無非正說今
下總標。
初有為無為分別者二戒俱有為非三無為也由假
緣成得彼業體四相所為有失壞也。
初位中初判定彼宗一切色心等法皆名有為唯
三法名無為一虗空二擇滅（有學地修慧破惑故名擇滅）三非
擇滅（無學身智俱亡名非擇滅或可約有餘無餘二種涅槃分之滅即滅諦空理也）由下
出所以四相者雜心云一切有為法生住及異滅
或可即指能造四大故云四相所為。
二就有為三聚分別。
二中彼宗亦立三聚攝法但無作法在色聚收與
前為異。
二戒俱是色聚所收以身口七業皆色損益若以心
為業者心念殺盜亦應犯故其實不爾但以小機力
劣不約心論且就身口發無作體還防身口麤現業
非。
義釋中四初判定二戒即作無作以下次釋意身
口七業持之則損惡而益善毀之則損善而益惡
既容損益故歸色聚若下三斥他宗彼宗不論心
犯故有此難然大乘瞥爾四分重緣亦據方便不
成果罪其下四彰教意無作為能防七支為所防
以色防色是彼所計。
故涅槃云從於身口獲無作色以是無作色因緣故
其心雖在惡無記中本所受戒不名漏失又心論云
無作假色牟尼所說等。
次科涅槃初敘從發以下次顯常存兩言無作色
可為今據心論上句示體下句指證既是佛說可
驗得實問前引涅槃雖無形色以證非色何以相
違答經收眾計前後不定但執則俱非了則皆是
不足疑也問心論假色從何得名答即如下云如
法入中無作假色此謂對前五塵實礙之色故名
假耳問天台菩薩戒疏出戒體云不起而已起即
性無作假色與此何殊答彼明真性隨緣變起全
性成色對真名假名濫體別不可混同問假色與
下細色何別答若比心論則名體俱別若對戒疏
則名別體同由心所造善惡業種微細難知故名
細色餘如後說。
<pb n="260"/>
三就色聚三色分別。
此十一色義束為三如身色等為眼所屬名可見有
對如五根四塵名不可見有對如法入中無作假色
是不可見無對。
第三總束中十二入中除意是心餘六塵五根名
十一色色塵一種見對兩具五根四塵九色無形
故不可見根塵相偶故云有對法塵中色見對俱
無。
今此二戒三色所收身口色聲二法業性俱作戒體
非餘八色二無作者同用第三無對為體故心伽二
論云身作可見有對口作不可見有對身口無作俱
不可見無對。
正配中初總示身下別配初配作戒身色即初色
口聲即次色二下次配無作身口所發故云二無
作也故下引證雜心伽論文同合引。
所以名無對者有對有三如五塵五根障礙有對二
五根七心境界有對三能緣心所緣有對出過此三
故曰無對也。
別釋中即分十八界為三有對初根塵明對五塵
五根各對不通故云障礙即收前二色也次根識
明對六識并意根七並屬心根識不濫各有分齊
故云境界三意法論對能緣是意所緣即法問無
作假色既屬法入為意所緣何以得出第三有對
答後總明中自有問釋。
四就色聲本報方便分別。
第四標中本報即四大方便即四大動用此但簡
二作無作則非二色所收如下自見。
身口作戒以方便色聲為體。
二作標中身作簡去本報但取方便口作唯是方
便則無所簡。
就前身作是方便而非報者故心論云身動身方便
故由報色鼓動方便方便感二戒也。
身作中初科初牒示故下引據身即本報動身即
方便由下釋所以雖依本報若非運動無由成業
故云方便感二戒即作與無作也若據無作下文
自明此推能發故探明之。
問如何取別答亦一異也鼓動報身成方便色如屈
申跪拜何有異也又解不一有三別任運酬因是報
義長短高下是方便報色唯無記方便通三性報由
往業生方便由現起如水波喻濕動之相可以明也。
初問欲明二色差別答中初句總答鼓下別釋初
明亦一以方便色全報動轉無別有體故又下次
明亦異初別舉有三初是動靜異任運酬因非造
作故長短高下即屈申拜跪有作用故次約三性
異三即過現異如下總喻水濕喻本報波動即方
便。
問方便以報為體現色是無記何得說記業答色無
善惡從方便緣故說善惡。
次問方便無體全依本報所依現色體是無記則
非記業答中初示本報無記從下次明方便有記。
若爾經云何言善惡二心起時則善惡二色相現者
心論又云以清淨心動身口色答從緣兩現不妨彼
報體是無記由心善惡方便轉現如刀照面長廣不
同像轉從緣而本面不改體雖無記不無相善順上
文也。
轉難中上云色無善惡則違經論經兼善惡論云
清淨即是善色則顯色有善惡那云無者答中初
正答從緣兩現緣即心境善惡由於心境本報體
還無記由心善惡釋上從緣文但舉心心必因境
方便轉現釋上兩現如下喻顯刀喻心境之緣面
喻本報像喻方便體下結合方便轉現故云相善
不違經論故云順上問經云心起何不推心分善
惡耶答彼宗二業不談心故問心論既同彼宗那
<pb n="261"/>
云心動色耶答彼宗非不明心但心為遠助之緣
非正業體故云由心善惡方便轉現是也。
言口作戒唯是方便以聲非報法故也。
次口作中據聲相差別莫不酬因但由鼓擊方生
故唯方便並非質礙現色故非報法也。
二種無作非報非方便者以從作戒起故作戒既非
報是方便明知無作非二色。
無作中初科但約作戒相反以顯無作非是二色。
故涅槃云非異色因謂非報也以報是方便色因方
便非報故說為異言不作異色因果者謂非方便色
也以方便是報色之果報非方便故說為異是以解
者云非二色。
次科初解中初釋經文此文來意如次師引初句
方便望報方便名異色依報而起故報為因意謂
無作非方便所依之報色次句報望方便報名異
色方便成事故方便為果意謂無作不作報色所
起方便即顯無作非二色也是下次結體相而云
解者即指前科。
又人解云如涅槃說菩提王子意疑比丘餘二性中
何不失戒佛答非異色因等者其心雖在惡無記中
本受不失唯就方便色中辨之非異色因者非受中
作也以作但一念故不作異色因果者又非隨行作
無作也以俱短故既非此二明是受體無作形俱縱
入餘心不名失戒即心論解無作云如善受戒穢汙
無記心現在前故法隨生不名漏失。
次師解中初引本文彼三十四卷云菩提王子問
佛若有比丘護持禁戒若發惡心失比丘戒否佛
言戒有七種（七支）從於身口有無作色以是無作色
因緣故其心雖在惡無記中不名失戒猶名持戒
又問以何因緣名無作色佛答如疏餘二性者即
惡無記唯下次示義釋初句判定作戒已非報故
無作但非方便耳非下別釋初句作望無作故作
是異色發生無作故云因也但一念者極謝處也
次句言不作者謂非是受體所為也作是異色因
無作是果亦望受體無作故名為異隨戒臨境境
謝則止故云俱短上並簡非既下顯體餘心亦即
惡無記（懷素疏中破前二解別立解云謂元受戒善心色因非彼惡無記因故言非異色因
但由感得自類善果不必能招惡無記果故云不作異色因果此以善性望餘二性為異色則非對前二
色也即下轉證穢汙即惡性諸文但云二性意以善
性是本所宜故前云三性據餘汎善故。
五就方便色聲三性分別。
身口色聲局善非餘如論文以善淨心動身口故名
善作等。
第五作戒通簡中此論戒體故局善性非餘二性
文證同前彼文具論三性文云善者淨心身口動
如施戒等不善者不善心身口動如殺生等無記
者無記心身口動亦如是故云等也。
然初色中有二十種謂青黃赤白光影明闇煙雲塵
霧此十二色俱無記故高下長短方圓斜正此之八
色通三性也身作戒者唯取後八來往跪屈局收善
性。
別簡色中初列諸色青等十二體貌顯然名為顯
色高下等八相形乃見名為形色前局無記俱非
情故後通三性該情非情故身下次明今體簡判
色性往來跪屈則有高下長短相故。
就三聲中簡不受聲如風鈴等體唯無記不發業性
取餘二聲謂因受聲如言令等及因俱聲如擊皷等
俱通三性今取善聲為口作體。
次簡聲中初列諸聲不受者謂諸無情物鼓擊發
聲無執受者故取餘二聲者皆發業性故通舉之
準明口作止取因受耳言因受者謂有四大為因
鼓擊發聲有所分別執受因俱者情與非情兩相
兼故因受通三性者言令善惡醉夢無心中語因
<pb n="262"/>
俱如擊鐘鼓講法禮誦為善作樂誡兵等為不善
無緣妄擊等為無記今下次剋定今體簡聲局性
則無通濫。
言無作者通於二性無記非業局論禁警唯局善性。
無作中初通明局下明判禁警即今戒業。
六始終分別。
此善作中義通始終覈論成業據終非始以從請師
至二羯磨要心未暢善而非戒第三唱已剎那思滿
即善是戒。
第六唯明作戒不說無作故先標云善作等初解
中初文前判定以下釋所以彼取業成方得名戒。
問一切善作盡是戒不答律儀所攝善作名戒自餘
十業但單稱善不名為戒。
問中欲彰戒善別故答中初判今作戒自下次指
餘汎善戒有二義一有本期誓二徧該生境餘善
反之故不名戒。
又解云始終通收竝作戒體若唯一念前緣不如亦
應感戒然既不爾故知通收又身口色體為發戒緣
身作色者始終相續為眼所見口止之業非耳所聞
若唯第三當時無聲應無口作故知通緣至三說滿
論家剋取成就為言。
次解立理中初正立若下反質初舉前緣不如難
又下次約口作止息難論下通前論意理無所妨。
有人云唯第三法一念而得不妨身相表口業故。
覆救中即前云身口得互造前跪表言故此則顯
有口作還歸前義。
今解戒是有為緣成緣法不請不乞後戒無從理須
如前通始終也故光律師因立三喻如麝如輪如獨
樂也桑揄報色也匠治方便也與繩俱轉作戒也廢
繩獨轉無作戒也善生經中亦同斯喻。
今斷中初敘法假緣後戒即是無作理下正判剋
取次師故下引喻有三但釋獨樂今傚配之麝身
如報色割取如方便以香熏物如作戒香去氣在
如無作輪謂車輪木體匠治運動自轉比上獨樂
合法可見引此可證作戒通於始終下指善生即
如前引如人手執極香臭木是也問此明身口色
聲與成宗次師何異答前取相續法入所收此宗
不立相續唯歸前二所攝。
上通為言作無作戒俱色為體故涅槃云戒有七種
從於身口有無作色善生經云是十種法或有作色
及無作色謂有莊嚴及成已者或有作色無無作色
謂無方便及成已者故薩婆多云初念戒色第二念
戒色等故知俱色。
明體相中初科初總示六門簡辨故云通也故下
引證涅槃從身口者即作色也善生中釋云莊嚴
者亦即方便變其語耳兩云成已即所發業問既
有作色那云無方便耶答身口雖動必加虔恪有
成業用方名作業故號莊嚴苟非專剋雖徒運用
二戒俱無即如上引手執木石喻之可解如多論
云若輕浮心但有教者亦止空動不發業性準知
作戒必取發業不唯身口動作而已婆論初念具
兼作與無作第二念但唯無作故下一句通結三
文二戒俱色所據明矣。
問無作非對復非可見云何名色答不以見對用解
於色礙故名為色無作雖非見對然為四大造更相
障礙據所可分故名色也。
問答中初難躡前三色所判答中初立義色具二
義一對二礙今此無作具下一義無下釋成四大
謂地水火風有內外兩別此即內四大也俱舍名
大種所造大取廣徧義種即因生義即雜心云一
切身口業是色性因四大造故由能造是礙故所
造業身色口聲善惡無記體性各異故云更相障
礙歷然不混故云據所可分。
<pb n="263"/>
問無作是色色即是礙復對意根即是障對如何上
言出三有對答障對有二義一者能所俱對色故二
者能所兩緣俱障礙故如眼唯見色不聞聲故名障
礙有對無作不爾雖對意根通緣非礙色非色別故
非障對。
次難問中初二句承上答文次二句躡前三色中
判在法入故對意根即是障對者障即是礙雙括
兩文難前無對答中初汎敘對障初義五根是能
五塵為所二並是色此即對義也次義五根不能
互緣五塵不能互入文舉眼根餘四例爾此即礙
義也無下正通來難雖對意根等者能通而所礙
反上次義意根通緣落謝五塵如前已說色非色
別者能心而所色反上初義故非障對雙結兩非
故出有對也。
三列異執。
自金河已後名教互張五部十八隨機而舉各謂指
南皆通經論年代綿遠餘執漸離唯婆多正量上座
大眾斯之四宗今盛西域此方所傳四部乃翻今時
弘者曇無德部薩婆多部最為殷矣。
三列異執法執中初科為二初敘西竺分宗金河
者河中產閻浮金故以為名在拘尸城西北三四
里西至娑羅林不遠即如來入滅之處謂佛滅已
來也名教互張此句總舉四位分部佛初滅度迦
葉結集即分二部一上座部窟內五百羅漢集者
二大眾部窟外千人集者一百年後分為五部四
百年後分十八部（或二十部）下云餘執漸離即五百部
隨機舉者推分派之由各謂指南明所見之異皆
通經論示所宗也綿即是長婆多是五部之一正
量即十八中一上座大眾即根本二部此下次明
此方傳譯初明翻度言四部者僧祇本部之一十
誦五分四分即五部中三今下次示弘傳二部最
殷即空有二宗殷即訓盛。
然諸講士偏競不倫各尚學宗尠懷通量自晉南遷
迄于陳世釋門義府多師成實彼土傳律偏弘十誦
以假名宗出有部體中原擾攘聲教奔飛元魏高齊
大弘心論便依多雜出四分體。
別示此方中初科初敘偏執倫等也各尚學宗黨
所習也尠懷通量無大見也自下次敘宗亂初明
南朝古晉自宣帝至愍帝凡七帝皆都中原至元
帝渡江南始鎮建業（即今金陵）凡十一帝自此分東西
兩晉自東晉及宋齊梁陳並都江南故云南遷等
義府即學舍異名彼弘十誦乃準成論立色為體
中下次明北朝中原即京兆自西晉已來分為十
六國故云擾攘即罹亂也奔飛謂零替也元魏高
齊並都於彼元是魏姓簡曹魏拓䟦魏高亦北齊
之姓簡南齊蕭氏彼弘四分乃依雜心多論立非
色心為體。
後有碩學通觀兩宗雙出二體各用開律。
次科碩學者美其通博未知何人此師即依成實
出四分體準多雜出十誦體故云通觀兩宗等前
文定宗即準此師。
略敘其說須得本致故法正部難曰無作是色何故
雜心界品云無作雖非礙以作是礙故彼亦說為礙
如影隨樹動又業品云強質名為色無作亦非色也。
三中初科初二句標示恐人不曉諸宗顛亂故略
敘之令知來致故下引難法正部即弘四分者反
據離心難彼有部不合立色界品既云非礙顯非
是色望作說礙無作非礙影隨樹動法喻可見業
品明云非色不足疑矣。
彼部通曰言無作非礙非色者不同可見不可見有
對色礙故言非色非礙非不是無對色礙若聞無作
雖非色礙謂是非色礙者即界品云過去色雖非礙
曾礙故未來色當礙故現在微塵雖非礙眾微集則
<pb n="264"/>
礙豈以微塵不可觸而得名非色然則微塵是微色
即是微礙故知非者謂非麤現之色礙也。
次科初釋通前文非礙非色牒上兩文有對色礙
謂五根五塵無對色礙即法入假色若下引論反
質又三初引文彼三世色並云非礙不可執此便
云非色豈以下質謬然下顯正麤現色者如前十
四二十等且明假宗引據之誤必應實宗反用成
論避繁不引故云略敘耳。
上明法執次明迷執。
迷執中初科問二執何分答法執則出體依宗文
據參亂迷執則出體差互文義俱乖莫不是己非
他竝歸備計故也。
如戒一受願行須同焉有受依假宗隨行實教故神
州一統約受竝誦四分之文及論隨行皆依有部行
學非唯體相乖各亦乃緩急隨情至於戒體理事不
同。
列示中初文初敘受隨必同願行即是受隨異名
二戒相副不當差互故云焉有等故下明此方參
亂神州一統謂此方一統之內以曹魏時曇摩迦
羅依四分宗始行受戒自此至今天下同遵他部
雖翻未聞有用但制行受未有廣律至姚秦時先
譯十誦人即依承後翻四分置而不用至元魏法
聰首講四分人猶執舊故多依有部也體相乖各
行不副願也緩急隨情教不歸一也上取宗亂至
下次標體乖理事不同者初師依理餘皆約事。
如昔光師依理明體謂此聖法能為道務如鈔所顯。
正列中光師即元魏慧光律師依理者言理有二
一者大乘實理即常住真心不生滅性二者小乘
權理即生空真如生滅盡處但云依理為依何理
又戒由造作發生理是天然本爾又戒是緣生理
本無生若云此法能為道務者且法是能趣道是
所證今明法體而乃遠取所證之理即今法體為
是何物耶今之禪講多墮此見狂簡斐然何足議
也指如鈔者即標宗隨相明戒法中。
齊末立體即受五緣由此體具便感前法此則說緣
為體。
次齊末者即高齊法願律師五緣即能受人等五
種總緣此五乃能成之緣戒業是所感之法今若
指緣為體所感前法為是何物光師求之甚遠願
師取之太近中間法體杳然莫知豈非業理幽微
非常情之所測乎。
河北魏部雖依法數正解四分偏廣多宗。
三中魏部即今魏府法數謂法相名數宗部各殊
然彼諸師名數乃依四分出體反用多宗即用色
為假宗體也。
江南晉師崇尚成實依論出體用通十誦。
四中晉師即東晉已來傳弘之者依成實論出十
誦體即用非色非心為有部體也。
斯竝宗骨顛倒理味差僻摘揣過濫何可勝言。
總責中宗骨顛倒即後二師理味差僻即前二師
或可四師並具二過不唯此二過濫尤多如上略
述故不勝言唐朝懷素還依有部立色為體近世
霅川岳師融會假實以為一見乃謂成論非色非
心還即是色鈔文既云非塵大之色明知是細色
耳且空有兩宗竪義立體迭互斥奪矢石相反如
何和會以為一見若體不異何用分宗又但妄云
細色不知細色是何等物問彼據天台玅玄云成
論人云色是無教法不至無色界豈非成宗自召
為名答此乃成論諸師牒難有宗之語謂若以色
為無教則應不至無色界無教既至彼天則顯非
色明矣不究本文妄引為據聾瞽來學為害甚極。

四分律刪補隨機羯磨疏濟緣記三之四
<pb n="265"/>

<sarticle>四分律刪補隨機羯磨疏濟緣記三之五</sarticle>

四立正義。
四正義中問下列三宗何為正義答若對兩論諸
師談體未有指歸則通指三問若準後問如正義
論熏本藏等則別指圓教。
夫戒體者何耶所謂納聖法於心胸即法是所納之
戒體然後依體起用防邊緣非今論此法三宗分別。
示三宗中初科初略示體貌納是能受心聖法即
所受戒能所相冥心法和合而成於業攬法為業
為道基本故名戒體體充正報心為總主故云心
胸初受則心為能納法為所納受已則法為能依
心是所依問即法是體法體何分答若望未受但
名為法體是無情若加期誓要緣領納依心成業
此法有功乃名為體是故言法未必是體言體其
必是法如藥丸喻藥味各別如戒法也和合成丸
如戒體也丸非他物即藥成丸雖異而同雖同而
別如是知之依體起用即隨行也今下次標宗別
釋。
如薩婆多二戒同色者。
實法中薩婆多者以計標宗雜心俱舍毗曇並同
此見。
彼宗明法各有繫用戒體所起依身口成隨具辨業
通判為色業即戒體能持能損既是善法分成記用
感生集業其行在隨論斯戒體願訖形俱相從說為
善性記業以能起隨生後行故。
示體中四初至為色敘彼所計各有繫用即三界
繫欲界麤段四大色界清淨四大所造之業所感
之果皆是色法無色界天非四大造則無有色但
無四大造色不妨彼天亦有果色故雜心問云無
色界何故無戒耶答戒者是色彼中無色無四大
性故若彼有四大者亦應有戒彼宗計戒為色故
說彼天無戒成宗計為非色故說有戒隨具辨業
具即身口能造是色所起亦色教與無教二法同
聚故云通判為色業即下二句次示色義由無教
體持則肥充犯則羸損有增損義故立為色既下
三明業性本報無記從善惡緣方便轉現戒是善
法教無教體二並善色既不推心造故云分成記
用力用既弱不能感果故推隨行能生集業謂招
生之業體是集因故云集業論下四結示體相願
訖即作謝形俱謂無作至於終身望後隨行得名
善記故曰相從是則由教生無教無教起隨行隨
行能生集業集行招來報。
如律明業天眼所見善色惡色善趣惡趣隨所造行
如實知之以斯文證正明業體是色法也。
次引律中即本律受戒犍度初引文彼明如來成
道始得三明（宿命天眼漏盡）天眼中云菩薩以三昧定意
清淨結使已盡以清淨天眼見眾生生者死者（果報）
善色惡色（業相）善趣惡趣（因中果相）若貴若賤（善惡各有貴賤此因
中果有差別）隨眾生所造行皆悉知之即自察知此眾
生身行惡口行惡意行惡邪見誹謗賢聖造邪見
業報身壞命終墮地獄畜生餓鬼中（此釋上惡色惡趣等）復
觀眾生身行善口行善意行善正見不誹謗賢聖
造正見業報身壞命終生天上人中（此釋善色善趣）是謂
見眾生天眼智等（舊云指十誦者非）即如律中佛訶目連
不應以天眼觀人持犯十誦多論亦同制之又十
誦云天眼觀犯罪比丘如駛雨等並謂徹見善惡
色故至於鬼報五通世俗術數尚有見者況聖人
修得天眼耶以下次取證若此明色乃佛本懷諸
論爭分未窮斯意況弘論者罔測可知。
如上引色或約諸塵此從緣說或約無對此從對說
雖多引明用顯業色然此色體與中陰同微細難知
<pb n="266"/>
唯天眼見見有相貌善惡歷然豈約塵對用通色性
諸師橫判分別所由考其業量意言如此。
三中牒前所立或約諸塵謂無作假色判歸法入
即是法塵此對作戒色聲二塵故云此從緣說緣
即作戒或約無對謂無作體是不可見無對即翻
作戒二種有對故云此從對說雖下次斥其不達
仍舉中陰例顯業色無色天報類亦同之中陰亦
名中有謂六趣之外幽陰業識未至前趣在死生
之間故名中陰有云極善惡者乘業趣生非善非
惡四十九日墮在中陰形如嬰孩上並小論一途
之說若準中陰經歲數久近不定形相大小各殊
應知中有亦是報處但由小教不談細色故非趣
攝耳如來由此說業為色諸師不曉立義強分故
云豈約塵對等諸下三結其妄判即上實法六門
分別非理曰橫量即體量意言謂胸臆自裁問假
宗業依心起故云身口是具今實法中那云隨具
辨業答若就宗限實如來難然此所辨剋實從理
以深決淺故不局名教也問四分既明善色惡色
天眼所見那得談體却云非色答彼明細色義通
大乘此談非色正符宗意問今引四分出多宗體
未審多宗約何立色答如上已辨自可分之問四
分細色與多宗假色何異答彼對諸塵此論心業
故不同也。
二依成實當宗分作與無作位體別者。
二假名宗標中言當宗者對前非正學宗故位體
別者對前二種體同故。
由此宗中分通大乘業由心起故勝前計分心成色
色是依報心是正因故明作戒色心為體是則兼緣
顯正相從明體由作初起必假色心無作後發異於
前緣故強目之非色心耳。
通示中初敘宗勝言分通者四分部中蘊大乘義
如下五種全乖小宗況明心造超過有部故云勝
也分下示體相初明作體分心成色若論成法則
內外色報率由心造若約成業則身口動作皆但
是心色是依報等者若內外相望則國土為依四
生為正若因果相望則色報為依心識為正兼緣
即依報之色顯正即正因之心此明二法不相捨
離故曰相從由下次辨無作反作為名不由色心
造作故異前緣法體雖有而非色心無由名狀且
用二非以目其體故云強也。
考其業體本由心生還熏本心有能有用心道冥昧
止可名通故約色心窮出體性各以五義求之不得
不知何目強號非二。
考體中初科初正示業體上二句推發生之始言
由心者即第六識意思所造下二句示生己之功
六復熏六故云還熏發體之心故云本心若論始
起則心為能生體是所生若約熏習則體為能熏
心為所熏心與業體互為能所有能有用能謂發
起後行用即防遏緣非心道下推本所立心無形
貌故曰冥昧但有名字故曰止可名通或號名色
即其義也本唯心造心冥色顯所以兼之欲彰業
體是彼所造故云窮出體性即此乃是示體之處
恐亂宗旨不欲指破學者思之如前色心各有五
義無作並無故號非二此明小教不可直示且附
權意別彰異名故云強目。
問如正義論熏本識藏此是種子能為後習何得說
為形終戒謝答種由思生要期是願願約盡形形終
戒謝行隨願起功用超前功由心生隨心無絕故偏
就行能起後習不約虗願來招樂果。
問答中此問所來由後圓教決此二非以為識種
識既常存種則無滅即違今宗命終失義故探取
後文為難以彰前後無違初四句牒後圓教文也
此是者指上二非也下二句正難且舉命終義通
<pb n="267"/>
四捨答中初二句總標思即緣境之心願謂剋期
之誓願約下別釋初釋下句願有始終故有要期
謝行下次釋上句思無限齊故種子不亡行即思
心行起願後故曰超前故下雙結上二句結上種
存下二句結上願謝問兩云強目是何教意答若
據本教翻作為名今取通意識達體貌即知二非
附權而立故云強耳問此中後習與前實法集業
何異答彼明業為集因此示種能熏習委如下說
自昔傳律皆以戒體為難雖祖訓坦然奈後賢未
達霅溪則和會二非還同細色如前已破增輝謂
非色非心乃是聚名畢竟其體是何法耶答種子
義也會正謂祖師談種乃慚入大乘後又有人立
為思種通慧僧錄謂非色非心名下即體仍破增
輝名外別求以為騎牛討牛今詳諸說俱違祖教
霅溪則全迷假實餘師則不辨大小且識藏種子
非小教所談故後立圓教始可言之諸師乃以四
分二非即是種子豈非大小相亂耶若可直示四
分宗師皆是四依豈得不知心種之義何以別立
二非號耶又若此宗便明種子後立圓教何為又
使假宗但有空名而無實體通慧雖不能究出體
相而斥諸家騎牛討牛深有所以今謂若在假宗
定以二非為體約後圓教可云種子耳。
後約圓教明戒體者。
三圓教中先開大意略為五門。
初敘教本良以眾生本有清淨真常妙性由諸妄
念故受輪轉如來欲令息妄歸真故於寂場首制
心戒令息妄緣名為菩薩心地法門小機昧己力
不堪任而又降跡鹿園方便提誘乃於菩薩戒中
摘取少分以為五八十具後既開顯盡用付之所
以梵網頓制則具十夷善戒漸圓但列四重殺盜
已制不復重明是知如來唯有一乘圓極妙戒華
嚴直與鹿苑曲示三世十方莫不皆爾故云於一
佛乘分別說三即其意也二釋名者前並小教此
是大乘以大決小不待受大即圓頓義也前二偏
計空有不均今悟教權名殊體一色與非色莫不
皆然即圓融義也前既從權一期赴物今此克實
究竟顯示即圓滿義也具此諸意故名為圓。
三顯體者一切大乘莫不皆以常住佛性妙理為
體諸佛所證安住其中眾生所遺日用不覺包徧
十虗含育萬有隨順物宜種種異說法界涅槃中
道實相圓覺般若真如真空法性佛性唯心唯識
佛藏佛母等故於一法說種種名今依楞伽起信
唯識攝論以明藏識梵云阿梨耶或云阿賴耶此
云含藏識謂含藏一切善惡因果染淨種子（真諦翻無
沒識亦取任持不失之義）此有二宗唯識師謂真如隨緣不生
滅與生滅和合非一非異名阿賴耶即真妄和合
識攝論師謂外塵本無實唯有識是大菩薩佛果
證行此即全指真如為真識此亦如來隨宜異說
後有宗師第八識外別立第九清淨真識今準楞
伽略明三種經云略說有三種識廣說有八種相
何等為三謂真識（即是真如）現識（亦名藏識）分別事識（亦名轉識）
此約真如隨緣不變不與妄合為真識不變隨緣
和合現起為現識譬如明鏡眾色像現餘之七識
為分別事識用此三種統收諸說彼經又云如來
藏名阿賴耶而與無明七識共俱如大海波常爾
不絕又云如來藏者為無始虗偽惡習所熏名為
藏識今明此識體本真淨隨緣妄動積藏業種名
為第八轉趣諸根為第七（名為傳送亦名染汙）流於心意為
第六徧至五根為五識所造成業第七攬歸第八
含藏成熟來果果有善惡依正差別今就已成差
別法中了無差別故云唯識即知十界依正因果
同一識體未有一法而非識者楞伽偈云譬如巨
海浪無有若干相諸識心如是異亦不可得今明
<pb n="268"/>
戒體造雖在六起必因八造已成種還依於八問
八識之相可得知乎答通而為言法法皆是別就
己身現前陰入無非識變始來末去任持報命六
識依止憶持往事睡眠魂夢故習瞥起皆可知也
四出立意問二宗談體自足何須別立圓教答兩
宗出體教限各殊若唯依彼則辨體不明若復不
依則宗途紊亂故準二經別立一教窮理盡性究
竟決了使夫學者修持有託發趣知歸為諸有福
田紹眾聖因種興隆佛法超越生死萬劫未聞此
生獲遇除茲一道更無餘途若非究我祖乘須信
投心無地一生虗度豈不誤哉嗚呼。
五示所據問依何教義立此教耶答下引法華涅
槃二經為證法華開聲聞而作佛涅槃扶小律以
談常舍此二經餘無此義華嚴隔出方等彈訶是
以梵網斥二乘為邪見學則有違善戒指小法為
方便不學成犯二部之異於此自明問前二云宗
此標教者答據云三宗理無偏局然既別標不無
其致由前兩計各有宗黨今此直以大乘圓義以
決前體故但云教耳。
戒是警意之緣也以凡夫無始隨妄興業動與妄會
無思返本是以大聖樹戒警心不得墮妄還淪生死
故律中云欲修梵行盡苦源者便命召之入聖戒數
此根利也後漸澆濁不可示本乃就傍緣廣聞衢路
終依心起妄分前境。
立教中初句標示警意緣者此明一切諸戒皆我
心業世尊如業制法而警悟之無別有戒眾生業
無量故戒亦無量業無盡故戒亦無盡當知二百
五十三千八萬無量律儀非他法也以下正釋初
敘教本心為境轉故隨妄心境相合故興業習妄
既久動便隨塵故興妄會會即合也淪歷長劫愈
忘其本本即自心若非佛教何由思返此敘眾生
妄業無窮是下次敘如來因業立戒令息妄業妄
業已息苦果亦傾不淪生死故能返本還悟自
心也故下次示機差又二初明利根善來受者
一聞開悟了知妄業即自制心便求脫離位在初
果故云聖戒欲修梵行返妄業也盡苦源者脫生
死也生死是苦煩惑為源惑破理顯故云盡也此
借偏文以證圓戒須知三道淺深不同斷證有異
後下次明鈍根羯磨等受者迷心逐境即從境制
就傍緣者緣即是境廣開衢路謂說略制廣篇聚
重輕待緣而制初唯三語後加白四總別諸緣始
終圓具法隨境制受從境發雖云緣境實自心生
故云終依等。
愚人謂異就之起著或依色心及非色心智知境緣
本是心作不妄緣境但唯一識隨緣轉變有彼有此。
次根器中初敘鈍者妄計言愚人者謂佛世昧心
之者計為他法佛亦隨之假名字說通論諸部不
出三見一多宗計色二僧祇計為心三成宗計非
色心（此三並就無作為言然僧祇計心但據第六能造以明所造不同今宗所明心種此依章
安涅槃疏出之）竊詳此文正決當今所受之體前明細色
已破有宗今此唯決四分作無作耳作戒心造彼
兼色故無作心種彼謂非色心故此由佛世機悟
有殊致使滅後分宗各計故涅槃云我於經中或
說為色諸比丘便說為色或說非色諸比丘便云
非色皆由不解我意（謂不知佛方便說故）智下次敘利根易
悟初明因教悟解境即情與非情二諦等境緣即
隨境所制塵沙等法二皆心作則一切唯心不下
次明思惟觀察既達唯心則隨所動用不緣外境
攝心反照但見一識識即心體不守自性隨染淨
緣造黑白業成善惡報故有生佛依正十界差別
故云有彼此也無始不了徧法界境造虗妄業出
沒生死是故如來如法界境制無邊戒戒無別體
即虗妄業如婬盜等豈別有戒縱妄成業禁業名
<pb n="269"/>
戒故事鈔云未受已前惡徧法界今欲進受翻前
惡境並起善心故戒發所因還徧法界又善生中
眾生大地草木海水虗空五並無邊戒亦同等並
此意也。
欲了妄情須知妄業故作法受還熏妄心於本藏識
成善種子此戒體也。
三所受體中前明利根未受之前已發大解此明
修證先須稟戒初句希求脫離了猶盡也妄情之
言通含見思無明等惑次句反觀往業無始慣
習積惡時深雖達唯心卒難調制若非戒法靜業
無由故云佛所制戒如猿著鎖如馬轡勒如捉盜
賊截生死流發定慧力菩提基本涅槃初門所以
三乘聖人並由斯跡捨此修道枉費時功却步求
前終無所至矣故下如緣納法初二句示作業作
法之言通收始終方便正受熏妄心者假前勝境
發動勝心此心反妄即是真心以真熏妄令妄不
起即如鈔云以己要期施造方便善淨心器必不
為惡測思明慧冥會前法此即能熏妄為所熏此
即作熏猶如燒香熏諸穢氣也下三句正明無作
由熏成業業圓成種種有力用不假施造任運恒
熏妄種冥伏妄念不起此無作熏猶如香盡餘氣
常存也初句示所依處亦是所熏也次句顯能依
體亦即能熏也善即簡惡種子是喻如世穀果皆
有種子略說十義一從眾緣生二體性各異三生
性常存四任運滋長五含畜根條華葉等物六雖
復含畜相不可得七遇時開綻八子果不差九展
轉相續十出生倍多無作具此故以比焉然種子
名通義須細簡初約十界四趣為惡餘六是善次
就善中人天有漏四聖無漏三就聖中三乘是偏
是權唯佛是圓是實今此戒種文唯簡惡若望人
天是無漏種若望偏權是圓實種行者當知本所
受體即是一體三佛之種故薩遮尼犍云如來功
德莊嚴之身以受戒為本持戒為始又法華云佛
種從緣起即斯義也下句結示正義所立唯此問
種子之名通小教否答名通體別由彼不談識藏
雖名種子還目色與非色故雜心云調達造逆滅
善種子入無間獄即知種名不專大教問大小同
異可得聞乎答若論心色變造則大小皆同但小
教唯談六識不窮發起之本不示所依之處是故
有部收歸法塵假宗非二所攝今明唯識則發起
有從依持得所如上楞伽海浪之喻浪從海起還
復海中又如天台菩薩戒疏云戒體者不起而已
起即性無作假色全性而起還依性住經生不滅
良由於此問此與菩薩戒體如何分異答必有同
異當自尋之問既發此體後用受菩薩戒否若不
須受即應約大判持犯耶若云須受則無作業為
重發否問性無作假色與種子如何並須細求不
可相濫。
由有本種熏心故力有常能牽後習起功用故於諸
過境能憶能持能防隨心動用還熏本識如是展轉
能靜妄源若不勤察微縱妄心還熏本妄更增深重。
次隨行中二初明謹奉初句躡前受體故下正敘
隨行初句明力言有常者運運不息生生常住故
次句明能言後習者有其二別一者習因徹至未
來二者習果即後三佛今明起後且據因論起下
諸句明用能憶謂時中不忘能持謂執守不失能
防謂塵緣不侵由憶故持由持故防一心三用無
前無後隨心動用語該始終熏本識者此隨行中
熏通作無作展轉有四一對境差別二起心前後
三來報相續四入位階差靜妄源者語通因果準
下修顯圓證三身則究竟永盡故云靜也若下次
明慢犯上二句反上三用微縱即瞥爾念下二句
反上戒熏問瞥爾增妄即應有犯若有犯者則與
<pb n="270"/>
菩薩戒何異耶答制業分之即無有濫問熏有幾
種答初受作戒熏熏成無作次則無作熏熏起隨
行三則隨中作無作熏還資本體若論所熏通熏
心識問如起信說內外二熏此屬何收答彼以真
如為內熏師友教法為外熏今以一識本真則為
內熏作無作戒並外熏耳。
是故行人常思此行即攝律儀用為法佛清淨心也
以妄覆真不令明淨故須修顯名法身佛。
三舉因果中先知來意眾生識體本自清淨離諸
塵染由妄想故翻成煩惱又復本來自在具足方
便智慧威神德用由妄相故翻成結業又復本來
平等無有彼此愛憎差別由妄想故翻成生死今
欲反本故立三誓一者斷惡誓受攝律儀戒修離
染行趣無作解脫門復本清淨證法身佛名為斷
德二者立修善誓受攝善法戒修方便行趣空解
脫門復本自在證報身佛名為智德三者立度眾
生誓受攝眾生戒修慈悲行趣無相解脫門復本
平等證應身佛名為恩德然此三誓三戒三行三
脫三佛三德隨舉一誓三誓具足乃至三身三德
一一皆爾言有前後理無各別如是心受即發圓
體如是心持即成圓行華嚴云戒為無上菩提本
淨名云能如此者是名奉律涅槃云欲見佛性證
大涅槃當須持戒等皆此意也初科初句召今受
者次句勸令思修此行謂白四所受聲聞戒也
此二句該下三聚初攝律儀又二初標因果即之
一字點小為大乃是圓宗融會之意智論以八十
誦即尸羅波羅蜜勝鬘謂毗尼即大乘學須得此
意可通彼文律儀禁惡止業破惑徹至究竟清淨
心者即法身體以下次明所以初二句敘昔迷不
明淨者貪染所障失本淨故次二句顯今悟須修
顯者稟戒破障即能顯之因法身即所顯之果。
以妄覆真絕於智用故勤觀察大智由生即攝善法
名報身佛。
二明攝善法初二句敘迷絕智用者愚癡所障遺
本明故故下顯悟勤觀察者修善破障此即是因
報佛是果。
以妄覆真妄緣憎愛故有彼我生死輪轉今返妄源
知生心起不妄違惱將護前生是則名為攝眾生戒
生通無量心護亦爾能熏藏本為化身佛隨彼心起
無往不應猶如水月任機大小。
三明攝眾生亦名饒益有情初敘迷憎愛即障忘
本平等故由有彼我分別故受生死雜報今下顯
悟初二句開平等解知生心起亦唯識變彼我同
體無高下故次二句修平等行將護之言通含四
弘誓四等心四攝行是下二句結名上是修因生
通下即感果初二句心境相應次二句慈熏成果
次四句明隨緣起應如水月者水喻機感月喻埀
應月不入水水不溷月隨器大小波澄影現慈善
根力感應難思問三聚三身為同為別答語異義
一隨舉一戒三聚具足隨舉一聚互具亦然故知
初受圓發三誓隨中奉持圓修三行成因感果圓
證三身三誓即是三聚三身三聚亦即三身三誓
三身亦即三誓三聚心佛無差因果不二能如此
者始名圓戒是波羅蜜即究竟木叉也是知行人
若發此心若獲此體當知即是三佛之種如何自
輕不加珍敬然雖三戒彼此互具至於修奉恒用
攝生則能任運含攝一切豈止餘聚耶問教有分
齊何須此示答為成本宗分通義故何以然耶如
前善戒五十具等迭為方便是故受五習十受十
習具受具習大故前三戒並名方便假宗知權不
住方便符通深之部意為稟大之先容所以鈔敘
發心為成三聚此明隨行次對三身願行相扶彼
此交映彼則期心後受此乃即行前修方見圓宗
<pb n="271"/>
深有來致若爾既顯分通何須別立答義雖通大
教終局小不可濫通故須別立隨意盡理不亂宗
途請觀前明實宗無一心字次述假宗無一種字
始見聖師深體權實自餘凡愚未足擬議也。
此明略辨三宗戒體少異由來涉言語矣。
三指略中初結前明合作門言略辨者示不盡故
言少異者若據教宗名義不濫論其業體畢竟常
同當知細色及以二非無非種子但是如來隨宜
異說耳由來即指此門從初至此涉言語者言其
繁也。
今行學者多依隨戒忪焭守護不知戰兢本有何意
若不為出空奉外儀或以汙心為名為利諂誑無慚
詐現持戒心為業本終墜生死不如不受無犯持也
但順故業減損集因。
次囑累中初科初敘迷本言行學者命奉戒之士
忪織容反驚懼也[勞-力+儿]瞿營反孤獨也戰兢躡上忪
[勞-力+儿]若下次彰過失初明無益但心無詣不妨持奉
不為出者謂志無遠趣也此中明出須論究盡二
種生死或下示有損汙心是總標各利等即別示
為名利者猶知持戒若諂詐等並破毀者心為業
本等總上諸人空奉者不失人倫汙心者不免惡
道因戒所墜反不如無由本受具為反故業今乃
增新何如順故隨行十善終得出離故云減集因
也（或可故業即輪王十善涅槃所謂舊醫舊戒之例）。
故百論中罪福俱捨為天持戒名不淨也又成論云
行者深心不樂為罪名淨持戒持世佛藏云若不為
除我倒而持戒者名破戒人廣訶如彼。
引證中百論罪福俱捨是正教也彼云有漏淨福
（即人天也）無常故尚應捨何況雜罪福為天持戒明求
福之過彼云持戒有二一者不淨二者淨何等不
淨謂持戒求樂報一者生天二者人中富貴何等
為淨行者作念一切善法戒為根本持戒則心不
悔心不悔則歡喜歡喜則心樂心樂則得一心（得定）
得一心則生實智（發慧）智生則得厭得厭則離欲得
解脫解脫則得涅槃是名淨持戒成論但是畏罪
還無所詣據彼為是今引彰過（如鈔引證罪分濟是也）佛藏
我倒即本惑不為除惑非求解脫故下指廣者彼
喻蝙蝠入穴為鼠飛空為鳥既不入說恣僧眾不
名出家復不入王者役使不名白衣等如資持記
具引今準事鈔持犯篇四種分齊可括諸文一賊
分齊即上名利諂詐等二罪分齊即成論不樂為
罪三福分齊即百論為天持戒四道分齊道通三
乘無非出離前令返妄下誡域心必指佛道是今
分齊。
今識前緣終歸大乘故須域心於處矣故經云十方
佛土唯有一乘除佛方便假名字說既知此意當護
如命如浮囊也故文云我為弟子結戒已寧死不犯
又如涅槃中羅剎之喻。
三重勸中初示所歸識前緣者塵沙萬境無邊制
法無始顛倒迷為外物故受輪轉今知唯識無有
外塵故正受時徧緣法界勇發三誓翻昔三障由
心業力結成種子目為戒體應知能緣所緣能發
所發能熏所熏無非心性心無邊故體亦無邊心
無盡故戒亦無盡當知即是發菩提心修大慈行
求無上果此名實道此即大乘三世如來十方諸
佛示生唱滅頓開漸誘百千方便無量法門種種
施為莫不由此故曰雖說種種道其實為佛乘此
即行人域心之處然而濁世障深慣習難斷初心
怯懦容退菩提故須期生彌陀淨土況復圓宗三
聚即是上品三心律儀斷惡即至誠心攝善修智
即是深心攝生利物即迴向發願心既具三心必
登上品得無生忍不待多生成佛菩提了無退屈
此又行人究竟域心之處矣故下引證即法華開
<pb n="272"/>
顯文也經云我此九部法隨順眾生說入大乘為
本（十二部中九部屬小乘同歸一佛乘故）又云聲聞若菩薩聞我所
說法乃至於一偈皆成佛無疑十方土中唯有一
乘法（十方皆爾不獨釋迦）無二亦無三（大小相對為二三乘相對為三）除佛
方便說但以假名字引導於眾生說佛智慧故（餘乘
修證因果色非色等皆方便假名耳）既下勸修初句躡上開悟由識
前緣若起毀犯即是犯自心故增妄業故淪生死
故汙佛種故退菩提故失功德利故大小經論廣
勸奉持雖不顯彰聖意在此若不知此得失尚微
既知此已所獲既深所失亦大理須謹攝不可微
縱當下結勸奉持命與浮囊世人所重且舉為喻
諸經論說鵝珠草繫海板比丘皆忘生護戒則壽
命浮囊亦未足為重也文云即本律釋同戒文寧
死不犯不啻命故涅槃羅剎乞浮囊乃至塵許菩
薩不與譬護吉羅委如鈔記。
問如上所斥須識宗途律是小乘豈懷大解矛盾自
扣如何會通。
釋疑中初問初四句責其昧教如上斥者即指前
訶不知本等文下二句難其相違宋人有賣矛盾
賣矛則誇其利賣盾則詫其堅或人難曰用子矛
刺子盾如之何因而無對後世以喻自言相違扣
通上去二音擊也。
答大小俱心律儀不異卿不見前出家學本故興此
難非矛盾也。
答中初科初約義會同實法唯色假部兼緣又實
法唯制身口假宗通於三業並是方便假名字說
約圓克實發體則無非心造故云大小俱心所制
則皆歸妄念故云律儀不異卿下責其自昧卿即
召彼難者出家學本即前釋出家七門中後二門
也。
何況四分通明佛乘故沓婆厭無學知非牢固也施
生成佛道知餘非向也相召為佛子知無異乘也捨
財用非重知心虗通也塵境非根曉知識了義也略
引成證全乖小道何得不思致虧發足。
次科初通標意謂縱是小教於理自融何況本部
非局小耶故下別列五義初沓婆厭無學者見僧
殘無根謗戒彼云沓婆摩羅子得阿羅漢在靜處
思惟心自念言此身不堅固（無常生滅終歸空寂）我今當以
何方便求牢固堅法（即厭無學身求菩薩法）我今宜可以力
供養分僧臥具差次受請飯食（修利他行福業莊嚴）白佛因
令白二差為知事等部主引此由知小道非究竟
故二施生成佛即是戒本迴向之詞文云施一切
眾生皆共成佛道一切成佛之言乃華嚴法華圓
頓了義可驗部主知餘二乘非歸向處三相召佛
子梵網大戒乃稱佛子小乘戒本但名比丘而律
序云如是諸佛子佛子亦如是等此即部主令歸
佛乘四捨財用非重謂捨墮求悔先須捨財捨己
僧用不還止犯吉羅而不成盜知心虗通者鈔云
四分一律宗是大乘虗通無係故發言誠事無滯
結若依他部一捨已後無反還求任僧處斷是也
五塵境非根曉如小妄戒釋見聞觸知云見者眼
識能見耳識能聞鼻舌身識能觸意識能知識即
是心不同有部但云眼見等如前已述略下結責
上二句顯略如戒序中稽首諸佛又如後序三世
諸佛皆尊敬戒又云若有自為身欲求於佛道又
破僧戒提婆害佛諸比丘執杖石遶窟大喚佛安
慰言諸佛常法無所復護何以故已勝諸怨故此
皆大乘之義則知分通非唯前五何下正責今立
圓宗會小歸大不由小徑直造大方乃為成佛菩
提發足之始有得聞者合生忻遇反加詰難強生
荊棘惡業所障豈非自虧耶今多此徒是可憐愍。
問如經所明無有自作他人受果今此戒法何得待
緣答上自誓受是本戒也餘雖從緣還期心本可知。
<pb n="273"/>
次問如經即大涅槃佛教闍王觀身之事彼云無
有我作他人受果言自作者必自受故例今受戒
止可自作何必假彼和尚師僧羯磨等耶答中初
指自誓以合經意是本戒者謂是如來本所立意
應知受戒直是立誓斷惡修善而已餘下次會餘
受亦由自得但由機鈍須假勝境發彼心故至論
得戒非心不成故云還期心本期猶約也前文已
示故指可知問自誓獨成不假緣者破結自獲那
具五緣答通論別脫發並從緣但望羯磨人法少
多事儀繁省故為異耳。
二明兩戒先後者眾解不同。
有人言二戒一時如牛二角故善生云現在作善未
捨之頃有作無作第二念中成就過去作無作也作
已過去唯有無作心論亦云第一剎那作及無作是
根本業多論亦云初一念戒有身口教及以無教第
二念中唯有無教無其教也。
第二先後初師解中初立義故下引示善生現作
未捨此通從初至法竟來第一念也有作無作即
顯同時第二念中成過去者指前念也（有云合云第一者非）
心多二論大略同之第一剎那即三法纔竟之時
望方便名為根本業具如前引。
有人解云作戒前生無作事息方有即善生云世間
之法有因有果方便心異作時心異眾緣和合得名
為作如因水鏡則有面像以作因緣發生無作作已
過去唯無作在又如成實云第二念頃名為無作故
知作戒為初念無作為第二念。
次師解中初立理反前即下引文為準彼以作戒
為因無作為果作是方便無作非方便作時在前
無作在後故兩云異水鏡喻作面像喻無作。
問若如後解前何以通。
次今決中初科前何以通即所據經論並云作時
具二戒故。
答論云作時具無作者是作俱無作此二俱是戒因
至三法竟思業滿足二戒成處故云具也。
答文昔通中彼謂作俱無作與作同時不妨形俱
在後生耳。
今解一時作先後起豈有作絕無作方生由本登壇
願心形限即因成也至後剎那二戒俱滿故云作時
具無作是也。
今解初科為三初取前師豈下斥後師由下申所
以初敘始生願心形限即形俱也至下次明成就
後剎那即三法竟第一念也二戒滿足即作戒與
形俱無作也下仍引證即上經論。
且約一受三時無作初因時無作此與作俱非乖俱
體不妨形俱因成未現二果時無作有二一還與作
俱同上明也二是形俱方為本體以三法竟示現之
時三果後無作以通形終約時分二本通三也故云
作已過去無作恒在是也。
次科初通標三時者即前經論初二兩念但初念
中取其爾前為因時耳初下別列因時有二作俱
未竟形俱潛發二並為因二果時者即上二種第
一念時皆究竟故三果後者即第二念已去作俱
隨謝止有形俱耳約下總結約時分二通前經論
但約兩念以分本通三者顯今所立據義合有因
時（此又同前雜心方便根本及後時也）下引善生別證果後也。
第三門明通敘諸業依多論中大綱有八。
第三通敘者總明一切作無作業一通善惡二通
化制三通定散四通漏無漏故云諸業多論八種
而非次列但括略前後所有名相故云大網有八
至下判釋亦兼餘論。
一者作俱無作隨作善惡起身口頃即有業相隨作
同生作休業止能牽於後不由起心任運相感故即
號曰作俱無作餘七例爾。
<pb n="274"/>
作俱中初示業相作休業止示分齊故能牽後者
彰功力故不下釋名義問既隨作有那不由心答
此言正示無作義也起心屬作業力任運不由作
故如世樹影可以比焉餘下指例下七事別無作
名義莫不皆然。
二者形俱無作如今所受善惡律儀必限一生長時
不絕即有業量隨心任運。
二中必下示名由本要誓期一形故即下顯體今
明受體正用前二兩門餘皆類引。
三者要期無作如十大受及八分齋要心所期如誓
而起亦名願也故彼論云又此無作亦從願生如人
發願設會施衣無作常生扶助願者。
三中初釋名相十大受即前勝鬘十願八分齊即
八戒前引成論通自誓故亦下示異名文證可知。
四者異緣無作如身造口業發口無作等。
四中彼宗七支不互故有異緣身造口業如現相
妄語口造身業如深河誑殺雖假異緣還發本業
成論不爾身造發身口造發口隨具發業則無異
緣。
五者助緣無作如無作品云教人殺生隨所殺時教
者獲罪即其事也。
五中引文即是成論彼約教人所教行事助成能
教文明造罪善亦如之。
六者事在無作論云施物不壞無作常隨多云若作
僧坊及以塔像曠路橋井功德常生除三因緣一前
事毀壞二造者命終三起大邪見便善業斷翻善例
惡可以相明如畜鞭杖弓刀苦具隨前事在惡業恒
續。
六中初明善業論云即成實文多云即多論曠猶
大也三因緣者初即所造事壞二三即能造緣滅
應有四句初人物俱在此句不失二物壞人在三
物在人喪四人物俱喪三句竝失若爾事壞命終
應無福報答下云便善業斷非謂永無前業恒在
但不相續耳翻下次例惡業對翻可知。
七從用無作論云著施主衣入無量定更令本主得
無量福如是隨其善惡從用皆爾。
七中初科引文亦即成論入無量定即四無量定
一慈無量心（能與他樂故名為慈）二悲無量心（能拔他苦名悲）三喜
無量心（度他得樂生歡悅心名喜）四捨無量心（若緣於他無憎無愛之心名捨）
四皆徧眾生境故名無量禪定心中發故名為定
隨善惡者示通說也。
問此從用業與前作俱有何等異答業相虗通不相
障礙間雜同時隨儀而別且如持鞭常擬加苦既無
時限即不律儀為形俱業要誓常行即名願業口教
打撲即是異緣前受行之又是助業隨動業起即是
作俱鞭具不亡即名事在隨作感業豈非從用惡念
未絕又是心俱故舉一緣便通八業餘則例準知有
無也。
次問中欲彰業相故躡相濫以為問端答中初通
示動念成業業體皆心故曰虗通等瞥起不定故
曰間難同時下文且舉一緣以明間雜若知心念
隨緣起滅動變不恒則善惡邪正或離或合剎那
萬異何止於此哉且下列示前則作俱在初此歸
第五餘竝同前尋文自見問隨動起業與隨作感
業畢竟相濫如何以分答作俱通一切從用局事
物由具物故或用不用是以用時必兼二業故知
作俱未必有從用從用其必兼作俱莫非具此二
心致使業隨心發然下隨心本據定慧此云惡念
未絕乃是隨義明之故下指例上明八業且據全
具為言須知業理隨念不定故云知有無也且今
受體初具作俱形俱同起亦有要期須師秉法即
是助緣能牽後習亦即隨心若論隨行作俱定有
互造教他異緣助緣衣鉢資具事在縱用功成不
<pb n="275"/>
滅莫非隨心如是類舉多少可見。
八者隨心無作入定慧心無作常起。
八中即明定慧心中所發無作兩宗不同故須並
出初釋隨定慧者入定發慧則有出則皆無。
如成論云有人言入定入道有禪無漏律儀出定則
無是事云何論云出入常有常不為惡善心轉勝何
以然耶有人計背支入本背麤向細得發無作入支
向麤不發無作今解不然出入常有雖在事亂無作
不失今言隨心者不隨定慧隨生死心恒有無作入
無餘已則無業也別脫不爾隨形非心故經云初果
生惡國道力無惡業是矣。
成論四節初牒異宗以問論下立義相反出入常
有者不局入定入道也何下重徵所以初徵有下
釋又二初敘他計背支入本等戒禁身口為支定
慧治心為本淨戒不住故名背支而得禪定故云
入本背麤向細如初禪為麤二禪為細乃至四禪
四空迭論麤細次第漸深以論背入出定住戒為
背本入支出深住淺為背細向麤入有出無其相
如此今下示正義又四初破執今下正釋隨生死
者死此生彼恒不失故入下示盡處謂化火焚身
入無餘依涅槃身淪空寂此時方無爾前恒有故
名隨心別下揀別脫故下引經證即涅槃說初果
生殺羊家父令殺羊乃牽羊與刀閉之一室竟不
肯殺以至自盡此由宿生道定戒力可證隨生死
心也。
二明受隨同異就分為三一釋兩名二分戒善三辨
同異。
初中。
問曰何名受隨。
第二受隨同異總問兩名欲知其義。
答曰言受戒者創發要期緣集成具納法在心名之
為受即此受體能防非義故名為戒謂壇場起願許
欲攝持未有行也。
釋受名中初釋受義要期是心緣集即境納法在
心即心境相應即下次示戒義謂下結斷分齊。
既作願已盡形已來隨有戒境皆即警察護持無妄
毀失與願心齊因此所行故名隨戒受局淨法兼染
不成隨通持犯皆依受故。
釋隨名中初敘戒義警察即能防護持即能持無
妄即能憶與下次示隨義因下合名受下雙判通
局。
問願行相依猶如輪翅持可順受犯豈名隨答隨有
兩種持犯乃異俱從受後而生行兼善惡皆由受故
相從目之為隨戒也。
問中難前隨中通犯車輪鳥翅兩不可虧可喻願
行必須相副答中順違雖異通望本受俱名隨戒。
二明戒善者。
問受後依持順本名戒不持有犯應非戒也如何通
解總名隨戒。
次分善戒初問意亦同前但義未盡故復委示。
答如前相領不應致問隨有四種一者專精不犯隨
此隨順本受二者犯已能悔隨此隨分違受以初篇
犯懺不復本故也三者無心護持隨此隨無行用雖
於境未犯有違學教故四者能犯無悔隨此隨全缺
行雖與受相違因受有犯故是以受後行無問持與
犯通名說隨戒莫不依受生相從持犯戒。
答中初斥難隨下正通又二初列四隨前二是持
初止持二作持以能求悔少分違受若犯餘聚懺
復清淨故舉學悔以顯分違後二是犯三止犯四
作犯是下次結名義五字為句大約同前。
問無作名者可是戒收受隨二作乃是後時緣護但
應名善何得名戒。
次問中通舉二作而云後時緣護則局在隨作意
<pb n="276"/>
以受作可名為戒隨作但名為善故下云豈白四
時獨名為戒此難受作不專戒名。
答如上已論但戒是警心始終緣具願行成就方名
圓德豈白四時獨名為戒要從始心及終行副皆符
戒禁順成受故不名獨善由境周統也。
答中初通示戒義如上論者即前善作始終分別
中始終之言通收二作及二無作無非警心該周
法界不容少缺故號圓德名出了論要下正通來
問始心謂受作及終行副即隨作順受故名戒境
周故非善。
三明二戒同異就分為二初解二作後解二無作。
就初二作有五同四異。
何名二作一者受中作戒如初請師及八緣相第三
羯磨未竟已前運動方便名之為作即此作時心防
過境名之為戒二者隨中作戒既受戒已依境起行
為護受故名之為隨於境起護順本受願名之為作
不作不有要由作生正對境持故名戒也已解二名。
三辨同異二作釋名中初總徵一下列釋初釋受
作請師及八緣者及猶至也謂至第八對眾問難
三羯磨即正受時運動名作防過名戒次釋隨作
中起護名作對持名戒已下通結。
次明五同。
一者名同俱名作戒故。
二義同俱防非境。
三體同俱以色心故。
四短同對別彰時故。
次五同中第四云對別彰時者唯局色心運動之
頃不通餘時故。
五狹同唯約善性故。
言四異者。
一者總別異受作總斷發心過境普願遮防隨作別
斷以行約境生境通色心不可緣盡心所及處方有
行生即名此行號之隨作以心不兩緣境無頓現故
也。
四異初中受作總斷由心起願可徧發故隨作別
斷者由行隨境不容並為故境通色心者色通情
非情心局有情。
二根條異受為行本隨後而生目為本也。
三懸對異受始壇場可即非現但懸遮約故也隨作
對境起治嚴防由其觀能不為陵踐故也。
三中懸是受體對即隨行可即非現謂未有非也
觀能謂對治力也陵踐即是毀犯。
四一多異受作心因一品定也若本下因終至無學
更無增故中上二心例之亦爾也隨作多品者以境
有優劣心有濃淡故隨境對起心輕重不妨本受一
品常定故心論云羅漢下品戒少年上品戒也。
四中受作一定更無改故上中下品義不同時隨
作對境起心輕重且如諸戒人與非畜人有男女
黃形男女有尊卑親非親等隨戒各別心亦萬差
此中且據篇聚大分三品四重為上殘等為中吉
羅為下故云多品不下簡濫引據同前。
問所防三品異能防戒一品何能對敵防者。
問中何能對敵者能少所多不相等故。
答受起一品心總斷諸惡意心因既是一無作故無
三所防罪雖差非受獨能遣要假隨行心故隨過輕
重心還有優劣也。
初答中初敘能防唯一所下次明所防有三隨過
輕重即篇聚罪也。
又解起非雖異防約在心不妨重境輕心能遣自有
吉羅防猶數作因斯以言不可以輕重分心妙以勤
怠顯異故使行人恒勤觀厭剎那動念即曉妄緣曾
不攝心雖行重過倒謂功德熾然不息現可知也。
次答中初敘心罪有殊重惡難犯而易離吉羅易
<pb n="277"/>
犯而難護因下約義以決不以輕重分心廢前義
也妙以勤怠顯異示所立也須分三品恒觀為上
品中庸為中品不攝為下品勤觀之人動念即曉
此明重心護輕也不攝之人犯重謂福此明輕心
慢重也如知事互用慈心教死治塔拔草之例世
中目見故云可知。
次解無作同異數齊。
先解其相何名受無作耶即是行者願於惑業斷相
續意無始妄習隨念難隔故對強緣希求業援自發
言誠是其因也僧緣加許副遂情本白四之期動發
戒業業成志意是其緣也即此緣業是行願本名受
無作隨無作者剎那已後隨境對防名作戒作息業
成即名此業為隨無作。
次二無作釋名中初句標示何下列釋初受無作
初徵即下次釋又二初敘開悟故下次明納法仍
分因緣二法和合乃成受體強緣即人法等境希
求即發心援護也自發言者即陳乞也僧加許者
謂眾忍也白四期者即法就也即下結名體次明
隨中剎那後者示分齊也隨業依作故重舉作以
明無作。
今詳二業初有五同。
一名同俱稱無作故莫非是業任運而起。
二義同俱防七非故。
五同中初二可解。
三體同如上三宗故。
三中指上三宗者若實法宗二並是色若假名宗
二並非色非心若後圓宗二皆心種。
四敵對同以受體形期隨非防過為護體故即名本
體有防非能能實隨行行起護本相依持也隨無作
者對非興治與作齊等此無作者非是作俱無作也
謂起對防即有善行隨體竝生作用既謝此善常在
故名此業為隨無作與非對敵故與受同。
四中初科初明受體據受無作無防非能而不能
自防故假隨行如戈予雖利要由持用方陷前敵
故云相依持也次明隨中初通示此下簡濫謂下
顯相準此對防同時多業一是本受無作二即隨
中作俱三即隨行無作與非敵對。
若同古師言無作者事息方有此非對防止是作戒
夫業有因方成其果豈可因謝果忽何來至理推求
俱涉言論若道一時則同名過若云前後則無因過
如是互求皆不可得故強隨俗不無如上。
次科初敘古如前已破夫下顯正初斥非至下次
遣執至理推者若約空理則一切有為皆可破故
若約道理則彼此所計皆不了故涉言論者容執
諍故同名過者濫作俱故無因過者因果隔絕故
強隨俗者隨順世諦離執見故指如上者歸同時
故。
五多品同以受可重發故無作有強羸隨心則濃薄
業理亦澆淳也依多論中受一隨多者以彼宗中不
通重故止約隨行通優劣也。
五中初用受體本受許重增一體有三品謂初受
是下次增為中復增為上若但一增則有二品若
本不增亦止一品隨下次明隨行如前隨過約心
各分三品故云濃薄業理即無作也上準成論明
同依下次引多論顯異彼不立重受仍自難曰若
爾何故戒有羸不羸耶答此對隨行不論受體是
也。
次明四異。
初總別異受但虗願欲於萬境不造惡也法界為量
可一念緣豈非總發隨約實行非頓唯漸故別如上。
四異中初異可解。
二長短異受體形期懸擬防故說之為長隨無作者
從行善生與方便俱心止則住故名短也。
<pb n="278"/>
二中以隨無作與作同時故心止則住若爾何以
前云此善常在答此望不復對防前據已作不失
既不能防則非隨戒但名為善不同受體終身能
防由本期故。
三寬狹異受體相續至命終來四心間起本戒不失
故名寬也隨無作者唯局善性防非護本彼惡無記
不順受故義非說有故名狹也。
三中四心通三性三心無記行分善惡文中受約
四心隨簡三性上下互舉耳。
四根條異如前二作可以除疑。
四中指前受根隨條不殊二作故。
次解大門第三緣戒境心且依二宗不同。
三緣境即約四門以辨三世。
初就當宗成論所陳有四一能緣心二所緣境三發
戒相四約防非。
初緣戒心但約現在念念雖謝不無續起即以此心
為戒因本。
成論中能緣局現在念念相續即為業本。
二約戒境通緣三世但有惡緣皆作斷意不爾非戒
何以明耶如冤家境雖終過去得害死屍非非過也
彼冤之子是現在也當生之非為未來也今欲成戒
要須普緣。
二所緣初科初約義示通不爾非戒以境不盡但
名善故何下舉事顯相父亡為過子在為現將後
有孫為當（有以腹中子為當者非即屬現故）涅槃云如人斬截死
屍以是業緣應墮地獄亦如伍員鞭屍之類。
故論云皆於三世眾生境所得戒律儀如人供養過
去所尊亦有福德律儀亦爾又云慈悲布施是亦有
福戒亦爾者以慈修心緣於三世拔苦與樂戒法緣
三例通三世可同慈行又云慈悲備物局現境起過
未已謝慈功無益戒則不爾必作普周方名戒業。
引證中初文初示所緣如下舉事例初舉供福別
例過去又下次約慈施通例三世又二初明可例
又下次明非例言備物者以物有限不霑過未故
為局狹文中語迮合云過去已謝未來未至。
問既同善行何以異耶答慈等世善隨心寬狹如經
說慈七品是也戒是通行受者方有要作普周無論
善惡皆須息念片涉怨嫌則非緣具故論說云以惡
心隨戒增減等由眾善本定慧因基可同別善得為
道分。
徵釋中同善行者持戒布施同六度故答中初敘
施局如經說慈即涅槃經謂親中三品一上親（師僧
父母）二中親（兄弟姊妹同學等）三下親（惠我財物或朋友等）怨亦三品
一上怨（奪我父母性命等）二中怨（奪我兄弟性命財物）三下怨（奪我朋友
性命等）不怨不親為一品於此七種等行慈心止局
現境明非普徧戒下次顯戒通初對簡施慈一非
通徧二不須受要普周者三世十方無不該故則
知本體微惡不容纖塵莫立比於明鏡喻若瑠璃
眾聖所稱良由此於無論善惡好者惡者無所擇
故故下二引文示即俱舍文若不盡斷則有二過
一惡心不死二隨戒增減後自引之由下三申所
以上二句明功下二句彰異別善即世福戒是道
分故不同之。
三所發戒唯是現在相續心中得。
三所發中若論發業通於未來且據初得故局現
在蓋約能緣以彰分齊也。
四防非者以除過去未來非現在無非可防也。
四中初科可解。
問戒緣三世境現境是所緣斯即是現非何言不防
者。
初問躡前緣境以難防非。
答緣在懸對未即不起願欲斷除不妨緣義若論其
防正在敵對現在之境不定說非六塵為妙行可唯
<pb n="279"/>
無學一境有異見乃通人畜興治有功非不能陵防
未非也治弱非壯不說能防依教懺蕩名防過非故
無現非。
正答中初敘緣境通若下次釋防非局初明現境
無非六塵為妙行謂觀境空寂可唯無學謂不專
極聖一境異見如人見水天見瑠璃鬼見膿河魚
見窟宅此明現境或見為空或隨心異不定為非
故無可防也興下次明過未有非陵謂侵陵。
更為重舉現在未起不名為罪纔起落謝即名過非
故文云現在念念不住故可分明見。
重舉中即明現境不立還落二世故下引證即涅
槃文彼云色有三種過去未來現在過現不可害
何以故過去過去故現在念念滅故遮未來故名
之為殺前念過去後念未來此理益明故云可見。
問如昔所傳毗尼殄已起戒防未起非今何以言戒
斷過去非。
次問引古偏利則違上文。
答如向已解望全不犯防未起非犯已依懺還令戒
淨防已起非已未雙防俱名持戒。
答中初科指前對文可解。
昔解毗尼防已起非據七毗尼戒防未起謂壇場受
體此局論耳今解毗尼亦除已未何者是耶如四諍
對除是殄已起明觀正斷應起不起即絕未非。
次科初敘古局見七毗尼即七滅諍今下申今通
解戒防已未如上已明此中但出毗尼通二世耳
知法之人謂之明觀如教而滅故云正斷。
問防非體唯一對境論持犯何須立二戒。
三問中意謂受體自可防非不須隨戒。
答受體但防具其性是非心要秉隨資受方能防二
世。
答中略示以發次問具謂具度秉立也。
問若待隨行為護受體受隨相資止作防擬名戒防
非非何故起。
轉難中戒既能防非不當起非既或起戒則無功。
答戒實能防遮斷不起常須隨行䇿持臨抗方遊塵
境不為陵侵如世弓刀深能御敵終須持執乃陷前
陣。
答中初法說如下喻顯弓刀喻受體執持喻隨行
陣喻塵境。
問戒發唯現在緣境通三世能防局過未若爾懺悔
者為滅幾世罪。
四問牒前四種以問懺悔初句即含能緣所發。
答經論所顯懺三世也以過業牽來報未非起現在
既不說名種故通約三世律制則不爾唯懺已作不
識名種罪則不滅現在無惡以善惡二心不同時故
當起罪名又未定故不得題名入懺法也。
答中初明化懺則通三世如經論中已作今作當
作悉懺悔等名種即罪名種相律下次明制懺唯
局過去初正明須識名種對反化懺現下簡餘二
世現懺是善義不兼惡未來不定無由牒悔。
次依多宗亦有四意。
能緣心者局在一念所緣境者唯現在一念以過未
是法數非眾生數故論云別脫依生起發戒亦現在
一念心中得防非亦過未現在無非故。
次依多宗通列中唯除所緣有異餘三並同成論
所緣中彼以過未二境但有名句法入所收故為
法數現在有情為眾生數由別脫戒依有情發過
未無情即非戒境此據七支性戒為言若論遮戒
亦對現有草木等物仍引論證即雜心文彼云別
解脫律儀於現在陰界入得（五陰十八界十二入）眾生處所
得非過去未來以墮法數故。
語其戒境有緣斯是略舉六大地水火風空識等相
乃至如來涅槃諦理竝是戒緣俱有損壞毀謗之義。
<pb n="280"/>
次明戒境即廣第二所緣境也總示中初科初二
句通標有緣斯是語略義含包攝大千該羅萬有
略下別示六大即攝一切情與非情如來諦理即
是佛法二寶損壞毀謗通上諸境有情兼二非情
唯損如提婆害佛破法即毀損二寶也。
問六趣生外更有發不答如來非趣攝中陰亦復爾
故心論云四生收諸趣中陰非趣攝以趣是到義中
陰但傳識。
次科問中恐謂趣外無別境故答中初通答故下
別證中陰趣謂趣詩故是到義言傳識者捨此趣
彼中間未至名中陰故。
餘非情相如後所說。
三中指後即第四數量中。
俱舍云得戒有三一切境一切分一切因一切生境
得戒是定分因不定。
別釋情境俱舍通明總標中一切境即徧眾生界
一切分謂七支戒一切因即三品心是得戒因若
論生境唯具方得分因不具容可得戒。
分謂七支也有人從一切分得戒謂比丘也有人從
四分得戒謂餘戒也。
分不定中彼宗唯具戒具發七支五八十戒並發
四支。
因不定者有二種若立無貪瞋癡為戒生因即從一
切得不相離故若立上中下意為戒生因則不從一
切得三品不俱故今從後義為因。
因不定中無貪等即三善心不相離者三毒有離
合三善必同時故上中下意即三品發心隨一品
定故云不俱此據兩義具缺以明不定。
約位分四。
有人從一切眾生得戒不由一切分一切因謂隨一
品意受五戒十戒也。
別分中四位並云有人者謂受者不定歷為四句
一一句中竝標一切眾生得戒以境定故初三即
二俱句二四即二互句。
有人於一切眾生得戒由一切分不由一切因即用
一品因受比丘戒。
有人於一切眾生一切分因得戒謂三品意受三種
戒也此言一切因歷三戒分盡在比丘也。
三中此言下點示以三心不俱須歷三戒可云一
切因又唯具戒具發七支則一切分唯在比丘盡
猶足也。
有人於一切眾生得戒由一切因不得一切分用三
品意受五八十但有四支故分不盡。
四中三心受三不至具戒故但具因而不具分。
若不從一切眾生則無戒也以戒善隨徧異此則惡
意不死故。
結示中初反判以下申意戒善簡泛善隨徧非局
狹異此即反上不徧死息也。
又於眾生離五分別一於其生我離殺等二於某分
我能持之三處四時乃至月日五離某緣謂除鬪戰
事若作此受但得善行不得名戒。
次離過中初總標五種分別悉能障戒故須離之
方發戒品一下別列初於境分別如云我不殺猪
羊等二於戒分別分即是支如云我持不殺支等
三處如云於此國能持四時如云今年此月此日
能持五緣除鬬戰者謂平時能持或值此緣即不
持等若下結斷。
於非所能境云何得戒以屠者持野獸戒獵者持家
畜故。
三徧緣中初科力分可持名所能境力所不堪名
非所能境（舊云如南洲受戒望餘三洲為非所能者謬矣）意謂所能得戒
於義可知非所能境云何發戒以下舉屠獵顯非
所能屠者但能持野獸即為所能不能持猪羊即
<pb n="281"/>
非所能獵者反之。
由不害一切眾生命故得戒若從所能境則有增減
能非能互轉生故謂獵持豬羊戒死生麞鹿中戒則
減也或鹿生羊中戒則增也屠者例爾由戒得捨必
假因緣今此增減深乖戒義。
釋中初科初句釋通戒須徧境故能非能並須斷
惡也若下反顯初敘過損字寫誤合作增減謂若
許獵師持家畜羊生鹿中即所能轉生非能戒則
減也鹿生羊中即非能轉生所能戒則增也若許
屠兒持野獸則鹿生羊中能生非能戒則減也羊
生鹿中非能生能戒則增也由下結非戒從緣受
亦須緣捨今自增減得捨無緣故乖戒義。
縱離此緣有何過耶惡心不死故謂持家畜行獵不
獲路逢猪羊心還起殺。
次科初躡前難縱不假緣自然增減理亦無過惡
下釋通獵持家畜不持野獸由存殺念還害所能
容有犯戒故。
夫論戒者普徧生境俱無害心方成大慈行群行之
首豈隨分學望成大善義不可也。
三中大慈即佛行群行首者即發趣義分學者謂
持少分而不徧境大善即上大慈行首。
雜心成論大同故略。
次指二論言大同者若準成論境該三世五八二
戒得隨分受與彼不同然徧周生境彼此無異。
如婆沙中有難者言如草木等未有有時或時枯滅
豈無增減能非能互轉亦爾謂冬受春生於葉條上
為增戒也春受秋落則是減也。
婆沙引難中未有時受受已方生戒則有增已有
時受及後枯死豈非戒減意謂草木縱令徧斷亦
不免此過故以為難。
故解云眾生前後有草木永不有。
釋中初文眾生生前死後並在諸趣故前後有得
有互轉可說增減草木不爾未生已滅皆永不有
義非互轉故無增減俱舍雜心並同雜心云眾生
前後同性草等後非性語雖少異於理頗明。
若爾眾生入般永不有故戒則損也。
轉難中眾生入般謂入般涅槃亦永不有則應有
損。
義張四句一心謝戒在聖無惑故戒應隨謝以境不
盡故不隨失二境謝心在雖復入般草枯惑心在故
三心境俱謝如轉根者四俱不謝可知也。
張句中初句惑盡故心謝境存故戒在次句入般
草枯為境謝凡夫惑在故戒存此句正通前問三
如轉根者僧尼互轉諸不同戒持犯非分故二俱
謝四可知者如常持故。
如成論中如行施慈分有福德至於戒行於一眾生
持一分戒亦得律儀此是餘師非正義也。
點成論中初引示以施類戒許從別得正乖諸論
徧境之義此下決破餘師即他家異說此但斥上
一眾生義若持一分論家所取即是正義。

四分律刪補隨機羯磨疏濟緣記三之五

<sarticle>四分律刪補隨機羯磨疏濟緣記三之六</sarticle>

大門第四約境明量戒不可分隨人立四。
第四數量標中戒不可分境量同故隨人立四五
八十具。
初就在家士女五戒所獲多少。
如多論云五戒相者於一切眾生可殺不可殺乃至
可欺不可欺一切眾生下至阿鼻上至非想傍及三
千大千世界乃至如來有命之類皆得四戒以三因
緣得十二戒并以形期三千界內一切酒上咽咽三
<pb n="282"/>
戒以初受時一切是酒皆不飲故縱使入般酒盡戒
常成就而不失也。
五戒正明中初明情境不可殺不可欺者或約境
強如佛聖人等或是境弱如蠕動微物不可婬妄
等或不可親如諸天餘洲餘趣等乃至者須云可
盜不可盜可婬不可婬阿鼻非想約竪論傍及大
千據橫說小教境量齊此而已四戒即前四支依
情境發三因緣者單歷三毒并下次非情境咽咽
三戒兼前共發十五戒上別列兩境縱下總示境
滅戒存如前句義入般對情酒盡即非情。
問先受戒時於一切女三境下邪後取此女犯戒以
不答不犯以於女上受非邪行今自己妻依禮非邪。
初問疑謂受時非妻後娶成犯故三境即三道答
中本期離邪無所違故。
問殺盜隨境各唯一戒云何於婬遂分三境答隨境
行婬皆有染故。
次問難上婬境獨異餘戒答文可解。
若爾死有四處亦應一身立四殺戒答不可也隨殺
一處諸根竝死可以隨婬一境餘境同壞故四死同
一戒一婬分三品。
難中以殺難婬應開四境四處即咽腦心腰皆可
致命答中初句判非隨下辨異故下結示。
問七支俱命業何以偏制四答略指重者非謂不無
故善生云優婆塞五戒八戒十戒無無義語兩舌惡
口是事不然我今受持淨口業故俱得七分智論亦
爾佛法貴實故以不妄為先自餘通攝不在言及。
三問五中口業但列妄語故有是問答中初略示
故下引證善生中初斥非十戒上合有沙彌字無
義語言不合義即綺語也我下顯理若但禁妄通
餘三種口業非淨故智論以重攝輕故知通制。
今以義推貪等諸毒間雜不定三單三雙一合為七
用歷過境約文為五對境為七就業非情為八為十
且以七毒就文歷之隨一一境得三十五戒徧生有
四非情有一如是類推。
義推中初離七毒三單可解三雙者一貪瞋二貪
癡三瞋癡一合即三毒並起用下歷戒初列位約
文五者據列相文對境七者五中開婬三境就業
非情七支外加酒為八開婬則為十（昔云因明八戒十戒者謬
矣）且下正歷合數可見。
二明八戒有情同四非情得五以七毒歷緣一一境
上六十三戒。
八戒中有情同四同上五中前四支也非情五者
八戒實九合數如文準前對境為十一就業非情
則十二十四。
三明十戒眾生同上非情得六則有十也以毒通歷
可以準知此律文中同僧七支學是有願皆吉羅故。
十戒中初示數即上九中更加捉寶歷之共為七
十對境十二就業非情則十三十五此下辨犯此
律文者簡異多宗即大小持犍度。
四明大戒如多論云一一眾生身口七支若不受戒
皆因起惡由受戒約同翻為善三種善根歷於七支
成二十一餘則例知。
大戒示量有情中初文初敘徧發所以三下歷示
戒數餘例知者七支外諸篇聚制也。
若以互起則列七門婬境士女隨分二三女人身九
六十三戒男子身八五十六戒。
次科初示心毒婬下開境對歷男女數異。
自餘非情地水火風虗空草木凡聖教理隨有一境
起過塵沙今反從善成塵沙戒則無量矣。
非情中初示境量凡聖理教謂凡聖所說者並非
情攝隨下歷數隨一一境七毒歷之境尚無量以
毒歷戒數則叵知矣。
如善生云眾生無量大海無邊虗空無際艸木無數
<pb n="283"/>
戒善同爾亦無分齊。
引證中善生五量括盡諸境眾生有情餘四無情
大地摘在後科。
故多論云於非眾生亦得無量戒善功德如十方世
界所有大地下至金輪傷如微塵皆得其罪一一塵
處今翻戒善復無量也如壞一艸萌芽葉華一一得
罪反罪成福又無量也故善生云大地無邊戒亦如
是。
多論有二初舉地塵土輪至金輪皆屬地大故如
下次明草木仍引善生覆證前段。
問約情七支攝戒盡不。
問攝戒中約情謂有情也。
答盡通收故如打搏等落殺戒中。
攝盡中且約四根本統收諸戒罄無不盡何況七
支文中且舉殺戒種類所歸餘三皆然。
又解不盡何得相攝一輕重不同二能防體別殺打
二戒因果條別故善生云除十葉外更有業戒謂善
惡法故知不盡。
攝不盡中初科初立義輕重即所防過能防謂對
治行如殺犯重打但得提所防既殊能防亦別方
便果本彼此不同既非相攝故知不盡故下引例
十業前七即是七支彼經十外更有業戒例今七
支不攝明矣善惡法法即是業。
若爾善惡何以但十答且列根本重故先解自餘支
條略不盡矣。
次科難意謂既有餘善惡法何但列十者答中可
解。
就十業中互為四句一善而非戒十中後三但制意
地非所持故二戒而非善謂惡律儀三俱是者十中
前七隨分修行名善要期普周名戒四俱非者身口
無記也。
料簡中初文初句後三意業小教不制故非所持
三中前七對治是善要誓是戒。
就餘三戒十中前四俱善戒也後六善而非戒如上
四分善生經說四人所受通七支也。
次科初依多宗餘三即五八十前四並通戒善後
六三戒不制故云非戒如下次示今宗四人即婆
塞淨行沙彌大僧所對四戒通制七支。
若據菩薩十善俱戒如下四分心念故犯亦同相也。
三中初對菩薩戒由制單意故通後三俱是戒攝
如下次對本律言如下者即諸犍度律制發心作
心念作並吉又一切時中常爾一心違皆結犯此
宗制教義同菩薩但瞥爾重緣以分大小耳。
第三隨相分文為三初四重者止持行相二授四依
作持行相三汝已受下總結前二勸以學方。
就初止持前緣中由不即說羯磨通昧謂犯非過須
前即示恐進無緣故略明四重聖行根源餘所未知
律制修學如十誦中乃至十三殘法。
第三戒相止持中初文初敘不說之損羯磨詞中
但標受具故云通昧須下次明即說之益恐進無
緣謂後受成障本宗四重由是行根十誦兩篇葢
取戒分。
四重初篇如戒本疏今略消文。
次分釋中初科上二句指廣今下標分。
就分為二初標舉總相後隨四問結之就前善男子
聽者誡其身心也且舉三號說四重者明人尊教切
不得輕陵隨也犯非沙門釋子者簡絕門人不在我
族也尼受相中云族姓女大同此也。
總相中初科四節耳聽心思故誡身心三號一如
來二至真三等正覺簡絕門人對非沙門不在我
族對非釋子以稱釋子同佛族故引尼說相預點
後文同此釋故。
沙門者舊翻為桑門音之互也涅槃云沙門那者是
<pb n="284"/>
本音也或云乏道貧道以譯之皆謙虗自收不伐德
也今譯為息惡者取其意也元拔俗來入非家者決
誓斷惡息本習也。
別釋初文初示梵言二皆訛略涅槃為正或下明
翻譯謂貧乏道德故云謙虗等收謂收斂自稱所
能謂之伐德若準涅槃釋義則別彼云沙門名乏
那名道斷一切乏（愚失法利故加貧乏）斷一切道（修八正道斷諸邪道）
以是義故名沙門那上依古翻今下次引今譯元
拔俗者謂離父母之家入非家者即造空寂之道。
釋子者如阿含中及律八喻四河入海無復餘名四
姓出家同稱釋種如律複召云釋迦子者是也上單
召之故云釋也中梵如此唐言譯之為能仁也以四
子被斥於雪山南人民歸之奄成大國父後得聞便
曰吾子仁育故有多能因從姓也廣如僧祐釋氏譜
十卷明之所言子者男子之通稱即有孳育之緣謂
紹先聖之後也餘者何由說盡且削也。
釋子中初明同族律八喻即海八德佛告阿難海
有八未曾有一大海漸漸深二潮不過限三不宿
死屍四百川來會無復異稱五萬流悉歸而無增
減六出生眾寶七大身眾生居住八同一鹹味八
中第四正符今意下四河等即阿含文中梵香山
無熱惱池四方流出以為四河一恒伽二辛頭三
婆叉四私陀四姓一剎帝利二婆羅門三毗舍四
首陀複召是具舉單召即語略中下翻名初翻釋
字仍引本緣如來宗祖得姓之始昔懿摩王有四
子一名面光二名象食三名路指四名莊嚴少有
所犯父擯出國到雪山邊住直林中（即雪山南）歸者如
市[鬱-山+止]為強國父王遙歎我子釋迦本翻仁能順此
方言故迴倒耳今直示華語故云吾子等僧祐律
師出梁朝即祖師先身撰釋迦譜凡十卷今見藏
中所下次解子字孳育緣者佛口生故紹先聖後
者嗣法王位故孳音茲生息也紹即繼嗣餘下指
廣具如譜中。
就列相中。
婬戒分三初列相示二汝是中盡形壽不得作明誡
約三答言能對僧立誓也。
前又分二。
初汝一切不得婬作不淨行者總舉重輕俱不應也
以摩觸麤語漏失等相是婬事也故通誡之也。
婬戒總舉中既云一切不婬則根條種類無不誡
也文舉僧殘而云等相等取餘篇。
二若比丘下依重說示以前總舉治含收棄棄是本
防故正列也就分為三謂法喻合婬是障道之源頭
是納塵之要去頭無所受用喪本聖道便失故也如
解脫道論解之。
次依重中初敘起前總舉者躡上科也治含收棄
殘下諸篇犯懺可收初篇四重犯則永棄恐濫餘
輕故須別列就下正釋初分文經中初至非釋子
法也爾時下喻也比丘下合也婬下通釋初句釋
法次句釋喻納塵要者通六塵故四塵唯局觸通
身分法有冥緣去下二句釋合下指論解彼曰云
何頭為戒義答如人無頭一切諸根不復取塵是
時名犯如是比丘以戒為頭若頭斷已失諸善法
於此佛法謂之為死又標宗引婆沙云戒名為頭
能見苦諦諸色乃至知色陰等法如資持委釋。
二盜戒分文同前若比丘下重加誡。
盜戒標中云分文同前大分為三一列相二誡約
三立誓初中又二初總舉重輕下至艸葉上至過
五即知通含若比丘下別示重戒此又分三法喻
合也（餘之二戒並同此分）疏中唯點別示一科望前總舉故
曰重加。
文列破斫燒＆CB18364;壞色者如條部中為除疑懷謂非盜
損故前呈示至時引解不勞煩文。
<pb n="285"/>
釋相中破斫等文說相本無出律條部引後加前
故示列意下令引解如鈔釋相及戒本疏雖非盜
取破壞成功計直結犯。
盜譬多羅樹者中國有之其皮可書即經葉是云貝
多者但妄謂耳有人以松以櫚皆非本物所以譬者
盜奪他財則法身無嗣如樹拔心則根幹枯朽也。
釋喻中初正名體皮如絹素彼用為經貝多是名
訛松櫚即體別所下次釋喻意合法可知。
三殺戒中例分同前。
下至蟻子取極細也蟲難具識而蟻偏多曾見黃細
狀如微砂據目見者為量耳如大集中大如微塵十
六分之一不在教也文云非藥者非是可活之藥也
若厭禱者厭謂符祝抑伏禱謂憑託鬼神。
殺戒釋中三初釋蟻子舉偏多者人易識故曾見
等者示教制之量肉眼見故大集極細天眼可見
則非教制文下釋非藥謂毒藥也若下釋厭禱符
祝謂書符呪祝憑託鬼神謂假他興害喻舉鍼缺
可比棄物也。
四妄語中分亦同初。
不得戲笑者掉慢欺人也雖是非重能為後習非真
實者不證得也非己有者說他所證也得解脫者八
解脫也定謂四禪空者無色也天神來供有何故重
以濫聖德感異供故。
妄語釋相中初釋總舉戲笑律中小妄犯提戲笑
犯吉鈔云以非言說之軌儀非下釋重相說他所
證假他表己以誑於人八解脫者一內有色相外
觀色（謂修不淨觀觀白骨存身內骨人故云內有色又不壞外色故云外觀色此位在初禪）
二內無色相外觀色（謂入二禪故壞滅內骨人故無色猶觀外不淨相故外觀
色）三淨身作證淨謂緣淨（除外不淨相但於定中練清淨色故名緣淨以
無著心受三禪樂故名身作證）四虗空處（或前三背捨一心緣無邊虗空而入定即觀此
定依陰界入故有虗誑不實心生厭背而不愛著）五識處（謂捨虗空處一心緣識入定餘
如上說）六無所有處（謂捨二處一心緣無所有入定餘同上）七非有想
非無想（謂捨無所有處緣非有非無處入定餘同上）八滅愛受想（背滅受想
諸心心數法以患厭散亂心入定證涅槃故）此八通名背捨智論云背
是淨潔五欲捨是著心故名背捨若發真無漏慧
斷三界結業盡即名八解脫也四禪四空雖通凡
法聖道所由故成大妄天供濫聖義亦同之。
譬如大石者實言全行虗說難反如箭離弦不可追
之石分二分義相似也。
釋喻中虗說難反謂一發於口悔不可復箭離弦
者喻有同也。
有人說相依文謹誦如前羯磨今解不爾須識機變
不定依言隨義述盡令前解也。
斥古中初科初示執文如前羯磨謂同白四不可
增損今下次顯今意廣略隨宜開解為本。
有人行事十人登壇隨人說相一一誡語今解羯磨
加法隨緣至三示相誨約任時前後不專局也縱不
說相可返失戒但乖法耳。
次科初敘非十人登壇謂受戒者隨人說者謂隨
竟別說趣舉十人餘多亦爾理雖無害事成煩重
今下顯正羯磨加被尚開三人說相誡約義無專
局意令受竟都集說之然說相誡約非正受緣不
說無害止是違教故云縱不等。
上四止持作為犯矣。
結中止對惡緣制不許作故作成犯止作相翻持
犯見矣。
次明作持前義後釋。
義分五門一列數釋名諸依自異二約眾行三制意
四依次第五明開遮。
作持義說中初科諸依自異即下三種四依不同。
初門列數可知。
次科初文列數如文故云可知。
所言依者四為他仗故咸言依也。
<pb n="286"/>
釋名中但示依名別相如後。
或就人分如涅槃說有人出世具煩惱性等是也然
是非難識魔或能作故又須立法四依也故經中說
依法不依人乃至不依不了義經故涅槃云佛說波
旬說云何分別知故以教分畜八不淨自手作食如
是得者非佛所說廣文如彼今所分別當行四依一
切出家無不崇之以為本也。
辨異中初明人四依引經示者彼具云有人出世
具煩惱性少欲知足乃至正定正慧無戲論等不
妨未斷煩惱為初依（即內凡人由未斷惑故具煩惱）須斯二果為
二依那含為三依羅漢為四依斯皆大權示聲聞
像出世弘法為物所依然下次明法四依是非難
辨者謂恐滅後魔說亂真故立四法令驗邪正經
中亦即涅槃文舉後二初云依義不依語二依智
不依識下引經文以明立意波旬即惡魔通號以
教分者教即是法畜不淨手作食佛並制斷反言
得者即是魔說今時比丘談禪講教輕侮戒律自
尊所學作惡無恥壞亂正法積畜不淨恣婬怒癡
口腹累之未異鄙俗當知此輩即是魔鬼化作比
丘引無量人入阿鼻獄般若楞嚴眾經明說今正
是時邪師滿世凡為學者得不擇歟上是泛列今
下次示今文一切之言通收一化皆須崇奉。
二約眾行兩法用攝諸依者如來說法大分為二。
一行法依即四依八正是也凡欲懷道身心所履必
有所憑故立四八生行之範然則身口所待必假緣
須心神迷倒義當將導故出道所因良有以也。
第二行法中初示相凡下顯意身心所憑身憑四
依心憑八正範即是法然下別配初二句四依配
身次二句八正配心導引也下二句結上兩法相
藉之意。
二眾法依謂說戒羯磨理必同遵方成匡化遠通末
代眾別齊益是正法也。
眾法中說戒局半月常行羯磨通一切僧事二種
攝僧通號眾法理下四句即示四益一攝眾和同
二糺正佛法三維持久住四被物無遺。
三立四意者依法雖四位分為二謂內外兩資以明
知足。
初就外資立二依者有待之形假資方立無衣障形
四大交損何能修道是以前明糞衣知足以障形苦
修道假處故須第二樹下安坐。
第三門正明外資中初總舉有下別釋初明糞衣
交俱也修下次明樹下。
上雖外形支立然有饑虗無由進業故約內資明乞
食法若身康健前三足充必病在身懷苦妨道故次
第四明服陳藥。
內資中初敘乞食若下次明腐藥陳謂陳舊。
是以涅槃具顯治本故彼文云出家之人有四種病
由是不得四所門果為有衣欲乃至為有欲有四良
藥能療是病謂糞掃衣乞食樹下坐身心寂靜治有
惡欲故名四聖行也。
引證涅槃中引文前出四病四沙門即四聖道文
舉衣有二欲乃至中略食欲住處欲欲即貪欲滯
著為病有下次示四藥即是四依第四與律不同
有惡欲謂執世相為實貪利追求等故云惡欲即
以身心寂靜治之一切聖人由茲得道故云聖種。
雜心大同依前四欲轉云愛取謂因衣生愛乞食臥
具生愛因有無生愛者愛斷滅故除上及此餘名有
愛隨次對治立四聖種。
雜心初句示同依下正引初示病轉即改轉愛取
即欲語少異耳乞食是藥那列病中必應乞好而
制乞麤或可乞合作已論文寫誤第四論云因有
無有生愛（有無愛謂執斷空有有愛謂執世相）即斷常兩見愛斷滅
者著邪空也除上即衣食處及此即斷滅此四之
<pb n="287"/>
外諸所有法皆名有愛隨下示藥亦以寂靜治第
四病。
問涅槃雜心何不立藥答乞食攝故又不常須故不
別立。
初問中上引經論不立腐藥與律全異故問決之
答有二釋並雜心文初釋彼云依乞食攝藥故又
下次釋彼云又不一切時故藥不別立（有病則用不當須故）。
問為知足立種為少欲耶答雜心云知足現在境起
故立聖種少欲未來處起故知現在不取一錢難未
來捨輪王易也即涅槃云於未得財不生貪故云知
足也。
次問少欲知足二法差別今此四依為何而立答
中初正答知足現境起對有不貪故少欲未來起
對無不求故論云知足立聖種非少欲故故下比
校二行難易今依難立則知行勝引涅槃證未得
財即現在境但未入手故云未得。
所言體者就前境論四塵也依毗曇八微也就內心
論無貪善根性約眷屬論善五陰性也。
出體中初標就下釋有二初約境色塵該四境香
味收食藥觸塵有通別通竝觸對別但收衣樹毗
曇有部雜心俱舍並明八微謂四塵各起於極微
故有四微四塵之麤假四微所成故通名八微就
下次約心者心即是行雜心云聖種何等性答無
貪善根性（即三善根）約眷屬論善五陰性（無貪善根是行陰是主餘
四陰共成此行故云眷屬也）。
四明次第。
衣則無時不須資身最要理先明之既得覆形內惱
須濟故次乞食身雖得立威儀須託故第三明樹下
坐無病三足病起不救則無治能故立腐藥為第四
也。
第四正釋中躡前起後次第相由尋文易見。
此就受用行之次第一人具四不同頭陀機教列相
多人方具也如離坐為五不可分身則可知也。
對簡中初指前不下簡異恐謂同彼十二頭陀故
特點之機教列相謂因機設教離坐為五鈔云於
處立五一蘭若二塜間三樹下四露坐五隨坐此
明多人各行之行豈可一身而分五處（離衣為二糞衣三衣
離食為四乞食一摶一坐不作餘食威儀有一謂常坐也不通並行例亦如上）。
五明開遮者。
良由大聖識達根性稱機授藥報力增上制前四法
即有資身長道獲益中下力劣事假眾緣若不開聽
著施衣等則有退道寧堪涉苦若唯制者報劣絕分
若唯開者上行慢求由有開遮三人通備皆能會正
故曰聖種。
第五門正法中初科初敘聖意報下次明開遮遮
即是制初敘四制專被上根中下次明四開即攝
中下二根且舉施衣餘三類說若下三明二教相
成不可闕一備合作被會正即證果。
是知聖說具四種義一慈心益物二稱機設藥三善
達開遮非但開於中下服諸好衣亦開上士有病及
無糞衣聽受施服由本通道故有斯開故雜心云若
僧和合令超昇離生得果漏盡坐禪學問思惟業生
餘之三依例此可比四者佛說乞食等四能生道緣
正語等八能生道因稱法而談無謬濫過。
次科初總舉一下別列初是本誓二即鑒機三能
達教一開已後通被三根仍引雜心顯示開聽必
須存道僧和無諍容可進道得果對超昇漏盡對
離生上舉施衣餘三有開意不殊此四即彰益四
依資道故得名緣八正修心故云道因。
調達效佛乃說五法唯制不開謂納衣乞食樹下不
食酥鹽等也一則不具四義如上反說二則顛倒說
法令墮邪見謂語業八為道緣乞食等五說為道因
逾於八正廣說相似惑亂正依致令愚叢猶學此道
<pb n="288"/>
即調達部也。
邪法中初敘立法調達具云提婆達多此云天熱
生時諸天心熱惱故立邪三寶破佛正法五法即
法寶也酥鹽以酥脂煑鹽彼為珍味故而言等者
等取魚肉一下次顯過不具四義一無慈心二不
識機三不曉教四無利益二顛倒說法以因為緣
以緣為因即用五法以貶八正也逾過也相似者
五中前三名相似語後二為妄語愚叢猶學至今
西竺尚有遺風。
故雜心中若言五法是八正非者則地神唱生乃至
三千世界盡佛化境禪誦不行餘如戒本疏說。
次科初明破正已成人所信故則下次明法輪不
轉禪誦即觀法鼻柰耶云諸佛常法食時僧破至
暮還復中間人天無悟道者故云不行餘下指略
即破僧戒宜自尋之。
就文為二初緣後相。
緣中初先與依由厭本習故開後授據此依理本存
道業庸疎未委故前誨約恐後退沒知初戒故不徒
然也。
二就文釋緣中注文兩段初先與依釋初制緣由
下二句釋後授緣由厭本習欲令外道不反道故
據下示制意依理謂立四依之理道庸疎即鈍機
退後知初追本不捨故。
二就體相中初標舉宗本比丘依糞掃衣下方列四
相。
所以止作二持竝前標如來三號者略示非邪大聖
親誡故同舉之令重教依行必無怠縱故也。
次體相標舉中初文微意兼通前後略下總釋示
非邪者外道調達皆立依法故無怠縱者不輕犯
故。
文云依此得出家者離有為也受具戒者登無願也
成比丘法同聖儀也。
次科三有之中皆有為法超拔有為故名出家言
無願者無所求故同聖儀者三乘皆爾故。
前明四重有作則失聖源今說四依隨因有順道業
也。
三中止持制作作故障聖作持制止作故順道隨
因因猶依也。
就位初中分二初至能持是根本制也若得長利下
必不堪前故開限分也。
釋相糞衣中初科根本制者正被上根故開限分
者中下二根力分所及故。
前制分四。
本制別釋中初科初略示。
依糞掃衣者舉名顯示也依律中列十種竝世所同
棄如糞掃喻耳故俗所賤者道所貴也此據常人故
有言耳故論語云君子不耻惡衣惡食若耻則未可
與議也劉子云食足充虗接氣衣足葢形御寒斯言
是也至如冠章甫衣縫掖嘉肴溢目芳音盈耳一時
之榮故不足尚也書云高位厚味俱不可久是以君
子存謙光之道忍人不忍謂憎愛也割人不割即情
欲也行人不行即仁義也欲尚爾況懷道乎知是繁
文末俗多昧故也。
依律下委釋為三初示名體律十種者一牛嚼二
鼠嚙三火燒四月水五產婦六神廟七塚間八求
願九往還十王軄（此十西土所棄故拾取以為衣）俗賤道貴示相
反也此下次議其名常人謂淺識者若卓拔君子
豈以衣為糞掃耶故下三引況初論語未可與議
言此庸人不足語道劉子即劉晝也（有云劉𢣢劉歆並非）著
書二卷五十五篇窮悴無由自達乃負其書候沈
約於車前獻之約覽而異之遂呼登車定交時人
號此書為劉子今引防欲篇彼云明者刳情以遣
累約欲以守貞方接食足等語斯言是者美其有
<pb n="289"/>
理也至下敘厭榮冠衣二字去呼章甫殷時冠也
縫掖大袖衣也家語孔子對哀公曰丘少居魯衣
縫掖之衣長居宋冠章甫之冠嘉肴謂品饌非穀
而食曰肴芳音謂歌樂之聲高位是貴厚味是富
未詳何書俱不可久勢有退也是以下明向道易
謙卦云人道惡盈而好謙謙尊而光卑而不可踰
君子之終也忍人等者謂眾人所不能者我則勉
力為之文出淨住子本唯三句疏加配釋助顯其
文以俗況道俗淺道深理必過之況不及乎況相
反乎知下三結意。
二依此得出家下明受具行本懷此為初不可忘也。
二中受體是立行之本四依為發眾行之初。
三是中盡形下約報重問。
四立誓唱言何得後犯也。
三問四答對文易解。
問受體乃在白四如何方問能者答計實如問但機
鈍須示不贊不知上機善達教旨不勞示相如善來
三語也鈍濁有生更須明示如不顯然文中但云受
戒知戒何境故前止四境後行四相分明曉喻後猶
輕陵何況不語又不作誓知誰不犯故不徒設也。
問中先受後問義似倒故答中初通敘二機須否
贊即是助鈍下次別明鈍機須意有生謂著有眾
生羯磨言通非列不顯若此猶犯況不爾邪。
就衣開中云長利者對本制外餘皆長也檀越施衣
者不問道俗持來淨施故任納也割壞衣者前通俗
服此專道相故二列也。
開中初云長利即總舉檀越施等即別相納受也。
就二食中初制後開竝同前解。
二乞食總分中初制後開大分二段制中亦四一
舉名二示行本三問四誓並同上分後二亦爾。
若僧差者即僧次請也為解脫故出家受戒得往訃
也反此不合名盜下次若送食者至寺設也月八日
十五日食者謂黑白二月俱有三日文少十四日尼
律具三此惡日也故須供齋如前八戒說之月初日
食彼國重之至其異設多陳坊寺如此方俗正月元
日三月三日至九月九日亦須知也若僧常食隨有
少多準年為量也若請食者召往俗家即別請也。
牒釋六段初釋僧差唯簡求脫出五分文由不為
脫乖於僧理往則成盜準知僧次不可妄受次釋
送食尋常營辦送入僧寺三釋齋日黑白各三故
名六齋文少十四定是文脫尼律具者如後所引
鬼神得勢啖人精氣故云惡日若依智論即四王
等下降之日四釋初日彼國重者此土亦然仍引
方俗三時為比正月元日天下同之餘二必應京
兆所尚東南雖用而不修營但為燕會耳五釋僧
常即常住食六釋別請小教所通大乘永閉。
隨相乃多淨心為本兼分染者則不許訃故佛藏持
世不除我者則不聽受一盃之水一納之衣各識分
量也不爾熱鐵鍱身鎔銅灌口豈虗言也。
結誥中隨相多者示不盡也淨心語通且示三種
一離邪求二離貪嗜三離養身為成道業即前五
分為解脫者有一于是即為分染況俱有耶下引
經證不求脫者不堪信施各識分量誡令自照若
不知分冐受人施必招苦報故云不爾等學者覽
此不可讀過反觀自心還為何事坐受人施苟非
求脫秪今自衣已是䥫鍱秪今鉢食已是鎔銅即
因之果形影不差矧復無知作惡毀戒豈不險乎。
樹下開中言別房者即大小二房乞處分作是也或
是七眾為招提僧於坊寺中別置房宇有來入住別
有供養故律云幾房有福饒是也幾房無福饒即僧
常住也尖頭屋者西國多平頭重屋或至四五重者
如此方北界緣邊諸州希有尖者如文所列即中高
四廈也故律云王大殿並開受用或是叉手小菴椽
<pb n="290"/>
頭拄地者小房者起不礙頭坐趣容膝前障水雨也
石室者巖岫山居兩房一戶隨相而列可以事驗也。
三樹下坐本制可解但釋開文為五初釋別房大
小二房即過量不過量招提梵語此云別房施謂
施主造房待遇來僧而自供給有福饒者謂僧受
用以福饒益彼檀越故無福饒者即常住處非別
所供二釋尖屋緣邊隣蕃胡等處希少也中高四
廈今時所謂獨角亭也引律王殿相或似之謂王
施僧故開受用叉手謂椽尾相交攢於中也三釋
小房示橫竪量據理甚窄且舉極小須可容身未
必然也四釋右室五釋兩房共戶隨相列者非止
此也。
四腐爛藥者世所同棄而實可収即大小便也有本
說云陳棄藥者謂世間煑殘查滓可棄者取重煑之
得療便止何須問本。
四腐藥制中有二釋初釋中小便治勞大便解熱
名黃龍湯有下即次釋則通眾藥人所不用故云
陳棄即腐爛異名謂但將治疾勿究所來故云何
須問本。
就開五藥酥蜜分二油不分者可解釋耳。
開中酥分生熟蜜有蜂石油獨不分可解釋者酥
雖體一生熟味殊油縱生熟體味不異故無可分。
三就總結分文為二初至前去來明即坐誨約二弟
子當日三時下明後起隨行。
三結勸學方權分中即坐謂受已未散誨謂教誨
約即誡約。
就初又二初至當問和上闍棃當相委示二當令受
具者在前而去深防制也。
即坐分文中當相當字去呼深防制者受者在前
十師隨後恐有乖儀預作防準。
前又分六初汝已受具下至眾僧滿牒受緣成足勸
以護持無得謂虧不重受體而忽犯也二汝當善受
教法下明自行化他三昧之業三和上下明奉法奉
行義須隨順云如法者簡非法教不行無過四應學
問下前明自行化他初入修福今已將久當修智分
故福智二輪與天地而同德五汝始發心下勸奉前
教因果盡然感果必至也六餘所未知者顯法由人
通要假師授方資成也。
次釋初段總分中初但示總意文如後釋二中受
教即是營福先須自行然後化他三昧業者即習
禪定並屬福業三昧亦云三摩提三摩鉢底或翻
為定或翻等持三中如法謂合法律非法反之四
中躡前第二以顯此文二輪兩儀喻其必具五中
因果盡然通論一切驗今奉教必不虗因文云唐
捐猶言虗棄六中資若訓助即屬二師或訓取者
即屬弟子。
就初段中汝已受戒者總明受體也白四如法者結
成教法也得處所者在作法界內非自然也和尚如
法者明根本師入戒緣也阿闍梨者即受時二師非
下所問也眾僧具足滿者結成支證不謬受也並為
人法僧界四緣周具形終奉持不慮妄受總結付之
幸依行也。
別釋中初科牒釋六句初是受人即含體相資緣
事如法也二法三處和尚已下三段並是僧收支
證支猶共也竝下總結四緣人即是事。
至時隨機可唯此盡立法以為語端未必謹誦也。
後結示中上二句教增損下二句示前文。
二弟子日三時下明師資相攝法略舉其致餘廣如
鈔。
後起隨行明二師中初科略舉其致即示注文指
如鈔者即師資篇。
就分為二初本師和尚明相攝法後請依止下顯事
緣有障更須師他。
<pb n="291"/>
次科事緣有障即命終休道遠去等。
所以受後即明二師者以創奉大法但有願心至於
萬行亘周前境有緣乖法罪即自科不以無知謂免
咎責唯除便利餘竝須問故於此明恐怠慢也。
三中徵釋以申教意初敘受體至下次明隨行互
徧也律制唯除次小便利一切並須白師。
二請依止中緣明離違遂造非法教須別請用補和
尚故也。
次請依止釋緣中離收命終休道違即決意出界
或可二字並該三緣。
所以五夏有知聽離依止者據教相也律中五分成
立乃免從他者據行體也各有其致不矛盾也。
釋法中初科律有兩文乍似言乖故約教行以分
依知趣合故不矛盾五分即戒定慧解脫解脫知
見五法成身故名為分。
具德中言知犯者作過緣成也知不犯者識治能也
知輕者下四聚也知重者上二篇也委識名種知練
相壯無纖亂也。
簡德初科簡解中犯等四種竝見律文非學不了
故制委識犯不犯通該篇聚輕重局分上下名種
相三如懺篇分別。
重十歲者俗年壯室志幹成立隨所處斷善離羅網。
簡年中以二十受戒今滿十歲即是三十故曰壯
室禮云三十壯有室志幹成立謂有節也處斷離
過言其方能也。
無德不依者依在欽重誠由行解累負人情義無歸
向故雖專獨非罪緣也。
無德中初敘可依累下示不可依若作若作上聲
則數為非義若作去呼則自不清白並負弟子依
賴之情專獨非罪謂無師時許不依止故。
二就尼受分文為二即標受也。
就初標緣釋名如文摩是天音此云為母重尼稱者
以愛道為尼之先即佛之母故預同類相從為摩如
此世中皇姨皇舅之類也。
第二尼法釋標中初科如文即指善見佛呼愛道
人遂法之預廁也（注中魔字寫誤）如下舉例皇即訓大父
母之族尊故稱之。
文列儀式不便者以男女染汙生議之先依位列之
便屢接形故割三眾次沙彌後。
次科即智論文依位列者謂依五眾次第則男女
相閒似於匹對招世譏嫌故云便屢接形屢猶近
也接形謂男女交參。
引愛道經者以稟質輕懦情智近局若不制依喜隨
飄蕩故八敬之始竝得戒之緣準法敬之法還千載
深知機矣。
三中初敘報劣若下次顯須依飄蕩即放逸無拘
故下三彰益八敬始者最初愛道因之發戒法還
千載善見云若度女人正法減半佛令傳敬若能
受行還復千載深知機者美佛權巧也。
就後受中依眾分三。
釋受標中言依眾者尼三眾。
初授下眾法同上不出。
列釋初科下眾沙彌尼受法同前僧中故略不出。
二就六法初式叉者學也摩那者法女也標法分二。
六法標中梵云式叉摩那此翻學法女。
就標緣中具列兩相初淨心者以女人志弱愚教者
多隨緣造過特由學淺故特聖制增位勸學男子不
爾多堪苦緣雖為難阻不即陵壞故僧位中不曲制
也二淨身者由曾出適言歸事人後喪從道懷胎受
戒誕育懷挾譏過由生故限二年可知染淨是知學
法為淨心本文列盡形者是也約制有期為淨胎本
文列二歲者是也兩設其致各有源矣。
釋標中三初標舉初下次別釋初釋淨心前敘尼
<pb n="292"/>
有增位謂別立一眾勸學即重加六法男下次明
僧無反尼可見二釋淨身適即訓往歸猶嫁也後
喪從道謂夫亡而出家者誕育謂生子懷挾即抱
持是下三結顯初結淨心引後說相既通盡形證
知修學約下次結淨身引後結法既局二歲顯是
驗胎各有源者即上二本。
就法分三。
釋法總分三者一緣二法三相下文但釋緣相耳。
初乞緣中文列十歲曾歸者女人謂嫁也十八童女
者處室未歸也有斯兩緣同學二歲。
制緣中初科初示緣異處室謂室女未歸即未嫁
有下次顯學同（注中嫁字合作歸如疏所牒可驗寫誤矣）。
此學法女無戒體也但受別教位過沙彌如上已解
恐忘故重言之以人不解謂分三眾有三戒體實同
而異但增學也何以明耶依六法行無過聽受分有
所犯更從始學或不學法或學不滿或缺不行竝名
非法為佛所訶義無輙受。
次科初以義判體同沙彌無別戒體指上解者文
見二下之首以下斥非實同謂體一而異即增學
何下推所以即明六法增法檢行為受方便義非
發體初敘如法或不下明非法或不學者謂都不
受學不滿者此雖曾受年限未充缺不行者受已
有犯不復從始如尼律中並因起非佛訶制戒故
云為佛訶也。
今行事者多信意言不遵制意故有年末授學法正
朝進具或具二年中多缺犯應更與戒忽而不行或
少或多雜亂難說。
三辨行事斥世中初文初通斥故下別列年末受
學正朝進具即以兩日以當二歲應作四句一年
缺行具（如上二日并下或少而無所犯）二行缺年具（如具二年中間缺犯并下
或多謂過二歲）三年行俱缺（上三句並非法）四年行俱具（唯此句得受）
忽不行者謂慢教也。
亦有一師當白四法都盧成就謂沙彌尼六法本法
及大戒也相共召之名㮯樸戒不知何出此復何論。
次科尼中四法一白四受故云都盧此即方俗之
語猶言一併也㮯音混（木未破曰㮯謂圓㮯也）樸音朴（木素曰樸
謂匠未成器也）彼謂但一法受㮯成樸質不須更分漸次
多端也不下正斥上句斥無所據下句明無可取。
今立正法當順律文務取優長百代無古。
顯今中初科一須合教二須理長優即勝也三可
垂世百代無古久而愈新誠由有考故至無窮。
六法女中若全不受若受有缺或年不滿諸同一科
還如不受不合進戒闕尼一位何有沙彌徑尼受具
也。
次科簡非正明中初列非受有缺者即缺行也諸
下總判無沙彌尼受具之理故例判不成。
若爾沙彌不受得受戒者答不同也一無文開尼受
已得具二男氣剛正有秉持故三為女弱不能持戒
故生一位以為行本今無本行何得後受四者男無
可試身胎故不限於時月女則反前故須具學。
釋妨問中沙彌不受十戒直得具足但僧得小罪
那與式叉不同答中初合總合一下別示有四初
即反顯沙彌有文開故二顯男位開則有益三明
沙彌蹤闕五十能以具戒即為行本尼則不然故
加此位四則易見準知頓受唯許僧中不開尼眾
問不受五十直受六法得不答式叉以十戒為體
若容直受則無所依故不可也。
今約上文十歲十八二女受學年滿受具者義須推
之如十八式叉年初即受明年十九後年二十正滿
兩周得戒定也如是正月二日乃至臘月晦日皆得
受具可獨在於正月元日也不妨最小式叉臘月盡
日受學法者猶是十八年內沙彌尼受法得一日也
至明日歲初為年十九一周學之後年二十與受大
<pb n="293"/>
戒判言為得不違教相驗胎身淨豈與前減同日而
言哉。
今義中初通標如下別舉初明年月俱滿如是下
次明年滿日月不滿最小之者實行一年一日以
臘月盡日即當一年不違教者年數滿故可驗身
胎以經年故豈下異古前減即上所斥然今雖減
與古全乖不同日而言者言與彼異也。
彼不行者及至受時僧問滿不尼徒無媿唱言滿淨
自誑不了用受何為況面奉佛口行虗詐何遽此急
恐失聖耶然彼聖果非虗言之所得矣誡之哉。
三中初敘謬以僧中正受先須問尼六法滿淨滿
謂年具淨即行具自下正斥初斥誑自不了謂不
曉了況下次斥欺佛何下斥忽遽以不行六法欲
速受具故妄語障道判非得聖今時皆爾五十六
法一併而受便受具戒必無得理無戒滿洲正當
今矣。
就乞法緣五儀具也兩膝著地此長跪也謂足指及
膝拄地律中為身愞弱互跪倒地佛令立儀與僧異
也今時骽地猶勝大坐佛前也。
乞法中初科初總點五儀兩下別釋長跪仍引本
緣明與僧異骽吐猥反謂以股臥地也據非跪儀
且勝大坐。
正行之前須請和尚以乞法中俱銜作故。
次科文中不請和尚而乞中牒之故令先請準僧
詞句。
文列大姉僧聽者以對異僧必還從僧亦無失也兄
姊皆先長之美號得意在斯文乎。
三中初明簡異必下次示義通必還從僧謂牒大
德意在稱美今云大姊深得本意。
文中著見處立者恐成賊住準相如上受具長跪合
掌遙祈亦得。
四中初示制意準下示儀式祈求也。
三召來眾中示名相者以遠雖得法不知何戒故列
相顯不與得罪如律結之。
說相中初科由是遙被故須示相不說違制故律
結罪。
就相分三初標舉總示二不得犯不淨行顯示輕重
三佛言下分簡位別行通有無。
初總舉中顯人尊法勝何得不重也。
次科總示中舉佛三號欲示人尊以彰法勝。
就六相中不分自別。
初相中分二不得犯不淨行至釋種女明戒正體也
舉本重勸非正學體也。
次顯輕重初相釋戒正明中婬盜等四即本十戒
故云正體望前已制故云重勸。
問此學戒沙彌尼知何重舉耶答非謂不知前言重
舉誡勵增學也如今師授曉夕勗訓重述前言何處
更別有法也。
問中欲顯列相重舉之意答中十戒已說故曰前
言今復述之故云重舉誡勵增學謂舉前根本勸
後學法也下引師訓例通重述勗亦誡也。
二若與染污男相觸者正是學宗心須淨曉中必行
缺應從重受故列形終可不然乎。
次學法中正學宗者即今所受正戒摩觸須淨曉
者淨謂奉持無犯曉即明達教相。
乃至眾中故作妄語戒學別論相天分也五非時食
六飲酒者此無可對直舉學本盡形行之。
釋餘相中初例餘三重由下三中並前舉重戒後
明學法故云戒學別論相天分者謂同天地高下
易見五下次別釋後二但有學法故無可對。
三就緣分別中。
大尼所奉戒應學者增本位故學相亦同。
三簡行同法中初文增本位者過沙彌尼也。
<pb n="294"/>
若爾沙彌亦通萬境應名學士也答學有漸頓制有
緩急士則隨境能防雖犯無重加法女則易為緣壞
增位尊彼沙彌犯則隨缺便補如大僧行高德遠以
所防多故餘四漸踈故位隨降可通照矣。
問中式叉同尼故得名學沙彌同僧例亦應爾答
中初二句通示士下別答初明沙彌不名所以由
望大戒則為緩望不增位故為頓則學頓而制緩
也若準他文亦名小學但非本號故沒不彰女下
次明式叉得名之意則學漸而制急也仍舉五眾
所防多少以顯沙彌式叉二位優劣得名不同。
除自手取食授食與他者有人解為二緣今則不然
餘行竝同大尼唯開不受授尼不同尼從人受方與
尼有此異耳若論不受惡觸何得不無戒下四眾罪
不虗列理自從人方可進耳。
次釋異中初出古解為二緣者彼謂除自手取即
開自不受而食也授食與他開為他作能授人也
今下次示今解初約一緣釋通文相不受授尼對
簡大尼受已可授準鈔亦據無人方開若下次斥
古謬說不受食戒下列四眾可驗同制義無輙捉。
此二學法女具學三法下文列三品相極曉然以今
通誦不識戒學故為分之無所解也。
三法中初科初指文顯以下次示分意無所解者
言易見也。
然古師相傳受六法者加五條衣以對下眾著縵衣
故。
辨服飾中初文然既位過小眾服飾宜殊雖是古
傳於義可取。
近人行事是沙彌者例著五條至於六法還同本服
是則律崩法壞漸訛替也為師為匠俱行諂附密誘
沙彌不覺滅法以多論文沙彌二衣一當安陀會擬
常務也二當[鬱-山+止]多羅僧擬入眾也若是正衣不應云
當故以位分上下衣服標異也律無明斷故有斯漸。
斥濫中初科初敘訛沙彌著五條則僭於上式叉
同本服則屈於下是下正斥諂附謂私於己徒密
誘謂容其僭濫下引多論證知非法當字去呼代
也故下結上相傳律下究訛所以故有斯漸謂漸
訛也。
復有一師沙彌所服全同具戒以制三衣本為寒耳
大僧蒙給可簡下眾故齊給三。
次科初敘非大小同服本制為寒義無簡小。
今解不然緣起制僧下眾非制必隨時服教所不禁
若是未具已受三衣不應大戒更示三號鉢亦如此
體是下位供奉為務僧器受用自足形有縱有依持
法終未具理必衣鉢大受時須如文所列至於出家
十戒非制故不問也即三衣鉢也。
次今解中初敘僧具緣起制僧即衣犍度為比丘
制隨時謂隨寒熱單重換易若下次明小眾不許
初以理難破以受具問難先示衣鉢必先加受豈
得後示可驗前無鉢亦例同但可依持未可即用
準用僧器縱下示乖法理下示正儀大受時須謂
受大戒方制具故如文列者即羯磨詞中牒衣鉢
故至下取反例十戒不問顯非合具即三衣鉢者
轉釋十戒所不問事。
三明授大戒法就文分二。
初標緣中列諸受相略為四種廣列為七八敬善來
破結羯磨也前三如上已釋後一離分為四相如上
顯然此羯磨後代所行須知緣法。
三大尼標緣中初科諸受前三局一羯磨開合故
略四廣七前三後四並指前者即總義中上即指
略然下敘起羯磨之言通含四受。
遣信受者法預尼也價直半國梵行難故開今時所
量非類故閉也。
遣信中初示本緣起法預即尼名價直半國言有
<pb n="295"/>
美貌也今下明後不開所量非類謂設有姿態必
不能及。
十歲曾歸者由經奉給有持戒能加學十二進受大
戒此則互說不同。
曾歸中初文敘本開意葢取有能互說不同即如
下引。
如多論云十二得戒者夫家役使堪忍苦緣加厭本
事故僧祇云先嫁任苦加有黠慧故開成受。
次科多論僧祇並據十二皆取堪任同今四分黠
慧即猒本事。
母論中十歲嫁者度出家已二歲學沙彌尼戒又二
歲與式叉戒滿具已後得與大戒計此年十四是也。
母論又加二歲部計不同。
承有論云女年十歲曾嫁歸者與十二歲學六法滿
已與受戒也曾憶見文近忘不知何部有彌沙塞師
從中國來亦云年二十二當與受具。
傳聞中初敘所聞嫁歸語重疑是寫剩曾見後忘
示同眾人故有下取人為證彌沙塞即五分部師
詳彼部意由曾出嫁霑染塵緣加十二歲學法磨
鍊或其然也。
既有斯異明須詳審然從多文年十二得至時觀量
堪持戒否。
三中初結前然下示所取至下誡觀機。
三十八童女如常行之。
十八童女如文所明。
四邊方義立僧尼各五自宋已前史籍不載及後楊
輦還依中國如前明也。
義立中佛教後漢時來曹魏之時立僧受法尼唯
一眾邊受至宋元嘉十年僧伽䟦摩至於楊都求
集西尼立二眾受故云還依中國自此為始則知
爾前史籍不載輦謂天子都處指如前者見總義
中。
就正受中又分為二初明本法二就僧受法。
正受標分中先尼中受故云本法為後僧中正受
方便亦由報弱故立階漸。
就初尼中前具諸緣如僧無異後加正本大同僧中
異者重解餘可知也。
本法中初文前緣即謂師等八法後加即白四正
受同不兩繁異須重解。
前畜眾中尼為師傳加僧二歲者顯志弱累年為德
也女人多態樂畜徒侶猶本習也如律上下為畜弟
子制二十餘戒年年度人不能教授多違犯故隨度
制畜眾法命尼眾量之也。
牒釋中初科初釋加歲與僧不同累猶多也女下
次明制乞反其女習仍引律文以彰敬意即尼戒
本單提篇中上下文也今略列名一度姙身婦二
度乳兒婦三度年未滿二十女四十八女不與二
歲學法即與受具五與學戒不滿六學戒滿不與
受七小年曾嫁不滿十二八小年學滿不白眾輙
與受九知彼不白而輙與受十多度弟子不教二
歲學法不以二法攝取（即年年度人也）十一不二歲隨和
尚十二尼僧不聽而授人戒十三自未滿十二歲
為和尚十四年滿十二眾僧不聽自授人戒（即不乞畜
眾也）十五尼僧不聽而謗僧有愛等十六父母夫主
不聽輙與受十七度憂愁嗔恚女十八勸式叉捨
學法與受戒十九從式叉求衣與受戒二十不滿
一歲授人戒二十一與本法已經宿方往僧中受
（下對時中即引此文）。
就乞法中云阿姨者以重和上同愛道故是佛母妹
同號姨母也。
次科阿安葛反即尊上之言同佛姨母名重可知
注中二事即法食也。
後就正受緣須五義一對時二約眾三明界四立法
<pb n="296"/>
五料簡。
初中律制即日往僧中若經宿者得罪。
正受義門對時中初科文如前引得罪即犯提。
問失本法不答不失也法由捨故隔日非解。
問中上云得罪不言法失不失答中初句直判下
二句示意解亦捨也。
若爾更新本法即用故受答文不明出亦任取之雖
故法在而是佛制義有涉疑捨受如法如諸疑相皆
佛所聽故也。
轉難中法既不失為重受本法為不須耶答中初
約兩通答謂再受不受二皆得也雖下次約重受
答以違制教得否不決故云涉疑言捨受如法謂
對首作法捨前本法重新更受下舉疑例如律治
故伽藍不知淨地所在又先結大界後結戒場又
大界結不如法標相漠落並令解已重結是也。
二約眾數者。
有人行事作本法已將三兩尼送至僧中與受大戒
便立義云尼在僧中全不秉法何勞眾往界亦不須
縱文列二十眾者前後列之非一時也。
第二引古中文出三過一不知此法二眾同秉二
不知同秉各依法界三妄通律文律有二十眾比
丘尼彼謂本法正受共為二十故云前後列也。
今量不然尼之依僧受隨一也尼有犯殘皆二部僧
中具明行法或八人四十人同秉羯磨法是僧執所
為在尼評問和忍義通兩眾何容至受遂分彼此故
律文中二部僧具足滿者就大僧中明之豈同前也
況復五分正文十尼將往四分亦云彼尼僧應將詣
大僧中竝不可減略也。
今解中初句直破尼下申理初明須眾及界舉隨
例受隨即悔殘如戒本中明列人數故不可異前
與半月僧尼各四即八人也後正出罪僧尼各滿
二十故四十人問和通兩眾者即顯同秉義須結
界故下次通律文豈同前者正破古解同前本法
而言二十也況下引證甚明足彰前謬。
三明界者。
有人不立由法在僧。
第三釋中初科彼謂尼不秉法故不須界。
今解須界以法是兩眾所持既行僧事義無自然雖
是僧作尼開重結諸律所聽明有事故如五百問重
結之不相叉者恐出僧外非成同法。
次科初立理雖下引證諸律聽者即是善見及下
五百問彼云僧尼重結得不得相叉謂界相須等
準非同法雖叉無害。
四立法儀式。
然行事者紛紜意言謹依五分彼十比丘尼將本法
者至大僧中在前相對與受戒也。
第四詣僧法中初通斥謹下示儀五分明文反前
臆度。
今時行者僧尼單列各面相對本法在中然據外相
不無議涉縱容取中義亦通成當僧在上位前後叢
坐尼眾在下還聚一處使尼教師引本法者從僧次
禮然後在僧戒師前如文乞等。
次科初出異然下立法僧尼相對尊卑抗敵故生
譏毀然於禮乞對受事有不便縱容取中是今裁
度中猶當也二眾同行上下叢坐一位有倫序二
行事順便。
五料簡中。
問本法尼已聞白四得聞餘法不答已聞應開但是
未具至於僧中所有加結不預僧例若得在者用僧
何為要由僧作方成尼具故知異也正作結界須自
然外後加白法一一召入。
第五初問中餘法謂尼結界本法尼得同聞否答
中初明不合已聞應開是縱未具不預即奪僧中
<pb n="297"/>
加結謂往僧寺尼結界時若下二簡異謂若許在
眾同法則即是大尼何勞僧受耶正下三示制度
謂結界時令本法尼出六十三步外等。
若爾未預僧法全是無戒在內何妨今解此尼不同
下眾全未得法故須消息中間人也故律中明名本
法者為比丘尼相濫具戒然未預僧法何名具也。
次難中既無具戒義同小眾體不足數何妨在界
今下釋通初定名消息猶言詳度也中間人者非
大小所攝故故下示義初明非小名字去呼然下
次顯非大。
如僧史說求那䟦摩傳中尼戒大僧中生假令不作
本法直從僧受亦成但犯罪耳律無正斷而是所通
以事證知故知僧中大須立法方發彼戒若不能結
界二眾不滿中容非別眾用界分若不約之雖來無
用受定難剋寧可本法不成事通得不必若僧法有
缺定判虗行一世又須誡哉。
引勸中初引傳文即宋元嘉中師子國八尼來問
䟦摩曰宋地未經有尼何得二眾受戒今引䟦摩
答詞律無正斷謂無不作本法不得之文以下凖
誡初敘緣成若下次顯非法中容非別謂設二眾
滿須看不足別眾兩相眾用界分等者出須界所
以謂若無界限不知和別則無僧用剋獲也寧下
三結斷得否無體妄持故曰虗行。
就文分三緣法相也。
初緣有四。
一明請師雖律非制當時必須若不告情何由妄作
此即義有文無也義理加之。
牒釋緣中請師律文不出義準僧中加之義有文
無顯知是略。
二教乞戒應尼教師如法教之情必愞者如十誦云
因式叉尼語不正故餘人便笑開餘人代乞者得戒。
二中初釋自乞情下次許代乞愞謂愞弱。
三戒師和白法如文可知。
三中文云大戒望小為言。
四正明問難遮中如前顯父母夫主先問有無有問
聽不無不須問奴婢罪名士女同諱僧是知法義須
轉勢也二根下病非女五也世俗所諱僧尼同恥不
問亦得故僧祇中僧問遮法除女隱處也以彼此懷
慚失弘誘相耳。
四中初科初通指父下略釋初釋父母聽否次釋
奴婢俗禮以有罪者為奴婢故云罪名轉勢裁問
如前已明三釋非女五相難分二根一也道合二
也道小三也常漏便利四也涕唾常出五也世下
教轉問仍引僧祇證知多恥。
問學戒及清淨相文列為二如能長引一時俱答亦
得乃至遮難長誦長答前後交亂但應十三及諸遮
者義竝通也今時鈍弱隨問不解何能引答不妨鸚
鵡逐語而聲終未解意還同不語如是例之。
次科初點文云列二者先問學戒謂受六法後問
清淨謂中間無犯如下示總答例餘遮難並別牒
而問通用一答但取相解無非成法若不解者雖
復別答反例不成故云今時等引答謂長問而總
答也。
授戒相中前列八重中列四依後明結付。
釋相總分中初八重四依各有標自從汝已受戒
下即結付也。
初止持中大如僧中但闕喻耳。
釋八重總指中言闕喻者據文前別列八重後總
舉四喻四分文闕故引五分足之。
就殺戒中墮人胎者謂初七日後凝滑精段隨落皆
重由識託之失所依故。
殺戒中初科初示分齊初七日後者舉其最始由
下示犯意。
<pb n="298"/>
厭禱如前。
次科厭魅也禱俗呼為到非。
言呪咀者呪謂言辭誓約不得違越咀謂結鄙惡言
私罵令受由彼過業與妄相應遂令衰弱漸就瘦死也。
三中初科初釋文由下示意過業謂過去結業與
今會遇故或有中者。
多為呪字音周又悞也加文音粥周六反之咀字悞
也此乃音敘即咀嚼之咀也字須為詛阻慮反知無
益談居世須耳恐俗輕也。
次科初呪音周又字聲俱誤如文字須從示聲宜
音粥檢今字書呪字正是呪詛祝通呪粥二音謂
祭祀祝贊應是後改疏依古韻詛字從言有從口
者字音俱別為遮文字學者專攻名相無補於道
故云無益談也復慮不學空然無知而自足者故
云居世須耳。
就後重初分六初不得相觸乃至畜生輕重合論俱
不應也此深防之言二若尼染心以下方顯重位識
限相也三此尼非女者顯己越滅聖心也四是中盡
形者約報持也五能持不者舉相以示六答能者自
誓從約義無後犯餘三例爾應須引緣解文恐繁故
也廣如注尼戒本中。
後四重中但釋摩觸節文為六餘三例之初中非
人犯蘭畜生得吉故云乃至輕猶不得況作大重
故曰深防三中越即是違滅即毀滅越滅聖心則
非其族也六中約即制也餘下指例應下示略廣
下指廣注尼戒本其文已亡。
總顯四喻其相如前但後四重還前種類。
釋喻中八重而列四喻以後四重種類攝故觸八
婬類覆隨妄類。
有人讀文不識後四名作何戒文中具顯犯摩觸故
犯八事故覆重故隨舉故神思高浮不著字讀何猶
曉也。
示名中初敘迷名文下列示神下結責高浮謂恃
俊輕易故讀文不細。
說四依中樹下依者非蘭若中尼輕易陵不行此教
何妨餘樹得受頭陀也如五分說四依無樹下坐改
云依麤弊臥具也四分文同義非蘭若以多難故。
四依中初科尼不許獨居蘭若故樹下依必在聚
落如下引異彼律第三僧尼不同麤弊去著靡也。
如僧祇中尼受具已為說八重十九殘法三十捨墮
乃至隨順法也。
次科僧祇制三篇前二戒分提是威儀之首僧殘
多四分二戒乃至隨順者即四重後各有勸持文
尋之可見。記三之六

<sarticle>四分律刪補隨機羯磨疏濟緣記四之一</sarticle>
大宋餘杭沙門　元照　述
四分律刪補隨機羯磨疏卷第四（從衣藥受淨盡末文）
大唐沙門釋　道宣　於終南山豐德寺撰
衣藥受淨篇第四
釋衣藥受淨篇。
篇目衣總二衣藥含四藥衣中受通制聽三衣百
一淨局聽教唯收諸長藥中受該四藥手口不同
淨唯七日但收長藥。
上明受戒法儀攝法在己義須將護前境通漫未可
隨彰故約形有用收行相然身口之累在生為重受
納將攝多隨妄心隨妄染神未卒清蕩是以大聖設
法防之欲使形備法儀心存正觀折挫我慢袪遣鄙
雜衣藥設致大意如此。
本文來意中初結前篇義下生後意又二初敘從
要立法將護即隨行前境漫者徧塵沙故形有即
身口然下次顯治病有功初敘病身口累者謂衣
食也多隨妄者謂自任也是下明藥形備等者外
<pb n="299"/>
正內明任運使爾我慢是惑鄙雜即業挫則臥反
摧也袪去魚反謂拂除也。
就文以判正宗第三衣藥相交且分為二初明制畜
必須受持謂衣鉢坐具也二明聽畜隨緣有無則受
淨衣藥等就此二事自分二段。
總判中相交謂交參也制唯對受但局衣鉢聽兼
受淨則通衣藥二事分二即制聽也。
初中二前明衣緣本制後明受持行護。
就初標章多畜衣下廣分所以約為十門初制畜三
衣意二求財法三明色相四明衣量五重單相六條
相多少七長短相八作衣法九補治法十護敬受用
法。
制門衣緣本制標分中初標章者即受衣法也。
初門如律中說如來因諸比丘畜長不自節約是以
初夜著一衣乃至後夜著第三衣明旦因制如衣法
初。
制意本律中初文因諸比丘即六群等乃至者略
中夜著第二衣緣起在犍度之首故云初也初中
後夜漸覺陰寒故令阿難取三法衣次第重著。
始於仙苑度五比丘善來之唱三衣被體何有重制
者由聖制法衣年歲已久隨緣運造章服不同教網
創弘多從道務至於儀服蓋非木致由使諸濫次第
生焉不可怪也。
次科初敘難仙苑即鹿野苑婆沙云施鹿林梵摩
達王以樹林施眾鹿故亦號仙人論處羅勝仙人
始於彼轉法輪故意云初時已具後衣法中何以
復制耶由下釋通初敘年賖事變教下出變所以
急於修證趣得覆形不暇如法遂致訛濫。
文引僧祇賢聖標幟者律云欲應袈裟服當調伏結
使故非凡恒所服也又賢愚中堅誓獸王獵者披袈
裟故不言致射既被箭已忍痛至死但言著袈裟者
當於生死疾得解脫。
僧祇中初文引四分偈顯非凡服上二句云懷抱
於結使不應被袈裟結使即見思惑體是三毒次
賢愚經云佛告阿難古昔無量阿僧祇劫此閻浮
提於山林中有一師子名𨃓迦羅毗（秦言堅誓）軀體金
色光相明顯時獵師剃頭著袈裟內佩弓箭以毒
箭射之師子驚覺即欲馳害見著袈裟念言此人
不久必得解脫所以者何此染衣者三世聖人標
相我若害之則為惡心向三世賢聖便說偈曰耶
羅羅婆奢沙娑訶乃至獵師剝皮奉王王求仙人
解說上語云耶羅羅者云剃頭著染衣人當於生
死疾得解脫婆奢沙者云如上人皆是賢聖之相
近於涅槃娑訶者云如上人當為諸天世人所見
敬仰等。
餘如事鈔廣引經證至時牽挽莊嚴辭句共相顯發
令聽信奉可不好事但莫專執如何非道秖執不著
最是妄本如此覺之。
次科初指廣見二衣篇至下勸引牽挽猶援引也
但下破執上二句破所執次二句破能遣執是病
遣如藥病去藥存藥還成病復是法見微密難除
故云最也下句誡觀察學者至此慎勿強會汝今
惰學尚未有執將何為遣况令遣遣必非己分自
非定慧照達名相一切緣生則終日談玄未說一
句終日執卷未始看文猶如揮手於空可謂如如
不動若斯傅演何往不通。
如多論中五意最好論解佛語多從理故初云一衣
不能障寒三衣能故如是除無慚愧者由常一衣染
淨通著慚愧不生以隨三用各有法式屏露行護發
生善心故三者由僧伽梨隨聚方服能生物信故四
者若在道行反披高牒敬護如塔幽顯懷德故五威
儀清淨者四儀受用各有所在。
多論初標歎初下引示初意障形二即滅惡餘三
<pb n="300"/>
生善三四生他善五生自善如是下四例前並云
一衣不能三衣能故隨三用者下衣作務道行中
衣入眾法食上衣說法入聚發善心者此生自善
下生他善反披高揲者四分聚落外令反著衣僧
祇不著者澼褺舉之幽即非人顯即人也威儀清
淨言無過也。
上解三意須識三名廣如事鈔今略解示恐未見鈔
依此略得。
釋名標中初句結前三意謂須三之意指廣顯略
意令對照。
如多論解此三名者為現未曾有法故九十六道無
此名也如安陀會者本中梵音此方無名體相知從
何譯故古翻經多異傳者莫非此致。
敘無翻中初文引論明出自聖心非凡所測如下
略舉一名以顯多譯餘二例之。
如三衣名總號袈裟俗無其字但隨音出梁時安大
師云道服也然袈裟者本翻染色實非衣名故律文
云應作袈裟色即壞色也何于名體故六味中有袈
裟味可是衣也如十誦中翻為敷具謂三衣相方若
氈席也四分翻者以為臥具如今被衾若漸親也如
多論云臥具者是三衣名如戒疏解終非本服不知
何名。
次科初示名通三衣同名故云總號增一云如來
所著衣名曰袈裟華嚴淨行品云著袈裟時當願
眾生等俗無字者梵語借音但作加沙後謂之衣
故篇韻中例添衣字梁下又二初引人語應是襄
陽道安法師然安出晉朝而云梁者未詳所以或
恐梁朝別有安師然下評量道服之言殊非對譯
袈裟染色名體全乖引四分彰非舉六味反質準
涅槃經甘苦辛酸醎淡是為六味不云有袈裟味
不知何出如下次引教文二律並取方相以翻多
論所釋止定其名未知袈裟從何為目仍指戒疏
見捨墮中彼云但以三衣總號此土先無不知何
物而廣長之相同此被敷故即相翻云臥具等餘
廣如彼。
今隨別顯薄知其用如俗衫袴衣裳及至釋名則云
上曰衣下曰裳也知是何物得分便已又且諸色界
天行梵行故皆著斯服本非人衣知何名目。
別顯中初科初標示下引諸文各據一相故云別
顯此無其物名不可考故云薄知薄猶略也用即
功用如雜染等如下舉例初舉俗名以例無實釋
名漢劉熙撰字書皆爾不獨一文物本無名隨義
強立且分別相考名求實罔測其由故云知是等
又下次舉天服以顯難知。
如大集名離染服。
賢愚名出世服。
次科通名中大集賢愚名異理同與下雜記離塵
消瘦蓮華等無非遠離解脫之意。
四分名三法衣是軌用之名被則心行正法故文云
雖被袈裟服不能除怨恨則不應此衣。
四分標名示義心行正法不出二持仍引文證即
律拘睒彌犍度偈云雖有袈裟服懷抱於結使不
能除怨害彼不應袈裟結使已除滅持戒自莊嚴
調伏於怨仇彼則應袈裟。
若依真諦九卷雜記云袈裟是外國三衣都名名含
多義或名離塵服由斷六塵故或名消瘦服由割損
煩惱故或名蓮華服服者離著故或名間色服以三
如法色所成故。
真諦記中此指西竺故云外國名含多義示不翻
所以離塵是破業消瘦即斷惑蓮華喻上二種前
三從功後一從色。
又如法華經云著如來衣者大慈悲心是比丘同佛
所服故知行慈者衣如鈔引經四寸著身戰諍俱息
<pb n="301"/>
豈非慈力之所被也又上云梵天行四等故恒服此
衣義彌顯矣故此衣者亦名慈悲衣又成律偈意也。
法華中初引經彼云是善男子善女人入如來室
著如來衣坐如來座乃為四眾廣說斯經如來室
者一切眾生中大慈悲是如來衣者柔和忍辱心
是如來座者一切法空是安住是中以不懈怠心
為菩薩四眾廣說是經此謂弘經三軌然今以慈
對衣或恐慈忍理無異故比丘同佛服者下凡眾
生身被佛衣寧不自慶如下二引證初指鈔證即
二衣篇引悲華經云如來於寶藏佛所發願成佛
時我袈裟有五功德一犯重邪見人一念敬重必
得三乘授記二天龍人鬼敬其少分即得三乘不
退三人鬼等得四寸許飲食充足四眾生共相違
反念袈裟力尋生悲心五若在兵陣持其少分常
得勝他若我袈裟無此五力則欺十方諸佛等又
下次指前證四等即慈悲喜捨故下三結名律偈
即上所引令除怨恨亦即慈悲耳。
世稱福田衣以法畦畔之相世田用畦盛水長嘉苗
養形命也法衣之田彌弘四利之益增三善之心養
法身慧命也。
世傳中初標示即剃髮披衣時偈文相承無出故
云世稱法謂法則畦即田塍世下法喻可解彌大
也四利即四等三善謂無貪嗔癡也。
至時須引鈔及戒本中兩相照取。
別名中初科鈔見二衣戒本脫疏字見捨墮。
故相傳云安陀會者是內衣也[鬱-山+止]多羅僧是上衣也
在內衣上常服用故僧伽梨者是高勝衣如此釋名
皆從事也或有說者下衣名院內道行中衣名入眾
常服上衣名入聚落及伏外眾也故僧伽為眾梨翻
為伏即從用以翻也或從相者即五條七條九條等
是也或從價量或從寒暑及輕重等。
次科有五初從事內衣最在裏故高勝入王宮聚
落說法時著故或下二從用下衣中院內道行更
加作務此三時服用故上衣且舉二用翻名可見
或下三從相或下四從價者鈔云七條名中價衣
（餘二可準）或下五寒暑輕重即從時也分別功德論云
為三時故制有三衣冬則著重夏則著輕春則服
中是也。
文云不得捨墮物作下即第二門義由是法衣體須
清淨犯捨過財無任受法故不許也。
第二門乞求中初科初標指由下示意即三十中
諸衣戒有犯未懺加法不成故。
及邪命者言略事含知何不攝大而言之但以邪心
有涉貪染為利賣法禮佛讀經斷貪諸業所獲贓賄
皆曰邪命物正乖佛化故特制也。
次科舉相中初標事廣大下略示大要且列四種
賣法謂受財講說斷食即邀利休粮取要言之微
有希望之心隨所動用皆歸邪行內汙自心外彰
譏醜故乖佛化今時滿眼其誰免之悲夫。
如經中說比丘持糞掃衣就河所洗諸天取汁用洗
自身不辭穢也外道持淨氈次後將洗諸天遙遮勿
汙池也由邪命得禮不淨故以此文證心清淨者是
正本故也。
引文中初文初引緣即寶梁經周那沙彌名通大
小故云比丘以下結示淨穢由心不在物也。
依智論中言五邪者一高聲現威為利養故二者強
占吉凶三者激發令施四者改常威儀五者習學呪
術皆為利故言四邪者謂方維上下也。
次科五邪初中為利養故一句該下四種第四身
邪餘皆口邪四邪中略提名而已論云淨目天女
問舍利弗乞士者有四種食合藥種植田園名下
口食仰觀星宿名仰口食（今云上者謂仰上故）四方巧語名
方口食呪術卜算名四維口食（言其不正）皆為求食供
<pb n="302"/>
口甘為賤事故名口食。
雖求清淨財體應法綾羅錦繡俱不合故世多用絹
紬者以體由害命亦通制約今五天及諸胡僧俱無
用絹作袈裟者來此神州乃隨著耳親問彼云絹亦
有也但慈念故以衣為梵服行四無量審知行殺而
故服之義不應也。
財體中初簡文綺輕綃紗糓生踈葛苧並非應法
世下次辨絹帛初示制意蠶家乞得律制捨墮然
非蠶家展轉來者準律猶通今準大乘深求義意
竝不許之廣如章服儀中所辨今下引事證五天
即四方中間五天竺國諸胡即五竺之外親見親
問可驗非虗彼云下竝胡僧語梵天所著故云梵
服。
三云若以錦衣下明色相也即第三門義以法衣順
道錦色班綺耀動心神青黃五綵真紫上色流俗所
貪故齊削也。
第三非法中初科華文正間並乖道故。
如澄師在趙服御綾錦者此神道設化一時王制若
不從逐生民酷罰是以聖者權逐帝心故傳述也二
石云大和尚不知何以旌德宜位於王公之先服以
綾錦不可以此逐行澄法師神異之設何不學之。
次科初引傳即神異科竺佛圖澄西域人姓帛晉
永嘉中來洛陽善誦神呪能使鬼物以麻油雜臙
脂塗掌見千里外事又聽鈴音以言吉凶建平四
年四月天靜無風塔上一鈴獨鳴澄謂眾曰鈴云
國有大喪不出今年至七月石勒死子弘立少時
石虎廢弘自立傾心事澄下書曰和尚國之大寶
榮爵不加高祿不受榮祿匪傾何以旌德宜衣以
綾錦乘以雕輦朝會之日和尚陞殿常侍以下悉
助舉轝太子諸公扶翼而上主者唱大和尚眾座
皆起以彰其尊餘廣如本傳趙即石氏僭號二主
皆暴虐故云酷罰二石即勒與虎不可下示誡不
可効其著衣宜乎學其神異今人既無神異但効
著衣羊質虎皮何足貴也。
言袈裟者諸律多云青黑木蘭三如法色如鈔述也。
次如法中初科指諸律者四分十祇僧祇名同四
分十誦云青泥棧語少異耳下指如鈔見二衣中。
然袈裟者但翻為染則諸色者非染不成知何不是
故非剋相也今依善見云善來比丘衣同赤也大莊
嚴論云我著赤色衣涅槃亦云被服皆赤即今梵僧
皆服赤色真諦云中國僧雖五部赤色皆同一也用
斯事證袈裟染赤頗近實矣。
次科定色中初示名漫今下二引文顯相善見具
云善來比丘瓦鉢串左肩青色（句）袈裟赤色鮮明
莊嚴論因比丘乞食其家有珠為鵝所吞主疑比
丘盜之打之幾死不言尋打鵝死比丘方說主問
其故比丘答云我著赤衣映珠似肉鵝遂吞之涅
槃云如來入城乞食闍王放醉象欲令害我見我
翼從被服赤色謂呼是血而復見趣云即今者謂
親見也引真諦者據所傳也用下三結告。
然五色中亦有赤色者名同相別如青黑等可即體
同赤即木蘭所染微涉黑色即世南海乾陀樹皮頗
相類也。
簡正色中初示名同青黑亦然故引質之赤下次
顯相別章服儀云木蘭一色此方有之赤多黑少
若乾陀色是也。
文云聽長二肘下解衣量也即第四門義諸部極小
唯四分文出家貧乏故是常也且覆形儀何由可具
餘二衣相義同五分度身最好先以衣財從肩下地
踝上四指以為衣身餘分葉相足可相稱也。
四中初標示諸下牒釋初明本宗局量僧祇十誦
多論各有三品量寬於四分如事鈔具引出家等
者出極小意餘下取五分通文初令依用下衣宜
<pb n="303"/>
小故但云二衣先下示度身法踝即脚外突骨從
肩至踝即廣量橫堤竪條皆名葉相廣多不稱特
示度法長中無妨故不出之但使周身披搭得便
依文九尺頗覺有餘今人廣不五尺長過丈二反
執五分度身之文無乃度之不細乎習久成俗卒
難曉喻法服製度壞滅久矣。
文云若作新衣一重下解單複也即第五門義諸部
通會下二隨時若至大衣必須重複今多單作是非
法服得行受持服用得罪例知增減可自比料也。
五中初科初標示諸下正明下二隨時通單複故
大衣制定不許單故斥非判罪即據下門長短增
減故云比料。
所以唯複者由省事弘道無假餘長下二既聽則春
夏得服上衣是制若輕薄者則心易動非懷道相厚
重被形大儀是具聖制有以凡情未知又複取受衣
之時以制通三時故。
次科初徵由下釋初示通意複則難壞故云省事
下下次顯開制又二初約制心釋有問文中子曰
甚矣古之為衣冠裳履何樸而非便也曰先王法
服不其深乎為冠所以莊其首為履所以重其足
衣裳襜如（襜如盛貌）劒珮鏘如皆所以防其躁也以此
防民猶有疾驅於道者今捨之曰不便是投魚於
淵寘猿於木也（寘置）天下庸得不馳騁於狂乎俗禮
尚爾況出世聖道反不然耶二約對時釋分別功
德論云為三時故制三衣冬則著重（大衣）夏則著輕
（五條）春則著中（七條）大衣對冬故須複作此謂對時而
制非謂三時各定一衣章服儀云但以變在人情
不惟源本本在遮寒單踈非分。
文云應五條下謂條相多少即第六門義律中分三
衣則以名分未見五條七條以相別也以意通文則
如多論九品伽梨深成前例定知五下七中也。
六中初科初示本律但云安陀會等不以五七而
分中下以下義決多論上衣九品下極九條則可
為例。
極至二十五條者人云欲為諸有作福田故言二十
五有謂四有四惡趣及彼六欲天中無想淨居四空
及四禪是也。
次文初引示標人云者本無出故言下轉釋諸有
略為三有謂欲色無色三界也或云九有以上二
界各有四也此據依報器界為言今此以正顯依
細分為二十五文中以偈括之出阿毗曇論初句
總收欲界下地五趣四有即四洲次句準論合云
梵王六欲天梵王天即初禪第三天欲界有六天
（四天王忉利二天依須彌山夜摩兜率化樂他化四天依空住第三句論作無想
五淨居總論四禪有十八天初禪三天（梵眾梵輔大梵）二
禪三天（少光無量光光音）三禪三天（少淨無量淨遍淨）四禪九天
（無雲福生廣果此三凡夫所居無想一天外道所居無煩無熱善見善現色究竟此五三果所居）無
想即四禪第四天自五已上通名淨居俱舍名五
那含是也四四及六共成二十二餘即四禪中三
天有人計此便為涅槃究竟果處故特舉之使知
非耳。
所以隻非偶者以沙門行慈仁育為本同世陽化故
數非偶也然著服者知慈悲故如鈔說也。
三中隻為奇數雙為偶數陽生陰殺故取陽數意
令內省。
文云應法稻田者明割截相即第七門義也律云沙
門衣三賤謂刀色體也。
七中初文引律以示割碎為刀賤染壞為色賤麤
踈糞掃為體賤。
所以示長短者由世稻畦隨水處高下致別也沙門
服衣現長短者亦以法服敬田為利諸有聖增而凡
減喻長多而短少也。
二中初明長短所以水高處則畦狹水下處則畒
<pb n="304"/>
廣沙門下次示多少不同長則第增短唯一定法
喻可見。
又云互乖成受者受取依教必具三衣有而不持隨
夜犯缺為離罪故必須受之著取儀相用生物善長
短差違乖慈梵故隨步越儀一一結罪。
三中初明成受且成衣數故著下次明用罪由違
違制度故。
文云應法四周下明作之方法即第八門義也以周
緣故持無速壞也五條十隔者約相唯五通別短長
也應自浣染六事俱是成衣之務也。
八中初科為三初釋周緣五下明條相準例應云
七條二十一隔等相唯五者五七相定大衣九等
短一長異故云通別應下釋浣治六事如注。
割截褋葉屈襵三相者莫不從制及聽自本之未及
至減縵皆據貧乏故有斯開有思割本無則任聽可
也葉相廣狹誠文如別今多廣大澆風扇也。
次科初示制聽揲葉謂以外葉揲縵衣上襵葉謂
就縵衣略襵為相割揲通三衣襵葉局下衣制本
聽末次第漸開十誦更聽減量縵作故云減縵有
思割本謂依制也無則任聽謂從開也葉下釋廣
狹誠文如別即指僧祇斥世不依今時又廣。
鳥足縫者押葉下字有三叉相須却刺者為了縫文
故有執者縫僧伽梨也今縫有二如五分說直縫却
刺十誦中直縫補衣不免長染若却刺者俱無罪故。
三中初示鳥足相須下釋却刺初明引決四分不
了故有下辨名濫初引執今下正辨五分二縫却
刺即倒針縫則知四分非止直縫十誦明判可驗
直縫非本制矣。
前去緣施鈎者謂逼邊緣四指安鈎擬反向後八指
取紐也以覆左肩故有遠近今世覆臂故前八指又
退緣內俱顛倒也故垂前一角為象鼻相人不思罪
習久謂法何必如許煩惱我執無始常習可是聖法
耶聞義即改從諫若流斯上人也餘總鈔中。
四中初示正制中人一指即今一寸今下斥非初
指非覆臂垂地故前八指退緣內者八寸不啻象
鼻眾學所制步步吉羅人下正斥初示執訛何下
勸改過如許言其多也無始等者點其所執聞義
等勸其遷善聞義即改出論語彼云聞義不能徙
徙亦改也從諫若流出史記美漢高祖能聽諫也。
文云衣破緣不斷下明補治法即第九門義以緣周
相在受持限故雖中間破開補治之若又失受破非
意故煩累則多但約緣存攝緣即足貼四角者為貼
治擎舉相助為力障垢膩者數浣本衣恐速壞故但
摘補者足充清淨也。
九中三段初明損破失法文取多論暗斥善見彼
中間破即失受故次釋貼角三釋障膩以左肩著
肉別加片布就裹襯之有膩摘洗則不損衣。
文云護三衣如皮下明行護也即第十門義以輕賤
故非分破裂出家為道乃多營衣非本望故理須將
護不妄揩突律中奔車逸馬稠人刺棘竝令自持無
有陵犯意可見也凡作袈裟六年一替必中改換如
三十說敬如塔想深有致也以同佛衣誰敢輕慢。
十中初科初敘敬護之意律下引示初引律明制
道逢諸事皆須迴避稠人謂多人處更有泥途門
戶門小側身門低曲身凡下次準戒相以求必中
不滿謂減六年乞法聽作敬如塔者如注所引同
佛衣者知難當故今時愚者作惡不除居屏不著
脫著不知襵疊損壞不時補治體色乖儀短長無
準袴襦俗服敬若身皮正制法衣視同棄物祖師
所謂輕聖所重重聖所輕現世剝除他生永離悲
夫。
若不持入聚犯者律開五緣非緣不合著紐制者為
形露故儀服有在隨家過生亦隨生罪倒反二著不
<pb n="305"/>
可常途為緣須爾。
次科為三初持入聚據通三衣律開五緣且局大
衣耳一疑怖二疑雨二經營大衣四浣染五藏舉
次釋著紐不著入俗罪即犯吉後釋倒反倒為下
壞反須村外故云為緣。
所以衣鉢常隨身者由出家人虗懷為本無有住著
有益便停故制隨身若任留者更增餘習於彼道分
曾無思擇故有由也。
三中虗懷謂心無所累無住即四海為居留衣反
之故為道障由即制意。
二明受法義分為五初前後持二正從相三通塞法
四正加受五失離緣。
初前後持者約緣定持今多受後約三次第今多大
約律本無文竝隨情妄執。
第二受持定前後中初妄執有二一受後加法二
先鉢後衣緣即受緣大約謂不依次第。
今從他部受緣即持既奉聖儀須受聖法然後白四
領納戒體安有受已方事持衣相越常模故乖正教
也餘如前受具列兩時任機行用。
次正義中初科初立理彰非他部即五分僧祇餘
下指前勸用五分教授出問時僧祇戒師正問時
故云兩時（舊云受前受後者非）。
次約衣者前令持鉢後乃持衣儀相非便或未得本
隨出便書意以先問內衣如名加受便著之也次受
[鬱-山+止]多隨上被體後受伽梨乍可牒襆故律此衣或頭
肩持或襆或擔不同餘兩鉢為第二衣服既被方可
手執坐具第三最後加持疊置肩上。
次科正加中初指非不知教意故未得本意下示
法衣鉢坐具次第三節大衣牒擔引律襆持示非
常用。
沙門法式義但有三覆身之衣飼口之鉢竝法須受
此二既具須坐繫念如法敷坐常所御故自餘閑物
無持法也。
示意中三衣身衣足也一鉢口食足也坐具住處
足也三事為道緣三學為道因則入道有本出離
可期是則出家可徒為矣。
二明正從者。
有問曰三衣受法名體不同得互加不。
二正從問中疑其各異不可互加。
答準五分中若得衣財先作割截乃至不足作安陀
會割之又不足褋葉作十誦有縵僧伽梨受持之。
次答準教中初科五分文漫義是伽梨乃至字中
略其多品仍準十誦更開縵衣。
準如上文若無大衣者得財依量作二十五條如法
加受若不足者乃作九條如法割作若又不足當褋
葉作又不足者七條割褋又不足者五條割褋襵作
全不成者方作縵衣法加僧伽梨。
次科初明正衣先割後褋又下次明從衣中下及
縵竝易本名加伽梨法。
故四分云若廣長不足褋葉作之故僧祇中借檀越
衣安施鈎紐作淨受持故知其相通有正從也。
三中四分證褋葉僧祇證縵衣。
據如衣體未顯所屬至於三名定有別用且如縵衣
豈有異相隨名分三故用三別。
次別配中初文體通名局加名為定下引縵衣證
隨名別。
僧伽梨中自分正從正十八品謂始從九條至二十
五九等分之約割褋緣二九十八也從即有六謂無
正衣有二七條一衣割截從於正受為[鬱-山+止]多羅一衣
褋葉義須加從謂伽梨也五條有三并一縵衣故合
數之則有六也通前正衣則二十四也餘之二衣例
準可知。
二中初委出大衣先示正數後明從衣言無正者
<pb n="306"/>
示開緣也餘下次指二衣令例準者七條正衣有
二從有二十二竝加[鬱-山+止]多羅五條正衣有三從有
二十一並加安陀會。
文中顯衣細分各有二十三是以一縵衣通三品故
或隨顯名有二十四也通三衣數則七十二種後受
自明。
三中三衣各有二十四總合可知。
三明通塞者。
今依五眾隨位立法。
僧尼二眾受法大同若論衣相則有正從如上門說
若尼別服覆肩衣裿支受相制異故無所通。
三明通塞僧尼中初示通兩眾各有七十二品若
下明塞以局尼故裿支正云僧却踦此云掩腋衣。
式叉一眾雖預學法至於衣服人加五條以為入眾
也又加一縵以常服也肩衣裿支自從別位則具四
衣。
式叉中通塞準上人加五條者據同下眾畜二縵
衣特加五條以為簡別雖無所出今亦用之。
兩眾沙彌同居一位依論聽畜上下二衣各加受法
如上明也必有他緣更無可服則用僧尼三衣亦得
唯加縵法理須反披若加受法大同上眾轉名三眾
以為異耳。
二沙彌中初示正衣二皆縵服多論云一當安陀
會一當[鬱-山+止]多羅僧必下次明從衣文但明通準加
法中沙彌尼亦有覆肩祇支則為塞也。
四受衣方法就文為二初明五眾受衣法二受坐具
法更分雜碎去至時在口中也。
四正加中初文更分雜碎者就五眾中初對首受
捨二心念受捨又對首中初僧後尼僧中先受後
捨受中初大後小大僧中初三衣後縵衣省煩不
分故令口舉。
就三衣中初受後捨。
就安陀會中分為二先顯可持三衣大德念下就衣
加法。
前中云應受持之不出其文致有諸師行事罔濫次。
科僧受安陀會制受標中律中有義無文古人罔
濫有二一師不取外部故但手持一師雖用他宗
而不曉教。
有人不加言教但奉持無離即是受也若爾何以文
中云有疑捨受明知有法故須捨之不受持者自犯
罪耳由失法故無宜不受。
釋中初文初出古所執若下據文難破。
有人用僧祇受者此迷教也彼律開夜會此部制明
相有緩急也何得妄行今用十誦持犯相類也。
次科初指昔迷後示今用僧祇夜分暫到衣所即
不失法四分十誦並護明相。
文中若疑者謂曾受持後忘謂未欲重加受疑情不
遣故須先捨後受明白也或可先受後難事訖疑生
失不未了故須捨受。
次釋有疑初科有二初約迷忘明疑或下次約難
緣明疑謂奪失道斷染隔等緣。
問疑是無知何不結罪答此中疑從事生非本不學
也以心境迷忘至佛方除如夜暫出作心防護不謂
失衣忽然地了人衣兩別此失無疑疑謂未明雲霧
闇塞非問自知忽然日出此之迷事非學得知故須
捨之無罪可負。
問答中初示疑心若生來不學臨境瞢然此可結
犯今是事迷縱前不學非學之功故無有罪忘是
無明至佛方盡如下出迷相非問自知自合作能
負違也。
又云青黃等者由異俗故義須應法若猶本染諸判
不成雖強加持重結罪也。
三非色中初文異俗謂出俗之人不依俗色本染
<pb n="307"/>
即五正間強加重結犯九十新衣戒更增無知等。
問如今大衣竝非復作又是正色成受用不答必有
外緣聽用無罪無緣有財故單者犯如善見中若見
著五大色衣者有智慧人知是失衣比丘唯暫得著
後求如法不可妄行非複暫受如上已說可通覽也。
問雙牒二事且據大衣若論非色餘二亦同答中
初約緣有無以定開制如下引示初決非色有智
慧人即知教者非下次指非複前第五門受成著
犯。
依文為三謂正從縵也。
前正衣中初明作法正儀下衣有四種下解其所以
謂割等四如文列也襵葉一種局在下衣餘通上二
先明正三品者謂割褋襵作五條也從有二十一謂
取十八品大衣二品中衣一通縵者同加安陀會也。
加法正衣中初點文下衣下釋注初別示正衣先
下次總明正從。
文中云若將從衣受者如文極顯至時演示也何以
通之如律無安陀會尚許借衣受之何況自有三衣
而不聽加受法。
加從中初科初點文何下釋開意準借況自理必
開聽。
有懼行事縫諸條葉唯留五條一長一短即衣加受
今不同之縵衣類極下也猶尚通下及上况正三衣
不得加作但依相題加三法故。
次科初敘異懼行事者謂疑教也縫條葉者謂以
大衣加從餘條並須縫之秖留五條開葉如數入
法故曰即衣加受（準此自古衣皆開相今並縫合）今下正斥舉縵
為況以顯體通依相題者如文安陀會二十五條
等。
次縵安多會如五分中開受服用此通二眾衣也皆
是從攝題名異耳據體一也若從人正則沙彌服受
法如下也。
縵衣中初引五分上通二眾若下次據多論正屬
下眾。
二明受[鬱-山+止]多羅法有文為憂多猶陀衛多會陀會取
音之訛鄭耳正但有二如文列之從有二十二品將
十八品大衣三品下衣一品通縵則滿數矣文中加
從者牒相如衣體加餘竝依文則是也。
二[鬱-山+止]多中初示異名憂[鬱-山+止]音轉下衣三名安字是
同下二字諸出各別舉以比之故云猶也論語云
惡鄭聲以亂雅樂（淫樂犯自鄭衛故曰鄭聲雅樂即古樂）雅即是正
鄭謂不正今謂邊國失正梵音故云訛鄭正下次
示正從文下三明加從牒相如衣準前不異。
三受僧伽梨中正從如上文亦具了云若干長短者
前之兩衣條數揩定更無延促故受如文必有從者
方從改定若據大衣割褋各九條堤相異何得定言
至時觀相方牒入法故云若干應用諸品可不爾也。
三伽梨中初示正從云下釋詞句若干者數之通
名初明前二數定若下正示大衣多品故牒通名
臨時加改。
下眾受縵衣法中引律證須不得不受有人云三眾
未具何得同持文中有罪此剩結也此非名語一戒
可剩或是失本通戒竝有何得妄消況復論釋與律
符會如文說也。
下眾縵衣中初點文有下斥妄初敘妄彼謂未具
未合加持豈有離罪離衣戒後三眾結吉乃是餘
剩之罪非實犯也此下正斥非名語者責其無稽
也若秖此一戒結三眾罪或失結之本意非理而
結容可為剩今並不然諸戒並有非一戒也律論
相符非失本也指如文者並見注中。
後明捨法中四分有疑如上開也非謂開捨而得離
宿故僧祇云夜往會衣不能得遂佛令遙捨以輕易
重寧無衣故犯吉羅也若捨無罪須用白二以輕換
<pb n="308"/>
重隨義亦然餘則不開也又如五分換易故捨善見
多論壞相失捨如是不定同皆捨故或對衣作或緣
隔作並同成也。
捨法中初科初釋四分開文同上非下次明諸捨
初明作法捨僧祇遙捨以缺衣吉易離衣墮（借衣如受
則免缺衣）白二捨者即如戒本除僧羯磨以輕換重同
是作法開離故云隨義亦然又下五分換易捨見
下心念中多見壞相以失為捨或下總結對衣謂
白二換易緣隔即遙捨也。
就分四句一捨衣不得罪二得罪不捨衣餘二俱句
解如戒本就文如彼。
次歷句中初句如白二等次句即犯離衣戒三兩
亦句如僧祇四俱非句即持奉者下指戒疏見三
十中。
問受捨相類何以三一說別者答相違故也如捨戒
法一說便成。
三問答中初問易解。
問結界捨界同白二者答僧和難得故須忍默餘別
不類也。
次難引僧比別非類可知。
尼受二衣中文緣竝具。
尼二衣中初科文緣即法注。
而異本制者覆肩肘量薄有所承祇支全改義須引
定文雖約量漸訛替變。
次科總標中以祇支覆肩竝約肘量顯是方服覆
肩猶存方相故薄有承祇支已作褊衫故漸訛替
文即僧祇。
然今衣相都乖本服昌言非重通世共行況此法衣
相殊俗制依法加受無宜不合如律文云得下廣衣
聽作祇支則與今量頗同類也然依文加不可從古
交與相違但云如法知非法故。
釋祇支中初責其違教昌言即佛語尚書云禹聞
昌言而必拜謂善言也況下次勸其加受如下三
引類通許律正作上狹下廣似今褊袖故云同類
下令依文即指詞句古依僧祇牒量加受事不稱
法今不可從。
心念受捨衣中如文五分但云獨住此處界內無人
準得。
心念中初科初準文此下義判。
有人云此對首法無人開心念必須自且至夕坊道
覔人必無可證乃可加法豈聞聽獨曾不待對太自
輕也但延佇候不過明相恐犯缺衣如僧祇中清且
不得心念說戒待客比丘意可見也。
斥異中初文初明佇待但下示分齊如下引據。
今解云法有通塞約緣故開不可一例但界無人即
得自念雖有非數豈得對首如結小界及以戒場為
勞動人故開別作對首捨墮未勞待僧不同說恣彼
此通奉任情安也此之獨受一往即成後人重至更
不勞作不同說淨言中不了值人更說文如後也。
次科初立義說戒說淨則須待人加衣不須故云
通寒如下二舉例有二一引小界戒場例行法取
成但恐煩眾豈須待耶二引別人懺捨例由本對
僧若須相待不應開別不同下三釋妨初釋說恣
須待眾別異故此下二釋心念說淨須待受淨別
故漫指淨主故言不了。
五明失受持相義張四種障礙故離。
一者界礙如律中說此樹非彼樹等以隨衣所在界
別不同如別廣說。
五失離列釋中初界礙者即作法自然十六種衣
界各不相通。
二者染礙以男女同處性相染汙譏謗由生故制須
離律諸戒約多有斯例如同坐同宿同行同乘與衣
作衣無論道俗是女皆犯故多論中除村界者為護
<pb n="309"/>
梵行也以義而推無男有女是為染礙。
二染礙初顯相律下舉例且列六戒下定提舍三
十九十其例極多道俗即尼眾俗女故下引證即
攝衣文證以下結示。
三者情礙如僧祇中兄弟分齊五分多論外道異見
樂人部眾王來入寺諸所遊行門取水處大小便處
並非衣界即如四分戒本下說。
三情礙中僧祇兄弟分居同家別室在中護衣眾
處非界五分多論外道幻惑樂人蕩逸王臣威勢
若與同處皆不自在遊行門等皆都眾處既非衣
界制必隨身下指四分即離衣中。
四者隔礙如僧祇中天祠門外須梯須鑰無者失衣
四分水陸道斷同界難會豈非失也故五分云僧作
羯磨結不失衣界而於中不得自在往返者是離衣
也。
四隔礙僧祇衣在祠中梯鑰可入方便開之四分
可解五分不得自在義通三礙為物阻絕即屬此
收。
此之四失廣如別疏就文明義羯磨解竟須附文釋
前已廣解作法攝衣此明自然皆歸戒本也。
結中初指廣即戒本疏就下示今略謂就今文當
廣其義而結攝衣中已明今此附文不宜廣義須
下示前廣此略各有宗故。
受尼師壇法本梵音也律翻坐具故有明相就文為
二。
受坐具中初科翻名有明相者似此氈褥對翻可
見故（世云為尼師制又不識揲故謂之壇者謬矣）。
初制緣起中為身者以形骸所資假斯故立也為衣
者若無坐具以衣為敷事不可也臥具者恐損僧物
擬用藉之自非無學何免穢溢。
釋緣中初科三意一資己身二敬法衣三護僧物
無學苦依未亡尚有穢漏入無餘已然始免之。
長周尺量者律云長佛二搩手廣一搩手佛在人倍
人長八尺佛則丈六並依周尺以定律呂也更增半
搩者謂截竟加半搩耳非謂相連說增也故佛滅度
後一百年之時毗舍離國擅行十事不割縷淨是其
一擅今世盛有即䟦闍風妄情難信但準聖言自無
答也。
二中初明初量佛一搩手長二尺人止一尺律呂
猶準則也六律六呂氣候不差故更下次明增量
初示增法故下引斥妄行䟦闍十事資持具引擅
謂專輙不割縷淨謂統同增量如法無過。
必須重者以單薄用藉一損身增患二漏汙僧物故
也。
三中初示不量二過兼復損衣。
如僧祇可教誡者情多樂廣喜受偽法故遮惡緣預
設防禁今不披律至廣長作正法滅身也除依教行
正法生身也執此兩途增漏障道也。
四中初示律意今下斥非法之興廢在於一身可
不慎乎違教則如病須藥依教則病差藥有二俱
障道情不可留也注中諸相並見鈔記。
言不得淨施者以宅所履本制須之必受持也自餘
聽畜方開淨施今多說淨無有受者不可怪也說淨
猶次但無準的。
五中初明制受非長故不聽淨宅居也今下斥非
不可怪者不知教故說淨次者次於受持勝不受
故。
離宿不捨者過非道標雖離不失是佛制故離宿結
罪。
六中過謂情過異三法服故非道標。
諸部未見染色義須袈裟為正。
七中色準袈裟離五正間注中五分揲角助牢不
揲無過伽論離宿不捨不失法故。
<pb n="310"/>
律開減量必以受持但云如法作也但諸部中令受
而無受文義準衣鉢以知受捨。
釋法中初示詞句律中制過開減減非應量故令
改之但諸下明所出知受捨者令憶持故。
二明受鉢法分為二。
前緣文列義分為五一制意二論體三辯色四明量
五行護。
初中以出家務道本不謀食然有待形假資方就俗
則餚膳方丈無思厭背道則不雜種食一鉢知足然
古佛道法以為標幟非聖自制餘無知者如五分引
誠為後式。
受鉢制意中初敘食緣論語云君子謀道不謀食
俗下二明異俗方丈列鼎言其奢侈種猶多也然
下三示聖制諸佛標幟出十誦文軍中旗幟有所
別故注引五分彼云佛在蘇磨國自作鉢坏令窑
師燒初成金鉢次成銀鉢佛言王若聞者謂我能
燒金銀竝令埋之後成鐵鉢青如閻浮樹佛令用
之號蘇摩鉢。
二明體中出世貞素須離非緣雜寶為器濫在家人
木鉢外道石鉢唯佛比丘俱離但用泥鐵由離諸濫
省事易得也。
二體中初簡濫貞謂志堅素謂行潔寶木石三皆
不聽用按本起經佛念往佛以鉢受食時四天王
往頗那山取石為鉢各以奉佛佛累於左手以右
手按之合為一鉢四際分明所以比丘不聽者恐
濫上故又準智論石鉢體重慈愍諸比丘故又云
細石難得麤者受膩故問比丘三衣許濫佛者答
鉢但體殊衣唯量別但下顯體離濫易得具二義
故。
三明色中應熏作色者以諸餘色並同俗故受膩易
脫數有經營妨道亂業制用熏持唯被道眾佛廣說
之唯熏鉢法非俗常也今依律用隨作竝成但鐵熏
一者多剝落耳西來鐵熏由牢固者解熏法也世有
掍油諸鉢體相乃同無奈色別不成受也。
三色中初敘制意有三一異俗二不受膩三不廢
業佛廣說者見本律雜犍度彼云時瓶沙王布施
比丘鐵鉢比丘不受佛言聽畜乃至云畜鉢不熏
生垢患臭佛言應熏彼不知云何熏聽作爐若釜
若瓨種種泥塗以杏子麻子泥裹以平地作熏
鉢場安支以鉢置上鉢爐覆上以壅四邊手按
令堅若以新牛屎壅四邊燒之當作如是熏今下
示熏法依律即黑赤兩色僧祇孔⿱少隹咽鴿色即青
翠色善見瓦鉢貫左肩青色是也鐵堅不入故色
易剝準善見鐵鉢五熏土鉢二熏則知西竺解熏
法也世下斥濫掍油似今磁器。
四鉢量中如多論解種種不定或以稱飯斤兩為法
四分他部多說上鉢受三斗下者斗半。
四明量引教中初文多論自云論師種種異說以
一義為正謂一鉢他受十五兩飯（鉢他量名）上鉢受三
鉢他飯（秦斗二斗）一鉢他羮餘可食者半（秦斗一斗）即秦三
斗諸部多說如鈔廣引。
律是姚秦時翻猶行晉法故唐雜令云斗者三斗為
之故知姬周本制圭抄為本如是乘之。
次科古晉周制未改故云晉法唐令變古古法可
見算法起自六粟為圭自圭抄撮勺合升斗斛皆
以十數乘之乘增也。
計今大者未有容斗小者減本三升者加法應量便
乖本制不成相應如母論中不滿斗半則減五升不
成受也。
三中大未容斗謂姬周斗似今三升已上小減三
升亦即周升似今一升太小乖法引論證非周時
斗半為唐五升。
有人云律制量腹而食何定量也隨得成受未必依
<pb n="311"/>
論。
斥古中初科妄執律文彼制量食非鉢大小近聞
愚者亦執此言播醜於人孤陋置耳。
今解不然人食多少自須量料及論鉢量須準聖言
今有不食之人或有食一升者二食則嫌鉢大一食
則嫌鉢小俱須依量不容臆說必若過減無任受淨
審知違教故受獲罪。
次文初責味教今下次以事徵謂食不食多少不
同如何可準俱下三勸依教無任受淨加受說淨
皆不成故。
五行護法善見下文委之如鈔復廣也。
五行護中注文備顯故但指之。
二正加受用十誦。
四分諸受文皆缺者以覺明論士誦本東傳至於翻
時隨出便寫貴存一部無暇覆疎尋復返西此無行
用故多缺也十誦翻弘當世隨缺譯者問之故文繁
矣。
二釋法辨缺中初文四分即覺明誦來兼解婆沙
故號論士羅什亦從傳受是時遂有大小毗婆沙
師翻譯纔就拂衣西邁不知所終十誦即姚秦什
師所翻。
余近問于闐國僧彼既大弘四分何以律無受日等
諸受持法答云此無但脫漏也彼國梵本十萬偈從
唐言譯則有百餘卷羯磨別本皆備諸受有信當寄
也。
次科于闐即高昌近於東夏與月支等皆土蕃耳
有信當寄許諾之詞。
但傳文俱略須知其致不得專執計理法正隨法備
文不須疑也。
三中法正即部主既立宗集法理必須備。
<other>四分律刪補隨機羯磨疏濟緣記四之一</other>

<sarticle>四分律刪補隨機羯磨疏濟緣記四之二</sarticle>

二明聽教即衣藥受淨也。
二聽門標中即衣藥等合前題也衣唯對淨更收
長鉢三藥但受七日兼二若通金粟時藥亦二。
藥濟形命無時不須故先明之就前內資四藥分二
初緣後法。
四藥標分中初示先後就下分文。
就緣中列四藥名相廣引鈔中至此說也此但加法
故不廣繁。
緣中初科指鈔四藥皆以時限為名五正不正為
時清漿為非時酥蜜等為七日不任食者為盡形。
就文手受多論五意為防盜相而為本也餘如戒疏
二引口受為加延故得經時限故十誦云是三種藥
舉宿不淨無病竝不合受反上得加。
次科手受五意一斷盜緣二求證三止謗四少欲
知足五令他生信口受延時為對病故十誦舉宿
收二宿不淨收二煑惡觸等此謂藥有過也無病
非開緣也藥穢則雖病不開無病則藥淨亦閉。
文列時藥手口互塞者以口法所加為延手受得過
時限時藥過中自不合噉焉須口法以無所延雖行
口法為別所開因他不喜或為難逼不及手受遙加
口受故律本云有時因緣置地而受即其事也故云
手口互塞也。
三中時藥言互塞者本唯手受緣開口受以替手
受隨一即成不通兼互初敘不須口法雖下次明
口法開緣他不喜者即外道緣為難逼者五分火
燒馬屋緣竝以食遙置地比丘口加三受即當手
受也引律因緣不出上二又寶器盛食見女起婬
竝開口加。
餘之三藥若隨即噉不須口法必欲經時先手受已
<pb n="312"/>
後加口法必兼二受。
餘三藥不先手受不成口法理無偏也。
就後受中四藥即分四門。
就時藥中緣法分二。
初就緣五正如文所列若噉此五名正食也是請是
足能生後犯次列佉闍尼五非正者體氣力微雖噉
開後故名此五非請非正非足食也廣如鈔中隨戒
解之。
次法時藥緣中五正云是請是足者以背請足食
竝據五正明犯非正不犯故竝反之。
就二作法又分四別一觀藥染淨二授者是非三明
受法四量時設觀時藥既爾餘者例然。
初染淨中言諸過者前淨地中已具出竟今略舉之
由過常起。
釋法觀染淨中初科過常起者無時不須故。
一非內宿者謂知非是人食同住經明相也二非內
煑者謂同坊寺內不煑食也三非自煑者謂非自他
之火淨也四非惡觸者謂非未受輙自捉也五非殘
宿者謂非自他比丘曾經捉已至明旦也六明販愽
者謂非自他不淨藥也即興邪命非法自給之流相
可如上七犯竟殘者謂餘三藥曾受違限非是他施
而取噉也。
次科七段名相易解六種竝據大僧所為唯第二
內煑通於大小道俗等人七犯竟藥亦制自他離
上七過方應受法故竝云非也。
二授食法有三。
初言分別者以食是可正足非食不在正足或可食
是可噉者非食者如草木不可噉者今見授者不言
是食不妨執時實是五正以心別緣不成受也必須
心境相當成受應法若錯受者非故不成故律云欲
受此而錯受彼竝不成受及相觸等例知矣。
授者是非別釋中初科初牒釋是食非食兩義通
之初約正不正以分謂是正食則有犯足及背請
非正不犯故次約可噉不可噉以釋今下指過初
判非法必下示成否引律可見及相觸者即見下
科十誦文也以彼輕心比今別緣故云例知。
二有施心者若持食寄雖受非噉為掌舉故後施開
食明知無心為施雖受不成。
二中先寄後施即知前心雖受不成。
三者如法授與者即非輕心十誦中若輕心觸手不
成授食又如明了論中須知比丘是受食者若解成
授廣如鈔顯。
三中十誦須至誠了論取知解。
三自受法中。
初明授受兩緣彼此相領體非錯悞片違不成。
三正受別釋中初文可見。
二為自噉若為下眾雖受不成如善見中比丘乞食
風塵坌食為沙彌受至寺與之後反施者更受如法
故知前受非名受也。
二中善見由為塵坌作念與他非自受故言反施
者沙彌却施比丘也。
三者如法受之如律文中衣器手等互為十句廣如
鈔也但須以時仰手表無盜相若迎前抄撥置地任
食如斯非法也雖開置地緣至故也分開輙行非緣
獲罪如儉年食自捉自煑今非其緣須離餓業心不
可信但依法也廣如不受食戒說。
三中初示法四分初五種手與持物歷為四句二
互二俱第五遙擲過復有五種身衣肘器與還以
四受并有緣置地若下彰非又二初總示非法雖
下別釋置地分猶微也下舉儉開證非常法今非
等者勸令依教非受而食當獲餓報故名餓業。
四作觀者略為五門比丘受用衣食房舍臥具事者
必行觀察如母論云利根比丘所得利養隨口隨著
<pb n="313"/>
隨入出時一一作念不作念者為施所墮若鈍根者
一食作念如是不能能施所施竝施所墮若不行者
腹破食出由有來報故不即也餘引鈔中對施興治
明之。
四明作觀通標中初敘四事如下引文示初明須
作隨口對食隨著對衣出入對房文略臥具利根
念強故不暫間鈍人易忘但制初時如下次明不
行所施不堪能施無濟故二俱墮此來報也服破
文略袈裟離身竝現報也由有來果故少現報故
云不即。
初計功者如僧祇云計此一粒百功乃成智論云初
耕下種耘治刈穫乃至鉢中計一鉢食者作夫流汗
食少汗多智者如何不思緣起。
別釋初觀即思鉢食耕種炊㸑之勞僧祇一粒百
工多粒莫計智論耕耘至鉢推其始末也汗即身
血文且舉飯餘皆準之注令量來處者思彼減割
何意施我。
二自量者如善見云有四種受用利養一者盜用二
負債用三子物用四己物用不觀而食破戒受施如
初人也持戒第二七學人者如第三人至無學果受
利養者方如己物智論云出家比丘受食無觀嗜美
心堅死入銅鐝地獄丸漿二苦動經無數。
二中初引善見明可否盜用喻有罪負債喻須酬
子物喻須謝己物喻自在三果四向為七學初二
凡夫三四聖人乃知四果方堪信施學者聞此能
無慮耶次引智論示來報銅鐝即獄名。
三防心過者成論云現見眾生在不淨中生不在磐
石中者由貪嗜味過故然食有三種謂好惡及中庸
也因於三境便生三想次生三受後生三行便結集
苦如美食樂受後起貪行惡食苦受後起瞋行中食
捨受後起癡行便趣三道地獄餓鬼及畜生也必要
起觀三惡不生行業不欺自感善惡故俗諺云禍福
無門惟人所召誠有由矣明了論中應生四觀一離
食醉過二離喜樂過三離好過四離莊嚴身過多發
貪染故偏舉治之。
三中初略引穢因磐石淨處少見蟲生然下正明
因果又三初通示心境因境發識次生三陰結集
至苦即成三色五陰備矣如下別配因果必下示
觀法初勸修防三心故欺猶虗也下引俗證即左
傳文禍福無門非先有也惟人召者由己正不正
也證前善惡率由自心語勢雖似須知淺深明下
引示能離四過即為四觀一貪飽二嗜味三欲光
澤四樂肥充此四治貪雖通三心嗔癡稀故。
四如良藥者但得支身以除饑渴有力無事令身安
穩轉載而已餘何所求故經說言是身猶如車好惡
無所擇香油及臭脂等同於調滑是也。
四中藥以治病飢渴故病以飲食治之轉載見下
偈經即雜藏彼因王以麤細二食試外道外道心
起愛憎及試比丘比丘說偈答王因知邪正謂如
塗軸油豈論香臭如資持具引。
五為成道業者佛立觀意食為修道若行凡福非出
世意何則輪王十善福化故也如持世云若不為除
滅我慢諸煩惱者不許受人一杯之水何況餘施文
中廣列至時引用。
五中初明道業謂求出離凡福非道故所不聽如
下次示不堪不除我等即非道行彼經文廣故下
指之。
豈唯口說必在擎鉢前[(曷-曰)/月]注精觀食心悶沸涌者知
叵耐也合眼少時待定方進鍉鍉預看然後內口何
心故內知貪嗜者須臾吐之眼不欲見何況流瀉臭
穢難堪此不足貪但癡不覺若得惡食待瞋心歇然
後噉之此母論解若不行觀羅剎奪去後充飽竟乃
憶前觀此業已成徒悔無益必須預覺何事迷耶。
<pb n="314"/>
結誥中初科初示法擎鉢前[(曷-曰)/月]示其儀也注精觀
食攝心在境也心悶沸涌者貪嗜盛也知叵耐者
治力不加也合眼待定漸漸制也鍉即鉢器鍉鍉
看者別別觀也內即入也何心內者離三心四過
也知貪嗜者猶未調也上吐下流後可惡也上對
美味若下對惡食也此下引文證羅剎喻三心食
後方觀不可追也。
言略事廣會在臨食方知分量是何位也大丈夫既
不能造大過入地獄豈為一口食而陷沒耶受苦是
因而所為極弱矣。
次科初令自省餘時則高談莫及對食乃抑制難
平顯是下凡自可知也大下次示激勵一等造惡
受苦不辭反為口腹長劫墮獄所為極弱者悲其
鄙劣也。
二受漿中。
初緣中云若不醉人聽非時飲故知醉者即時藥也
今有用諸草木合釀為酒具色香味如酒不異但不
醉者佛令屏處飲之非酒色香味若飲醉者如法治
罪。
二非時釋緣中初科初定藥體今下指時事色香
味三具而不醉開飲非具而醉犯吉境緣不具故
不至提。
不應今日受漿至明日飲者以越非時分故隨飲殘
宿惡觸生也。
二中過時宿觸更兼不受非飲不犯。
文列澄如水色者恐雜滓澱即時漿也故諸果中自
有清汁初押漉時非不雜合澄久清淨非時自別。
三中澱音殿亦查滓也。
水滴淨者為淨味故文雖在漿義通四藥如衣須揲
須點為壞色故如食須水渧之為淨味故如屣須人
著之為壞好故如是一切無非壞我方便也不爾煩
惱強壯自專服用何得忘懷也故十誦云如甘蔗不
以火淨清汁不以水淨一墮一吉也。
四中初示淨意文局義通者四藥俱須以水滴淨
如下舉類新衣須點揲新屣著七步如下總示權
巧忘懷懷即我執故下引證不火淨即壞生墮。
二加法中受是聽開文缺不出今以義約藥病兩具
可如文也必無病者非時飲漿犯非時罪。
二加法中初示缺今下點文必下遮濫。
三受七日藥法緣中具列酥脂各五亦準義文加受
藥法僧祇中云風病服油冷病服蜜熱病服酥等分
石蜜作法設治廣亦戒疏及行事鈔。
七日中初示緣酥脂各五謂酥蜜等五脂有五者
熊罷猪驢魚也亦下顯法僧祇四病對四藥酥分
生熟即為五也等分謂三病俱發戒疏見長藥戒
事鈔見四藥篇。
四受盡形藥中緣雖列味不任為食者總盡形體也
加法之藥病相對者得也此既盡形故開宿煑如上
淨地及鈔廣明故不重者至時引用也。
四盡形中初釋緣加下示法此下明開內宿二煑
惡觸四罪。
衣說淨法義分六門謂制意等廣如鈔引。
第二衣說淨標指中六門者一制意二施主差別
三開說通否四說之法用五施主存亡六失法不
同。
今就文中言長衣者即百一之外餘衣也不限應量
不應量俱須說淨文云長八指廣四指以佛指面廣
二寸用姬周尺量之則長尺六寸廣八寸也減此量
者如文亦說但罪有差降耳。
釋緣初科正釋中初示名義上根但三衣中根受
百一下根聽畜長不下明體量初總標文下別釋
初明應量減下二明不應量應者犯提不應但吉
此為異耳。
<pb n="315"/>
比人行事但說應量餘不應量捨不說之縱使應量
以唐尺為度減者不說又相染犯得其言矣失其實
也尺八為肘六尺為步三斗為鉢斯誦語也須識時
變。
斥異中初通列三過初減量不說二用尺有乖以
唐一尺多二寸故三不知染犯減量不說過日犯
長則應量者說亦不成得下別斥尺度但聞長廣
尺寸之數而不知尺有古今不同是得言失實也
仍舉肘步鉢量例須曉之。
文中除波利迦羅者唐譯助身衣也即百一供具令
受持之不合淨施故云除也必不受百一而畜長財
是百一數隨日犯捨無助身名唯除衣鉢坐具等五。
二中初釋文必下簡濫畜長之人百一亦長衣鉢
制物不在其例。
言不現前者即合淨之衣遇緣不至以前人雖許衣
鉢未現如是例之。
三中如是例者或買未來或為將行或藏他處等。
乃至穀米錢寶等分有資道如法聽受既無自畜制
令施他同類過增俗人不例遣令知淨生善除貪。
四中初明聽畜既下二示開淨同類過增同不應
故俗人不例是彼所宜故生善即化他除貪即自
利。
二請施主中初真實淨為之既希且削不出展轉淨
者則屬於己彼此加法故多行之。
二請施主初科真實物過主邊為之故希展轉多
行乃據彼時今亦稀矣。
就請施主有人不立須便遙指如多論中應求持戒
多聞求即請也又彼文云至俗人所語知比丘之法
不合畜錢寶以卿為施主此正文也行事之者故須
別指情寄有在若有持犯存亡易識令通漫指隨衣
則異染淨不分如何弘道。
次科須請中初敘非須便遙指臨事漫射如下引
證論明道俗二主竝須請之雖無請文求語二字
即其義也行下勸依令下彰過臨時漫指淨主則
多故隨衣各異存亡不識故染淨不分不能明己
如何化他若此弘道道必不振。
有人云真實淨主亡須改人展轉非面復何勞也今
解兩施乃異他屬不殊故齊十日通皆早請餘廣如
鈔。
次改易中初敘他解今下斥非同是物主不當強
分。
正加法中離合二緣準論行事。
三加法對首緣中段段各說名離多衣總說名合。
就文為三初明財主懼犯長過捨物與人為展轉淨
若不言轉謂真實故二受淨者言下明前受財言中
展轉不自專屬更擬施人人非獨許律取同意故問
本主汝施與誰三既定淨主理須遙囑更牒本緣明
曾為受又牒前命擬付淨主且還付汝當為淨主善
護持故著用之言隨時加減。
法中初科三段初即財主面付對首二即對首審
問財主三即對首遙施淨主著用加減或可去留
無必或令鉢藥隨改。
此展轉者初財主付淨者此一轉淨也淨者又遙囑
人此二轉淨也淨主不知還付財主作淨主物此三
轉淨也俱淨貪著之意。
次科初釋展轉此捨彼受經涉三人遂成三轉俱
下示教意。
心念淨法既是別人捨心難盡且令轉換得延時限
終須對說方始究竟不如受衣非為轉著但加聖法
隨身服用故心念受與對首同。
次心念中初科初敘淨法權開不下次簡受衣永
定淨為轉著受是繫心一捨一取逈然天別著即
封執。
<pb n="316"/>
於五眾中隨意與者非謂隨衣各牒施主名也但展
轉淨主既非目對故通五眾至於加法隨定一人當
指為彼財為彼而持護也。
次科展轉中初文初遮非恐謂隨衣臨時謾牒但
下顯正由不面請故通五眾至於作法恒定一人。
文分為三初遙施彼得過制限故云十一日也後復
還加不越常開故但十日恐至明相依教犯故又說
與彼如前得過故。
次科文句三節初後施彼中間取還更輪而作非
一時也十一日者顯屬他故。
文捨故受新十日一易者又別致也一是長衣一是
受持更番受淨不得過限計受持者不畏犯長無奈
淨者將是過限所以指在十日內轉。
二互易中又別致者不同前也此謂不說淨人為
免畜長兩衣輪受不須說淨若畜長人加受說淨
自可準前。
此之兩淨亦謂開緣盡界無人雖有愚塞或是非數
求足叵得依前十日方得加用必忽他行夜分還集
者未得依此。
三結意中兩竝對首無人故開愚塞謂無知非數
即行缺幸有同住他行未歸義須佇待則非開限。
金粟淨法中。
金粟淨金收七寶粟總五糓。
引多論文開說淨者竝謂如法外施非是求得及餘
不淨雖說不成由早犯故金錢寶等如律俗人送為
衣價諸糓米等如律路中他施比丘斑豆糓米開為
施受淨人掌舉等故斯雜物體是繁積時有濟道故
曲開聽如涅槃中為護法故淨施篤信等。
釋中初科初簡非法求得即邪命不淨謂興販等
此已先犯皆不入淨金下示如法兩引開文無非
濟道衣價即錢寶引經律論竝令施他明非自畜
涅槃護法為存僧寶佛法在世故。
如多論中求可信人四分亦爾不許比丘親自執掌
壞心行故餘如鈔顯引多論文所以五眾不得為錢
寶施主者竝為戒制不應行故。
二簡主中以捉畜二戒五眾同制故注云錢寶外
長財即衣財耳。
言淨施錢寶易得衣物不須更淨者由初得財已入
淨故今既換得不是意外本無貪附即本無染故也。
三中淨財易衣從本故淨。
又引僧祗施主若死不過十日者以無所屬故也此
通道俗二主常須憶之。
四中初科注引僧祇欲明俗主準前衣淨真假二
主事義是同故云此通等也。
問多論淨寶得財入淨不說者寶主若死財衣說不
答衣寶兩主道俗位分既易淨財理須展轉但非外
得故開不說必寶主無還須依淨由無所指儲積還
多。
次問淨財易衣主死如何答中初明前同不說必
下正決所疑。
如母論中和合淨者謂說點染三種通淨開無一墮
及二吉羅如十誦中縫者非法必須刺著方無三過。
五中不說淨一墮不點染二吉謂衣未二淨縫於
己淨者上又五正間染縫著如法色上以能從所
合成一體故云和合下引十誦決論縫文。
諸說戒法篇第五
篇目大分僧別別分對念故云諸也。
夫道假緣修業由因積故能形心淨謐剋剪煩累是
以大慈敷化垂布聲教動搖物善慧利為先初即授
以戒歸為萬行之本次則拯彼衣藥為攝濟之緣末
則立教開弘為隨務益業此三具也則出世之意存
矣。
敘意中初通敘修證緣即衣藥等因謂受體及後
<pb n="317"/>
隨行形心淨謐即治業剋剪煩累即破惑謐靜也
是下別對諸篇敷開也教由聲說故云聲教凡愚
頑騃故須動搖萬行本即受體也攝濟緣謂內外
二資也隨務益業通下六篇此三具者如造宮室
初如基址二如墻援三如庭宇比之可見。
就正宗中第四文也大分為二初緣後法。
解釋標中從文當五約義居四。
就前緣中雖聞說戒迷意者多故略敘引廣如鈔顯。
釋緣標指中不深教旨故多迷意。
十誦云佛未聽布薩羯磨說木叉會坐法等外道譏
言我尚有上法比丘無耶因開比丘說戒布薩四分
中王欲令比丘集會說法如諸外道共相來往佛因
許之。
引示中初科十誦會座即普集長少作法講論等
言因開者對譏為開立法成制四分即說戒犍度
王見外道和集生善故令効之。
然以教法初開事必有漸古佛道法何法不無但為
教迹乃在餘道故因收集共成一化外道得其事末
隨相而行佛隨後制乃窮理本令清心形應道業故。
次科初敘託緣十誦外譏四分王教起教之端當
知說恣古佛常法教有形迹故名教迹因收集者
謂取彼所行成我法則欲收邪眾歸心正法權巧
之意凡小莫知外下次明意別事末則暫爾和同
理本則終令出離似同而別天地相懸。
文中引論言布薩者乃梵本音此以義翻捨惡證善
法也大途如此。
釋名義中初文捨惡證善如注具引捨諸惡不善
謂業惑也證得白法謂無漏功德也究竟梵行即
無學果諸文所翻不出斯意故云大途如此。
僧祇中乃至清信士女九十六種出家之人皆半月
三受布薩故彼文云佛說清淨是名布薩即如律云
有犯者不得說戒聞戒等又云龍女受布薩者即八
戒齋也故俱舍中云受布薩護即八齋也又云布薩
食者亦是淨齋之食耳即見論云布薩復八齋也三
千威儀經云布薩者秦言淨住義云長養齋竟陵文
宣王撰淨住子二十卷大論布薩法式願誓讚引須
讀者長人神思也母論云斷犯斷惑清淨身口皆名
布薩義掃堂敷座名布薩事自恣亦爾。
次科初僧祇布薩通於俗外每半三日集會修善
故云三受四分無犯方許聞說仍名八戒皆清淨
義俱舍戒護三業分之布薩召食故知名通非止
說戒善見同上兩文三千淨住取離惡義長養取
生善義南齊蕭子良封竟陵諡文宣淨住子名即
準上經舊云有二十卷多明在家布薩法未見其
文母論犯即是業下分事義皆歸清淨自恣亦爾
同上事義。
故聚諸文須知本意不但聞說不行無益也。
三中上二句結前七段無非行淨即是本意下二
句申誡。
引見論中說戒法成正法不壞者良由僧眾清淨無
犯有犯尋懺通應淨住戒清淨故定慧可期會正因
此相續不絕故久住相由斯而弘。
釋住持中初科文敘三學相由入道皆始於戒故
知戒存則道行戒廢則道喪理數然耳。
若至說時無思懺蕩或不可懺又不依悔同聚聞說
皆與心達增煩動悶事不獲已不來理得又耻非數
如斯聞說未足住持或都不聞一生虗過如斯等例
俱非正法也。
二中初敘非有四一愚不思懺二重不可懺三不
依法懺此等同聞深非本制四都不聞況復求懺
如下總結。
然則有染雖聞聞生慚愧常思淨信奉應說本今雖
塵點得非來習則說無益矣故伽論云半月自觀若
<pb n="318"/>
有犯者同意邊懺豈非淨也。
三中初敘犯者籌慮塵點即毀犯來習即後因果
也說為清過故知無益故下引勸。
就文分三即從人也就前僧中廣略為二。
就廣又二從初至尼差人來說戒前法二教誡尼下
說戒座上法前約僧尼隨文分也就僧義四一時節
不同二集眾方法三布薩眾具四諸雜所須廣如鈔
中至時引說但隨文解以為三段。
僧說戒中初科四門時節即三日食前後晝夜等
集眾即鳴鐘約界等鈔中無此第二而有第三正
說儀軌但下總標。
初僧說戒法者明白告令也若不預告或有迷亂至
於懺蕩須思識疑及時集處知須事有故也。
說戒白告中初科白告二意一令思所犯及下二
令知時處法事必須有之故云事有。
文列三日者皆謂黑白不同方土差異三皆通正隨
用開得順增三文若不許者自恣亦三何為行也然
律本中亦云八日十四日十五日者無問黑白三日
布薩也前二為俗則說法授歸後一為道則淨心說
戒也言十六日者為難開延未可常用。
牒釋中初明通三所以黑月小盡無十五故方土
差異隨國用故本律增三具列三日故引為據若
下斥非有執半月定須十五故此誥之然下定當
律本三日又引別文六齋日耳意彰十四本非正
日下明十六王賊等開亦非正也若爾前後二日
為可用否答十五常定必有他緣前後皆得。
所以聽上座白者佛在自說用誡群品今補位處故
非餘說今時白者多是維那上座不行受命故也如
說戒人本即上座後開堪能義亦漸也。
二中初敘教意十誦云上座一人替補佛處今下
決時事受上座命傳以告僧下引說戒比例可知。
文列某處者以同界堂多須定處所以不容交亂也。
三中西竺僧寺別立戒堂文約堂多縱令常一亦
須白之。
教年少具者以上下有儀無輕舉厝也具淨水者擬
初來故以舍羅草名以為籌計用從事名知眾少多
欲赴布薩會也餘如文指。
正說中初科三段初中上則指教下須依稟故云
有儀厝置也二具淨水擬初來者謂客來洗濯須
先備之準非眾中華水供具三舍羅翻籌故從事
名。
所以至時常說不開者如十誦云過去佛法幾時住
世隨清淨比丘說戒法不壞時也未來現在亦同此
故。
次科正明中比丘問佛三世佛法興廢久近佛因
答之止以說戒用驗存亡方今天下行此法者百
無一二縱行乖法佛法住世知非久矣。
母論云乃至鈍根無知有難不得就餘寺聽戒者當
略說戒云諸惡莫作等。
次引證母論兩緣開略一鈍根不能誦二有難不
得往略說四句言略義深律藏雖多亦不出此豈
唯律藏佛法皆然。
僧祇中四人布薩俱不能利者不能說盡者當說四
三二一篇乃至偈序餘唱常聞若不誦一篇作布薩
者越毗尼舉眾不利者令上座出界外心念布薩餘
三人界內三語也若人人各誦一篇當授一聰者既
利若誦忘時餘人口授不得重誦逆誦合誦有忘得
補。
僧祇有三初開略說從多至少次第開之舉下次
開別法若下三開指忘重誦再說一篇也逆誦從
後退前也合誦二人同聲也忘得補者覆誦所遺
也。
四分中當分人遣至餘寺誦之至時人謂一篇盡又
<pb n="319"/>
隨誦接也。
四分各學遞接共成一本。
若爾紛紜何不執讀答說戒羯磨俱是聖教如世言
令未見執文今所傳授還遵佛世故於聽說何得執
讀又世中呪術尚須誦持方能成遂聖制必依不勞
異解時常行事讀文作法餘法猶可不成咎淺受戒
一事自陷負人深不可也。
釋疑答中初示制意本通說戒因兼羯磨君父垂
誡義非讀文誦呪加持足為明例時下次斥時訛
文明羯磨說戒例然餘法但自結罪受法令他無
戒深不可者誡其改過。
就同犯中識疑分二。
如何識罪同時犯耶世所同行雖罪不責如受錢寶
為利行道禮佛誦經所獲贓賄合眾安坐知非而受
是為一罪通於僧也故律云僧犯尼薩耆者即斯人
也或人別隨犯名種不同挍量其罪俱非清淨雖非
同犯無任應說理總白懺露過便滅。
二釋懺露識罪懺中初文初徵起世下釋通又二
初約合眾同犯今時齋會過午非時受錢捉寶之
類引證可知或下二約各人別犯二竝通懺。
就文標緣中僧集說戒者此以時逼無由外懺故律
說云若在說前同犯罪者當詣比近清淨眾中差人
往懺彼來返寺次第對懺今開白者義不同也。
牒釋中初文初明臨逼方開故下次簡餘時不許
合眾皆犯一人懺淨堪為對首。
有犯不得說者戒法體淨擬勑將犯今自沉溺何能
拯救故不可也。
次四制中初謂行缺不堪訓人。
有犯不得聞者說序之時文言俱悉罪者當懺淨者
默然今心停罪端然應淨虗欺賢聖甚自負責又不
可也。
二即體穢不合淨教。
不得向犯者懺者以罪積思除引證對息前既有瑕
無由遣累又不可也。
三懺不簡境穢中浣穢。
犯者不得受他解罪者懺名上起前證染汙何能生
他後斷之本故制不可也。
四自不省非病人治病懺名上起出明了論。
既有斯四義從開文作白同懺便應淨法。
結示中由無淨境故開白懺問作白之人為須淨
否答既云眾犯彼此齊懺必有一淨自當對首。
律文不言更懺明知本罪隨滅何以知耶夫懺罪對
人令證瑕累今作白告通無纖隱人俱非淨法是除
緣如草覆白罪諍同滅亦俱有罪相向露也故作此
白一切偷蘭下諸篇罪犯皆除也上二篇罪須僧別
法故非所論。
三中初準判何下徵意初敘所以對眾無隱心淨
罪除準此白前必應告眾慚耻自責向僧發露如
下引例滅諍草覆事義頗同故下簡濫除上二篇
餘皆可懺。
二就疑罪者此疑從事生必對方除也如旦食粥似
於正食至中還噉有疑犯足須待淨人方定罪目但
露無瑕便應淨法故雖白露本罪不滅由未了知不
名懺斷不同前白識達無疑告情及罪事同對首有
斯異也十誦云一切僧同犯單白向四方僧後如法
懺故知不滅矣。
疑罪中初敘過相粥似正食謂稠厚者初出釜時
物[書-曰+(且-二+人)]成字即為正食未問淨人成否不決故云疑
也雖露不滅與前故異十下引證向四方僧即發
露也。
今時奉教者云我不清淨不合聞聽此未了行教也
律不徒然必為來世但恐大重不應單白縱重學悔
猶稱清淨豈令身死總收取乎。
<pb n="320"/>
次科初敘妄執耻己不淨遂不聽戒此下責愚教
大重即四夷懺重名學悔犯不思懺積累至死業
隨識去即總收也。
問今諸罪人意謂不犯傍人審知欲舉違教以律文
云不得逼懺者答兩有其致也意謂無罪心淨聞戒
不得嬈之令生疑負一不得聽戒二不得懺悔。
三中初問罪人謂迷犯者旁人謂知律者不舉不
合同聞舉之又違律制不得逼懺須彼自悔也答
中不舉兩致即如下例。
若爾何故不知不脫者答若語自行不以不智隨犯
依治也若據眾法謂不犯得聞說戒無違心故不犯
謂犯不得聞戒心不淨故又據自行實犯謂無不犯
謂有俱須兩識不可任情前言不得強逼者恐發諍
競故且任之不同殘中忘謂無覆雖逼無諍故戒文
中強與覆法。
次問意謂既許聞戒罪何不脫答中有二初約眾
自二行對明自行據體有犯隨治眾行取和不疑
許聽無犯疑有約心不開又下次單就自行以辨
實犯謂無理須舉悔不犯謂有義不妄施前下決
上律文且為護眾仍簡僧殘次死須救故逼無諍
也。
尼請教法就文差緣應白二下後往僧相文行略法
廣者闕矣。
尼請法中初科就文差緣即前羯磨應白二下即
後注文往僧相者尼往僧中之儀式也廣法即僧
中請人作法差往教誡等法律本具之當世不行
故但存略今時廣略俱廢止可聞知用為來習耳。
云各滿五人方羯磨差者以尼被差即所為故非數
攝也僧雖有五一須具德二十夏者若無此夏雖復
多人亦不合受以德不滿故。
次科尼中差使僧必差師二竝所為皆不入數故
須各五方可行之若但行略不必僧滿。
就兩處教誡皆列上座者指本律文以眾首比丘綱
維法務每有事達無不承撫即如前述替補佛也。
次座上法教尼中初文兩處教誡即注中前云上
座作略教法後云上座有教勑指本律者示所據
也以下出所以達至也承領撫恤以應前事。
文中曲指答對往返言議之儀者以見不學識者年
高座首動無法則令空遣尼還曾不對答識者齊耻
故具引之大略如此必有餘暇臨機更道豈局斯也
後說戒座上主客通有賢愚總集何得自輕。
次科初示答詞委曲之意大下令更裁酌不必如
文後下誡令知耻不可慢眾。
告清淨法者文引客來明知舊淨若未至序問清淨
處隨到即坐不勞告淨以及後問故多人齊至一一
別說以各自陳也。
二告淨中初科初明律文局客若下次簡說時須
否但不及三問即須告之多下三明眾多各說。
今解告淨不問主客但使外來不及序問皆須告淨
以應後說。
義決中初科但使外入不局客舊。
若爾在眾同聽有緣說欲後更入眾須陳淨不。
次科難中由說欲去事訖須來故。
答不須說也前告淨者元未預聞此已陳默不勞重
告若更須說即座惡覺亦須說耶佛制心念在眾聞
露雖有此難無文制說然是後來餘不聞者及有憶
過不告皆犯不同在座有開心念各有所以任兩通
之。
釋中初約不須釋已經三問默應淨故惡覺念起
律制犯吉聽在眾露不令再告故舉為難例知不
須雖下次約必須釋初縱上難詞然下奪歸今義
餘不聞者即中間諸篇及憶過者謂說欲出外方
憶犯也各下雙結文無去取準說為長。
<pb n="321"/>
識疑兩露與前不同僧同犯故可用僧法今則別人
自有所對清淨比丘故須露已方得聞戒文相可委。
三識疑發露中初對簡前懺今下正明今法一是
別人二有淨境與前不同。
座上露罪法者又不同前此為緣開恐閙眾故開心
念成據法準繩應對首心念也然界無對方是本法
今對眾念故非前條隨眾即成是但心念法不同對
念也。
四座上露中初簡前法容可對露據下次辨法位
初標示然下定奪又二初顯非對念以界無人方
開作故今下定歸但念以對大眾法自成故。
大段第二略說戒法緣相為二。
就前緣中重輕又別前八為難不出命梵後多為緣
將護僧故。
第二略法前緣初科重輕別者八難是重餘緣為
輕。
言王難者或將士眾擁寺列兵也賊者如僧祇中突
入聞戒既不為說便加苦惱制令改音誦餘經法不
得斷絕也水能漂蕩火能焚灼病須將護拖曳致損
人謂惡者伺覓捉縛非人鬼神及以惡蟲能為比丘
命作留難廣文具鈔量時引用。
次科八難中一王二賊三水四火五病六人七非
人八惡蟲如文次解賊常劫盜人但冤仇所以兩
分。
餘緣之中布薩多者諸懺非一遂至夜久也懺為淨
罪即布薩也。
餘緣中注列五種第四言濫故獨釋之即目行懺
為布薩耳。
今有行略而無法式就緣緩急故須稱時為要也常
途寒熱容所敘致可廣始終而略中廣也。
三種略中初科初斥非就下示法初通敘略法之
要常下正釋所出之法意謂臨時緣來即須戒師
觀緣而略今依母論乃是冬夏寒熱等緣預先備
擬之法故曰容所敘致可廣始終者始即前序終
即滅諍下文既非急難容可廣也而略中廣即中
間七篇略題篇目是所略也是則前後自廣中間
名略問七滅諍為通略否答八篇皆略何有不得
準如尼鈔滅諍亦略若爾文何不略答母論略緣
但止眾學又滅諍不長容可廣說引起後結所以
存之（有謂末世諍多此篇為要者謬矣）問事鈔分略却略取今文
明略為却為取答一言略者則兼却取如云諸大
德是四夷法即取篇名為略取也僧常聞者略去
戒條而不說者為略却也鈔云略取謂取諸八篇
題首略却謂諸篇種類是也自餘妄說具如資持
所破。
若誦至隨戒難卒排門不可轉誦或加執縛當言餘
者僧常聞擲身走出也。
二中謂已在座正欲說廣王賊等至故開略說前
說過者自名為廣餘者常聞止是略却或可餘者
為略取僧常聞為略却。
僧祇所引者據將欲說而難卒至故正身口亦是大
意也。
三中僧祇將說難至謂作白竟但云各正身口意
制說在此故是大意若在白前後須重說。
舉律文中至期必說者以行基所託依準而成故也。
二制說中初科半月一誦提䇿受體不說縱怠毀
破無疑基既傾危餘何所託。
如無誦戒說法誦經亦抑其次者以戒制附相切要
易持經授心識託虗難攝故隨時制輕重不倫各有
致也不容愛憎同一說也。
次科初牒示先後以下釋通教意身口近事故云
附相心識玄曠故云託虗附相則易持託虗則難
制初制說戒故重後開誦經故輕不容等者復恐
<pb n="322"/>
無知妄生取捨故特遮之。
大段第二對首說戒法。
緣中先辨眾具待客比丘者以出家之人漂泊無侶
何有定住是我所也遊化觀方縱任自在隨處弘道
不局坊寺望剎為居四海為食故也十誦五分云若
聞客來清淨同見布薩羯磨木叉會坐者舊比丘應
遠迎逆輭語問訊代擔衣鉢四事供給湯水洗浴前
後諸食一切供給不者與罪何以故以無佛時是人
補佛處故是客比丘能廣分別諸法故須供養。
第二對首緣中初敘僧無定跡望剎為居到處即
止四海為食時至即乞十下引示迎待布薩羯磨
謂懺罪也木叉會坐即說戒也何下徵意云補佛
處則知如上承迎供養乃據知法有道之士料非
庸流所能當也。
文中若滿四人應白說戒此具僧也。
次科滿四白說屬前僧法。
三人已下不得受欲者是法別眾總集各說。
三中準律說欲不開別人法別眾者對首如法界
中不集耳。
僧祇令掃塔院僧院內香汁灑地散華香等故律中
莊嚴說戒堂也。
四中掃灑香華示非常務發動物心尊法重道也。
問僧說戒者一人秉說餘皆默坐下至對首皆各表
淨者答僧法位強成辨力大故白說戒通四方故別
人力弱但表內淨應上教也何得一說餘同坐默。
次法問中欲彰僧別二法優劣答文初明眾法通
收本攝僧故別下次明對首為別旦表淨故上教
即僧法。
心念說中如文可知。
僧祇文如四分若無客者作念若得清淨比丘罪如
法除念已當心念口言三說布薩此即向四方僧發
露大如僧中如五百問中文具列者是也縱使三人
亦準為法。
三心念釋中初引僧祇無客來者顯獨作故先作
念發露後方陳詞此下合五百問縱下例通對首
謂罪須僧懺待眾不滿亦先發露然後互說。
懺說戒相由常作故即是住持莫不折伏慢幢崇仰
至教分傾煩惱。
次科初句徵起何故說戒先須懺露由下釋通初
二句示說戒意謂半月常作頻令洗懺戒品既淨
定慧乃明即住持相莫下明懺露意慢幢即人我
至教即戒法伏我仰法聖道可期故傾煩惱且據
兩凡故云分也。

<other>四分律刪補隨機羯磨疏濟緣記四之二</other>

<sarticle>四分律刪補隨機羯磨疏濟緣記四之三</sarticle>

諸眾安居法篇第六
釋安居篇。
篇目中諸眾者若就人明眾即五眾也若約位明
眾即對念也若約法多明眾即前中後對念忘及
等並見文中安居如下自釋。
出家慕道馳散非業故當計時擇念義無浮逸今乃
㳂隨邑野追逐情塵顛仆巨壑無思返迹是以大聖
以法遮防不許遊涉當居靜慮故律文中三時通制。
敘意中初科初敘所應計時謂惜分陰不虗度也
擇念謂專心觀行離妄緣也今下明不應邑野即
城邑村野逐情塵者營世務也巨壑喻現業來報
是下示制意準通三時知開非意此據上根絕世
之流單坐夏時乃被中下況俱不坐何足議哉。
然有待之形託緣不一必量過起夏暑偏多一則損
生害命深乖慈道二招世譏謗不及禽獸三為過既
<pb n="323"/>
深故非道業春冬過少待緣開赴有斯別故名曰安
居。
次科託緣不一世緣無定不可常故損生命者夏
月地多蟲故招世謗者如緣起說彼云蟲鳥尚有
巢窟故曰不及禽獸春冬止有第三故云過少。
釋名者形心攝靜曰安要期在住曰居也。
釋名中形心攝靜無雜緣故要期在住無奔馳故。
就文分二初明住法後出界法。
初為五初作法不同二結時前後三夏閏延促四解
結成不五背前結後。
就初門中住法有四謂對首心念忘成及界也相在
文中至彼消釋又分為七前三不分就界為四以園
界兩所足有雙隻故也。
安居五門初門列法中初分四法又下次開七法
及界中園與界各有雙隻故為四也。
用前七法下約三時則二十一種將此數法以約兩
界自然作法合四十二種將此約人人有五眾則合
二百一十種也。
配數中初科約人五眾一眾具四十二種總合可
知。
有人言前之二法既有聖教可通三時忘成及界此
之五法作法開成本無言說故中安居所不開也恐
不及前故損五利恐不及後一夏虗坐有斯兩意開
於二日中間不開如此約數則一百六十種以前二
法歷三時兩處及以五眾則六十種以後五法依前
二時則一百也。
他義中初科初示制開通局如下歷數二法歷三
時成六兩處每處有六為十二一眾十二故有六
十五法歷二時為十兩界為二十五眾成一百。
如此分相據一人經多夏一夏有多人故也。
總示中兩義以顯歷數所以一人多法不可同時
故約多夏多人始能具耳。
因此前後泛解有六。
三泛解六門準下初門即前次師之義而下諸門
今家所取故因引之。
初開制前後者對首心念此二制法始終一月一日
結之兼閏得兩月一日後之五法如上是開唯是前
後兩夏各十六日中間二十九日所不開也。
初門且出彼解準如初釋則通三位。
二結罪前後者從四月十六日至五月十五日為前
以不結者隨日不結吉羅後五月十六日為後若不
結者尼提僧吉也。
二中尼提即單提中制僧吉即隨結也。
三有難前後者五百問云從夏初日至五月十五日
可日日結坐若夏初有難不得結者或五日三日乃
至一月雖不結之不失前坐以難不結非是故心此
名三十日坐一日受歲後坐夏人唯得一日結過七
月十五日已有難者可日日受歲盡八月十五日此
名一日坐結三十日受歲也。
三中五百問初明前難以難緣故未暇加法要心
已定故不失前坐一日受歲同是七月十五自恣
故後下次明後難謂結後安居者七月十五夏雖
未滿可隨前坐先自恣故。
四位約前後者初後兩夏各十六日中間安居二十
九日僧祗云若在道行至安居日即於路側若於中
道應受安居然後往趣所住之處應更安居道中不
前安居一越至住不後安居二越據此前結安居若
是不應後制但依教法知不成也往住後結可依受
歲。
四中即三位結法前後各一日餘並名中僧祇道
行未至前所至期必說且為免過不當結法。
五行住者對念二法無問行住俱得用之忘成等五
以是行人先有要故文云為安居來非舊人也必舊
<pb n="324"/>
有要例亦開之。
五中行即外客住即舊住要即要期上引他解必
下今判。
六據法不同者對念作法以容預故忘等開成恐乖
前後直爾便得若直爾得後用加法何為答制開義
立何得不有。
六中初正明若下釋妨以忘成等初即開成後須
加法故答中初成從開後加稟制。
二明結時前後者。
問安居修道何時不須偏約在夏者答夏過多故如
上標舉濕熱[鬱-山+止]蒸散亂乖道生譏致謗因斯故制使
修自行行滿德成事須益物是以春冬隨緣外化。
二結時初問答中初敘夏月制意指如上者即三
種過然前後敘致並附權意託緣立法究論聖戒
莫非為道毗尼開制大要在茲行滿下次明春冬
開意。
若爾成化何局春冬夏中受日隨益開往春冬有過
亦通制者答受日深益待量方赴春冬過少故任不
結各有義也。
次科轉難中論化益則夏中亦開據有過則春冬
亦制是則三時同等開制無功答中緣分急緩故
量不量殊過有少多故結不結異。
問夏有四月何但結三答待形須濟事須開捨故制
前三特開後一迦提賞勞使作衣服受用資身弘道
利俗也又解云四月通結唯初日成必有緣礙則不
名歲教急機緩不名智人不可常行攝生不盡故開
前一月續結成歲豈不然耶。
次問答中初約開後釋又下次約留前釋佛名一
切智人以能知機故攝生不盡不收中下故。
三明夏閏延促者。
有人言佛制三月但依教數不勞多事通閏四月也
故伽論云王作閏月數安居日滿自恣已受迦絺那
衣即此衣成受不成受謂依閏不依閏據此論文明
知不依自然得夏并受衣也。
三定閏中初師初立義故下引據王作閏者謂國
家出年歷也數滿謂從前四月十六去取九十日
即六月十六自恣受衣不依已滿故成受依閏未
滿故不成受據下結斷。
有人言本契三月不出本界今夏未滿閏中出界即
非相續依處安居故是破也昔人不依閏者但數九
十日耳今有不依閏者正月便安閏月不安。
次師中初科初敘過未滿出界即下數滿者閏中
出界即下閏月不安者昔下指非昔人可恕今人
愈乖正字去呼對餘謂之正下同謂前後三月則
守安居中間閏月則許出界（近閏四月僧錄司曉告令閏四月十六結
夏謬哉。
若據多論似攝閏取故彼文云若閏四月者則取前
四月受雨衣滿一百二十日此衣開物尚制依閏安
居修道理制收閏即彼伽論前安居已王作閏月本
知有故則依閏不合受衣本不知有數日成夏有斯
兩文須通兩致如何從開而越本制義不可也。
次科詳定中初引多論準開況制雨衣即用澡浴
夏月多垢故聽畜之即下通前伽論彼文通依不
依乃據知不知耳先知後結定須依閏先結後知
則開數滿有下結責可知。
問且如閏四月者前四月二十日受一月出界亦應
攝閏在法內不答不得也本閏正月故曰閏餘何得
攝閏兩月出界安居是制受日是聽故無開也五事
賞勞其益亦爾以利是奢酬前功故縱兼有閏但止
數滿不同修道慕急通攝也。
例難問中前四月受後五月滿中間含閏共六十
日答中初正明受日五下因決迦提制是攝修故
宜長開是奢縱故宜短閏法每日餘分積成其月
<pb n="325"/>
還閏正月名為閏餘如鈔減年戒中細明。
解諸妨盡須次釋延促。
若夏有閏次分三位若閏五月六月者定百二十日
住以含內也。
次延促釋中初位易見。
若閏四月及閏七月此有延促須細委之。
就閏四月者三品坐之前四月十六日至閏月一日
結者此十六人皆四月住若閏月二日結至三十日
結有漸減隨日不定而住若五月一日至後夏初十
六日人皆三月住。
閏四月初三品中初後數定中則不定閏月二日
結則三月二十九日住如是漸退至三十日結即
三月一日住。
此前二中或有安居隔一月自恣降一日謂正四月
三十日結者與五月一日結人中間隔一閏月故前
安居七月未去後安居八月一日去是也。
歷句中初句並正月中結大論夏閏雖攝在中然
是虗月不係夏數是以前後並取三箇實月而結
有不定故作句簡之以明差別。
或有安居隔一月自恣同日去即閏月一日結望五
月一日結者亦名隔月也自恣之時同八月一日且
去如是漸減乃至安居隔一日自恣同日去可以例
知。
次句漸減如云安居隔二十九日乃至隔一日自
恣同日去。
此前位一段義也。
若閏七月者有二品坐法從四月十六日至五月一
日結者皆三月住莫不數滿不及後閏故五月二日
結至七月末止得八十九日明旦是閏含虗增故不
得充數安坐本界盡閏月未至八月旦滿九十日明
旦方去也如是日日至後夏初莫不收閏皆四月住。
次閏七月分品中初品可見次品從五月二日至
後夏者謂十六結者並中間涉閏皆坐四月。
是中或有安居隔一日自恣隔一月乃至安居隔十
四日自恣隔一月即五月二日至十六日者可以尋
知莫誦語也。
立句中安居隔日竝據多人各結為言此須漸減
歷為十四句故令尋知。
四明夏中解界結成不者。
四解結標中據論夏界本不相涉古有此義故須
辨之以除後惑。
有人言本依界故成安居若解本界便失夏也以失
所依即日雖結亦不成就故文云安居竟應解界未
竟而解知非也。
解界初師中初科前立義後引文由彼錯執故生
此見。
問在處成安居出經宿破何以解界即日便破答出
界外者所依界在要經宿破今解本界失本所依是
以不待宿也。
問答中為防外難故此曲分。
有人言本作法界結安居已夏中雖解但不出界不
破安居以不離處何得說破故律文中來住此已往
至餘處經宿破夏今不動離何故有破。
次師初科初斥前所立故律下準文反破。
文列應解須知本緣此元不為安居但欲同法合界
故須云解由安居之法不專作法界中結界本成僧
事安居隨處竝得。
二中初決前師所執同法合界義見後科由下顯
事義不同安居隨處者一不專法地二不局僧寺。
若依文說不竟破夏者亦可不竟自恣應破夏耶反
難可知如在攝衣界中護衣緣故須解亦應失本所
依即日明離然未經宿不說離衣夏亦同此何得即
破。
<pb n="326"/>
三中初引自恣難解界失夏自恣通三日預前兩
日是夏未竟如下次約攝衣難即日失夏。
有人言對自然界中安居結界受日昔解有兩。
初云失本自然破也文云安居竟應結也。
次結界初解中初科錯執律文故此妄判。
今解云本依自然結夏尚成今結作法牢強於本何
得云破以不離界故然立心行者行護從急若後作
法遠於自然但依自然分齊既無緣難不可後開若
結狹本有說依新意以依處安居隨本自然為定由
本作法意在羯磨安居隨處不要加結。
次科初斥非理然下次決寬狹初明先狹後寬古
今不異立心行者謂秉志持奉之人若下次決先
寬後狹兩釋不同有說依新即示古解彼謂從急
捨寬就狹意以等者即明今義安居要依本期義
須仍舊結界為行羯磨事不相干。
有人言隨後作法是聖教本如依自然護衣後結作
法既不失前亦隨廣護也。
次解初中是聖教本者本制依界故下舉衣界例
須依後。
僧祇云夏中結攝衣界及避難界彼文云前結安居
已忽有難起王賊破戒蟲漉不得欲至餘處三由旬
內若彼坊寺有比丘者若呼來若出界去已白二結
之復欲就餘處者當捨已更結如是捨後結前求適
意處若卒難至亦聽直去乃至尼依比丘安居中間
或死餘去者亦三由旬內有僧住處通結界取半月
往問也。
次科避難界即是大界王賊等是命難破戒即梵
行難三由旬百二十里可集者則呼來不集者則
出界已上明開僧乃下示開尼或死餘去謂所依
比丘。
上竝古師廢立耳覈事悠悠須知緣本功德衣法實
有斯文彼為合界受衣須在夏末本非界結夏限也
不述古語恐誦者致言故略敘也。
結誥中初總指覈下示本緣覈吏謂考古所述悠
悠即泛漫無歸古所執文出德衣者彼具云安居
竟有四事應作自恣應解界應結界應受功德衣
由德衣法不聽外界故令夏竟各解合結通為一
界乃得同受故有此文耳不下示意誦者致言謂
學彼文者反言不達故。
五明即日背前結後成不者。
第五標中律文有比丘先受檀越前安居請即日
背前向後家佛判違要不得前歲古今異說故須
辨定。
有人云所以不開者為惱施主亦長貪求故佛言不
得前歲也故知當日結已或受日往及不受日皆須
經宿後結方成顯前是破雖作背意未宿不破。
他解中初科初示律意故下次準判當日即四月
十六此家結已背往彼家不許當日結前安居義
須越宿結中安居。
所以即日後結不成者為不許背請故。
次科徵示不成前安之意。
若爾三衣何以受後捨前者答云以是別屬又無可
惱後居反前故不類也。
三中捨前故衣加後新衣以衣例夏理合開成答
文兩義衣與夏別。
今云亦成如持衣也文中破前違要者通攝宿結二
人也為欲彰過略不明成豈可受請即名安居要來
住處作法結已後往餘處經宿違要便得罪也所以
文中說破者於彼前家應成不成故說破也。
今定中初科初舉例古謂不同今家正取文下義
決宿結二人宿謂結已經宿方往結謂當日往彼
即結律文通含不可一向經宿方往破前不疑當
日往結判成前夏以安居法明破有二一離本處
<pb n="327"/>
二須經宿此竝不爾那得云破所下通律意彼望
前家不成明破不妨後家即日成法但不應背理
得小罪。
故五分云受他夏初請竟十七日方往佛言不得前
歲令後安居故知受請不成安居。
次科五分但取不以受請為法證前可見。
上明義門今次對文大分亦二即住出也。
次對文中初科住即安居出即受日。
就前居住標法為二。
初標緣起。
有三安居者增三具明前中後也據時定分初後一
日中間安居二十九日就犍度中但明前後各住三
月則無中也故舍利弗欲於佛所安居十七日至制
後安居據相以言但前一日餘三十日為後安居莫
不望初俱名後故則缺中也。
次科緣起釋中初文又二初據增三明三種就下
次準安居犍度出二法引律開緣謂中為後但名
異耳。
文引十誦制五眾者如彼文云誰應安居謂五眾也
四分尼三時遊行戒中尼提僧及三眾俱吉羅也緣
發在尼體是女弱無宜遊散故重餘分有缺故輕也
五分持律有五種安居時依廣誦者乃至沙彌不依
者吉。
次科初引十誦次會本宗制通五眾戒制三時則
知春冬無緣遊涉亦制緣發等者示重輕意餘分
缺者即指四眾情非重故後引五分持律五種即
五律師下文自引廣誦者即第五律師沙彌須依
驗知五眾竝須坐夏。
明了論中有五因緣夏成安居一處所有覆二夏初
十六日彼疏云前後各及十六日也三若東方赤彼
疏云十五日夜分盡東方已赤則入十六日未赤者
猶屬十五日未是結夏時若十五日便結夏者此乃
春末日不名結夏也則破十誦講者令及十五日入
界內彼文明決四者在別住中起安居心疏云別住
是布薩界也安居心有三種一為自行二為利他三
為料理三寶修治房舍一脚蹋界起如前心即成安
居第五無有五過如文。
三中初科一即擇處夏多雨故二即定日疏示前
後中間可知三即克時東方赤即日上海東霞光
微映即為限齊上是論文則下斥謬彼文即了論
四中依界起心此為法本仍列三行以示心相一
脚成法色心具故第五如下。
初過者待形須濟事籍資緣遠覔妨業也二者城市
猥雜出道清修性相違反也三者蚊蟻物命惱害者
多或唼形骸不能思擇也四者人須良友全梵行基
雖竝號善未必相副故須簡練又須具五隨問無滯
一也隨說生信二也隨疑決之三也問答無疑四也
辯同見正離諸邪執五也又以身非匏瓜繫而不食
前須藥食交濟旦夕無此則不可結也。
次科五過竝妨道業初即奔馳二謂喧閙三謂損
行文約自他兩惱釋之四即闕教副猶稱也五法
簡人無非學行識智有資我者又下即第五謂飢
困過論語云吾豈匏瓜者哉焉能繫而不食（匏瓜即瓠
也言人無繫能食非此物比）。
就作法中文略有四義張為七如前列也。
作法中列數開合同上。
初對首中白所依人者是前對證也下文中若無所
依可白制心念也。
對首釋所依中初文託前為證故曰所依即對首
作法者。
有人執文以所依人是施主故或是持律此解非也。
次科二解皆非以迷名故。
多論云佛亦安居而不對證以得一切智四無所畏
<pb n="328"/>
故不從他安又佛自結此法自制此法故自安居不
作三語但一說成唯佛一人永斷妄故餘竝對他又
須三說也。
三中多論明佛安居初示異以下顯意有二初明
不從他私釋佛僧位別不可以僧為對小教秪談
一佛無可對故四無畏者一一切智無所畏二漏
盡無所畏三說障道無所畏四說盡苦道無所畏
又下二明不三說餘下雙結則知凡下竝須依人。
正作法中文分八段。
初大德念者告所依證無餘想也。
二我某甲者簡非他也。
釋大僧法列釋中前二可解。
三依某伽藍者定所標處隨現言之不得雙述也。
三中文牒藍聚出法之詞恐依誦故。
四言前者簡異中後居也。
四中初云簡中後者定三位故。
世云若五月十五日月正圓滿時西國始結夏坐漢
地安居也滿一月至八月十五日西國自恣時漢地
已受迦絺那衣一月也善見論中亦以六月十六日
為後安居準此時節中邊寒暑早晚故有前却不同
此方神州曆有三代漢初猶以十月為歲暮也。
示異中初文初示所傳彼此結解並差一月善見
頗同引以證之準下義詳却即後也三代夏殷周
夏建寅為正殷以丑月為正周以子月為正漢初
承秦尚行周曆故十月為歲暮十一月為歲首。
余參傳譯親問來人鐵門關外覩貨羅國用十二月
十六日為坐初也準此經中乃坐春初隨時㳂革豈
越規猷修道為先餘避譏耳。
次科初敘所問坐初謂前安居準下和會此間經
律以十二月十六至四月十五為春分故坐春初
也隨時㳂革謂時節有差豈越規猷謂坐法無別。
五明三月者通餘一月為開制也。
五中通前為制通後為開。
六言夏者為除春冬則四月十五日屬春八月十六
日分屬冬也。
六中佛教三時一時四月無秋分故。
七安居者簡遊行故。
七簡遊行攝靜修道是正教本。
八房舍修治者料理資緣四方僧物法通三世前人
料理今得受用現今修補擬用將來若止不修三世
不續也。
八中初科既是僧物明非己有既通三世故須修
治。
所以三說者表無謬濫也若依止山窟樹林則不須
陳料理事務如後文也。
次釋餘詞中初科初正示三說之意若下次令隨
處加改指後文者即下注也。
前證須答是知對彼所陳莫放逸者如涅槃云諸善
根本此誡勑也答受持者言議往返現前也。
次科初前證誡勑涅槃云諸過之源由行放逸此
反顯之答下結者立誓言議往返五現前中人現
前也。
餘述所依者以律相指事事雜叢聚識知持犯非律
不明故制依諮餘四不合二藏論理理在虗通縱有
邪倒未能卒曉故疑不問所犯葢微應亦結犯以非
正故。
三正明中初明所依律師律有五種持律一誦戒
至三十二誦戒至九十三廣誦戒四廣誦僧尼二
部戒五廣誦二部律夏制須依第五餘時可依前
四二下次明不依經論二師餘藏教理非謂不問
但夏坐攝修正為奉戒事有兼正故制不制別。
若爾春冬諸過何得獨開答必通懷疑俱不開也但
為過少餘四足用及遠追師不多勞弊夏過繁多恐
<pb n="329"/>
迷不識故制依第五也五分比丘自不持律又不依
持律者安居中疑又無問處佛聽往持律處如文依
之。
初問以春冬不制依第五故答中初示通相但下
次明局意過少故開過多故制弊困也五下引制
緣如文依之即指注中五分文也。
問文制依律方隅持少自身他依復須依不有人言
不須云也今解須依如五分成方離依止之類今雖
無人而有誠教細尋取悟如律五答可也。
次問以持律師既為他依自無依故有下引釋初
示他解次顯今義律制比丘五分法身成立方離
依止準知爾前不可離法逮至成立任運不離即
涅槃云佛亦有師所謂法也律云毗尼有五答一
序答（謂序緣起）二制答（即制戒）三重制答（如婬乃至共畜生等）四修
多羅答（化教正文）五隨順修多羅答（但順其義不必依文此謂或
答疑問須依經律則為師者依教明矣。
有人言二眾沙彌未受十戒得安居以不答應供同
僧夏末受利雖無戒法隨安居無罪。
餘眾法中已受十戒如上已明恐疑未受故引決
之應供同僧為解脫故隨僧修道無僭上過故云
無罪。
後安居法中如文準上中安居法道理應具今且略
之諸部無也若立三種亦分三位應言夏三月中安
居等多論佛常前安唯毗羅然國以因緣故後餘人
可學也何事常後。
後安居中初指文注依犍度但出後安居法準下
次決中安居法顯示略意仍出詞句下引多論敘
佛所行勸令遵學毗羅國緣論中自引檢尋未獲。
第二明心念法本是對首以無所對開心念也一切
心念皆須口言唯說戒座上憶罪露者恐閙眾故直
爾自聞言了為相也文如前法但略對境。
二心念中初示制開一下明作法恐謂心念不須
言故因決餘法故云一切言了為相三業具故文
下點同異由是獨秉前告後答義不可立。
十誦五人謂蘭若獨住遠行長病饑時依親開作心
念七事謂布薩自恣受日受衣受七日藥與捨請施
衣等也。
次科蘭若獨住為一人饑時謂歉歲依親謂在俗
舍並據無侶故開獨念七事中對前羯磨前二即
眾法心念次三及下施衣即說淨並對首心念捨
請是但對首前集法中對念有七四種同此餘三
即安居捨衣受鉢也則知心念安居唯出本律。
第三忘成法中文雖外來義通主客有要者成如上
解也五分云有比丘為安故來受房臥具己不念安
居口又不言佛言為安居受房亦成安也。
三忘成者夏初在界忘不加法後憶方加許成前
坐初科初牒釋文開外客義通舊住古今異也下
引五分以示忘相不念謂不起心不言謂不加法。
若爾忘不受日得例此不答諸律無解五百問云夏
中忘受七日出界行憶即悔者一坐中不得過三悔
過者不成歲。
次科問意謂夏中有緣意欲受日忽遽忽忘應同
忘成答文引論酌情故開恐濫又制。
四及界園中如文列四並為外來故開成也。
四及界者十六後夜自外奔至纔及明現後方加
結亦成前夏初文對注可解。
界者入攝僧界園者入僧伽藍園故伽論云云何名
林林名伽藍即給孤園是其證也。
二中初通釋藍界曾結則約界未結則從藍或可
界寬藍狹則約界說藍寬界狹即據藍論山林村
聚並同藍斷故下別釋藍相藍是梵語此翻為園
本因給孤買園祇陀施樹不忘其始故經律中皆
以園林召之即僧坊之通號世有聞園林謂是野
<pb n="330"/>
圃又謂藍者乃是牆援不學寡陋取笑後生豈不
慎乎。
今解所以前一脚入界明相出成者以忽切不暇開
不結成我今兩足入界雙單在園處界既久容預得
結未結遇明應非前夏佛判云十六日夜分未盡入
界雖不說安開成前故。
三正明中初敘本開[(囟-乂+夕)/心]遽我下次決入界容緩隋
慢越明似非開限故引佛判並成前夏問一脚既
成雙何復說答緣起次第前雙後隻初急次緩因
有兩開既開已後但須論隻雙自可知。
問雙足入出成敗相對未知一足入出得例前不答
要須兩足出界辯破以利勝故若一出破一入不成
皆損行人不名開制大有理也。
問答中初問入即成安出謂破夏雙足可知隻足
乃異故問通之答中出破論雙入成約隻有益無
損得教本意故云有理。
若爾入淨地者亦應一入成宿二足出免答要雙足
犯一出則免與前例開為無犯故如受戒法生善制
緣則多捨戒背善故開隨人一說若是乘船道行會
衣夏日例皆準此。
次難中僧入淨地即犯內宿恐謂同夏故引為難
答中初義判雙隻出入則反夏不同方便免過則
大同前例如下引類文出多論彼續舉喻受如登
山捨如墜下作持生善則多緣使成作犯背善則
隨開免過若下通示與女乘船尼女道行竝作犯
行同前內宿會衣作持行同前成夏。
文中後二在前後日者如前說也有人言既是開緣
何得重制隨三安居通得開也。
四中初牒釋注中人解忘成及界不開中安居有
下次引義決制開四法竝通三位指前義門對之
可解。
二明出界行法律中有五初受日出法二命梵移法
三和護餘緣四受出逢難五無緣經難不來成敗就
總分二前一有法開出後四無法為緣。
二受日分門中初列章一二及四即牒本文餘二
義章對之自見就下總分若據第四初亦有法望
後逢難是無法耳。
初又分二對首眾法也。
且總簡約四種不同一對人二約界三前後四相攝。
初中七日法者別人所持羯磨眾法唯僧所作互秉
不成。
受日總簡對人中初文眾別三位對緣長短不可
濫用。
今亦有人對首受一月者愚教人也知何不為猶知
受法此癡而作。
次文愚教自任故無不為也知受昧法故是癡也。
十誦應界內從五眾受七日也計互非所足何得從
受此立法通文如五眾安居例此各從所位也。
三中初引文云從五眾在言頗混計下決通立法
通文謂通開五眾皆得受日也。
二對界者七日既是別人兩界通成羯磨須作法界
也。
二界可解。
三先後者昔人云先受七日後便十五日以文云受
過七日法等。
三中初科古謂三法次受不通差互仍執牒緣究
文不細。
今解不然本未有緣何得妄受隨事有無前後皆得
文列過七日者立法限約豈有事也此羯磨法是過
七日緣耳非謂曾用今受月也。
次科初斥古非隨下顯今義文下釋妄執謂文中
過字乃是過法之過非過前也。
四相攝者謂先受七日更受一月攝而通用。
<pb n="331"/>
四中初標通含古今兩意。
有人言前受七日用竟不論若受未用即羯磨受攝
前對首入在眾法以法強故若前羯磨受日用盡方
得更受七日法也以一身中無二法現故文云不及
即日還受七日也又不及七日還用羯磨法然今七
日未盡何得以羯磨受明知相攝。
次科他解中初立義別法是弱眾法為強先別後
眾則攝弱歸強前眾後別則強能禁弱以下示意
仍據律文不善其意。
今解云不無此理也但本是一緣不得有長短二法
可如前判今前後別緣各依受日前法被事事未是
息何得失法如為患事須服酥油兩緣未差口法隨
在律列三品受法不同竝約眾緣不可受用故不及
即日例用七收明知以法收緣依緣法則隨有也。
今義中初縱彼解同緣可爾若論別緣眾別前後
各不相攝今下示今義初反前義如下舉比例兩
緣即藥所治病律下示制意謂律但約絕諸非法
緣則不可受若緣如法隨得受用豈論相攝乎。
就初法中十門分別一定緣是非二對緣離合三受
法差別四懸受相五不得互六重單異七隨事不同
八法盡事在九僧尼分別十明諸部。
次十門中前二是緣次六是法後二辨異。
就初緣中通而辯者要深為三寶情不私涉縱有召
請心無懷利但為益他皆聽往赴若往非法或生破
戒雖兼三寶皆不成受以佛法所貴清淨為先今往
染汙雖受破夏冐數為歲依次受利皆攝涉盜戒善
見云偷夏唱大得物犯盜。
第一初科三寶緣中初敘如法聽受若下次示非
法不開又三初敘非雖兼三寶謂倚傍眾緣而實
為己以下顯意冐妄也善下引證雖得十歲中間
有破妄稱受施竝名偷夏。
二就私事為求衣藥命難將及何得不開隨受皆成
若為治生求利乞求衣直即是違負不如不受但犯
吉羅入可懺限。
私緣中初敘如緣若下次示非緣不受破夏止犯
一吉大論緣相必是急要事不得已須至出界方
應受法倚濫自欺破夏得罪。
總斯兩位約為五緣。
五緣總示中即展前二為五初後是三寶中三竝
私事。
一者三寶勝境緣僧祇中為塔事開受五分中為佛
法僧事十誦中若為誦阿含不通欲通利故更從他
受得破安居故去四分中為誦梵動經通利故聽受
日去僧祇云若有如是事為塔為僧所求索者要有
所得衣鉢諸物使得一事不得越罪如是事訖應還
本住若半月一月乃至後恣應還不還亦越道路遇
難即彼自恣者得此僧祇中依事受日故隨事訖須
返本界四分以法收事片有不同也。
初中前引四律明開為塔即佛事學誦經即法事
梵動經不傳此方後引僧祇示相初引文前敘聽
往使得一事言其為眾至少亦聽後明制還後恣
謂臨解夏即猶就也此下點示彼聽事訖今宗不
開此乃以法收事彼即隨事立法。
二道俗疾病生善滅惡緣如律為益得生信樂聽去
十誦云為七眾故皆受七夜興福設供懺悔受戒問
疑受法有病遭難但使生善皆聽去也故彼文云優
婆夷言教我治病服藥食飲看病所須但隨所應白
事應去不遣使來亦應為去如中路聞死返戒入外
道眾若八難事起皆不應往如四分中信心檀越繫
閉諸難雖非受緣然開往也即道俗相依事相濟故。
二中初敘開意懺為滅惡餘皆生善十下引示緣
相且列七事與福設供為一餘竝兩字分之續引
彼文略示有病不遣使來但傳音耗中路聞彼四
<pb n="332"/>
緣即止八難即王賊水火等於我為障前列遭難
乃約彼耳如下四分繫閉是也。
三者父母大臣緣四分中二人懷信及不信者俱聽
往彼悠悠生福信樂者聽若不信者力能返心亦應
去十誦中父母事者不問遣信不遣信俱去或有外
道召比丘來我欲祠摩醯首羅天神等皆不敢去佛
聽往彼為清淨故乃至中道聞死須返。
三中四分二人父母大臣各有信與不信尊親不
可違官力能損益故不信亦聽力能返心謂有道
德能迴邪見十誦父母通開可決不簡不信外道
召往可決不信亦開摩醯首羅即大自在天中梵
所事為清淨者即發彼善心。
四者為求衣鉢病藥者若自病重不堪受日即是命
難直去亦得如不得隨意食等若知他病無人瞻視
不問召喚聽受日往及為覔藥食隨方遠近皆得行
也。
四中初明已病雖容直去要須受日不任眾食許
其別索名隨意食不得開去若下次明看病不召
聽往急於濟苦。
五為和僧護法事者律中顯緣未明受日必有和限
依受聽去無限隨事可準僧祇或重破僧即以事去。
五中初示律文但令破去必下義決初約無限釋
有須依受無準僧祇事訖羯磨或下次約事重釋。
四分緣中十八不同十四是檀越餘者佛法僧事也。
三引律中十八緣者一大臣奪僧供養白王二求
同誦經人三大臣鑿渠白王四檀越請布施五比
丘請懺殘六尼請懺殘七式叉請懺悔受戒八沙
彌沙彌尼請受戒九無信大臣欲見十有信大臣
欲見十一不信父母欲見十二有信父母欲見十
三母請十四父請十五兄弟姊妹親里知識請（此有
三種）十六為求衣鉢十七慮僧破故去十八為和僧
故去自第四至第十五中三共十四緣竝為檀越
餘皆三寶可見。
二明對緣離合皆得別受無疑就總受中但使緣如
隨為多少皆非過也如懺同名異種罪法。
第二離合通示中初總標別下別釋初句明離就
下顯合引懺為例同名即同篇罪律開合懺。
或張王兩緣各是七日不可合用羯磨半月以事各
是別人所行止得前後受七日也如是例之若俱三
日或復互減可同七日彼此兼用眾法離合可例成
之。
別簡中初文須知三緣分齊一日至七日竝七日
緣八日已去是半月緣十六日已去為一月緣文
明兩家別緣不得合加眾法前後受者或約次第
作法或約用盡更加或互減者如張須五日王用
一日等眾法例成者如張是十日王須二十日合
受一月。
或張是別緣王是眾法隨依受之通用如上也。
次科如張須三日王是十日可受半月等通用如
上即前所謂多少皆得。
三受法差異者餘就文消。
然初日未得即往縱過三期亦得赴彼由事在故法
無失也異七日藥過期過起縱病未除制從日故。
第三受法正釋中初文初敘預受三期謂三七日
彼事不息更過亦聽下簡藥法彼是對病此即據
緣故不同也。
又四分受依日為量異十誦文彼計七夜故文中云
及七日還也。
二中受日受夜部計少差如下自說。
或途路不遠當日往還請召須宿亦依法受。
三中初科但取事緣未訖不論處之在近。
若爾開者何以律云不及即日還聽受七日也答言
不及者俱為緣故或事或情不可一準。
<pb n="333"/>
次科引律為難釋中亦約前緣非謂處遠故言不
及。
四言懸受者。
第四懸受謂未有緣發先受擬之。
本有前事可牒緣成既無實緣不可虗牒一則不可
倚傍二則本無實緣三則不知期限四則妄受僥倖
一向不合也如律無事及減年等皆非法緣加羯磨
不得。
釋中初文初敘非一下列過有四凡行受日一須
緣現二是的實三知日數四即稱法如下舉例律
中無事有法羯磨不成年歲不滿受戒不得。
若爾不成何故分房聽為未來受答此但對事進不
無法開成。
二中以夏日分房尚有餘者當為未來僧受比今
懸受那得不成答中對事進不謂僧來不來不可
定故顯今受日有法開成必須實緣以應法故。
五百問中夏初即受七日三十九日法好臨行受者
亦得若無法者白日出界夏雖不破要須懺悔準此
似是懸受然彼出界要須受日不為宿也若得懸受
何以十誦云無佛所聽緣受日出界經明相出破夏
也以文證前本非受宿也。
三中初引論文詳彼夏月有緣白日出幹亦先請
法表非專擅而云好者謂聽許也不受而出須懺
悔者謂犯吉也準下以義決初詳其文勢似是而
非一彼宗夜法今言受日顯非為宿二白日出界
無法尚犯顯是制急若下引律反質驗非懸受以
五百問宗十誦故。
五明互用者。
第五互用者謂本以此緣受日後有別緣意謂法
在乖前而用。
有人言既有受法但是事如互用無損所以知之十
誦云有殘夜在白已餘用故知得互。
初異解中彼據十誦以立互義然而不分緣有同
別如下自明。
今解云法事兩緣義須相會本雖為僧事竟殘日於
佛無法何得妄用。
今義初科但斥前解即彰今意不通互用會合也。
若爾何因十誦開白殘夜。
釋難中初科問詞即彼所據須為通之。
答此謂同事暫往即還恐疑輙往故白殘夜非謂異
事本無心受何得白行若本三寶俱須經營作法之
時文中含攝是俱有心法復通也。
答中初正釋彼文夜限未竟故曰殘夜續用須白
用息眾情此乃一緣本法在故別緣無法何得輙
通若下別出通互作法通牒後用皆聽。
故十誦云比丘受日到聚落中七夜未盡作事未竟
來還白佛因聽餘殘夜去云我受七夜二夜已過餘
有若干夜往彼出界既云所作事未竟明知本事不
可雜妄也。
次科具引始末是非可見初示緣開云下出白法
既下準文以定不通異緣。
六重受得不。
有人言安居立行修道為宗緣急開三以濟時要何
得重受無此理也故十誦中為破僧故聽受一七夜
不得受二七夜乃至受三十九夜已破安居去此文
明矣。
第六初師中初立義彼謂一夏止開三法不許重
受又須次第不容前後故下引據彼律但有眾別
二法初別後眾可證不亂後令破去可證不重。
有人言修道務急何得制住必有緣來隨意開得。
次師初科初句是縱何下即奪此雖通許文義未
詳下列二門委明進否。
今以義通并以文證。
<pb n="334"/>
初解通者如前檀越召受七日後有三寶要須經營
何得不開明知亦得。
義通中古解初科前後但約異緣未為盡善。
若爾何故十誦但聽初七今解初制不可怪也或一
事上不重二七豈制異事不許受耶望法似重望事
望緣前後不累何得重也數隨事受雖是非重如受
三歸及五戒等隨人不同皆言最初故知通也。
次科初引難今下釋通初約初制釋謂始制時未
有他緣故或下次約同緣釋初立義謂一緣上不
開再受異緣雖重不名重故如下引例律中佛初
出世凡受歸戒竝云某人最初受歸等法同人別
不名為重。
若言本事不得數者如為父母受日往彼限滿留連
尚開聽越今更受往何如彼往不受便得若言留住
過限得夏是難故開父母令我更返受日乃至三寶
經營未了受來重往不往大損何得不開又如官事
須二三日曾受七日何能不去等爾直去寧勝如受
夏制本意無事遊行今大緣來依法受往非專擅去
何得獨制。
今解中初科牒難二節初約父母疊請難法盡留
連尚聽越限更受有法勝於留住若下縱彼轉計
彼約難緣通上文故留住既開指令再受義無抑
塞仍決三寶本義大同又下次約官事促迫難直
去從緩受日準急緩不勝急受往何損等爾等猶
頓也。
律云不及即日還聽受七日此是通文不專一事如
緣所列父母兄姉竝開赴彼兄以前請父後又召豈
不開之。
次釋律中初科初示文相通含如下舉事緣反質。
律中但言佛未聽我如是事去因以白佛佛言隨聽
往此即重文以先開故早已依行後復緣來疑以白
佛佛即聽往豈非重也。
二中初引本開此下次顯重義。
如四分中一夏受日開十八緣或更有者十九亦得
如非時入聚落佛制囑往豈可前開後者不許。
三中舉律列緣如前所引且據當時緣起而列非
謂已盡非時入聚有緣開囑足為今例。
五分云若有請無請有疑故問須出界外一切皆聽
受七日往豈前須問後不須也。
四中五分有無請者即檀越緣有疑即問法緣下
舉疑問以質不重。
若如所解十誦何通今云不許二七夜者彼受日法
但有二位故對首七夜何得重加故云不得二七夜
也不妨前後去者亦得。
通十誦中初文初牒難今下釋通謂立法已定不
可一法妄加二七前後各請理無所妨。
若爾和僧用二法已破安居去者答受法依限前二
有期故開隨受既用法盡和滅難期知用何法往彼
和也理須破夏是所開故若不為和破則獲罪若定
可期如前必聽依僧祇中還同十誦可用事訖彼不
互用故須破夏豈得重受二七夜反成破夏頓受一
月倒是安居有何意耶。
次科初問次答初約無期釋通則顯有期須受如
前必聽謂聽重也依下引僧祇對校彼和無限聽
作事訖豈下約非以詰古執不重乃謂先受七日
後有七日緣須受月法緣法既乖故是破夏有何
意者責其愚蔽。
昔人又云半月一月雖同眾法長短緣異不名重受
約義以觀即開重相重加羯磨但隨緣別七日亦爾
可以例之。
四據古中眾法兩位義是開重別法雖一可以比
例。
五百問云受七日行不滿還返後行不須更受滿七
<pb n="335"/>
日已乃復更受若慮忘亦可日受一緣亦得再三受
七日也此五百問卑摩羅叉口決也其人翻十誦者
既有此通義無疑矣。
次引文中初科初引論日受一緣是別受再三即
重受此下會通卑摩羅叉此云無垢眼即十誦部
師來至此土人有請問隨決成文十誦本什師翻
未治而亡卑摩續翻部文方足。
又明了論云七日有難隨意行善解三品九種類解
云安居有三緣故得出界此三各三種故成九種。
了論總舉中先偈後解偈中上句即總三品舉一
為頭交互歷之一中有三故為九種。
論云有事先成七日緣後成七日緣者解云雖請七
日事竟不還破安居得小罪若事未了極得六夜第
七日還至第八日更請七日出界宿先為師病受七
日出界外至三宿病差即須還界本處別有施主請
仍得用後三宿住本界外若後仍不了更請七日是
則先後俱成七日緣此中開互用者由師病時施主
請至故兼之也。
別釋中初科三句初句又二初明重受先下次示
互用由初作法兩緣合受故得兼用如後自決。
二論云有事先成七日緣後成有難緣者解云先為
施主請七日出至三宿竟還本處聞有水火難起仍
往餘處即其事也。
次句有難開往餘處而非破夏。
三有事先成七日緣後成隨意緣者解云本住無好
知識諠動妨業又無食藥先為施主受七日出界經
三宿事了應還本處有緣仍往有知識處名隨意行
是其事也。
第三句敘本住緣一無師二喧憒三藥食不便有
緣仍往通上三種且舉求師耳。
若有難隨意行作句準上然非受法但經一宿破安
居有因緣故不得罪也若無緣出界反上得罪。
後二品中初指例初先成有難為頭後成有三二
先成隨意為頭後成亦三然下決下二品得夏所
以上引論證正取初句餘竝相因。
余親問翻經三藏及餘梵僧周五天竺無單受法但
令如法隨事開也但正文如此義無抑塞恐事乖法
情挾贓賄不得受耳。
三梵僧中初引彼答但下示教意初明開意正文
即如上引恐下次示遮意治生為利竝名贓賄。

<other>四分律刪補隨機羯磨疏濟緣記四之三</other>

<sarticle>四分律刪補隨機羯磨疏濟緣記四之四</sarticle>

七隨緣長短者。
七中謂事容長短三法楷定若事法互望事長過
月則退就短法事短一日則進從長法。
但令事是正須一夕竝修七日以法收緣如文不及
即日義開七日也。
釋中初文但令事是謂緣如法。
夏中可爾夏末五日如何成受餘日非夏限故解云
乃至七月十五日亦作七日法受餘日雖非以法成
故律制三法餘日通束也縱引十誦亦同此解今夏
末三日在不重受家既曾受日若受月法又是破夏
由緣不合止可端然破夏虗歲。
次正明中初躡前問解下約義釋又三初釋通事
雖一日法不可減以事從法故加七日十誦受夜
二位雖殊以法收緣彼此無異故云縱引等今下
斥非不重受家即前古師尚有徒黨前已受日次
須受月然一二日在不成月法故令破夏意謂成
歲不知虗也。
問曰今有七月九日受七日法出界不還夏成以不
<pb n="336"/>
答破也何以知然夏有後開無前開也以七月十五
日須及夜分還返本界如律所制及七日還令限明
相乃在界外絕此分齊故說破也。
問答中初問亦由諸說不同故立問轉難以盡疑
情答中初直判夏有後開謂迦提月無前開即夏
限內以下悉釋三位受法竝須最後一日身在界
中不爾破夏。
若爾何以律文最後自恣七日在受七日不還不犯
者答謂七月十六日是最後自恣日也如急施衣中
說之今此人以七月十日受七日故彼第七日是夏
滿不來無犯。
次難中自恣三日十六為最後退前七日即初十
也釋中指急施衣彼次第增中自恣十日在即七
月初六受衣迦提後不增乃至云自恣一日在謂
從初七去至十五日受衣後須次第增則知以十
六為自恣日餘如資持中。
又問七月十五日明相未出隨行不犯相出是開何
有夏破答止為明相未出須返界中名為及法相出
界外故違本制。
三難中明未出有法明出入迦提答文如前相出
即明相。
又問制及七日是有法緣至明夏滿法隨事失有何
犯故令我破夏答日夜分齊約明相分第七夜分明
相未出自屬前夜明相若出即屬八日制七日夜須
及界中今不在界故翻破夏至十六日自是後開由
違前制故說破也若約此解十誦亦及七夜返還同
四分何有異耶明相若出不及夜也如是思之。
四難中法隨事失法謂日法事即是緣答中初正
答十五夜分不還即是破夏若下會異十誦受夜
亦約十五夜分還界不還破夏一同四分。
八事訖不來法有無者。
有人言事訖不來夏亦不破以法在故如七日藥與
欲類同狂病得法病差不失等例也。
第八他解中初科初義判如下引類有三七日藥
病愈法在與欲己事訖不來不妨成法癲狂羯磨
雖差不失足可為例。
若爾不失與僧祇事訖有何異耶答彼中隨事不隨
法也此隨法故致此不同。
次科以事訖法在則濫僧祇事訖羯磨無有日限
答中彼隨事故法不定日此隨法故法唯三位限
內事訖不來不失耳。
今解不同不可依也事訖法謝十誦明文不同欲法
羯磨不牒今受日法牒事加之故謝法失亦如藥法
病止無用又不同狂解須乞故何因浪引令此煩釋。
今義中初斥前非事下指所據十誦文見注中不
下責妄引欲不牒緣受日牒故藥法病止無用受
日容有他營狂須乞解受日自失三皆非例前義
不成。
九僧尼不同者。
昔人解云尼隨僧受三法過緣上下同處不說為異
故無妨也。
第九昔解中三法過緣過即非法破夏緣即如法
聽去上下即僧尼謂律中如非同一處列既不說
異驗知是同。
今解不同性是女弱未假多遊外化非廣理不同僧
如僧祇中尼安居中無羯磨受事訖法聽受七日四
分亦爾如三時遊行戒中唯有口受不云多日可準
斯用也。
今解中初敘立如下引證僧祇文顯四分尼戒本
云若比丘尼春夏冬一切時人間遊行除餘因緣
波逸提廣解云若比丘尼為佛法僧事病比丘尼
事聽受七日法出界去（所謂餘因緣也）文中止聽七日不
開餘二故可為準口受即對首七日也。
<pb n="337"/>
十諸部同異者。
十誦廣開七夜緣下文唯為和僧鑿寺聽三十九夜
白王乞救不言餘事僧祇安居中為通水故因聽塔
事僧事作求聽法五分僧私兩事具開三法如四分
文。
第十釋中初文十誦別法廣開謂開緣多也眾法
唯二和僧如前引鑿寺謂安居中王出征伐無信
大臣意欲毀寺僧往白王羯磨受日僧祇通水亦
為邪臣壅塞通渠白王求救本因僧事遂通三寶
五分緣法竝同今宗。
今依當部但有月緣過此已往無文所許執不同者
不可用於三十九夜及以事訖也若有不同可用諸
部四分有法不可通行不意本宗緣如事正者如鈔
別行事中。
次科初示本部分齊執下誡輙用他宗執不同者
即守本宗之人若有不同謂依他部受者或可如
前往外和僧和滅難期即緣不同聽用事訖行彼
部事不下美部主立法緣如謂無非濟急事正謂
行事有序不意謂不期而遇指鈔別行事者即諸
部篇彼文具引僧祇十誦羯磨廣明不同之相。
就文分二初緣後法。
緣中標舉名目下列諸緣可解也佛言不及即日下
列三品受日以法收緣也引十誦五眾者以世多不
行故重及也若在道事盡者釋成法失也明了重受
者釋除疑執也僧祇制尼者濫僭罔上也恐未見義
門略示成不相耳。
次就文釋緣中標名可見下下釋注五段初二本
律後三諸部次第牒解對文可尋恐下結示注意。
二正加法。
緣中諸集法者四本不同加乞不定也。
次釋法眾法緣中初中諸集法者即古今出羯磨
之人。
初人加乞羯磨不牒恐成增法此古羯磨也。
次科增加中初文三本初即僧鎧羯磨先從僧乞
不入羯磨彼謂律文本無乞故曹魏初出故云古
也。
第二人雖著乞辭準乞覆藏兩徧牒事時到已前增
加乞辭忍聽已後略事而作羯磨亦爾此光師魏集
世盛行也。
第二即曇諦本光師用之開拓注釋遂為光本覆
藏羯磨前陳三乞後方與法白與羯磨第二句中
牒前所乞故云兩徧牒事第四句單云與法故云
略事。
第三人但準六夜乞法牒緣誦事竝盡以律文云不
如白法作故今若增減竝不成也。
第三即願師本六夜乞辭牒前覆藏乞法行日等
已方乞後法諸羯磨中此最委悉故特準之不許
簡略故云竝盡白及羯磨兩徧牒事大同覆藏仍
引律證明有所準若論加乞豈非增耶。
凡斯三集文局義通有人定判依受夏破今解不然
俱順教故增乞減乞各有所憑羯磨大途猷規在故
依受不失至時口解。
次科初結前所引有下責其妄判初雖加乞法依
律文餘雖入法各有所準不可判非猷法也下令
口解即如上說。
近世諸師不加乞辭準律直誦以律制斷加乞是增
不敢輙用。
次依律中初文言近世者疑是礪師祖師亦嘗從
學一月而亡以律制者如前所引正當今用。
問凡受日法為防破夏夏是私緣若不求請何容妄
與故乞是也答凡情所信憑教為言律既缺文不可
妄著不同杖囊加乞是法以彼白中銜乞作故翻傳
漏文非是不合統通諸部杖囊皆乞故非輙加受日
<pb n="338"/>
不爾三律無乞。
次科初問律中凡是私緣必從僧乞故答中初釋
通不下除妨律本杖絡囊法白中牒乞而前無乞
詞後人加入今亦存用一以白文明牒二則諸律
皆同受日但無故不可類。
問杖囊加乞受日不準者和僧諸法唯出德衣餘法
皆無不應準著解曰此言理也謂在前和不由此和
用入羯磨乞則不爾不入增故。
次難以和僧問答唯出功德衣及說戒二法餘皆
準著故引為並答中初句美其來問謂下釋通凡
諸羯磨前有乞訶羯磨必牒故。
問德衣一法何故偏和答此攝利奢受者多故今捨
須眾故偏問也。
三問答欲顯律文偏出所以。
若爾半月說戒不是奢法應不須和答說戒攝僧住
持萬載若不和合不成僧義故須同法表無乖[(立*立)/見]也
有人解云一切眾法俱有和也文或全缺故致不同
餘不出者但是漏略。
四難中說戒亦和當有別意故問申之答中初示
教意有下出他解。
有人言諸師解繁以意分二若僧差難起不專私意
但依律作用乞何為如沓婆被差五德知事等例必
為衣藥看病問苦既是私緣非乞不委加乞不妨故
前三家集意在此不由此乞號加羯磨故律中增應
作一白眾多白是名增也文句非應妄有所加即律
文云不如白法而作白也今時加乞準諸乞辭及入
法作亦準諸法何得專制獨斷不成義不可也。
三兩通中初總標若下別釋初明僧事不乞僧差
如營幹三寶等緣難起如救寺和僧之類律中差
知事五德竝無乞請故舉為例必下次明私緣須
乞初示緣相問苦謂濟他急難故下救前諸師雖
各加乞不違律制律明增加有二非法一多增白
法二妄增詞句今皆有準故是可用。
羯磨文中前告情者是乞家緣也當量機轉勢不可
冰執。
次釋法中初科告情即牒法緣白僧知委而非加
乞故云乞緣令隨機者此示通意去留皆得以息
諍情。
文列二法者以不及七日還則但加半月法不及半
月者但加一月法不得俱誦二法則四十五日也。
次羯磨中初科即點注中集牒二法律文大字連
寫遮謹誦故。
問受月法時何不言過半月者解云七日別人餘皆
眾法但云過七日明知餘二俱白二也同是眾故不
說分也。
初問三法合須次第云過後二眾法竝云過七日
故須釋之解中羯磨欲顯眾別兩緣半月一月短
長雖異無非過別故。
問今受半月一月法者若值小月如何數之答依律
文也半月加法云十五日則不問大小數日滿還返
如十誦中三十九夜也若受一月則依大小不可數
日如律云住三月等小攝其內也。
次問答中言依律者以羯磨中半月牒日故數日
滿一月牒月故隨大小下引律文即以安居以證
受日。
次對首中雖無正法準白中用。
對首中初科準白用者即牒緣文比前可見。
十誦令從四眾可是正教如前解之文非可用。
次略點中彼文不了以理廢之指如前解謂各眾
自對見上義門。
有人云但告四眾知我行往何如不告故猶勝也今
解不然立法須定安有比丘對尼為證義即敗也若
欲通消但得心念必欲令知口告處所終不以此為
<pb n="339"/>
受日法也。
斥非中初引他解今下示今義初正斥律中尼及
下眾可得對僧如尼白入寺沙彌對僧自恣之類
若論大僧必無餘眾作證之理若下釋通先作心
念後囑而去。
次解命梵二難出界法。
緣列本二婬女來誘調者淨行難也凡心染愛無始
纏懷今暫割削遇緣還起故有境來知非是淨或因
斯次有犯重障說為難者因中彰果若已犯者不名
難故惡鬼毒蟲不得如意醫藥斯命難也。
第二命梵移夏釋中初科為二初釋梵難注列三
女即婬境伏藏是盜境本二即在俗時妻二謂匹
偶也凡心等者即示難相恐因此境汙我戒行懼
犯未犯則名為難已犯成罪故不名難惡下次釋
命難注列五種皆可致命。
律中但云即應以此事去不言得歲。
次科牒示中據云應去理是得歲。
有師解云既開無罪用夏何為如明了論中有難隨
意行俱不得歲也。
次引諸解初解中初科彼據了論有難隨意二種
竝云經宿破安居有因緣故不得罪如前具引。
若依律中二處安居二處受衣準此無夏不得受衣
今得受衣明知有夏。
次準律中二處安居即移夏者夏竟受衣破夏不
預今既許受有夏可知。
又五分云食麤不足父母親戚苦樂等緣我若住者
恐失道意及命梵和僧聽破安居去無有罪也十誦
云命梵者此無罪不言得夏和僧復云破夏去也僧
祇中有二難者接界通收此應得夏直去不得以無
界隔毗尼母中如文所開者大如四分前所解也明
了論中安居有難者住處多有博易來往見此生貧
致犯大重即以為難餘可例知。
三引證中大有五段五分中食麤謂有病不如意
不足謂供須有缺親戚苦樂謂俗舍凶喜事此三
約義亦命梵所收十誦和僧破夏亦如前引僧祇
夏中有難結三由旬界於中往來母論如文即指
注中大如四分即上二處受衣文了論博易亦犯
盜緣前引三律竝非明斷後引了論但出難相中
間母論乃為明決顯知得夏。
又云但破安居不失夏夏計行功不虧法故安居在
處出故名破也。
次解既移其處故破安居隨處修道故不失夏。
古師解云二難移夏多文不開既是制限從初去日
外覓安穩未得已還雖經宿者不名懈怠不破安居
反前成破若得住處夏法隨身不須加法即成前後
不得輙出出須受日縱使去後本住夷靜亦不得還
若後難起更覓安身亦得隨返如是廣知。
三中四節初敘勤怠以分成破制限即是夏月若
得下次明後處不須復結縱下三明本住難靜不
還若後下四明後處有難開還本處。
三明和僧護法者。
律中僧尼兩眾各鬪亂起若不為和便更增長就中
為二初以當界諸僧由我住故便生鬪亂為重此和
便出界去後為彼故往以言化今時事在和忍不行
故略指也。
第三和僧本宗中初通敘就下別釋有二初約當
界本和因我故諍重此和者恐僧壞故後約他界
有諍我往故和今下三示略。
如僧祇中若為和故受日往彼中前若了中後須還
暮訖曉即還不來則破如是受日可以例諸。
次科僧祇事訖即還遲留則破不唯和僧一切受
日竝制即還故云如是等也。
四者限滿不來中但為至意所留非故延限私涉方
<pb n="340"/>
便致為宿者依法破夏道斷得歲非故專往由本有
法也若難盡不還自即破夏。
第四標文經疏語別相成見義初釋親緣所留次
釋水陸道斷各顯如非尋文可見。
五明當日出界逢難經宿者律中辨失竝約經宿必
有斯緣無文開得昔高齊世昭玄十統盛集明德共
評斯理竝懷慈濟通僥倖故。
第五但約夏中暫出中途遇難初示無文昔下次
引人判高齊即北齊高即國主之姓簡異南齊彼
時立昭玄司十僧統以掌天下僧尼事眾集評議
開許得夏懷慈濟者是可愍故通僥倖者非分而
獲故。
諸眾自恣法篇第七
釋自恣篇自恣疏中自釋言諸眾者約人則該五
眾約法則分三位人法兩釋竝見文中。
同住久處心性義開陶冶精靈方符正量故陳己懷
累通告前緣必事糺治無宜杜默故能展轉相清淨
也。
次敘意中初二句敘安居開明也次二句顯自恣
範土鎔金謂之陶冶今取調練之義精靈即神識
正量即教法故下轉釋自恣初二句敘自義累即
是罪前緣即五德次二句明恣義所謂陶冶也下
二句彰益所謂符正量也。
就文為二標緣作法。
初標目者如十誦云云何自恣攝眾僧故善惡相化
故以出過罪如法清淨故伽論云欲令諸比丘不孤
獨故各各憶罪發露悔過故又以苦言調伏故又得
無病安穩故自意喜悅故清淨無罪故。
釋標篇目中十誦三意攝眾是住持益善惡相化
即利他益出過清淨是自利益伽論六意一有法
為侶二無覆藏三摧我慢四身安五心樂六業淨
已上律論但出制意準鈔釋名云自宣己罪恣僧
舉過內彰無私隱外顯有瑕疵身口託於他人故
曰自恣。
緣列共住受瘂法者由妄設法因言致諍俱行默然
何事乖越佛法不爾義須識非生知者少必假良友
豈伊不語何得離愆言滿天下無口過者豈聖人乎
故訶言同白羊也至死無聲此但強戾須作何善故
佛制之相撿挍也。
次制緣中初文初敘愚見妄設法者非制而制故
因言致諍意謂各默則無乖違佛下敘制意豈伊
不語豈猶苟也孝經云言滿天下無口過行滿天
下無怨惡豈聖人者凡人皆可行也強謂剛強戾
即狠戾我人相競故非善也。
又表一歲之勤情本據道中含非法正缺道標義須
清蕩無瑕受歲今若相默豈抱過生年故須相撿應
僧淨法也。
次科言又表者謂假他緣而顯此事中含非法中
即夏限道標即戒行生年即夏歲。
十誦云若受瘂法偷蘭以同外道故。
引文中十誦瘂法即白羊外道世有持不語者即
佛門之外道也。
僧祇中不得受不語法若欲方便少事不語得至半
月於布薩時應共語問訊問事答事呪願等也過布
薩已續復如初若憍慢瞋恚而不語者越毗尼若為
年少欲折伏者聽十五日不共語論至布薩時還共
語作說戒也如是展轉。
僧祇開不語有二初為自己少事若為下次為折
辱弟子竝限半月無緣不開故制越罪。
善見云若僧立非法制夏三月中莫語莫眠莫出莫
受供養者不從無犯。
善見四竝非制故聽不從若如法制違則有罪。
就後分文前僧後尼僧中分三即三人也就僧分二
<pb n="341"/>
即廣略也大同說戒故不義張廣亦如鈔至時引用。
次作法分文中三人即三位僧同說戒者即前篇
也。
就廣法中又分為四初明白二差五德三單白和四
正作相。
初白辭緣應十四等者律列三日如下文中各有所
為然德衣法云安竟自恣及急施衣中皆十六日為
竟故也。
僧廣法白中初科初據律通三日指下文下即後
注云二眾相依住法故云各有所為然下次準義
定十六功德衣中但云安居竟十四十五皆非竟
故急施衣次第增中十五受急施衣云自恣一日
在即是十六也。
今行事者多用十四日後夜作者古德所傳不可輙
用脫明相出何得有成僧祇中八萬人同自恣時恐
明出者減眾界外深有由也。
次科斥後夜者古謂十四近夜分盡方可自恣明
旦十五尼來問罪故欲法不隔宿羯磨不被明引
證可知必重取欲再秉亦得。
如母論云九十日中堅持戒律及修諸善皆不毀失
行成清淨故安居已方自恣也古人傳者以將竟故
終須坐守夏末非緣不及竟也。
斥十四中初引文古下斥非彼執竟者乃是將竟
非已竟也須坐守者以未竟故非緣即出界破夏
也。
二差五德者緣制兩五德。
初自恣五德取不愛等以眾雜是非染淨同住無宜
枉濫坌汙僧倫知時知法非人不顯故須之也。
次差五德自恣五德中愛則有黨恚則起憎怖則
多怯癡則無知若此等人則容枉濫此釋上四德
也知時者三日是時餘竝非時知法者三位是法
乖則非法或可約人行淨應法有犯不應或可就
事合教是法不合非法此釋第五德也。
又取舉罪五德者眾以清淨為先過犯具彰何得杜
默故須舉處德人行事也言知時不以非時者舉過
靜諍無不和順也如實不以虗妄者有實非謬有根
不濫也利益不以損減者欲令清淨美德外彰也柔
輭不以麤獷者慈心慰拔無鼓怒也。
次舉罪中初通示德人行事言此事重有德可行
故須選也言下別釋一中知時謂合時心與前自
別二中雖有實犯又須三根不濫三中謂成人之
美非欲辱之四五合釋二德相由慈心必無麤獷
柔輭定無瞋恚又可三業分之則二德別也。
所以差二人者威儀經云相向出罪不得求餘僧不
差故今行事者如文所牒一時雙差五人前後互為
足數不容濫故如十誦中竝差二人取上座也來至
執足口說求聽若是下座不得執足乖儀式也。
差二所以中初別示即三千威儀不得求餘句絕
則知第二五德止為一人耳今下次準雙牒古來
行事遂人單差故如下三明選德必取耆宿則發
物善以尊重故次第來就求聽即求他舉過聽我
悔罪今多晚生甚非教意。
二明行事時有立差後又立白俱不可也文相具足。
次行事中立差立白當時所行下指文相即後子
注差已方起禮僧跪和二法皆坐。
三明和恣法單白如文下云比丘十四日者以僧須
在前恣眾治舉既犯清淨方合受尼若制當日更相
勞擾故餘如前解。
三單白中初點法下下釋注若爾何以前文定十
六日耶答必有尼依在前何損但不出界預作皆
通然今國制僧尼各居不相依附但用十六可為
常準。
四正自恣法前緣如文所以具儀者既自陳請故現
<pb n="342"/>
卑遜言離座者捨憍慢故布草坐者恐有損故餘如
鈔中。
正作緣中初科初總示所下別釋三節一具儀二
離座者避席而起出露地也有云互跪者謬矣三
布草恐損謂護身衣有云如來受吉祥童子輭草
而成正覺遂撰一偈令眾誦之又身不離座止以
草把覆於坐具之下傳謬於今習以成俗邪風易
扇是處皆同正教難行聞而不改此生愚執世世
盲冥悲夫。
若依增一佛坐草座告諸比丘汝各坐草座默久告
諸比丘言我欲受歲我無過咎於眾人乎又不犯身
口意乎如是至三舍利弗言無三業過所以然者不
度者度作眼目醫王大千界尊何有過也。
次科增一阿含經初敘如來自恣示同凡法故垂
範後世故令眾省己故使折我慢故舍利下身子
稱歎三業無過具三不護故不度者度明其慈愍
也作眼目者明其示法也作醫王者明其濟物也
且就教限故云大千。
就文分五大德者正告五德求聽說也小者言長老
眾僧今日自恣者牒僧恣時也我某甲亦自恣者下
應上法縱陳過咎恣僧舉也若見聞疑罪下我有三
根慈誨賜示五我若見罪下從聞悔過成我清美所
以三說者表仰囑之勤非是濫託也。
釋法陳詞中初文初釋文句有五牒文顯意能所
自別後示偏數少略多繁故止三說。
上且一途釋其大小更通論之長老乃大故經中長
老舍利弗賢者阿難等律中不定今略釋之行解具
故名為大德年臘高遠名為長老如俗中云長老之
言也。
次正明中初科又三初點前局更下次示名通經
召尊上非專少小律但隨稱亦不以此而分尊卑
故曰不定今下二釋名義反明大德名通長老名
局俗禮召鄉中父宿為長者鄉老皆尊敬之言。
前單牒者但告五德後雙牒者勤重之志在僧故也
何以知然律中不得疾疾竊語故是對僧令知名目
理須清朗擬眾通淨也僧祇亦云長老及僧自恣說
又知通告也。
次科初示前後單複何下推釋所以先準本律疾
疾急語竊語聲低竝犯吉罪後引僧祇長老局五
德及僧通大眾準今詞中大德召五德長老對告
僧而不云僧者意以下至別人知我三根亦求舉
過如羯磨云誰諸長老忍即僧中召別也。
問前對小已得如文中云大德不答具德差遣咸所
推敬何得不稱善見云大為大德小為長老且分二
人義通上下餘不可盡也。
問答中相美之稱不論大小善見所解一往揀別。
其小五德在第二上座前立待眾首竟方互跪對作
大五德者下至第三前立如是展轉廣如鈔中所出
文也餘有如文至時口解。
次行事中從上至下次第對說一跪一立不容竝
跪令眾委悉揀別無濫今有竝跪令說非法獲罪
下指如鈔見自恣篇彼文具出事儀成否尋以對
之避繁不錄。
就略恣中對五德者有二略二說一說也親對五德
緩念自知任時量事不須和白不對五德有三略者
則百人為五十對一時彼此三說再說一說所以須
白者既不對五德成和在僧故須先和後方如作也。
次略法中八難餘緣行廣不及故開略說初對五
德略有二本廣三說緣緩減一緣急減二次不對
五德有三先須作白告僧令知通前五略廣略共
有六種自恣。
對首恣中四人不受第五人欲者通須盡集則展轉
得成僧法若有四人不得如僧以所差人不足數故
<pb n="343"/>
但彼此三說也。
對首中初明五人不得受欲本是僧位集行僧法
若下次明四人能秉不足正是別位止行對首三
人二人隨改初句。
心念法中大同說戒前修眾具如文可知說己心行
應於僧故以即法不二十方同遵故曰今日眾僧自
恣也。
心念中初指緣說下次釋法即法不二以事表理
事既同遵理必無外。
就尼法中要取兩眾滿五已上方得治舉行事具也
不同教誡約夏量德四人已下縱有所陳治舉非數。
尼中初科又二初明滿眾彼此僧法互缺不成說
戒請人須二十夏自恣但取具二五德四下次釋
不滿治舉非數且就僧論若尼不滿不行差法但
用口差應作四句一尼滿僧不滿二僧滿尼不滿
三俱滿四俱不滿二句廣法二句略法。
此相依法制在八數今時殆盡彼此缺矣何名正法
返千載乎。
二中初示制法在八數者即八敬中夏末依僧自
恣為一敬也次今下傷歎彼此缺者僧既缺德尼
則缺敬最初如來不許度尼乃曰正法千年若度
女人減五百歲能行八敬還復千年故舉此言以
傷法滅。
近有行事或別房中或在戒場將五人僧受尼請恣
且得酬於下眾非是佛制本規鳴呼見此良悲法滅
餘亦須述知復何言。
三中本須大界通眾求舉別房戒場深非本制下
復悲嗟法無興衰隨人故減縱述無用故云知復
何言文廣疏略今更分之初注是緣若眾滿下即
法又三初尼差人法二佛言下尼往僧中請法三
良久下僧中上座誡勑法又二初示法上座告勑
使尼傳教此下二結告教誡詞句祖師義設非律
有之且標一句言其少也未必依文令轉變也。
諸分衣法篇第八
釋分衣篇。
篇目僧得現前約人約時六位差別故云諸也。
夏末受利將有濟緣受納乖儀福流非地故須具瞻
諸施立法通局則能所無瑕不為施墮可不好耶。
敘意中初敘乖法之損非地地即是處故下次明
立法之益具瞻猶徧覽可不好者言有利也。
初標緣中道俗兩施各有所在先以義分後就文解。
標分中初點注各有所在謂僧得現前等各不同
也先下例門。
初義四門一定時非時體二現前僧得有時非時三
作法不作法四位例差別。
初明體者時有二種初一月五月是饒益夏勞供五
利時如律毗蘭若請為安居故施名為時也除此已
外名為非時律中時有檀越為施塔故及亡人會現
前僧大得可分衣物留過安居佛言不應留過此是
非時衣現前僧應分準此為言但一年中不為夏勞
即名非時何獨迦提五月之外。
初定體中初句總標時下別列前明時體無衣一
月有衣五月五利即開五戒一畜長二離衣三背
請四別眾五食前後至他家毗蘭若佛與諸比丘
在彼安居有為夏功而施除下次明非時體初列
示為佛造塔為亡設會因而施僧留過安居欲時
中受故準下義決則知二名但取施主之意為賞
夏功名時不為名非時應作四句一時中有非時
迦提月不為夏勞施二非時中有時有因緣故急
施餘二俱可解。
第二明諸相有六不同初有二門二部現前及僧得
也後有四門一部現前及僧得各如文解。
第二六相即本文六段不出現前僧得二施前二
<pb n="344"/>
對兩眾後四對時非時。
第三明作法不同。
有三種現前一時現前二非時現前三二部現前不
須作法以四種定故一者時定皆據當受故二者處
定隨家隨界故三者人定隨現集數故四者法定莫
不約人約物墮籌分故。
第三釋中初科初列三施竝不作法以下次申四
義出其所以皆據當受謂同時者數人墮籌即是
分法。
三種僧得中二種僧得須作法者四種不定故迦提
月中隨日即是故時不定隨處作得隨人集分但令
及法即三不定法不定者五人已上展轉分之餘則
對首及心念也就二部僧得一往隨人多少物亦相
參等半分已隨部立法如文顯之以僧尼無共法也。
次科正明中初總標二下別示前明一部中二施
須法反上不定亦有四種次第列之隨處得作即
第二不定餘三可見就下後明二部一往直分義
無同法。
有人言時僧得者直爾攝取以四定故留至非時方
作法分。
次辨異他解中初科初立義彼謂時僧得有時中
分不用作法或留非時分即須作法四定一局迦
提時二局坐夏處三局安居人四局直分法。
若爾何以文言相待亦囑取者答有三義一元是界
內二身同受施三有安居勞後來界外闕他二義故
制不應此處安居餘處取衣也。
次科初敘難即第五段下注文佛制相待及出囑
者分恐不及羯磨故耳答下彼謂相待留分乃是
舊住暫出故具三義外客止有夏勞闕前二義下
仍引據明非外人。
今解須法若不作者何名為僧何名限約界外來至
何得不給若許不與此即現前非僧得矣故文云彼
得夏衣應心念口言等即是加法也又十五二律云
安居時僧得施者應受持若淨施人不爾者後來比
丘應共分故知須也。
今解中初句判定若下顯過有二一不作法過二
不給外客過故下引證初引本律具如注中又下
次引他部分物入手未曾持說後來有分驗知通
收義須法約。
四位例者此一門義止分上別若不顯知雜合叵見。
四位例標中止分上別即上六種細分其相。
初位為二者一檀越施二亡僧物。
次正分中文相難見為圖示之。
<img n="X/X41p0329_01.png"/><rubynote t="【圖】"/>

就前又二現前及僧得現前又二時及非時各一部
二部僧得亦二時及非時非時有三一常住處二約
界得三隨僧得此下二門各分一部二部於中有一
人法二人三人四人五人已上作法各別至時口引
就二部中一對面施二部二互施二部如五分中非
安居時比丘住處施比丘尼無者僧應分尼坊施僧
無者尼分時中亦列二部互施。
檀越施中僧得非時施中初打入常住僧不分也
二約界集者羯磨分也三隨僧得謂檀越隨來者
與也就一部中作法五位就二部中對互兩別下
引五分別證互施前時僧得止就一部彼通二部
如文所明。
第二亡僧物中至文解釋。
二亡物中在文委具故略提耳。
就初門中明二部僧得施者以本通施故無尼三眾
亦總屬僧無僧二眾亦總屬尼所以不計人數約部
分為二者由僧尼位別本主標通望僧行施故約部
也。
<pb n="345"/>
次就文中初科初明互局本通施者通五眾故所
下次正示意。
二眾互無互得受者據望由通僧義不異若不互受
恐失福緣故開互取也。
次科據望通者通二部故。
釋僧相者以心通一化隨預僧海咸沾受故若不法
約現僧無義可分作法之始還如亡物輕法。
三中初敘施意若下明須法大同亡物故指如後。
二明兩部現前施法如今俗會即行施者西梵不行
錢寶以是制故隨得衣物相參數人分之此正教也。
第二初科舉西梵者欲明此間多以錢寶為嚫即
犯捉畜二戒。
與尼非衣者律無正解諸師各指勘究皆濫今但約
文非衣相故與令作也。
次科斥諸師者或云帽袜或謂幡幢或云女服今
取非衣相者即衣財也。
行殘法者治輕手付七羯磨人恐違奪行故置地與
殘中亦奪自乞行懺不同七法強抑治之。
三中初示兩付恐違奪行以奪三十五事中不得
受人供給故殘下釋妨二並奪行而付與不同故
須簡辨。
沙彌同位僧因相假但以位卑行缺故有降也言等
與者與大僧同一疋也言與半者大僧一疋彼二丈
也言三分與一者即四丈中與沙彌一丈也故異部
云一大僧分與三沙彌是也所以等者莫非福田同
應供也。
四中初敘與意言同位者僧二尼三各有類故僧
因相假必由小戒至具戒故言下示分法等半少
分竝由僧命觀其長幼勤惰善惡貧富等異部即
僧祇所下辨等與。
守寺淨人應等與乃至五分中與一分者體非福田
以供僧勞望僧故合不與不應分者以制在僧僧須
周給今但繼於上尊不兼及下失於僧和無礙即非
僧義雖分不合又是盜攝也。
五中初敘得分之意非福田故少與供僧勞故須
與不下次釋不與之過恐謂俗眾不預施故不合
是吉盜收犯重。
三明時現前法中以安居故為福故施隨其勞限各
取分也。
第三安居施者即是時也隨勞限者謂現前也。
四非時現前者如上二部此據一眾隨人故也。
第四不為夏勞故曰非時人物限定故名現前注
文可見。
五分時僧得者夏勞開受施通一化若不作法何以
約之。
第五須作法者即破古解。
六非時僧得就文為二極分明也。
第六初科分二即如注中前檀越施後亡人物。
其亡物重輕作法制約在文雖具終須開示廣如鈔
中及輕重儀之所解也至時兩引同歸一致竝須當
法量斷不容臨事遲疑。
次科初指廣亡物重輕即處判也作法制約即攝
僧別賞勞付分等也鈔及儀文開釋甚廣至下勸
引仍誡曉達今更略分二亡物中大分為二初敘
所屬又下次示分法十門明之大同儀鈔文亦自
顯有疑尋對第九門中有四前二是僧後二即別
初僧即五人已上行事備故付分羯磨中諸長老
下秖合單牒根本多牒緣十五字秉時削去。

<other>四分律刪補隨機羯磨疏濟緣記四之四</other>
<sarticle>四分律刪補隨機羯磨疏濟緣記四之五</sarticle>

懺六聚法篇第九
<pb n="346"/>
釋懺六聚篇。
篇目懺是能悔心六聚即所犯過法通理事化制
不同局題就宗即指諸羯磨耳。
上諸門中被於行淨專精之人但以五濁澆風鼓扇
塵境不能制割遂與犯同若不清蕩未曰智人覆藏
瑕疵終歸顯露故當及時早懺不可後世悔之。
敘意中初科初二句結前七篇正宗行相但下生
起當篇須立之意初敘成犯之由五濁時數漸減
為劫濁邪執堅固為見濁催年促壽為命濁三毒
猛盛為煩惱濁分別妄計為眾生濁皆非清淨故
並名濁亦名五滓即是有情無情二種世間劫減
情浮逐境造業與犯同者入篇聚也若下明須懺
所以注引律二種愚人二種智人一堅持不犯二
犯已能懺終歸顯露即現當後三報。
今多憍伐自矝謂能拒抗前惡深須量度是何位人
然後自高可得度世不然縱毒知何不經生後苦楚
孰難遭遇。
二中憍伐自矜是愚謂能拒抗是癡既愚且癡不
知分量禍至方悔追不可及下引攝論初地八地
一自無過失二有利他始可示行殺生等過餘凡
不爾故云不然等縱毒即是罪皆造故曰知何不
經業成則獄苦即至故曰孰難遭遇。
故論說言地獄中陰身猶如鎔鐵聚熱惱燒然苦不
可得譬喻宜當除懈怠晝夜不休息精勤修聖道必
使盡苦際斯為聖言量也同舟各審知之。
三中智論四趣各有一偈此引地獄偈上一偈示
苦報陰即五陰如鎔鐵聚略譬少分故云不可譬
喻下一偈勸修餓鬼偈云餓鬼受穢形其類百千
種不聞漿水名動經千萬劫畜生偈云畜生相殘
害日夜常逼迫愚癡暗障故無由思解脫修羅偈
云修羅被五道威武抗諸天多疑不信故燒然諸
善根斯下結告舟喻聖法可以濟渡同法同道同
行同學等皆召出家奉持之士。
將欲解文先以義顯四門分之一對治方法二理事
不同三小大對緣四滅伏之意。
初中。
凡罪生也託因從緣因即妄心非有謂有隨有興我
便計彼此即起集業故經說言一切諸法自本來今
性相空寂而眾生虗妄橫計得失彼我起不善念造
眾惡業輪迴五道億劫不出二者妄緣境有色心由
之造業不知心變妄謂他有還緣自心故反纏裹如
說三界上下法我說皆是心向造諸業但知唯心則
無分別是彼此也。
義門第一立懺意中初科初總標因下別釋又二
初示罪因妄無也無而謂有即是妄義由隨境有
謂之六塵緣影亦名六境界心幻化陽𦦨龜毛兔
角皆喻此心興我起業生死輪迴由不了此故下
引證諸法本空證非有也眾生妄計證謂有也橫
計等是惑道起不善等是業道輪迴不出即苦道
二明罪緣色心二法攝境盡故不知心變迷唯心
故妄謂他有計心為境故以心緣心造業自縛如
蠶繭故已上敘迷如下顯悟三界中色無色天為
上欲界為下或云三界無別法唯是一心作語少
異耳既了唯心反觀前罪皆非他法故云向也。
既識起因能感後習一感種類相續而起二招苦報
生後當受今改前非將修後是從緣生滅斯苦世法
於彼惡業特生厭賤發重慚愧立對治過洗心懺悔。
次科初指因即躡上文能下顯果後習有二一即
習果二即報果今下敘懺意有三一生厭二發愧
三立治從緣生滅即上因果苦集二諦並世間法。
懺者梵語本曰懺摩唐言悔往亦曰卑敬存二方言
故曰懺悔懺字後立非此書也取其義意謂不造新
則此懺謂止斷未來非悔謂耻心於往犯由斯善故
<pb n="347"/>
已起無緣當生無續雙礙緣續說名行除又由斯善
來感樂報差彼苦緣名為報除若欲懺者略知此意。
三中初翻名懺是略梵悔即略華今時篇韻皆有
懺字乃是後加取下次以義分斷後為懺耻前為
悔轉因為行除易果為報除。
然雖開懺經論不同如十地中作業定故則不可轉
如涅槃中有慚愧者罪則非有無慚愧者罪則非無
斯是了義定業難絕。
次可懺中初科初標示如下正引十地即十地論
涅槃即如來答闍王之語有慚非有懺即滅故無
愧非無不懺存故涅槃終窮決了之義即知餘說
皆為不了也。
故有解言所造重業三時中定報不定者遇緣可轉
則有相除如造重惡定生報受以報可轉便加懺悔
由此懺善亦居生報奪惡不受一差永定故名報除
由行善故亦是行除若時報俱定不可不受則轉重
令輕如闍王之懺亦名報行兩除若時不定報定及
時報俱不定者此造業微易懺伏也。
次科三句凡起心造罪初中後心有無輕重各有
八句先明有無八句一時有二時無有三句二時
有一時無有三句三時俱無三時俱有各一句重
輕八句例上作之今取俱有俱重為定餘皆不定
初句時定謂三時俱有俱有容有重輕故報不定
遇緣即是懺悔善果奪惡為報除善行易罪為行
除若時下即次句此中時定謂三時俱重也闍王
造二逆以能悔故轉入黑繩地獄七日受盡亦具
兩奪故名二除若時下即一互一俱兩句時不定
者並前七句。
問所造惡業謝在於往體是無法何得言滅答如成
論云所造雖往不無曾有為因成就是以懺時悔有
不悔無也。
初問中一切諸法過去已謝未來未至現在不住
三世叵得罪性本空何有滅耶答中罪性虗妄故
空不無虗妄因果故有若謂敻無則墮邪見。
問上明懺者為斷為伏。
次問中斷謂永無伏謂暫抑。
答經說為滅論說為伏據實為言懺不滅惑但易奪
抑伏耳要得無我方伏不起比丘犯戒依律懺者性
罪正業隨至治際遮罪非情依法滅也。
答中初科初指前經論即涅槃十地也據下約義
以決初明化業易奪抑伏即上二除內凡已上分
見無我方伏不起爾前尚起初果方斷比丘下次
決制懺性罪不滅故至治際謂斷證時遮輕故滅。
又解云解惑與事名實不同何者是耶。
次科徵中以智破惑故云解惑即是理觀事即事
懺實即體也。
事滅有行迭相抑伏後勝相遣若上品惡業下品懺
者非其歒對故強者先牽故惡不滅要須還起上品
善業抑伏惡也中下相對餘可準知。
事滅中以事滅事故云有行罪懺各有上中下品
各對各滅即為對敵而上可滅下下不滅上由非
對歒雖懺不滅。
理懺空行達理為先下解斷上惑上解斷下惑也何
以知然如諸見等無始名重誰謂是非作意窮尋一
見永見如析石喻也但思擇我畢竟無從於此生忍
則無生解貪瞋等惑緣翳事深人竝知非無由卒捨
故至七學猶被纏之要須方便勝智乃斷如藕絲喻。
理懺中初總示理懺觀空故名空行下解即見道
破見惑上解即修道破思惑何下別釋初釋下解
斷上無始我執邊邪等見名為上惑喻如析石必
無再合又經云夜見電光即得見道我見本無妄
計為有了知是妄即證我空心住此空名無生忍
號法眼淨貪下次明上解斷下貪愛等惑對見名
<pb n="348"/>
下三果四向皆名有學勝智即上解似斷不斷故
知藕絲。
二相對不同。
二中標文與前少異即用事理對校斷伏淺深。
一強弱異者業招苦報生因中強惑正障解習因中
勝。
釋中初科事行懺業生因強而習因弱理觀破惑
習因勝而生因劣。
二空有異懺業俱有有二相除有輕重故懺惑不同
能治是智體空無礙所斷是有霜𦦨不俱。
二中懺業俱有以事伏事故有二相除即行報也
懺惑不同以無懺有故霜𦦨即喻罪懺二物相陵
體不同時以喻觀成惑破二俱空故。
三次第異懺業之方先後不定隨牒入法起對則伏
斷惑不爾要先除我故論說言由此我故造集諸業
乃至四住後斷無明。
三中懺業隨有即牒斷惑必依次第指論說者即
是成論三界見惑為一住三界思惑為三住無明
為一住是謂五住煩惱我為根本斷證次第先斷
我次見後思最後無明。
四者類遣異斷惑用智如醒一方餘隅自反懺則隨
牒一一別除如鋸木斫樹若防未非例同斷惑如初
篇業麤不待勝心離之則易乃至第五同彼貪癡自
非專護何能免也。
四中惑是類遣罪須別除懺過非則異防未非則
同輕心防重重心防輕並同類遣。
三小大對緣。
就大乘中事理又別。
初依理者要識心本是大乘理其體清淨玅用虗通
妄想故垢知垢是心意言不生外塵自遣何以故本
不了心妄取塵境隨境起業業生妄受今達本妄體
虗不實自耻往業妄搆所造如蠶作繭非他所纏深
生慚愧誓斷妄習如斯念念不妄境緣無量罪垢自
然除靜故如文解。
第三大乘理懺中初示理體清淨故無染虗通故
無礙妄想故垢垢含二種即染與礙何下明懺悔
初敘起妄遂成三道今下次明求悔有四一覺悟
二耻己三立誓四觀念不妄境緣知唯心故下指
如文即見本注。
二者事懺如世常行或依堂塔或依繕造佛名經教
禮誦諸業皆緣事起依此運心隨所興起計功分課
稱情愛戀違意憎嫌此不淨心未足除罪要先折伏
人我貪[(立*立)/見]銜悲自咎曲身退迹推舉於他以事抑故
由我惑壯不解思微屈苦低抑猶不可伏何況特懺
用以為功。
事懺敘意中初科初示依處繕造即經藏佛下明
所修佛名經教即持名讀誦也依下明用心初總
示稱下別釋又二初明過要下顯正心善伏惡故
云事抑但知禮誦不兼折伏謂之特懺特猶獨也。
所以大聖布此良規正治我等麤重人也萬五千佛
日須一徧阿彌陀佛日十萬徧如是讀誦營事諸業
並定頭數計功自勵。
次科云治我等者欲使晚學自知分量生慚耻故
萬五千等略舉持名以示功行限時計課以事繫
心。
若有不至此即懈怠何名畏罪即地獄人如是鞭心
如是立志雖名麤業世中罕有縱或行者多著名利
諂誑自高復是輭賊羅剎妻也。
三中對前理觀故名麤業彼時罕有方今可知輭
賊則不覺侵盜鬼妻則終遭食噉安謂為善不知
成惡修持之難斯可知也。
若欲行時須具五緣。
正明標中業相微隱託緣可驗缺不成功故云須
<pb n="349"/>
具。
一請十方佛菩薩等為明證人以我心微假強緣故
如諸佛等常在目前但罪垢故如盲不見動心緣事
佛已先如何況淨眼對面行罪深可慚也故諸行人
若微起惡常思佛前則愧息也。
初緣中初示請意行法經云十方諸佛常在世間
我濁惡眼障故不見等動下誡嚴肅故下教想念
凡起惡念思佛即除息惡滅罪以境勝故。
二誦經呪為玅藥也隨經能治但不至心若不專緣
情則馳散故制束心在於口也。
二中隨經能治無優劣故束心在口繫名句故。
三說己罪名如涅槃說為惡不善等。
三中指涅槃者彼經第十云發露諸惡從生死際
所作諸惡悉皆發露至無至處等。
四立誓言從今已往福始罪終乃至成佛懺悔本宗
斯為要也故雖行懺後出懺場還尋故惡者由本結
心不牢固耳所以諸習還相圍繞可不見耶。
四中初示宗要故下次誡還墮由本不牢故有反
覆。
五如教明證當緣塵境或夢或覺非是妄心之所變
耶又非魔鬼之所惑耶若是魔者我之所行未出魔
境魔何由來將非我業之妄現耶令我心著重起倒
耶若知唯心境不滅者將是我心之所妄耶如是覆
疎本即非本何由靜妄知妄非真即此非真還傳妄
耳如斯反識分了妄因又識此了還知從妄不爾欣
慶隨妄不返深須早練不容自誑俗中識者年至五
十知四十九非何況學道而懷習著則不可也。
五中初明緣境謂夢覺中善惡相現非下次明撿
察初疑心變又下次疑魔現若是下三責業現魔
居欲界天頂若修世禪及無漏業將出彼境方感
魔故若知下四責心妄如是下結示本即真心展
轉推妄故皆非本知妄遣知了妄遣了識了從妄
應須遣識遣遣無窮則無所住不爾忻慶謂作勝
解下文引俗況道莊子云蘧瑗年五十知四十九
年非孔子年六十知五十九年非又論語云加我
數年五十以學易可以無大過則知爾前未達天
命動成非也問修理懺人須禮誦否答愚智兩分
事理無二上智達理不礙修行中下昧空故存漸
誘應為四句總攝群機一得理失事一心禪觀外
闕莊嚴如有目無足不能前進二逐事迷理計功
分課不了緣生如有足無目不知所從三事理雙
運目足相資萬行圓修必至彼岸四理事俱昧盲
而無足愚癡惰慢終無出期是知理事各立未免
偏邪空有一如是真修習故曰實際理地不受一
塵佛事門中不捨一法諸佛菩薩歷劫熏修華竺
祖師終身苦行此理深密何可盡言略示大途粗
分緇素耳。
二就小乘律中懺者亦有五緣一能二所三心四相
應五究竟也。
初就能中一是五眾犯過之人二備儀相對下加四
對上加禮如前明也。
二小乘別釋中初能懺有二對下加四即偏袒右
肩等五儀中除禮足也。
二所對有七初是同眾同戒見者二清淨戒具如五
分中蘭若所說同犯開懺謂命難也餘如下文三作
請辭四依教說五者可懺即輕四篇六說名種非有
疑濫七勢分相及非別眾者。
二所對中指五分者彼云若有命難因緣佛開同
犯不同犯並得受懺無緣不得準知揀淨五中四
篇可懺者夷雖開懺終不復本故。
三明懺心又有三也內心慚愧最是治本二立誓永
斷此即懺悔也三露罪示他耻更後犯。
三懺心中具慚斷露罪無不脫。
<pb n="350"/>
四心境相應者彼此言義迭相領會也。
五者事成有三謂教具足及訶責立誓故自責心生
厭離是也三領受無違即答言爾也。
五事成有三教具足為一謂作法無非訶誓為二
謂前對誨勗也。
四大小所明滅不相者。
有人言大乘懺者得滅業也一者理深藥玅二發悟
悔過起治行勝三多身修業非一形證故也。
四他解中一謂法勝二是行勝三即報勝雖有三
勝不分事理。
今解云經雖說滅不了義也望後理觀遠通說耳但
地前故業分段所攝用以招生若據小乘增上忍中
相似無漏惡道女業方得不受故成實云得世上見
雖來往生死乃至百千世終不墮惡道若論別報無
學未免故有貫腦之苦碎身之痛地獄燒身飢餓切
體復何可論。
今解初科正明中初決經文如注所引未曾有經
或通諸經說滅之文事但抑伏理觀能滅但下又
二初明大乘地前三賢尚有分段生死則知不滅
若下次示小乘忍位方免惡道則知爾前業亦非
滅成論世上見即世第一又過忍位則知內凡已
上將隣聖位無漏慧勝方能滅業惡道是總報餘
苦即別報故下四句並果人償債之緣初如婆沙
中差摩比丘病重諸比丘問之自言我病不差猶
如壯士繫縛其頭兩手急絞我之頭痛亦復如是
次如增一目連乞食為梵志所打骨肉爛盡三如
雜寶藏經離越羅漢山中坐禪為人誣盜牛十二
年在獄自言過去誣他盜牛經一日夜後墮三惡
道受苦無量餘殃不盡故受此報四如百緣經黎
軍支過去餓母七日後成羅漢七日乞食不得吞
沙而死委如資持。
一思至此業之善惡俱不可作古人有言慎莫作善
斯有遠旨如造世善生極有頂娑婆三界更增苦諦
如燒金丸不可觸也。
結誥中初示業理可畏一能引後習二歷劫不亡
三牽生感報不由於人古下引證以作惡則墮三
惡趣作善則墮三善道皆不出輪迴善雖是福能
障聖道甚於作惡後生聞此慎勿錯會如下顯意
有頂即非非想天壽八萬大劫是為難地燒金丸
者即喻凡福反為害也。
又就律中懺重之相雖非即數有可收理盡形行學
障地獄故餘至文解。
次科小乘事懺中非即數者即猶入也有可收者
來否隨意也盡形行者不復本淨也此所謂小乘
無懺重文也。
上略義述須通融心不爾晨夕直在佛前低頭妄懺
心多無記更增慢習不如不作至時觀之作何物在。
結示中初勸明心不下顯過患至下責愚暗至時
觀者令自省也作何物者必墮惡趣也。
今須消文前緣後法以懺悔法人竝誦之多未識曉
故引文示。
第二就文分示中人誦不識者一人識理事二不
識化制三不識滅伏不了此三教門則亂。
初列愚智者深心不樂為罪者何由可逢但犯常思
即懺末代所幸言不見犯者由本不學故作謂無不
以無知說言無犯故也言見犯不如法懺者雖知犯
相但誦文言事犯相互有無不達或濫褒過分說言
一切或對境癡教未曉與奪或非數妄坐造諸別相
故雖加誦非緣所壞通名非法故。
緣中初科釋律中初通示如注愚智二人一中有
二則為四人深心不樂即成論文具云行者深心
不樂為罪名淨持戒言下別釋初釋不見犯故作
謂無即是愚也言下次釋不如法懺有四初誦文
<pb n="351"/>
者即迷法也事即是境犯即篇聚二濫褒者謂迷
過也言一切者通無所屬也三癡教者成否不決
也四非數等前境不勝也諸別相者即別眾也故
下通結上四並非如法。
又引未曾有經者明凡下所造皆從妄習慧心生也
今隨妄懺覆本罪緣還由心滅是則生滅在心知其
營營本不生也由妄生故如此紛紜悔於往業用息
諸後不行妄也斯為語矣行心難矣勤則不難非聖
學聖也。
經中初釋前惡妄如雲翳日比慧明因明有暗由
靜生喧今下釋後善即敘懺意心性湛然隨緣起
滅起滅由緣則本不生矣斯下結勸言之非難為
之乃艱勤不難者小水常流能穿石故非聖即凡
夫為誡惰者推功上位。
前引經律釋成兩懺。
結文可解。
二明就事懺能伏業者義已明之今直消文也以恒
三業晝夜六時繞旋虔誠面對儀像由善伏惡不隨
起故但是事伏未息業源不名滅也言易奪者若不
行懺禮誦諸業惡常現前相續不已如家犬也今發
善行依教懺蕩暫奪惡念何由全遣如逐還來也故
須常行常照方能常遠常明也良以事有對除力勝
互起可不然乎。
次二懺對根事懺中初點示以下次消文又二初
釋伏業以善伏惡如石壓草乍似平伏根不除故
言下次釋易奪以善易惡如逐家犬暫得相離還
能歸故故下勸修常行則常遠常照則常明良下
示意事對除者即懺法也力勝互起善惡相敵強
現弱隱勢相奪也。
若作理懺能燋業滅業者常自思擇識妄覆心奮發
力勵無時離我涕淚橫垂衣毛為竪乃至流血慨生
死過故論說此為種解脫如是積時漸覺輕利於彼
惡業分絕三塗故名燋業正見明白了知無我隨登
聖位方能除盡故名滅也。
理懺初科正明中初示悟理之相如下次明修習
不間積時有二下論自說於下二明斷證入道分
絕三途即世第一位正見明白即初果是則內凡
名燋見道名滅。
故論說云一生種解脫分善根第二生修第三生證
斯利根也若有鈍者乃至六十劫。
引證中利根三生須身身不間鈍根二十劫當一
生如上且據極利極鈍為言當知斷證不必一
定。
上言懺業業何有滅由分入聖生數有期煩惑既靜
業本無潤於彼生死翛然變易逈越諸有傾四住故
自三賢已下分段未亡招生感報輪轉不絕況餘煖
頂退造諸逆同凡受報焉可言哉。
次科約位中初小乘滅相分入聖即初果言滅有
二生數有期一也初果七反二果一反業本無潤
二也翛然輕逸之貌生死有二種一分段生死二
變易生死逈越諸有即無學果自下大乘滅相地
前三賢十住十行十回向初地已去分破無明同
前初果下舉內凡為況外凡可知。
底下諸凡福業不淨何能參道妄自矜伐故常思量
繫緣知妄心須依理形恒逐事晨夕鞭䇿用卒殘命
故智論十住婆沙云菩薩晝夜六時禮十方佛懺悔
勸請隨喜迴向自餘凡俗未足自欺終盡百年恐同
禽獸也。
舉勸中初示位地未入外凡謂之底下亦名薄地
即我等也故常下勸修心理形事所謂雙修也故
下引證二論並明菩薩位雖深淺常行五悔文闕
發願自下準況懈怠自矜喻同禽獸文見智論及
遺教經。
<pb n="352"/>
引涅槃文為救重逆慚愧護法是根本懺引成實者
為明理懺之本據也須識倒本即謂我源俗人尚云
無固無我強作抑制我心無我況是聖法不可虗言
說為無我引未曾有者以力不專制須得善友引華
嚴者識業非有隨心妄起如我身心豈是實耶了知
如此分見分除不了此理漸昏漸厚何時可淨如磨
鏡喻可以知之。
別釋利根中釋涅槃文注中三節初轉重為輕二
轉輕為重三懺除重逆疏中略釋後段慚愧以善
翻惡護法以功補過此二最要故是根本次成論
中理懺本據謂識我也舉俗為況勸令觀察論語
云子絕四無意無我無必無固強作抑制不可縱
也我心無我本不有也三未曾有經明須師友有
所助也華嚴初明達妄了下次明入證內凡三賢
分見初果十地分除。
二者鈍根根非是鈍但學之晚人皆謂利誰肯云鈍
有言鈍者心謂我利如此煩惱反覆陷人不識其畔
未可依理故須事懺如文可知。
鈍根中初科明根鈍之由如下示對治之法自不
明心故難依理。
今準心論若樂罪時須修事懺若樂福時須修理懺
理則無著著則還縛須知分齊。
次科通標中即雜心文若樂罪者惡業勢強理觀
難成以善翻也若樂福者善業勢強能障聖道以
觀破也理即是空著則非空故還成縛令知分齊
須自審也。
就觀理中小乘極處人法二觀對我觀柝唯見是塵
對陰求之但唯名色求人求法了不可得是為空也。
次舉理觀中小乘理中初通示五陰為法計法為
人此二本無妄計為實遂成二執故受輪轉對下
別釋意計有我我即法塵又計陰為實陰即名色
緣生緣滅求下總結推求人法但有虗計知計是
虗人法不立是為二空凡夫聞解內凡少見初果
分證無學盡證是為涅槃也。
大乘極處空識為本初淺滯教謂境是空了境本非
性唯識也略舉觀門行體如別。
大乘中空識為本者空謂了一切法皆因緣生生
即無生識謂即此緣生同一識體無有外塵若達
緣生不知唯識是為鈍根若知唯識達法源底是
為利器故鈔云鈍見空時不分別色（異二乘也）智知唯
識不分別空（異鈍根也）下指行體委如受法七門義說
委辨識相如戒體中。
文云律宗識名種相者名即六聚所結正也種即當
聚別類所收相謂隨犯之眾數也隨有牒懺者不可
深褒也。
次制懺中初科名如波羅夷種如婬盜等相如一
婬中有多少也餘篇例此罪少而悔多謂之深褒。
疑及不識不合加法者既迷名種知牒何罪也除不
學者隨結根本者此除疑也以深達教相恒懼陵犯
雖疑迷忘不結罪也。
次科牒釋中初釋學人開迷除下次示不學隨結
言除疑者恐濫須揀故深達等者敘學人開意反
顯不學不開。
若爾我本不學事法俱迷亦應不犯今解不然彼有
心持忘悞犯境非罪心也卿無心學已結違願不了
境事是不學迷隨所犯緣竝結正罪。
次引難中初難學不學雖異迷忘是同故解中初
敘不可學迷卿下次明可學迷結違願者下壇已
後起斷學意頓結不學罪不了事境對境暗教結
不學無知罪。
問彼學無心犯境非犯我亦無心何得犯耶今解心
有多種彼學識犯於境知非開無犯者心不緣境卿
今緣境能所不忘但不學故不知得失與犯緣同何
<pb n="353"/>
得非犯且以一犯以問卿緣如與士女同室宿戒一
知是士女二知同室內三知無命難四知隨坐臥即
犯四辨知是犯緣今何得逃罪若原不緣境非學之
功亦同前免。
次難律中犯必問心無心不犯豈揀學不學耶解
中有三初明二心不同且下舉一犯以問與女人
及未受者同室宿人雖不學四緣可知故若下三
例開迷忘原不緣境如同室宿不知先有士女等
可同學人開罪故云同前免也。
文云但滅犯戒罪者以性戒故損物情也雖依教懺
止免六聚至於業道終須慧觀增上忍時惡道便止
如文所列亦如上解。
三中犯戒罪是違制業道罪是違理違制事伏即
淨違理觀照方除鈔云篇聚依教自滅業道任自
靜思是也。
就法依聚不分自六。
初懺夷中此根本罪聖道之源既已毀犯一生絕分
道猶尚可奈生報何如僧祇中捨此身已來報即墮
阿毗脂獄如罪福經隨犯一重則九百二十一億六
十千歲與他化天同壽受苦洗心歸懺佛教亦開良
由眾生信法未久懷毒著妄不思來苦故迷造重後
發勝心悔過前失亦令學戒預入僧儔諸律名為學
悔沙彌也。
第二釋法波羅夷敘開中初文初明過重如下引
示生報阿毗脂即阿鼻此云無間罪福經即目連
問罪福報應經洗下三明開懺一信淺二惑深三
業重今並反之則可懺也畢世堅持所犯重戒故
名學悔不足僧數位在僧末故號沙彌。
四分中都無覆者方與行法若順教緣犯竟無覆即
從求學。
次科律緣中如注緣起觀其文勢無覆方開。
今時濁重不言開懺或初雖覆覆緣不成並同前開
以無覆故或有達教初極覆藏今始發心則是制限。
次他執中彼分兩意初雖覆藏一以緣差故開如
無人對露等一以無緣故制則終身不許悔也。
若不許懺是教不周律制學已更犯方擯不言覆懺
不許悔學故戒律中多從緣起因制入法至於後犯
未必如緣婬戒本二自是制緣後犯刑科何問新舊。
今決中初以理反責故下斥據本緣律中緣起懺
者無覆故牒入法仍引婬戒因須提那與本二行
不淨故制及後斷犯不可執緣。
言都無覆方與學者對下二篇故說斯耳此既同死
開懺若生何得片藏餘露將乞故隨犯者皆同學之
僧殘不爾尚有咽喉慧命未絕戒身猶在隨其隱顯
露者前除餘有覆罪行乞行懺致有罪夜離合於緣
長短有斯量據致列開制。
牒釋中初通示教意此下別釋兩篇不同之相初
明初篇盡露方開文牒都無覆者乃據臨懺同篇
盡露非謂從初始終無覆古今兩義通塞可見僧
下次明二篇隨懺皆得隱顯即是覆露罪夜離合
罪謂本犯夜即覆日離則各隨長短合則以短從
長即知隨懺不必盡露。
若論作法鈔中具張以懺者疎薄知蹊術下文隨顯
至時口判。
指法中初指鈔文以下示今注蹊術小徑也。
懺二篇法此悔次重義張四位。
一覆藏罪隨夜隱者得吉羅也前須懺之。
次僧殘篇列釋初中若據覆藏該通六聚獨僧殘
篇懺已須治與餘不同。
二覆藏情過此無罪也但是內藏瑕累外現清白罔
冐僧倫輕斯法律故隨隱日作法補行伏在末席折
挫形心即如文云隨日與波利婆沙也此名別住別
與下房下臥具宿不同僧住故名也。
<pb n="354"/>
二中初敘情過故下明治罰隨隱日者年月長短
覆罰相應也即下引證翻名釋義即治罰相。
三者僧殘情過者罪次極刑理宜專奉故懷放逸造
斯重過情不可容恐延後習制與六夜僧中苦行望
以勗勉慚耻至極永為鑒誡如文行波利已與摩那
埵也此翻意喜由先行覆日月頗遙洗懺之勤不無
疲頓此與六夜清淨有期故自私喜不辭苦也亦為
僧喜以見犯者罪易而懺難但覆在心過隨事逆同
戒懷此為之生勤及與六夜僧慶罪根將欲除拔故
亦同喜也。
三中初敘過制中明治如下引示翻名有二初約
自喜罪將出故亦下次約僧喜同慈念故過隨事
逆過謂情過事即治法同戒即眾僧為生勤者愍
其勞故。
四僧殘罪者根本正障沈滯身心要假群僧同時共
拔故文云二十僧出罪也。
四中初敘過要下明治故下引證二十僧者倍受
加十僧位之極有云三十人懺重出初教經此乃
偽典不足承用。
至於乞法與行加奪失宿諸務極繁抄列增卷今但
知有懺則據法須緣事會漸希故闕文也必行其儀
鈔中具矣。
略指中初疊示四法前須陳乞一也羯磨與行二
也奪三十五事三也八緣失宿四也今下示略必
下指廣。
懺第三聚法名如戒疏且釋罪緣獨頭從生各分三
位如文具列名相顯矣至論懺法亦希故略。
三偷蘭中初指名此翻大障善道亦翻麤惡麤罪
等且下釋文注中前列三品獨頭即果罪也次列
三品從生即二篇方便也後引婆論懺同提者分
三位也但蘭則據罪重輕三懺不互提則約眾多
少三法隨時耳。
文列已前三懺明不廣之致及委付之文也其相易
曉。
次通結中本文四節初明法廣自下次示從師餘
者謂非學律宗師必下勸依法縱下顯略意前示
不廣最後指鈔即委付也。
懺第四聚法具列三十如文辨懺必對僧者以因財
事生犯貪慢所成正乖出道若欲洗懺非別能除制
僧為境對之生愧能絕後犯後九十者隨事生犯過
非貪貯故不假僧對證便滅有斯別狀故分兩位。
就前三十約境為三即對人也。
就對僧中位分為四初明捨財二捨心三捨罪四還
衣。
前捨財中緣分為二初明捨財儀式僧中懺法下明
捨懺所為也。
就前文中犯捨衣不得與人者既已犯過義須捨淨
愧於罪失直爾乞人制本淨心豈在財物故不許以
不淨財施後受穢果必欲乞人如律捨遣三衣法服
不容非染故不許也波利迦羅百一供具亦合受持
還須淨財非淨乖受數數著者犯捨須懺謂破離罪
故即制捨隨著結罪若淨施者體是染財何堪淨法
此愚教也俱須捨已後得如初方如前緣五種用也。
四波逸提僧法捨財五制中五節初明與人受穢
果者因不淨故如律捨遣作法捨已然後與人三
下次作三衣波下三作百一此並加受必須淨財
數下四釋著用謂破離罪出彼妄計若下五釋淨
施上是別釋俱下總結。
此尼薩耆下明對境捨梵本如此唐言盡捨於三境
前俱不別眾。
次對境中初科梵本尼薩耆此云盡捨謂財心罪
三皆捨故三境即三位人。
問對僧絕後可是上言亦有對別何名殷愧答本制
<pb n="355"/>
在僧雖開別人界還僧法不得別也唯制不開則犯
捨極多求僧叵得思淨無路故隨方面三境通行不
許別眾望僧生重隨人立捨且濟時要可不好耶。
問中以僧境則勝別境弱故答中初明法位本制
末開雖對一人莫非僧故唯下次明開意提輕易
犯若定須僧懺難成故方面即集僧界可不好者
美其知機也。
言犯通僧別者律云誰犯尼薩耆若僧若眾多人若
一人也如現前僧同財多貯取受錢寶以利求利俱
是不淨也。
三通僧別初列三人如下次示僧犯同財多貯即
同犯長取受錢寶即同犯捉畜以利求利即同犯
貿易。
界分二所者即有法無法兩地俱知分齊各有所集。
四明二界僧定法地別通兩界。
二明懺捨所為要須五人者以懺主單白和僧之時
非是自量義須他也身外須僧故五人攝如上僧義
也。
二明所為用僧中初科懺捨五人出僧祇律見前
總義故指如上。
有人言律制捨財須在僧中對別盡集故是僧義懺
罪別眾同九十也以三說提墮何有乖各。
次科初師立義初明捨財須僧對別盡集謂二三
人亦盡界集懺下次明悔罪對別體同九十故。
有人言罪藉財事捨懺相符安有捨僧懺別正乖文
也。
次師中捨財懺罪始終須僧。
彼人解云元制須僧正明財也因捨即懺事在僧中
故罪別除須有前證無宜妄受情和取開故有單白
若財事用盡正悔本墮則同九十可更集僧。
三重救中初明僧本捨財因懺須白若下財盡悔
罪不須對僧。
前人解言聖制前列終為重緣財事生犯犯豈輕小
故須僧悔理非別除如乞綿衣畜貿寶等文非僧捨
罪亦僧除。
四再破中初科初立理前列謂揀三十在九十前
由過輕重耳如下準例蠶綿斬壞畜寶貿寶竝捨
與俗並非僧捨而須僧懺。
若爾須者何不列懺答前捨對僧因明僧懺此對非
僧因略不出可以不出即不須懺文既不了須用他
部十誦多論並制僧中。
釋難中初難三十中二十七戒皆明捨懺獨綿寶
等文並略故答中初敘不出所以可下以理反質
文下引他部證。
若爾制僧當受懺時便懺九十兩得以不答輕重乃
殊同篇聚故。
次難既云重輕即應九十不可合懺答文可解。
問既同合懺何分輕重答約心業重故捨緣心心不
除者還不成捨故對僧也約罪同墮報苦不殊如懺
對別三說不異。
三難合懺體同不應云別答中初明心業有異故
分前後約下次明制教是同故通合懺對別謂對
首也。
就捨財中有二。
初辯須不者捨財雖多義張三位一定長財二定受
衣三定餘捨。
就定長中有五種義不在說淨雖復過限無入罪也
何者是耶。
次科定長財標中不在說淨即無犯長。
一隨受持故如三衣鉢具及盛貯所須也即簡二離
衣宿六年不揲雨衣之類俱是受故不勞說捨餘竝
例之。
列釋初科三衣鉢是正受持物盛貯器即相隨物
<pb n="356"/>
下簡五戒竝不入長不揲即坐具戒。
二隨重物故如十誦善見云牀褥薦席枕几隱囊氍
毹衣帳牕戶簾幔屬房之物不合說淨受持四分他
與作被八不淨財不在淨限。
二中律論所列無非縱怠助道非要隱囊如小貯
褥氍毹獸毛所織四分被屬八穢。
三隨供具即百一之物雖不受持不許說淨故謂小
次諸鉢鍵𨩲香鑪靴鞋屩袜之屬也。
三中鍵𨩲小鐵鉢也屩即草履。
四隨犯別過如取尼衣等入手即犯不假說故淨法
簡境有過不合故。
四中先曾犯過則不入長。
五是說淨有緣故開如負債未得他寄未受買財未
入寄他主無邊表開緣絲麻毛綿不入尺寸如是諸
物雖經多日不在說限就曾入己寄他可索必須集
之不可遙囑故論說言尼薩耆者名為盡捨片有所
留還能染漬就已屬己除共分者未割兩段知何頭
是故不合說。
五中如下六句並是緣開寄他主無謂主不在也
邊方開五事長衣入手方犯未入非犯絲麻毛綿
不成衣故就下再簡寄他可索須集就已下次簡
共分未定所得。
已外不問重輕十六枚器販摶財食氈被絲綿衣鉢
缾捥紙筆雜事雖非犯長皆由取納乖方斷當高價
並入賣買捨墮。
次科十六枚器即大釜釜葢大盆及杓小釜釜葢
小盆及杓洗瓶瓶葢并盆杓水瓶瓶葢及盆杓則
二釜二瓶各有四物也已下雜物竝不入長。
受持衣服須練離緣本不淨財無受法故不可捨也
就入捨離知何緣失為界為隔為情為染深思懈慢
故違須捨。
三中初簡非捨就下次辨失緣須究四礙。
上定三位餘希不列若財產繁多徧歷餘處不可通
集隨處各捨然後一時加懺法已次第還得。
結示中初示略若下次明難集各捨合懺隨處各
還。
二明對忘成不者若捨心淨還衣未說見本忘物尋
即相染須通更捨作犯長法若說竟見及未還見皆
依後捨不染前淨以無畜故若本畜心捨而不離雖
無忘染有心貯故捨不成捨還依本長。
二對忘中初科有三初明成染通前重捨若說下
次明不成染但捨後見若本下三明畜心不斷雖
捨不成。
有人云我後見忘作心施人何得染者答卿心麤也
見便生我即是染竟後方施人又是佛制具兼兩犯
何得無心。
次科初敘異說答下正斥言心麤者不自審也心
念微細前執後捨自不覺故謂言不染佛令捨已
方遣與人一是相染二違佛制犯提及吉故云兩
犯。
問捨財實有謂無成捨界實別眾謂無應同答忘財
不集非情不礙別是情礙同故成僧故有謂無各有
其致。
三中初問律中作法界中有人無想作法不成引
以相並答中情非情別有礙無礙不同可見。
文中僧捨有三財是罪緣者非法貪貯輕慢戒禁故
是緣也言捨心者貪慢為本最須先捨故捨猶畜不
名淨心言捨罪者若不洗懺苦業長劫故須瞻曉即
是稱量之謂也。
次牒釋中次第三節由財起心故財為罪緣由心
成罪故心為罪因由罪感報故罪為生死業故下
通結囑令明曉稱量即十緣之一所謂稱量所犯
也。
<pb n="357"/>
就捨儀中列三物者以長能染須宿淨心故別還也
離衣雖捨即座須還本非貪積由慢惰故若又經宿
令他得罪不得同長一處束也取尼迴僧之物單是
事違若捨量時故又別襆相連總說各段別捨餘如
文相至時更顯可引鈔中相足消釋。
次捨儀中初示三物各幞以還衣有別不可相參
必可標記同處亦得注中五長十日月望急施并
藥與鉢今取五中三種衣也餘下示略仍囑講者
臨時旁引。
中明捨心者以長衣犯相隨貪心成故論顯之為捨
方便。
二捨心標中論中歷句令知捨懺淨心為本論家
善巧故云方便。
就文三句中。
初句中三相如法雖得本財不犯染也。
合釋中文釋初句而後答中即見次句三相即衣
罪心也。
問上解須宿為欲淨心今文當日何不同者答若心
不淨多日亦犯如論第二句也今此淨心故開受故
如四分中遠行等緣當日開取同斯意也或可本財
自是己物未曾入己後得非染及異財者非望送故。
問中躡前五長須宿別還有相違故答中初約心
淨釋如下引例遠行緣即下即座轉付法或下次
約本異二財釋本財未曾入己異財非先有望畜
心既斷後並無染故雖當日得受無犯。
第三句中犯吉羅者罪須前懺然後還衣以還違教
又心斷故止犯小罪。
第三句心斷無染但行事倒亂故制小罪。
下引諸部及當宗中斬壞之屬成前淨心不可猶戀
故捨隨用但犯吉羅文成捨意可不明也。
次諸部中注列諸部捨法差別無非斷念故曰成
前淨心不還用盡理成損盜然但判吉明不屬己
故曰文成捨意也。
三捨罪中有七緣一乞懺二請主三白和四說相五
捨罪六訶治七立誓要僧中具七眾多唯六除乞懺
辭改單白和為問邊者對首則五無乞無問餘相可
準至文不解委亦如鈔。
三捨罪中初科初通列僧下次別簡三位第減隨
人改法尋文可知。
就僧乞懺者未必更事威儀即前捨相如文詳允準
律滅諍知此乞辭義張文句也。
乞懺中初科初指具儀即藉前儀不須重展下示
詞句注指律後即滅諍犍度乞法文也。
若犯經時有用壞盡雖無財捨而有本罪亦隨牒入
十誦五分云犯捨墮衣火燒腐爛蟲嚙斷壞賊盜所
失但如法滅罪不須捨也若失奪者即此名捨有殘
段者亦不應捨但如法懺罪僧借衣皆得受持離宿
懺罪衣不須捨上殘不須謂是碎壞不入尺寸故多
云牛嚼鼠嚙火燒衣者過日犯捨。
次科初正明十下引示初明壞失若下次明奪失
就僧借受且免缺衣離宿不捨非己物故上下覆
點殘段既違多論故此通會彼制犯捨蓋微損耳。
若依僧祇受用犯衣與墮合懺輕重同乞有人誦者
不成捨墮以四分中同篇合懺異者不合故文云若
覆藏者先與吉悔後治本罪。
三中初引他文受用犯衣得吉與墮同一法懺有
下斥妄用以下據宗決文明先後頗見本宗立法
有序。
二明請懺主文中多列者以世人多言下至不同犯
故若是容預非淨不合必兼命緣同犯亦礙以經有
犯三根具委如何對證息後犯也須識清淨者用發
勝心。
二中初科初斥謬說文多列者注引四分五分文
<pb n="358"/>
委悉故世謂但不同犯即堪對懺若下顯正義容
預謂非難緣須對淨境容閑也五分命難故開則
知非緣不合須識清淨者識謂諳悉也。
豈唯前境故僧殘出罪倍受十人生彼心也必欲投
懺往彼橫死雖未乞行罪說清淨。
次科前境即所對人僧殘出罪用二十僧同須清
淨下引欲懺中途橫死良由境勝心強故使未行
即淨。
準此量境境是心境用境發心心微境劣故須選擇
不可妄行故文云癡騃所及。
三中境即心境謂因境有心故心隨境別故須揀
境以發勝心下舉文斥即注所引二種愚也。
三白和者答問辭云受懺單白羯磨此通答也具兼
偷蘭若云捨墮受懺者此通一篇也若加長離乃是
別牒。
三中兩重通別初通異聚次通一篇望上為別對
下猶通後局一戒為別可知如云懺畜長犯捨單
白之類。
四為說罪名種相以犯者無知非有謂有覆說二過
誰具生之理當為說罪相來報破戒習業虗受利養
隨機而舉及著用犯說戒默妄隨夜自覆三品為本
隨夕展轉犯相眾多分為九品必具有者先懺方便
後悔二覆及著用也廣如鈔中若檢無九品直懺本
墮勿誦常語令他煩憒。
四中初說正罪犯者無知不識上三故覆說二過
即覆藏及說戒默妄說罪相令知犯故說來報餘
習令生懼故說虗受施令慚耻故及下次說從生
如犯長墮為本著用默妄覆藏三罪又此三罪各
有經夜一吉隨夜展轉一吉一中有三故為九品
先懺方便即經夜隨夜六品吉也二覆一本覆藏
一即默妄或是都無或復不具並須改轉也。
如善見云作白和已先問見罪不若言見者當來莫
作不答言善然後受懺乃至一二三人捨法皆問邊
人訖後問犯者如僧中無異莫不引證意存絕後是
懺義也。
二中初引論一問一誡下至對首例須此問莫下
顯意。
五捨罪中如緣文相者以誦文者多名實兩失故也
藏罪著用而言希者何名覆罪恐人知犯謂是惡數
今犯墮者唱言告他初二篇罪猶有露者不懼治舉
何有藏耶故覆墮下世無幾也著用說默此二則多
須牒前悔如上說也。
五捨罪緣中初通示藏下牒釋初明覆藏犯少文
中徵示覆罪之相惡數謂不足數者今下斥世無
耻不畏人知二篇尚爾提下何疑著下次明二罪
犯多。
正捨罪中文分八段。
法中詞句分八。
初大德念既欲自陳恐前輕略告令攝想也。
二我某甲下牒已人之名號也。
三故畜下張列種相定其罪目有多少也。
四今向露者表無覆藏說罪本故此之一句是懺本
也。
五懺則安樂者遠得禪果用適形心故曰二也。
第五得禪果故安適形心即樂。
六不懺下明為惡業纏縛三塗身既不安心寧懷樂
也。
七願大德下請證明也。
八戒身具足者前犯如染今懺順本故曰也清淨布
薩者自行內清見聞外淨懺本犯已應成僧法故得
內外和合也所以三說表情重之勤故也。
八中上句約自行下句即眾行三說表勤諸法皆
爾。
<pb n="359"/>
六七如文可知。
次略示六七訶治立誓前已分故。
四還衣中分二。
初即座法前緣列三法意如上解。
四還衣即座轉付緣中初總示三法即如下釋指
如上者即捨財中。
就文云眾僧多者以別過祈請僧和極難明又重集
轉增煩重是則輕他未為投懺故開即座無多勞擾。
次科初中別過謂別人犯祈請謂須他和。
二難集者或有別業情會是難亦開即座作法和與
有人合為一緣難集釋成多義今分為二以多少難
易互為四句可例明也。
二中初正釋別業謂有他營雖少難集則與前異
有下斥濫下令作句一僧多難集二僧多易集三
僧少難集四僧少易集即知僧多未必難也。
三有緣遠行者此自緣非他也既捨心盡無容停住
必有前緣宜濟時要故開與知識展轉屏付猶恐染
隨也必決絕者義如論開。
三中上二他緣此即自緣開與知識即同意人為
替受已屏處還之下示論意但使心斷縱使直還
義亦無過。
後直付中既無累礙不須展轉故也。
次直付中無累礙者非長染故。
對眾多人文猶兩指。
四人對首中注文指捨財還衣同上眾法故云兩
指。
就對首中具明行事麤文是本細注為疏非無消判
大略盡矣。
一人對首中注亦名疏取疎通義釋文甚略更須
科示大小有四節初捨財二請主三懺覆藏又二
前懺展轉從生後懺根本小罪四正懺墮罪後須
還財文見注中。
就於後墮如前儀相雖是財事不對人捨餘有方便
根本具列文中。
九十中亦有因財致犯但制造失方多非畜積例
不須捨準注有三一請主二懺覆藏先從生後根
本三正悔本罪。
第五六聚盛列懺儀揀略而讀得在大綱細尋義理
不失綱目故不煩解必更討擊具出條章可撿事鈔
懺六聚也。
釋後二篇但指文相囑令自尋今須略釋提舍中
初緣後法緣中略舉二戒三學家過受食四蘭若
受女食一請懺主二說名相三陳本罪又五初正
露過提舍尼即翻可訶法二前人問三隨問答四
訶責五立誓突吉羅初緣中注文四段初定罪相
故作二罪並對首悔誤作一罪但責心悔律本下
二斥古非昌言即佛語也五懺餘聚中偷蘭合同
墮悔吉羅不分故誤止是別時謂非通用蘭無捨
財還衣故少墮則反之故多凡下三引證上明本
罪餘下示從生正懺中初懺故作一請懺主二說
種相三正出罪四訶五誓並同前後懺誤犯一具
儀對聖像前二生媿是悔本也三口言正悔罪。
上來至此隨相解文皆是正宗憲章法式依之行用
庶無疑慮矣。
總結中結前八篇勸令遵奉。
雜法住持篇第十
此篇列法非一復無條緒故云雜法比丘依行則
佛法光顯故云住持。
此則大段第三流通分也。
本文標中法化垂布後世如水流注無窮故曰流
通。
夫欲照彰裔葉住持佳運必依憑行模方能光遠故
此末分盛列斯文就分為二初約緣念白相攝諫喻
<pb n="360"/>
自行通和外無違損故得道業日隆生信廣大斯即
護法故不墜也二佛言有五種持律下由行得成立
識達邪正曉明持犯進止有儀故吐言成律非律不
證隨相起行非聖不模是則正法由與方復懷遠斯
大意也。
牒釋中初敘意照彰猶開發也裔葉即目後學佳
運謂釋迦化乃至增劫人壽六萬歲時行模即法
律就下分文約緣念白念即六念白即白入聚二
法相攝即訶責諫喻即諫二犯二中竝是持律知
法判斷可否之事識達等是知教進止是起行吐
言等是斷事懷遠謂出離也。
就前文五。
初明念法緣身而求欲使常爾一心繫想除葢也。
初六念中一念時注分二意知布薩是為道入聚
落即為俗第二念食初不受請三並云常我無下
次受請者須加有無初無請有三同上若下有請
有三初赴二背三捨捨中又二初對首捨後心念
捨三念夏數為憶受體四念衣鉢為知受淨五念
別眾為知開制六念康羸為防懈怠六種是境念
即是心境不離身繫心在己則無馳散故云常爾等。
二明兩白者約時前後故分斯二欲使憑準於他無
自師稟也。
二中前白中前約食前後後白中後通及晝夜初
中以同受請輙往不白惱施主故後白中後非時
並令對白不使自任。
三作餘食法者形骸之累口腹為先因之致惱沈殃
者眾故列斯緣表非法相也。
三中因致惱者起貪染故表非法者令知過故注
文前明二食揀去不正唯正有犯次引二律以定
犯相但使境足即破他師謂飽足故作法中彼食
少許即表他殘方聽再食一人作已通及餘人無
非殘故。
四師資相攝者由本義和意專道素必乖初請亦任
後緣也。
四中二法前是師訶後即資去道素道謂聖道素
即清白乖初請者不受教故初中注文前示過佛
言下出法訶詞有五從輕至重對過淺深依止大
同唯改第四訶已求悔卑遜具儀仍須陳乞文注
備顯弟子去中陳詞五句不知不教非師義故注
明諫諍不聽及無法訓竝聽捨去迦陵伽此翻共命。
五諫作止兩犯者過起所因無越斯二生知者尠事
假友成制隨境諫相成道也。
五中初諫作犯又二初如法諫將陵篇聚他諫故
拒即九十中不受諫戒若為下次如法拒反令諫
者問師更學則顯前諫不如法也注中婆論六人
不可諫故令自檢六人可諫故令相勉次諫止犯
即九十拒勸學戒諫詞七句一勸學二勸贊三勸
勿毀四勸勿犯五不為智者訶即勸離過六受福
是現報七長夜安樂即來果餘比丘下重勸一一
反上後開抵拒如上故略。
後明教詮相中非無有解意存寫行故略言焉若不
如說徒言何益故論說云雖是法語說不應時或不
受用俱名綺語聖制有以何勞拒之必欲兼明待於
暇景余漸老矣昏又及之故略餘言言非意矣。
次達教中初敘略意教本導行時既不行言亦何
益仍引成論以證隨宜必下次彰不盡暇景謂餘
時也本文前就本宗有五初明五持律二持律五
德三四種斷諍四五種滅法五五種對答已上皆
本宗也他部中初僧祇五利二十誦初勸學戒佛
告下十種滅法彼列二五法今合為十第一五法
有比丘下四句為第一法又不解了即第二法不
能下二句為第三法乃至者略第四有說法者不
能如法教鬪諍相言不樂下即第五法又不下第
<pb n="361"/>
二五法初句即第一法下略第二云不隨忍法隨
不忍法不敬下即第三法令後下即第四法致令
下即第五法好作下即彼五怖畏中文一不修身
戒心智二與尼相近三好作文頌等即如文引四
為衣食故捨練若入聚落五為衣食故多所求覓
善見五種住法毗婆沙即翻為論多論毗尼四義
勝餘二藏四廣說出四分彼明比丘論法毗尼必
須詳審詳句以三藏教法印定是非十誦名為四
墨印初從佛聞二從眾僧聞三從二三人聞四從
一人聞所聞有四撿勘並同餘如鈔記尋對可知。
曾以貞觀九年春因遊方次於泌部綿上縣鸞巢村
僧坊出疏兩卷諸用講解為文句略指非學未知至
二十二年春於終南山豐德寺三五德舊更請重出
余不獲已輒復疏之昏朽之情薄得披約至於要玅
所未盡也二月二十七日為讀訖更待重修知復何
日約卷則前輕而後重就義則前重而後輕據理前
後未聞附辭始終易識舊五十紙今二倍增想披尋
者無嫌不隱。
批文初敘初製前本至下次明重撰今本絕筆即
講因記時日約下三對校二本有四初句明卷前
二故輕後四故重次句明義前本文略故義重後
本文廣故義輕第三句顯理第四句示文後出紙
數以釋輕重。

<other>四分律刪補隨機羯磨疏濟緣記四之五（竟）</other>

<article id="n729">羯磨經序解</article>

No. 729
<sarticle>羯磨經序解</sarticle>

門人　則安　述
曇下題目十三字如疏序略釋不繁重解但序題與
羯磨十篇之題少有異耳。
京下述注人號通攝序文與十篇同一號耳。
京兆乃所居之都則左扶風右馮翊中京兆三輔之
一號也京者大也兆者眾也謂天子必居眾大所居
之邑故云京兆。
崇義者則伽藍之別目也由妻為夫捨宅為寺恩義
之重故云崇義寺者嗣也以治事者嗣續其間盖此
方宰臣所止之舘舍也梵語伽藍此翻眾園以摩騰
傳法遠來漢庭因延禮於鴻臚寺爾後僧居皆稱寺
焉。
沙門者梵音此云勤息則勤行止息諸煩惱也。
釋者具云釋迦此云能仁則吾佛遠祖之姓氏凡出
家者同稱釋氏所謂四河入海無復異名四姓出家
同稱釋氏凡出家者皆曰沙門故以釋字簡異外道
沙門也釋氏中有不出家者故又以沙門簡也廣如
大鈔章記所解。
道宣則祖師名字法徧亦如常解集撰者盖聚羯磨
聖教撰述十篇之文也。
大雄者指世尊也以修證化導皆大故非雄猛而何
故稱大雄猛世尊也由眾生機熟乃從兜率臨御於
娑婆猶王者臨御於宇宙也。
意下出世尊下化眾生之本意一人者則佛稱一人
也妙經云欲令一切眾生如我等無異也又疏云大
聖降臨創開化本將欲拯拔諸有同登彼岸。
大教總包一代時教膺期[仁-二+隻]也一理盖指一乘圓頓
妙理也由世尊說三藏之教網膺[仁-二+隻]要期皆欲群生
殊途歸顯一乘圓妙之理也故無量義云法水一也
江河井池分其異耳我心則我人顛倒之心。
故下隨病設藥也。
然下明識病用藥之次第也。
<pb n="362"/>
止心下推法藥之源也殺五欲之賊必由明慧定縛
戒捉三學次第又以戒為源也。
是下引證即華嚴經也二轍即塗轍標首以戒本一
卷乃標出止持魁首也大科由羯磨一卷乃作持大
途科目也後進晚學前修遠賢也雖賢晚進今古之
殊盖同宗戒本羯磨之法以為萬行之要妙也斯法
即戒法羯磨也。
故下引證所宗。
自下佛慧如日忽汎於西土即涅槃時也法水以三
藏教法能滌眾生心垢故喻如水自西流至於東漢
即滅後一千年時也。
時下時正則人淳時像則人薄南山出世旹像法之
季也佛滅時為初正法五百年後為中當有唐時為
末二部即上座大眾部也十八部二十部去本存末
也五百智論云佛滅度後五百異部畢竟空如刀傷
心等。
末則眾鋒下自此之後東西兩土著述之者各自宗
承皆為眾鋒互舉也。
人下自分部終乎眾鋒互舉皆有悟道之人使正法
亦無墮地故涅槃云由此異相朋儻相授互相諍訟
皆悉悟道等。
然下雖曰傾墜然道假人弘既失其人故其法亦有
所不講故瀉流無以澄顛表無以正也此蓋大師縱
奪生起下文為述作之端由也古今者始曹魏終有
唐世漸增繁下雖卷軸之多皆事[(曷-曰)/月]臆不親披閱聖
量盡約前人傳聞而已及未考覈宗本頭緒盡屬憑
虗故略無本據。
師心下不遵聖教也謹誦不達佛理也此等之人世
途目擊故曰不少又曰極多侮慢也刑網不學無知
罪也異同□之曰同互望曰異或可餘人同一正見
今不欲與佗之同故曰皆務等是昔不揣己非故云
執是但約前聞故云執昔述也或可意執昔人之言
自為其是故曰是昔也反隅或作愚癡字則不能反
昔愚或今之愚也又曰更增昏結若作隅角字解則
舉一隅以三隅反蓋不能舉一以例諸也亦責其愚
也（此解似非文意）潛地潛隱墜地也。
故下引證不遵聖教令法潛墜義也不如白法猶云
不依白法作白等慈誥則佛語也釋名云上勑下曰
告告覺也便覺悟知己意也關輔關則關內雍州之
域輔則三輔所謂左扶風右馮翊中京兆立此三輔
王畿也。
具羅下則三十篇也故鈔序云但事境寔繁至難科
擬今取物類相從以標名者蓋包種類以成三十篇
也其間生善滅惡眾雜之相具在諸篇陳部已畢故
云畢陳但為下生起別行羯磨一色所以然雖鈔文
已備但為當機有生善之極事務起時則詶之於受
戒篇也或滅惡之極事務起時則詶於懺六聚篇也
既互相詶討自非積學者則於三十篇中明其羯磨
卒難尋了也一色無間雜也銓題漢書云權衡也如
下別立十篇之題各銓量有次使令亂也。
若下蓋明羯磨經注不明是非互顯行用故指鈔也
謂若科判簡擇古人章疏非則盡癈之是則納與之
此等在鈔明之。
此下但約羯磨能被之法所被當世見行之事并引
聖言以為證據則在羯磨一卷之文濟世行用也。
然下明文義兩補也如下引五分僧祇乃至諸經眾
論是文補也又如下引義立七非是義補也並至篇
具明不同古人藏迹可嫌。
夫羯磨下立篇也雖一百八十四法之多皆有成辦
濟物之功故律中通標羯磨之一號此定名也。
今下正立篇意豈下彰謙遜也學學存也恒務常行
之事務也。

<pb n="363"/>
羯磨經序解（終）

建武元年五月一日以當卷談義之次拭老眼加
點了是偏為初學未練人也。
額安寺沙門　澄心（通四十二生六十六）

<article id="n730">毗尼作持續釋</article>

<talk>No. 730-A
 序</talk>

夫戒為通修之元基者。由其能淨無量之染業能立
無量之梵行故。若無戒德。則染心何以皎潔。梵行何
以克成。故云。戒為無上菩提本。應當一心持淨戒。然
持戒之心要唯二轍。一止持。二作持。止持則自唐迄
今代有人弘。作持則數百餘載寂無提舉。余自乙亥
春。納戒潤州。恒侍先老人。輔化諸方。每以作持扣請。
老人云。汝既志存毗尼。願維絕紐。藏內有曇無德部
刪補隨機羯磨。廼南山律祖之所撰集。事法兼備。誠
為典型。但以久湮。卒難力振。俟汝異日為眾闡揚。於
戲諄諄師訓尤在耳也。至乙酉夏。老人掩室委付棲
山。念顧命之難違。感慈恩之當報。焚膏繼[晷-人+卜]。窮律部
之奧微。率眾躬行。闡羯磨之洪範。是制必遵。于非即
革。但羯磨藏本。有綱目。列而法不全。復有文句。古而
義不顯。因憐初學臨卷罔措。故余依律廣其事法。釋
其隱微。題云毗尼作持續釋。使諸展卷成壞了然。所
冀同志諸仁知止作明是非。臨事稱量。應為當為。共
沐戒海而盡浣凡心。俱踐道階而紹繼聖種。又豈例
圖衒虗談空盈卷軸哉。
時
康熙乙巳歲前安居日毗尼後學滇南讀體識於金
陵寶華山之觀西軒

<other>毗尼作持續釋
　凡例</other>
律制羯磨。一切僧事依之成就。若靡羯磨。作辦
不成。故律云。有秉羯磨。有說行者。斯則名為正
法住世。又曰。不誦白羯磨者。終身不得離依止。
是知比丘要務莫先於此。宜勉攻持。
羯磨諸法始緣隨事漸制。後因結集類分揵度。
雖斂用討文浩。若不精徹非過難逭。上古諸大
律師匡維正法嚴淨毗尼者。咸皆從廣採略。恒
誦不遺。今藏中曇無德部有三集。其二未融諸
部。法儀欠備。唯南山宣祖撰集刪補隨機羯磨
四卷。於對首心念會取他宗僧法羯磨。具如本
部。施法應事。隨機准義。加儀便用。有異於二。故
今特紹行持。
詳稽原卷。前列綱目百八十四法。合復略六十
有五。既云補集。缺意為何。及至文中。贅曰縱舒
撰次。非學不知。徒廢時功。未辦前事。故闕而不
載。必臨機秉御。大鈔詳委。嗟夫大鈔世沒。覓訪
絕聞。是故研窮廣部。校讐作持。應准目續法者
上標一續字。應依律釋義者上標一釋字。應顯
過出非者上標一非字。應附證及便行者上標
一附字。若無續釋非附四科。悉是藏卷原文。凡
秉白之法。皆書頂格。餘下一字。俾明古本。以別
新續。儻讀懷疑。請閱北藏存字函。昭然可據。
別集戒相。題曰毗尼止持會集。若彼應秉白羯
磨者。咸示於作持中詳明。為分止作。故不相兼。
今此卷內原題如舊。外權更云毗尼作持續釋。
以便簡討。
宗紹作持。本欲重光息焰。必也前行後效。故（體）
躬操二十餘年。稿成不速刊行者。為令依學練
<pb n="364"/>
知見聞堅信。今已信樂欽行故爾。壽梓流布。將
來藉此以報佛恩。用酬師德。若受具已一往不
知。由失所傳。學而不行。其過何辭。設未受具者。
窺閱律部。理當誡訶。如謂律法。先知而後受具。
此則以毒飲人。寧不慎歟。

<other>毗尼作持續釋目次</other>

卷第一
　序　凡例　釋原序
　篇目　釋本題　釋人題
　○集法緣成篇第一
　一僧法羯磨（略有一百三十四）
　　單白羯磨（三十九法）　白二羯磨（五十七法）
　　白四羯磨（三十八法）
　二對首羯磨（略有三十六）
　　但對首法（三十一）　眾法對首法（五）
　三心念羯磨（略有十四）
　　但心念法（三）　對首心念法（七）
　　眾法心念法（四）
　前明僧法（羯磨十緣）
　　一稱量前事　二法起託處
　　三集僧方法　四僧集約界
　　五應法和合
卷第二
　　六簡集是非　七說欲清淨（一明與欲法
　　二明受欲法　三明說欲法）　八正陳本意
　　九問事端緒　十答所成法
　中明眾多人法　後明一人法
　僧法羯磨具七非
　　一者非法非毗尼羯磨
　　二者非法別眾羯磨
　　三者非法和合眾羯磨
　　四者如法別眾羯磨
　　五者法相似別眾羯磨
　　六者法相似和合羯磨
　　七者呵不止羯磨
　義立七非
　　一人非　二法非　三事非
　　四人法非　五人事非　六法事非
　　七人法事非
　對首羯磨（具七非並如上）　眾法對首（具七非並如上）
　心念羯磨（具七非並如上）
卷第三
　○諸界結解篇第二
　僧界結解法第一
　　結初大界法（解大界法　結同法利界法　結同法別利界法　結法別利同界
　　法）
　　結戒場法（解戒場法　結有戒場大界法）
　　結三小界法（結受戒小界法并解　解受戒小界法　結說戒小界法并解　結
　　自恣小界法并解　結說戒堂法并解　解說戒堂法）
　結解衣界法第二
　　結攝衣界法　解攝衣界法
　結解食界法第三
　　結攝食界法　解淨地法
　　結庫藏法　差人守庫藏法
卷第四
　○諸戒受法篇第三
　受三皈法　受五戒法
　受八戒法　出家授受戒法
　乞度人法　與度人法
　度沙彌法　與剃髮法
　授十戒法　受戒體法
<pb n="365"/>
卷第五
　○諸戒受法篇第三之二
　比丘受戒法
　授比丘戒緣
　　一能受之人（一是人道故　二諸根具足　三身器清淨　四出家相具　五得
　　少分法）
　　二所對（一結界成就　二有能秉法　三僧數滿足　四界內盡集和合　五有白四
　　教法　六資緣具足　七佛法時中）
　　三發心乞戒　四心境相應
　　五事成究竟（初明請師法　二安受者所在　三差人間緣　四出眾問法　五
　　白召入眾法　六明乞戒法　七戒師和尚問法　八正問法）
　二正授戒體法　次說隨相法
　授四依法
卷第六
　○諸戒受法篇第三之三
　請依止師法　與外道住法
　次教受戒　尼眾授戒法
　授沙彌尼戒法　授式叉摩那尼法
　乞學戒法　與學戒法
　次說戒相法　授比丘尼戒
　乞畜眾法　與畜眾法
　正授戒前具八緣
　　一明請和尚　二□□□□
　　三差教師法　四教師出眾問法
　　五喚入眾法　六明乞戒法
　　七戒師白和尚法　八對眾問答
　正授本法羯磨文
　本法尼往大僧中受戒法
　請羯磨師法　乞授戒法
　戒師和尚問答　正問遮難法
　正授戒體法　次受戒相
　次說四依法
卷第七
　○衣藥受淨篇第四
　受衣法　受安陀會法
　受僧伽黎法　受縵衣法
　捨衣法　尼受餘二衣法
　心念受捨衣法　受尼師壇法
　受鉢多羅法　受藥法
　受時藥法　藥無七過
　授有三種　自受三法
　正食五觀　受非時藥法
　受七日藥法　受盡形壽藥法
　衣說淨法　請施主法
　正說淨法　心念說淨法
　金粟淨法
卷第八
　○諸說戒法篇第五
　僧說戒法　說戒和法（初明卷首十二頌　次明
　戒序并總結三明七佛偈）　僧同化識罪懺白法
　僧同犯疑罪發露白法　尼差人請教授法
　教誡尼法　差教授尼師法
　告清淨法　疑罪發露法
　說戒座上憶罪露法　略說戒法
　非時和合法　諍滅說戒法
　增說戒法　與狂癡法並解
　解狂癡法　對首說戒法
　心念說戒法
卷第九
　○諸眾安居篇第六
　安居法　對首安居法
　後安居法　心念安居法
　忘結便成法　及界與園成安居法
<pb n="366"/>
　受日法　事訖羯磨受日法
　羯磨受日法　對首受日法
　命梵二難出界法　受日出界逢難法
　○諸眾自恣法篇第七
　僧自恣法　差受自恣人法
　白僧自恣法　正自恣法
　略自恣法　四人以下對首法
　一人心念法　尼差人自恣法
　修道增自恣法　諍事增自恣法
　第二增自恣法　受功德衣法
　差人守功德衣法　付功德衣法
　捨功德衣法
卷第十
　○諸衣分法篇第八
　一二部僧得施法　二二部現前得施法
　三時現前得施法　四非時現前得施法
　五時僧得施法
　六非時僧得施法
　　初明五眾死物之所屬　二分法十種
　　三同活共財法　四負債法
　　五明囑授　六分物時
　　七斷輕重物　八量德賞物
　　九分輕物法　十得受衣法
卷第十一
　○懺六聚法篇第九之一
　懺海法
　　懺波羅夷法　懺僧伽婆尸沙法
　　懺偷蘭遮法
　續初懺波羅夷法
　　犯波羅夷覆藏者與滅擯法
　續二懺僧伽婆尸沙法
　　白僧行覆藏行法　八事失夜
　　半月說戒時白法　白停行法
　　白行行法　行法滿已白僧停法
　　與摩那埵法　日日僧中白法
　　白摩那埵行滿停法　與出罪法
　　與壞覆藏者本日治法
　　與壞覆藏者摩那埵法
　　與壞覆藏及壞摩那埵本日治法
　　與不壞覆藏壞六夜本日治法
　　與壞覆藏及壞六夜出罪法
　　犯僧殘不覆藏者摩那埵法
　　與摩那埵本日治法　出罪法
　　比丘尼法
卷第十二
　○懺六聚法篇第九之二
　續三懺偷蘭遮法
　　對僧乞懺法　請懺悔主
　　和白法　正懺悔法
　　對四比丘懺法　對一比丘懺法
　懺波逸提法　前懺捨墮
　僧中懺法
　　初明捨財　中明捨心
　　捨罪法
　乞懺悔法
　　請懺悔主法
　和白法
　　正捨罪法
　還衣法
　　初即座轉付法　後明即座直付法
　對四人已下對首法　對一人捨墮法
　捨衣法
　明懺罪法
<pb n="367"/>
　　先懺從生罪　懺悔二根本小罪法
　懺根本罪法　懺後墮法
　懺波羅提提舍尼法　懺突吉羅法
　正明懺儀　捨罪法
　悞作懺法　餘語法
　觸惱法　差說麤罪法
　護鉢法
　　初明與鉢法　次明行鉢法
　　正明護鉢法
　制不往學家法並解
　　解學家羯磨法
卷第十三
　○懺六聚法篇第九之三
　尼與僧作不禮法並解
　　解不禮法
　諫破僧法
　諫助破僧法
　諫惡性法
　諫惡邪法　諫擯惡邪沙彌二法
　諫隨舉比丘尼法　諫習近法
　諫勸習近住法　諫嗔捨三寶法
　諫發諍法　諫習近居士子法
　與覆鉢法
　　差使告覆鉢法　解覆鉢法
　呵責法並解
　　解訶責法
　擯出法並解
　　諫擯謗法　解擯法
　依止法並解
　　解依止法
卷第十四
　○懺六聚法篇第九之四
　遮不至白衣家法並解
　　差人懺白衣法　解遮不至白衣家法
　不見舉法並解
　　解不見舉法
　不懺法並解
　　解不懺悔罪舉法
　不捨法並解
　　解不捨法
　憶念法　不癡法
　罪處所法
　○雜法住持篇第十
　六念法
　　第一念日月數　第二念知食處
　　第三念知受戒時夏數　第四念知衣鉢受淨
　　第五念念食同別　第六念身強羸
　白同利食前後入聚法　白非時入聚法
　作餘食法　呵責弟子法
　弟子辭和尚白謝法
卷第十五
　○雜法住持篇第十之二
　諫作犯法　諫止犯法
　老病比丘畜杖絡囊乞羯磨文
　僧與老病比丘畜杖絡囊羯磨法
　十誦律受三十九夜羯磨文
　十誦律受殘夜法
　僧祇二十七事訖羯磨文
　差人行籌法　離衣法
　減六年臥具法　作小房法
　作大房法
　持故房與道俗經營二法
　差比丘料理房法　差分臥具法
<pb n="368"/>
　尼白入僧寺法

毗尼作持續釋目次（終）

<talk>No. 730-B
 曇無德部四分律刪補隨機羯磨
原序</talk>

釋此原序分三。初明如來出世說法制戒之
由二明世尊滅度教法流傳分律之端
三明宣祖撰集羯磨刪補隨機之意
○今初
原夫大雄御㝢。豈惟拯拔一人。
釋　原夫二字乃推原發語之辭。大雄者讚佛。頓
超三界。圓滿二嚴。居天中天。為聖中聖。故以大雄
稱之。御者人王臨極為曰御極。㝢者天地四方為
之㝢也。今借其義。謂如來應質娑婆。統御三千大
千世界。本為普度諸有。咸脫輪迴。導引羣迷。共登
覺果。豈惟拯拔一人。出現於世。拯謂拯救沉溺。拔
謂拔除邪見。此彰化利之廣也。
大教膺期。總歸為顯一理。
釋　大教者。五時說法三百餘會為曰一大時教。
膺者當也。期者從旦至旦復其時也。然雖五時設
教皆是善巧。以就三根。當其時宜而為說法。至於
一期佛事將終。演妙法華則無二三。總收權小。並
歸大乘。為顯一實相理。令諸眾生悟入佛知見。故
方稱如來出世之本致爾。此明說法之妙也。
但由羣生著欲。欲本所謂我心。故能隨其所懷。開示
止心之法。
釋　此申明開權之義也。如來不即說一佛乘而
等濟之。必先以權教攝化者。但由羣生迷真已久。
癡無正智。貪欲深著。難語大法。諦審貪欲之本。所
謂第六意識妄執我故。我執有二。一俱生我。謂凡
夫於色受想行識五蘊法中。強立主宰。妄執為我。
與身俱生。名曰俱生我執。二分別我。謂於計我法
中。分別我能行善行惡等事而起執著。名曰分別
我執。因執二我引生煩惱。作種種業。繫縛生死。不
能解脫。唯佛智知之。觀諸眾生種性樂欲。故能隨
其所懷而開示止心之法也。
然則心為生欲之本。滅欲必止心元。止心由乎明慧。
慧起假於定發。發定之功非戒不弘。是故特須尊重
於戒。
釋　此明斷證非戒無託也。止者止息情慮。澄靜
昏煩。元即本也。謂第六識心既為生欲之本。若滅
貪欲。必止息此心。澄靜情煩。以空慧觀照。了知五
蘊無我。俱生分別不執則十使頓除。永斷欲本。證
無我理。名曰生空觀（亦名人空）。所以止心由乎明慧。然
此真明空慧乃自性德用。非正定之力莫能現起。
定力弘大。非淨戒之功莫能發生。是故特須尊重
於戒也。
故經云。戒為無上菩提本。應當一心持淨戒。
釋　此引華嚴經為證明。特尊於戒也。無上菩提
四字乃華梵雙舉。梵語具云阿耨多羅三藐三菩
提。阿耨多羅翻云無上。三藐翻云正。三翻云等。菩
提翻云覺。無上是理。正等覺是智。正謂正中。即一
切種智寂滅相。等謂平等。即行類相貌如實知故。
然此極果理智非亞位所獲。唯佛與佛乃能證知。
今以引證此者。謂非獨人天樂報權乘取果。功唯
在戒。即諸佛如來圓滿萬行所證無上菩提亦以
戒為本因。凡諸真修行者。應當一心奉持淨戒。而
云一心者。斯有大小之別。大乘一心持戒者是自
性戒。真如不變本無染淨。真如隨緣修證不無。所
謂已知法性無染污。隨順修行尸羅波羅蜜。是稱
<pb n="369"/>
性起修全修在性之旨也。聲聞乘一心持戒者是
別解脫戒。憑師秉受。識相護體。少有染污。即千聖
制。若心不專一。精窮律學。則名相茫然。持犯焉曉。
貪欲之念易興。我執之妄難除。縱有禪定智慧。非
淨戒所發真無漏。故必落魔邪。是以引經為證。復
恐大小混糅不明持戒之心。故下文示其嚴持身
戒之宗也。
持戒之心要唯二轍。止持則戒本最為標首。作持則
羯磨結其大科。後進前修妙宗斯法。故律云。若不誦
戒羯磨。盡形不離依止。
釋　此乃推功於戒也。要謂宗要。轍是車輪所輾
之跡。若依第六識心起三毒煩惱。則成染根本。是
生死因。若依之修三無漏學。則成淨根本。是出世
因。今就此心持戒而論。宗要唯二。猶車兩輪合轍。
方能任載至遠。偏則難免折軸之憂。持戒止作並
行。庶幾塵勞逈脫。昧則反招違破之苦。今人受戒
欲淨而多染者。良由未明二持之宗。故示云。止持
則戒本最為標首者。止謂禁止身口不造諸惡。則
四分戒本最為詳備。名標五篇。類分六聚。隨業心
輕重。定犯相開遮。乃比丘淨身樹德之首務也。作
持則羯磨結其大科者。作謂作辦。事法不越。毗尼
准事。大略一百八十有四。約法量度。僧數眾多。一
人總收羯磨。以結大科。更無有餘。是比丘施造成
濟之秘術也。然斯止作。已往賢聖奉持而早獲無
漏。未來僧伽依修而必紹聖種。捨此通途。則入道
無由。故云後進前修妙宗斯法。向下結證顯宗有
據。故律云。若不誦戒謂不攻習其止持。若不羯磨
謂不精練其作持。二持罔諳。佛訶啞羊。故制盡生
形壽不得離於依止。唯聽人為己師。而不聽己師
於人也。
○二明世尊滅度教法流傳分律之端
自慧月西隱法水東流。時兼像正。人通淳薄。初則二
部五部之殊。中則十八五百之別。末則眾鋒互舉。各
競先驅。人或從緣。法無傾墜。
釋　初二句法喻雙舉。慧者如來以實智自證真
理。以權慧說法利生。今在應迹利生邊論。故但云
慧也。月取清涼解脫之義。以喻如來於三界火宅
中。施清淨微妙法。滌除眾生熱惱。令得解脫諸苦
也。月輪雖有東昇西沒之狀。未曾離於太虗。則隱
而不隱。佛應身雖有降生涅槃之相。未曾離於真
際。則滅而不滅。故云慧月西隱也。如來在世教談
權實。言詮半滿。乃至結集三藏。法海汪洋。浥潤五
天。恩波浩溢。衍澤震旦。故云法水東流也。時兼像
正人通淳薄者。此二句嗟時世不古。以起分律之
端。佛生周昭王甲寅年二月八日。入滅於周穆王
壬申年十二月十五日。以入滅日為始。正法一千
年。像法一千年。末法一萬年。自漢明帝永平七年。
教法流入東土。至唐高宗丁卯年。則正法千年。已
過像法又經六百餘年矣。既時不同於佛世。故人
亦非真淳。體權達道之者。由通澆薄。致興異執。自
正法百十六年間。阿育王治國時。分裂毗尼。以水
投乳。初則二部。乃結集窟內窟外之分。從此二部
出生十八部。其五部即十八所攝。五百者大約言
部類名數之多也。詳釋如止持會集所明。文中雖
序三時。其義所重在末。因兩土傳持多沿譌故。鋒
者刀劍之芒也。軍前鋒曰先驅。若以此方律學論
之。則僧祇肇弘於曹魏。四分濫觴於大唐。中歷晉
宋齊梁隋代以來。十誦五分俱有司持。而諸部繼
宗者不無矜己抑他。致令說鋒互舉。各欲爭競先
驅以顯化導之勝在人。或可從緣易攝於法自無
傾墜廢興也。
然則道由信發。弘之在人。人幾顛危。法寧澄正。
釋　弘者大也。此有二義。一能弘。二所弘。能弘之
<pb n="370"/>
人有二。一自持。二轉化。所弘有四。謂教理行果。上
就理法而論。則理法湛然。故無傾墜廢興。此依教
行而言。則信智無偏方可弘道。若能弘之人知見
尚且顛危。所弘之法寧得無紊而保其澄正耶。
所以羯磨聖教綿歷古今。世漸增繁。徒盈卷軸。考其
實錄。多約前聞。覈其宗緒。略無本據。師心制法者不
少。披而行誦者極多。輕侮聖言。動𦁊形網。
釋　此申明人法不能澄正之義也。世有二論。一
以王者易姓受命為一世。二以師資相傳為一世。
羯磨自佛金口親宣。僧伽依奉行持。乃至歷於大
唐古今不絕。咸遵藏文。世有撰集。漸增繁雜。既無
益裨於成濟之功。但徒勞盈其卷軸而已。向下出
陳增繁無益之過。考其實錄多約前聞者。謂若考
究其錄。實出何部。則正制無憑。多約聞前人口語。
即以為是也。覈其宗緒略無本據者。謂覈定其宗
所尚何律。則頭緒錯亂。大略因源流失傳。無本可
據也。如是考覈師心妄制偽法者不少。披覽不擇
是非誦行者極多。縱雖遇事彷行。凡諸施為莫不
輕侮聖言。自將身形投入非法羂網矣（𦁊音卦。絲結羂也）。
增一中佛言比丘非制而制。是制便斷。如是漸令
戒法毀壞。而令多人不得利益作眾苦業。葢斯之
謂也。
皆務異同之見。競執是非之迷。不思反隅。更增昏結。
致使正法與時潛地矣。
釋　此復申明動𦁊形網之因。以歎其法道也。務
者專力於事。以非制為是制。謂曰異見。以是制為
非制。謂曰同見。同異即是非也。不思反隅者。此引
儒書舉一隅以三隅反。謂物之有四隅。舉一以知
三反者。還以相證也。佛制羯磨過有七非。舉一非
以六非反。今不但思反。而且更增昏煩。結惑迷障
愈深。致使如來正法與競執同異之時潛藏於地
矣。
故佛言。若作羯磨。不如白法作白。不如羯磨法作羯
磨。如是漸令正法疾滅。當隨順文句。勿令增減違法
毗尼。當如是學。慈誥若此。妄指實難。
釋　此引第三分瞻波揵度。以證不得增減羯磨。
當隨順如來所說文句。違者犯越法毗尼罪。當如
是學者。乃教誡之語。慈者佛為一切眾生大慈悲
父。誥者以上發下曰誥。妄指實難者。謂非制言制。
決無允肯之理也。
○三明宣祖撰集羯磨刪補隨機之意
昔已在諸關輔。撰行事鈔。其羅種類。雜相畢陳。但為
機務相詶。卒尋難了。故略舉羯磨一色。別標詮題。若
科擇出納。興廢是非者。彼鈔明之。此但約法被事援
引證據者。在卷行用。
釋　准別傳云。撰集此羯磨。在唐太宗詔住崇義
寺時。撰行事鈔。在唐高祖武德年間。故言昔也。諸
關輔者。關謂長安有四關。唐都於內。故稱關內。亦
名關中。四關者。東有凾谷關。南有嶢關。西有散關。
北有蕭關。輔者。漢武帝立右扶風。即鳳翔府扶風
縣。左馮翊即西安府同州。京兆居中而為三輔。今
以漢唐兼稱其處。故云諸關輔。撰行事鈔者。撰謂
造也。鈔謂謄寫也。行事者。乃律學所行等事。其間
羅列。各分種類。斂歸施為。雜相通塞。俱已畢陳。但
為機務決疑相扣詶答。准律撰文。其秉白聖教。故
未錄載。若夫作辦卒尋難了。故略舉羯磨一色。別
標能詮之題。若今科內凡揀擇出入興廢是非者。
臨文並示。彼鈔明之。此但約一百八十四法以被
時非時事。皆引有證據者。在卷行用。則非同無據
者可知矣。
然律藏殘闕。義有遺補。故統關諸部。撮略正文。必彼
俱無。則理通決例。並至篇具顯。便異古藏迹。
釋　律藏殘闕義有遺補者。律藏二字單言本宗
<pb n="371"/>
四分律藏。然此四分律藏久於五印傳持。緣尊者
佛陀耶舍先在本國誦四分律。後入東土。不賷梵
本而來。姚主請譯流通。耶舍口誦梵音。佛念筆授
成文。殘闕者。殘謂零落也。闕謂減少也。此有二論。
一結集法藏。律無多部。後因異見遂爾漸分。既取
捨非同。則殘闕不無。二譯傳此土。翻梵成華。筆授
潤文。擬或遺漏。統闕諸部撮略正文者。統謂總也。
關者要會也。諸部者。今藏中有摩訶僧祇部律四
十卷。薩婆多部律名十誦六十五卷。彌沙塞部律
名五分三十卷。並善見薩婆多論等。故云諸部。其
根本一切有部於後方來。故爾不序。南山宣祖慧
見超羣。弘振頹綱。閱本藏文。味諸揵度。逢事當作。
義合秉法。而羯磨不載。難於應用。故總會諸部。若
制有者撮取正文。以補其遺。必彼俱無。則理應通
決。准例餘法。便其時機。並至篇具顯。由便於今故。
與古藏卷文迹有異也。
夫羯磨雖多。要分為八。始從心念。終乎白四。各有成
濟之功。故律通標一號。敢就其時。用顯要者。類聚編
之。文列十篇。義通七眾。豈今傳諸學司。將以自明恒
務也。
釋　此段乃分科謙結之文也。謂聖制羯磨雖多。
其義大要分八。一但心念羯磨。二對首心念羯磨。
三眾法心念羯磨。四但對首羯磨。五眾法對首羯
磨。六單白羯磨。七白二羯磨。八白四羯磨。而以後
三為本。前五為開。若以四五為本。三二是開。各有
成濟之功者。謂僧眾一人有異秉白。辦事無殊。但
揀壞緣。俱成利濟也。敢就其時用顯要者。敢謂勇
敢。乃進取之義。就者從也。准舍利弗問經中。佛言
摩訶僧祇部。其味純正。其餘部中如添甘露。諸天
飲之。但飲甘露而棄於水。人間飲之。水露俱進。或
時消疾。或時結病。其讀誦者亦復如是。多智慧人
能取能捨。愚癡之人不能分別。今宣祖獨敢採補
遺軌。准例闕範。而南山律宗赫赫傳芳。諸佛正法
湛湛住世。非如來所使。孰能勇敢以符聖意哉。編
者次簡也。篇者簡成章也。豈今傳諸學司。將以自
明恒務者。此二句乃謙結之文也。豈者非然之辭。
司者主也。今者即彼時諸司律學宗匠也。謂斯羯
磨豈因當今律司。而輙撰集本欲將以自明無昧。
終身願為恒務也。此則德碩而不矜。學博而不負。
謙恭善導。愍物情切。皆由弘法之願深廣也。略
釋原序已竟。
<other>篇目</other>
集法緣成篇第一
諸界結解篇第二
諸戒受法篇第三
衣藥受淨篇第四
諸說戒法篇第五
諸眾安居篇第六
諸自恣法篇第七
諸衣分法篇第八
諸罪懺法篇第九
雜法住持篇第十
篇目終

No. 730
<sarticle>曇無德部四部律刪補隨機羯磨卷
第一</sarticle>

唐京兆崇義寺沙門　道宣　撰集
金陵華山後學比丘　讀體　續釋
今釋此羯磨大科分三。
初釋本題次釋人題三隨文續釋
今初。
<pb n="372"/>
曇無德部四分律
釋　題中首標部名。次出律者。為別他宗。特顯本
部故。詳釋如止持會集所明。茲不再繁。
刪補隨機羯磨
釋　刪者。謂刪去緣起之繁。撮取正制之法。補者。
謂補足本部之遺。准例餘軌之式。若詳明刪補。義
如原序。隨機者。謂就其時用也。梵語羯磨。此翻辦
事。亦云作法。若能如制秉白。施造遂法。皆有成濟
之功。故律總標羯磨。乃作持之都名也。然羯磨制
宣廣長舌相。博應聖凡。捨之則涅槃無徑。依之則
菩提有基。後進前修妙宗斯法。宣祖撰集藏卷有
四。今新續釋文成十五卷。茲當第一。略釋題竟。
次釋人題。
唐京兆崇義寺沙門道宣撰集
釋　唐者。以別代世也。李淵於隋煬帝十二年中。
封唐國公。為太原留守。使後舉義兵入關中。遙尊
煬帝為太皇。立代王為恭帝。淵進爵唐王。後受隋
禪而有天下。稱高祖。國號唐也。京兆者數名也。十
萬為一億。十億為一兆。十兆為一京。天子所居必
以眾大而言者。葢輦轂之下聲名文物之所大聚
也。故云京兆。猶京都京師之稱。即今陝西西安府
是。舊曰長安。周秦漢晉以至隋唐。並都於此。崇義
寺乃京兆之首剎。今以京寺兼名者。舉京令遠人
知。京是總名。舉寺令近人知。寺是別故。沙門者。是
釋子之通稱。謂勤修戒定慧。息滅貪瞋癡。識心達
本源。故號為沙門。道宣二字是律祖之尊諱。祖乃
隋吏部尚書錢申之子。生於隋高祖開皇十六年。
九歲徧覽羣書。十二歲善習文墨。十五厭俗。依智
首律師受業。十七落髮。二十依智頵律師受具。三
衣唯布。常坐一食。唐高祖武德四年再依智頵律
師習律。性樂禪那。期修正定。武德七年晦迹隱於
終南山紵麻蘭若。始製行事鈔。貞觀十九年奉太
宗詔。住持崇義寺。玄奘法師翻經弘福。筆授潤文
推為上首。唐高宗永徽元年復居終南山。乾封二
年春天人報祖。歸彌勒內院（乾封即高宗所改之號。當永徽十七年）。
十二月三十日眾見天上幡華交列。異香天樂。天
人同聲。請祖覲彌勒。上聞之詔天下寺院。圖形奉
祀。後唐懿宗諡號澄照律師。塔名淨光。由其始終
隱居終南。故世多以南山律師稱焉。自唐迄今。律
學咸紹其宗。撰者述也造也。集者聚也成也。略釋
人題竟。
三隨文續釋。准原篇目。大科分十。
●集法緣成篇第一
釋　一切所作事業因緣成就。方可克辦。今但云
緣成。不言因者。緣謂人法事。事內攝因故。由先起
心辦事。後方秉白作法。即以辦事之心為因。故立
集法緣成。冠之於首。篇者編也。出情鋪事。明而徧
也。文列十篇。茲當第一。
事法兼通。大小齊降。故前舉綱領。未振毛目。
釋　初二句。事謂僧事。准律有二。一者時事。佛制
比丘。一年二十四次布薩。每逢夏際。九旬安居。不
得越前過後。縱聽開緣亦有定期。故名時事。二者
非時事。除時事外。一切成善治罰等事隨緣即辦。
不局時節。故名非時事。法謂一切羯磨。葢法不孤
起。事不自辦。法因事制。事依法成。舉事則兼法。舉
法則兼事也。大謂二部大僧。小謂下三小眾及近
事男女。齊者等也。降者歸也。今斯羯磨正為大僧
辦事撰集。其居家出俗稟受歸戒。及小三眾安居
自恣等。統歸於中。以彰戒為七眾修行之本因也。
故云事法兼通大小齊降。次二句。謂一百八十四
種僧法羯磨。成濟之功無殊。秉白之用有別。故前
詳列。俾其舉綱得目挈領全裳也。綱乃舉綱之總
繩。目乃網孔之細數。網雖大小不等。一網一綱已
<pb n="373"/>
定。孔雖多小不同。亦必各有其數。此羯磨綱目亦
復如是。今文首標集法緣成篇之一名。乃全部羯
磨之總綱也。一百八十四種羯磨及十如七非。是
全部微細之孔目也。若隨法分類者。舉單白羯磨
為綱。所攝三十九法是其細目。舉白二羯磨為綱。
所攝五十七法是其細目。舉白四羯磨為綱。所攝
三十八法是其細目。又若舉但對首羯磨為綱。所
攝三十一法是其細目。舉眾法對首羯磨為綱。所
攝五法是其細目。舉但心念羯磨為綱。所攝三法
是其細目。舉對首心念羯磨為綱。所攝七法是其
細目。舉眾法心念羯磨為綱。所攝四法是其細目
也。若隨事分類者。如第二篇之名。乃諸界結解之
總綱。十二白二羯磨結法。十一白二羯磨解法。是
此一綱所攝之細目也。至於後八篇。其說亦然。故
云。前舉綱領未振毛目。毛謂微細。
又緣通成壞。教相須張。並如後例。義無紊亂也。
釋　成則如律如法。壞則非律非法。須者用也。張
者開也。謂作白羯磨雖藉緣成。方辦前事。又復應
知。所集緣中通乎於壞。若弗預研難明非過。故准
制教成壞之相。開列篇首。庶幾臨境不昧。以便察
是揀非。並如後文。准例遵行。義無紊亂。
○一僧法羯磨（略有一百三十四　原本分科合三開八。此云一者。乃合三中之第
一科也）
佛言有三羯磨。攝一切羯磨。謂單白羯磨。白二羯
磨。白四羯磨。
釋　此總標僧法文。引增一揵度。謂僧常所行時
非時事。大略有一百三十四法。以此三種羯磨。攝
盡無餘。故云一切。所言白者。有白不是羯磨。有白
即是羯磨。准十誦律。佛言白眾是事。故名白（此是乞白。
如乞罪乞解等。但名乞非羯磨。是一人之私事也）。有僧事初向僧說。故名
白（此是布薩自恣等。先白僧知集於某處。乃眾之公事也）。白羯磨者。受具足
戒布薩說戒自恣等。是名白羯磨（此謂單白。即是羯磨也）。白
二羯磨者。若白已一唱說。是二羯磨。白四羯磨者。
若白已三唱說。是三羯磨。並白為四。是名白四羯
磨也。
△單白羯磨（略有三十九法　此乃開八中之第一科也）
釋　上總標名。此下分列綱目也。若原卷法目全
者。如舊列之。若有綱目而無法者。今隨贅。下云此
法續入某篇。俾知類斂有歸。不致目法錯亂。
三十中二十七受懺悔（謂三十捨墮中。除雜野蠶綿作具自手捉錢寶種種
賣買三戒。餘二十七皆有受懺主單白法）　行鉢法　餘語法　觸惱
法（已上三法續入第九篇中　與剃髮法　與出家法　差教
授法　喚入眾法　對眾問難法　說戒和法
　僧發露法　非時和合法　諍滅說戒法（上非時靜滅二
法續入第五篇中）　自恣和合法　難事略自恣法　修
道增自恣法　諍事增自恣法　第二諍增自恣
法　受功德衣和法　捨功德衣法（已上三增二衣法續入第
七篇中　第一增說戒法　第二增說戒法（此二增法續入
第五篇中）　簡集智人法　斷事遣不誦戒不誦毗尼
者出二法　遣捨正義者出一法　草覆地法（簡集
乃至草覆等五法已於滅諍中明　差往王城結集法　迦葉論
法毗尼法　問優波離法毗尼法　優波離答法
　問阿難法毗尼法　阿難答法　七百中論法
白　差比丘論法白　正論法毗尼法　問一切
去上座白　上座答白　行舍羅應有白（此一法明於第
六篇中）。
釋　差往王城結集。乃至阿難答法。此六單白羯
磨。按五百結集云。如來涅槃七日已。大迦葉知之。
領五百比丘。奔詣[鴳-女+隹]林。皆欲見佛。未燒舍利。於途
次間。聞䟦難陀釋子在眾中語諸比丘言。長老且
止莫大憂惱啼哭。我等今者得其解脫。彼在時數
數教我等。是應是不應。當作是不當作是。我等今
者便得自任。欲作便作欲。不作便不作。大迦葉聞
<pb n="374"/>
之不悅。乃至[鴳-女+隹]林禮佛足時。世尊足還內棺中不
現。大迦葉哀歎說偈。遶棺七帀。火不燒自。然大迦
葉燒舍利已。以先途中所聞因緣。告其大眾。我等
今可共論法毗尼。勿令外道以致餘言譏嫌。沙門
瞿曇法律若烟。其世尊在時皆共學戒。而今滅後
無學戒者。諸長老今可科差比丘多聞智慧是阿
羅漢者。結集法藏。故有此六法。七百中論乃至
上座答白。此五單白羯磨。按第四分云。世尊涅槃
後百歲。毗舍離城䟦闍子比丘行十事言。是法清
淨。佛所聽。謂足食已捨威儀。不作餘食法。得二指
抄食食（一）。足食已捨威儀。不作餘食法。兩村中間
得食（二）。在寺內得別眾羯磨（三）。在界內別眾羯磨
聽可（四）。此作是已言是本來所作（此作是已者。即指以前非制而
制事也。言是本來所作者。猶云從末如此也。以後是相似法（五）。足食已捨威儀。
以酥油蜜生酥石蜜酪和一處得食（六）。得用共宿
鹽著食中食（七）。得飲闍樓羅酒（八謂黑酒也）。得畜不割
截坐具（九）。得受取金銀（十）。有耶舍伽那子比丘聞
知。不與䟦闍子比丘同行。即往諸國覓如法多聞
廣解毗尼智慧上座問之。以證是制非制。得一切
去上座。是閻浮提中第一上座。即居第一座。三浮
上座居第二上座。離婆多上座居第三上座。沙留
上座居第四上座。此四上座阿難皆為和尚。一切
去上座知僧事。即作白差次平論。有七百阿羅漢
比丘。在毗舍離城集論法毗尼。離婆多上座問。一
切去上座答。如是一一檢校。乃至十事皆非法非
毗尼非佛所教。各下一籌。復往僧中亦如是檢校。
令眾人知。故有此五法。然前六法是大迦葉准例
聖制單白羯磨。其後五法是遵效最初結集也。佛
世未制。此事今無。故不續入。廣載律藏。請閱自知。
△白二羯磨（五十七法　此乃開八中之第二科也）
作小房法　作大房法　差分臥具法（已上三法續入第十
篇中　差說麤罪法（續入第九篇中）　二十七還衣法　離
衣法　減六年臥具法（離衣臥具二法。是從僧乞求羯磨開聽者。續入第十
篇中）護鉢法（續入第九篇中）　差教授尼師法（續入第五篇中）
制不往學家法并解（此二續入第九篇中）　畜眾法（即與度人法也）
　尼差求教授法　尼差自恣人往大僧中法
　與外道住法（此一法續入第三篇中）　結受戒小界法并解
　結說戒堂法并解（此法續入第二篇中）　結大界法并解
　結戒場法　結不失衣界法并解　結說戒小
界法并解　結二同界法　結一同界法（一謂法同）
結食同法上三并有解（此三結解續入第二篇中）　與癡狂法
并解（續入第五篇中）　受日法　差受自恣人法　結自
恣小界法并解　分四方僧物法　賞看病人法
　分亡人輕物法　結庫藏法　差人守藏法（此結
守二法續入第二篇中）　結淨地法并解　差人守功德衣
法　付功德衣法（此差付二法續入第七篇中）　差人懺白衣
法（續入第九篇中）　差人行籌法（續入第十篇中）　遣信受戒差
使尼法（續入第三篇中）　尼與僧作不禮法并解（此二法續入第
九篇中）　差比丘料理房法　持故房與道俗經營
二法（上三法續入第十篇中）　與覆鉢法　差使告覆鉢家
法　解覆鉢法（上三法續入第九篇中）杖絡囊法。
律文具出如上。應有差分粥。分小食。分佉闍尼（此五
不正食有五種。謂枝葉華果細末食）。差請敷臥具。分浴衣。分衣可取。
與差比丘沙彌使。
釋　此差分粥等法。出第四分房舍犍度之末後。
於第十篇中續例。
△白四羯磨（三十八法　此乃開八中之第三科也）
諫破僧法　諫助破僧法　諫擯謗法（擯謗是二法也）
諫惡性法（已上五法是僧殘後四用　諫惡邪法　諫擯惡邪
沙彌二法（已上三法是破見單墮中用　諫隨舉比丘尼法（此是
尼八棄中一也）　諫習近法　諫勸習近住法　諫瞋捨
三寶法　諫發諍法（已上四法是尼僧殘後八所用　諫習近居
士子法（此是比丘尼單墮法用）　式叉學戒法　受具戒法
<pb n="375"/>
（此一法僧尼二部受具通攝也）　學悔法（犯重不覆者開用）　訶責法并
解（喜開諍罵起諍不滅者用）　擯出法並解（此污他家戒中用）　依止
法並解（癡無所知多犯眾罪者用）　遮不至白衣家法並解（此法
若以下賤言罵淳善居士者用）　不見舉法並解（犯言不犯應三舉令言罪性用）
　不懺法並解（犯罪令懺答言不懺者用）　不捨法並解（若起惡見
不捨者用）　與覆藏法　本日治法　摩那埵法　出
罪法（已上四法僧殘所用　憶念法　不癡法　罪處所法
（此即覓　內缺滅罪相也　擯法）。
釋　目列三十八種白四羯磨法。除式叉學戒及
受具戒法。此二屬成善羯磨。原卷已備。餘三十六
法盡是治罰羯磨。皆續入第九篇中。義通淨染染
淨淨淨染染也。
○二對首羯磨（略有三十<bz>〔六〕</bz>　此乃合三中之第二科也
佛言三語受戒已。名善作羯磨。說戒法中亦爾。
釋　前集僧法。非眾莫秉。此列對首隨事故。開對
首者。謂各共面對同秉法也。初二句引受戒犍度
律云。佛初出世。先度陳如等五人為首。乃至百一
十人皆是善來比丘。得證阿羅漢果。佛令各各教
化諸方。勿二人行。眾奉佛敕遊行說法。時有聞法
得信欲受具戒者。諸比丘將詣佛所。未至中途。失
本信意。諸比丘以此因緣白佛。佛言汝等就彼。即
與出家受具。謂剃髮受三歸也。後制十僧白四受
具。諸比丘有疑白佛。云何三歸即是受具。佛言歸
依三寶即是出家。三歸竟即是受具。今故云。三語
受戒已。名善作羯磨也。次句引說戒犍度律云。若
一比丘至布薩日。應先淨處及備眾具。若僧數不
滿。若二若三各各相向。三語說戒。亦名清淨布薩。
故云說戒法中亦爾。
十誦律云。對首心念分衣已。名作羯磨。後來比丘
不與分。
釋　此復引十誦。廣明對首也。彼律云。有一住處。
諸人為夏安居僧故。布施諸衣應分物。雖為夏安
居。僧施應分。若一比丘獨安居應受。二比丘三比
丘四比丘亦爾。後來比丘不與分（此是現前僧時物也）。
義分二別。一但對首法。二眾法對首法。文通諸部。
並如下列。
釋　謂准上所引二律三法之義。名立對首法。非
一槩應分為二。若不別曉。機法俱非。
△但對首法（<bz>〔三十一〕</bz>　此乃開八中之第四科也
受三衣法並捨　受鉢法並捨　受尼師壇法並
捨　受百一衣物法並捨（後二法讀入第四篇中）　捨請法
（於止持單墮中已明　捨戒法（於止持初重中已明　受請依止法
衣說淨法　鉢說淨法　藥說淨法　受三藥法
（謂非時七日盡形三藥也）　受七日法　安居法　與欲法
懺波逸提法　懺提舍尼法　懺偷蘭遮法（此一法續
入第九篇中）　懺重突吉羅法　旨露六聚法（旨者意同也。露
者發露也。謂八品小罪。六聚意同。發露所犯。先須問明。即後文懺從生根本小罪法是也）　露
地重罪法（此乃二不定也。重罪初三。露地次二）　捨僧殘行法　白
行人法（即六夜行日日白法）　白僧殘諸行法（已上三法續入第九篇中
　白入聚法　尼白入僧寺法（續入第十篇中）　尼請教
授法（續入第五篇中）　作餘食法。
△眾法對首法（有五　此是開八中之第五科也）
捨墮法　說戒法　自恣法　受僧得施法（續入第五
篇中）受亡五眾物法。
釋　一往師家無論所犯輕重。但教彼此相向作
禮。求發喜悅。名曰對首懺悔。不思事分成善治罰
機開二人三人。皆由罔攻制典失傳作持之故。
○三心念羯磨（略有十四　此乃合三中之第三科也）
義分三別。一但心念法。二對首心念法。三眾法心
念法。並通諸部。至文自須。准僧法羯磨。獨四分一
律。
釋　心念者。謂發心念境。口自傳情。非謂不言而
辦前事。此法正制一人。二三聽者緣開不恒。前對
<pb n="376"/>
首法中已明。文通諸部。至此復云。並通諸部。如是
重重引證者。為顯採補殘闕。唯對首心念五十法。
末二句明僧法。本律無遺。故弗採補也。
△但心念法（有三　此是開八中之第六科也）
懺輕突吉羅法　六念法　說戒座中發露諸罪
法。
△對首心念法（有七　此乃開八中之第七科也）
安居法　說淨法　受藥法　受七日藥法　受
持三衣法　捨三衣法　受持鉢法（此中受二藥鉢三法。續入
第四篇中）。
△眾法心念法（有四　此即開八中之第八科也）
說戒法　自恣法　受僧得施法（續入第八篇中）　受亡
五眾衣物法。
已前略明緣集。已後辯緣成壞。
釋　上句結前所列。合三開八。羯磨之綱目。釋事
法兼通等。略明緣集也。下句起後。廣引教相。稱量
作法之定制。釋緣通成壞等。以振毛目也。標文分
前中後者。為對前一二三之科故。前綱目中列所
兼能。此辯緣內能所雙彰。須善味之。
○前明僧法
律中佛言。有四種僧。一者四人僧。除受戒自恣出
罪。餘一切羯磨應作。二者五人僧。除中國受戒出
罪。三者十人僧。除出罪。四者二十人僧。一切羯磨
應作。況復過二十。若少一人。非法非毗尼不成。
釋　上列僧法一百三十四種。未知何等僧作何
等法。今故詳明能作之僧及所作之法也。此引第
三分中瞻波揵度緣。六羣比丘或一人或二人或
三人。舉一人二人三人。或僧舉僧。佛訶責已。故有
此制。僧者具云僧伽。此翻和合眾。和合有二義。一
理和。謂同證無生。二事和。謂戒和同修。見和同解。
身和同住。利和同均。口和無諍。意和同悅。四人以
下不成僧數。自制白四受具之後。中國定滿十僧。
邊國開聽減半。若安居竟。坐草自恣。座中應差二
五德人。眾但五人。前後單差。六人同集。一時雙牒
凡為僧殘行滿出罪。事重法嚴。眾須二十。是故四
人僧。除此三法不得作。餘一百三十一羯磨應作。
若五人僧。除中國受具並出罪。餘一百三十二羯
磨應作。若十人僧。除出罪。餘一百三十三羯磨應
作。若二十人僧。一百三十四種羯磨應作。而況過
二十乃至百千人僧。此則多多益善也。須知四種
僧應辦之事。如數不足。少一人者。即犯非法非毗
尼。作法不成。向下文分十科。總明僧法也。
△一稱量前事
釋　稱者量度也。作持稱量。大約有二。一者應於
一事中。稱量人法事三種非。二者應隨一一羯磨。
稱量人法事三種緣。若善稱量。則功歸自他。法弘
永久。不善稱量。則過責臨眾。事無克成。是故首明
稱量。一貫作持。乃律宗之秘要也。
毗尼母論云。事謂人法也。
釋　凡所作辦。人法事三現前。今科目但云前事。
而隱於人法者。葢事因人起。人能秉法辦事。故引
母論。以發其隱。論文云事是人亦謂法也。
律云。稱量比丘及白衣。稱量羯磨及犯事也。
釋　此明一事中。稱量人法事三種非也。凡有事
起臨作法時。先當稱量事之輕重。是屬公。是屬私。
應云何作法之三種。是成善。是治罰。應云何行人
之可否。是同眾。是異眾。應云何集。若論事起。由非
其一。斯文獨引增一揵度中。遮不至白衣家一事
者。為此事人具僧俗二流三非。稱量明顯故。所取
例於餘也。佛言比丘有十法。應與作遮不至白衣
家羯磨。一惡說罵白衣家。二方便令白衣家損減。
三作無利益。四作無住處。五鬬亂白衣。六於白衣
前謗佛。七謗法。八謗僧。九於白衣前作下賤語罵。
<pb n="377"/>
十如法許白衣而不實。如是十法少多有者。與作
羯磨。故云稱量比丘。若白衣有五法。不應與比丘
羯磨。一不恭敬父。二不恭敬母。三不恭敬沙門。四
不恭敬婆羅門。五所應持者不堅持。若白衣有五
法。應與比丘作羯磨（反上五法是）。故云稱量白衣。若作
此羯磨者。集僧已為作舉。作舉已為作憶念。作憶
念已與罪。先若不三舉。羯磨不成。故云稱量羯磨。
凡所犯事。有見聞疑三根。自言破戒破見破威儀。
若無三根不自言犯。不成所犯。故云稱量犯事。此
謂一事中稱量三非。餘事准例。
然所為之緣不出三種。謂人法事也。如受戒懺悔
差使治擯等。為人故作。如說戒自恣等。為法故作。
如結界攝衣淨地庫藏等。為事故作。
釋　此明隨一一羯磨稱量三種緣也。謂所制羯
磨既有一百八十四法。作辦之事便有一百八十
四種。事緣雖多。不出人法事三之外。其中有羯磨
發起因緣屬本羯磨者。有羯磨發起因緣屬他羯
磨者。如受戒羯磨。集僧秉四。沙彌即成比丘。懺悔
羯磨生慚發露。立誓責心。仍淨差使羯磨具德。堪
能僧命。應辦其事。治擯羯磨量情。調伏折攝。改往
修新因緣。本是為人發起。故云為人。如說戒羯磨。
半月長淨單白。即誦木叉。自恣羯磨。安居期竟。一
秉隨次恣舉因緣。本是為法發起。故云為法。此為
人法者。皆屬本羯磨也。唯結界發起因緣屬他羯
磨。若無他對。何須結界。如結大界戒場。本為眾僧。
一切羯磨事起。依託而結。如結攝衣。本為令人離
過事故結。如結淨地。本為煑畜飲食事故結。如結
庫藏本為貯積物事故結。所以界因有事方結。豈
結界即名曰事。故言因緣屬他羯磨也。又文雖分
差使為人。莫過以其大槩而論。非一切差使亦爾。
於中不無為法事者。此但略舉三緣。故末皆以等
字攝之。餘諸羯磨後文隨釋自顯。
或具或單。時離時合。並先須量。據使成應法之緣
示也。
釋　羯磨雖分人法事三行用。復有具單離合之
別。宣祖婆心。訓後而令精持毗尼者。並先量度為
據。使成應法之緣。故爾垂示也。或具或單者。指法
而言。時離時合者。指人法而言。謂一切羯磨各各
用處。有必具必單。或具或單由其施法。隨事有已
定未定不同。凡一事中用一二三四法。名之為具。
唯用一法。名之為單。言定具者。如受比丘具戒。一
事中單白有三。白四秉一。如尼在本部受具一事
法。同比丘無殊。如五人以上僧自恣。一事中單白
有二。白二亦二。如三十捨墮中。除五長及三壞。捨
第二十二畜鉢減五綴。更求新鉢。此一事中單白
有一。白二有二。餘二十一。每一事中單白有一。白
二亦一。如上所具羯磨。必在一番集僧秉宣。決無
單作之制。是說已定屬具之法也。又受具初集僧
秉四法全具。次後略去差教。不須更差壇。壇唯具
三法。又本部尼往大僧中受大戒。但具後二。以男
女兩異。律無屏問。故缺差喚二法。是為必具中之
差別也。如犯十三僧殘。覆則有三白四。無覆有二
白四。或覆與無覆。二罪同時發露。此皆隨各犯緣
必然。一一單秉。無二可具。是為已定單之法也。言
未定者。如半月說戒和僧單白。人多則白二。差人
單白行籌。或尼請教誡。或曾已受差。四三二法同
時隨秉。若但四人一白說戒。由人增減。法亦未定。
故名或具或單也。復有通單具者。如結解說戒等
三小界。以其問答。非具理無雙答。論其一坐結解
法。復非單也。若總判具單者。單白羯磨三十九法。
如二十七受懺法。行籌法。差教授法。喚入眾法。對
眾問法。說戒和法。自恣和法。受功德衣法。此八屬
具。餘三十一法屬單也。白二羯磨五十七法。如二
<pb n="378"/>
十七還衣法。護鉢法。差受自恣人法。賞看病人法。
分輕物法。差守付功德衣二法。差人行籌法。此八
屬具。餘四十九法屬單也。白四羯磨三十八法。唯
受具戒一法屬具。餘皆屬單也。又但對首羯磨三
十一法皆屬單也。眾法對首五法如懺捨墮法。及
自恣法。人滿四五。則同僧法。人減二三。唯用對首。
是故此二亦名或具或單。餘三屬單也。又但心念。
對首心念。眾法心念。此三種羯磨共十四法。皆屬
單也。以上百八十四種羯磨。或具或單。其間差別。
准制如此。而言時離時合者。欲諳其離。先量其合。
若昧於合。離從何有。譬俗家父子兄弟同居名合。
出外名離。如清淨比丘。一界共住名合。有事遠眾
名離。離合是羯磨之名。能離合者。却是比丘謂有
羯磨。能使人離。復有羯磨。能使人合。離合因緣各
有其時。時有久近。故云時離時合也。然離非一有。
令永離有。暫時離有。定期離有。不定期離。及但名
離離非離等多種離法。如滅擯羯磨。能使永離。如
遣不誦戒毗尼二法。令暫時離。事畢非離。餘法同
僧不來別眾。如受日出界。及二篇覆藏等法。離有
定期。期滿非離。如擯出等法。由不伏首求解。不得
滿眾如舊。此則離無定期。又如解界等法。但名屬
離。無界可攝故。又如學悔羯磨。具戒已失。非大僧
數。法應名離。既聽布薩自恣。學比丘戒。此復非離。
乃離而非離也。所言合者。如摩那埵羯磨。雖非別
住。尚未出罪。是合而非合。如與出罪解擯等法。皆
名屬合。仍同淨眾法食故。是為百八十四種羯磨
中時離時合之差別也。
△二法起託處
釋　起者興立也。託者寄託也。謂凡作法必有託
處。前已詳明稱量。示作法有據。若託處乖制。則法
亦難興。故第二復明法起託處。
僧祇律云。非羯磨地。不得受欲行僧事。律中若作
羯磨。必先結界。
釋　文引僧祇。謂一切僧伽藍大小不一處無定
限。若未結界前。名非羯磨地。不得在中受欲行僧
事。非法所託之處。此明遮制也。復引本律。謂一切
僧伽藍若作羯磨行僧事者。必先和合白二。聖教
縱廣方隅有限。僧居作法託中有緣受欲。無事親
臨不得別眾。此明定制也。
然託處有二種。若自然界中。唯結界羯磨一法。自
餘僧法。並作法界中。
釋　託處有二者。謂作法界自然界也。葢事因人
起。法假人弘。人有行住不定之緣。故作法託處亦
不定矣。如作法界。本為住比丘秉法依託而結。倘
遘緣出界不能隨。倏爾事起。豈置之不行。名持戒
比丘。所以世尊應機立法。復有四種自然界之設。
若人乘舟而往。則有擲水約界之法。若從陸路而
行。則有六百步中之限。遇聚落則有可分別不可
分別之定制。逢蘭若則有有難緣無難緣之邊畔。
由不須竪標唱相作法而結。各有已定限齊。盡名
為自然界。亦名為不作法界。此為行比丘作法依
託之處也。若託此自然界中作法者。唯除結界羯
磨一法不得作。自餘一切僧法羯磨。並同作法界
中秉白無有異也。
若對首心念二法。則通二界。
釋　此明託通法揀也。恐後人疑謂二界中不能
別眾作法故。即隨云。若但對首及心念法託處。則
通二界。別眾作如法。同眾秉非法。若僧法於二界
中。同眾秉如法。別眾作非法。故贅而論之。
△三集僧方法
釋　集者聚也。僧謂四種滿數。上引律證。已知託
處。有二僧法和集。若無准約。則聚會何憑。故第三
復明集僧方法。
<pb n="379"/>
律云。佛言當敷座打楗槌盡共集一處。
釋　此引第二分說戒楗度。敷座者。西域僧集。寺
無椅[柷-口+登]。凡欲會聚。年少比丘先淨其處。就地敷具。
以待眾座。楗槌者。無正飜譯。至呼召時。自從聲論
也。
五分律云。隨有木瓦銅鐵鳴者。令淨人沙彌打之。
若無沙彌者。比丘亦得。不得過三通。
釋　復引五分者。以釋楗槌從聲之義。兼明能打
之人。鳴者。凡物有聲皆曰鳴。如擊鐘撾鼓敲板扣
罄。隨打何物有聲者。即是集僧楗槌也。淨人乃僧
伽藍民。恒為僧使。緣從王施。依棲淨眾。故號淨人。
沙彌有形法二同。此謂法同。非形同者。雖聽比丘
打。是命初夏。非令臘長。以三通為定。不得過者。此
明佛制如斯不得越故。越則以違毗尼罪治之。
付法藏傳中。令有長打之法。
釋　此傳四卷。後魏時出。彼中因他請陞座。故令
長打。猶今陞堂講法受戒等方丈傳爐座前伐鼓
之儀。今所引者。俾知講法。莫用三通集僧。不可長
打也。
三千威儀中。具明杵下之數。
釋　上云三通。未言下數。故復明之。此威儀三卷。
後漢安世高譯。杵者砧杵也。彼中以五十四下為
一通。所云具明者。除集僧三通。若無常時隨打（即送
亡僧也）。若縣官至大火大水賊盜。此四亦隨時打。不
定下數。若會沙彌打三下。會優婆塞打二下。呼私
兒打一下。言私兒者。揀非王施僧伽藍民。是眾私
畜為執勞之行童也。
薩婆多論云。夫集僧楗槌。必有常准。不得互易。
釋　復引斯論者。恐紊杵數。以明僧約。必不可更
也。常准者。謂一定之恒規。若通數互易。則集此彼
至。信約既失。有誤羯磨。所以增一阿含經云。阿難
陞講堂擊槌。槌者是如來之信鼓也。
△四僧集約界
釋　約者期約也。上明作法託界。界總標二。集僧
有方。方定楗槌。今詳分界別集。亦不同故。第四復
明僧集約界。
夫界有二。若作法界則准三種。謂大界。戒場。小界。
若論小界。無外可集。若戒場大界。並須盡唱制限
集之。
釋　夫界有二。此句總標。下別釋之。准律則作法
界有三。一謂大界。就中復分六種。一單大界。二攝
衣大界。三內有戒場大界。四法食二同大界。五法
同食別大界。六食同法別大界。第二戒場者。此因
大界邊際寬廣眾集疲極聽結。即今受戒公所是
也。第三小界者。若論小界。界非恒存。僧不住中。本
為眾不同意。暫開作法。更無外來可集。若是戒場
及大界者。結時所唱方有。各有齊畔。並須盡此制
限內僧集之。唯食同法別大界。若在此作僧法者。
此處僧應集。若在彼作僧法者。彼處僧應集。以法
別不名別眾。若受僧施。眾應均分。不得別眾。
若自然界則分四別。謂聚落。蘭若。道行。水界。初言
聚落。則有二種。若聚落界分不可分別者。准僧祇
七樹之量。通計六間六十三步。若無異眾。得成羯
磨。
釋　若依律制。自然界則分四別。謂聚落等此標。
下釋。聚落者。謂人所聚居。猶村落也。此有二種。若
聚落界限博大。不可分別。准僧祇七樹之量為分
齊。彼律云。佛在舍衛時。有婆羅門。名生聞。請問世
尊云。何種菴婆羅樹。使根莖堅固。枝葉茂盛。華果
成就。扶疎生長不相妨礙。佛言。以五肘弓。七弓種
一樹。如是種者。能令根莖堅固。乃至不相妨礙。彼
聞歡喜作禮而去。有優波離知時。啟白佛言。已聞
種樹分齊。今復請問。若城邑聚落界分不可知。若
<pb n="380"/>
作羯磨。應齊幾許。名為善作羯磨。不犯別眾。佛言。
齊七樹之量。得作羯磨。雖有異眾相見。而無別眾
之罪。故今文云。七樹之量通計六間六十三步。今
若准數約之。以五肘弓。七弓一樹。共計四十二弓。
一肘一尺八寸。五肘為一弓。每弓九尺。共該三十
七丈八尺。此乃西域之弓量也。若較此方。唐時丈
田積步之量而言。以六尺為一步。六十三步正合
西域七樹之量四十二弓。於此量中。無有異眾。得
成羯磨。若此量外。雖有異眾相見。而無別眾之罪。
此明不可分別聚落自然界中得作僧法之制也。
若可分別聚落者。准十誦律。盡聚落集之。
釋　可分別者。謂聚落非廣。分齊可知。十誦律云。
時諸比丘。於無僧坊聚落中。初作僧坊未結界。爾
時界應幾許。佛言。隨聚落界。是僧坊界。諸比丘不
應別布薩及僧羯磨。若作者犯。如根本百一羯磨
中。佛言。不作法界。若諸比丘在村者。齊墻棚內。並
外勢分。應盡集一處。為長淨事。及作隨意。單白白
二白四悉皆應作。若不集者。作法不成。得別眾罪。
此明可分別自然界中得作僧法之制也。
二言蘭若。亦有二種。若無難者。諸部多云一俱盧
舍。按雜寶藏。云五里是也。相傳以此為定。
釋　初二句總標。下文別釋。蘭若亦名阿練若。此
飜云空寂。又飜閑寂。以空閑則無諍。乃絕喧幽靜
之所也。一者無難蘭若。謂處無惡獸盜賊。出入平
安。諸部多云一俱廬舍者。如十誦云。時諸比丘於
無聚落空處作僧坊。未結界。爾時界應幾許。佛言。
方一拘盧舍。是中諸比丘不應別眾布薩及僧羯
磨。翻譯集云。梵語拘盧舍。此云五百弓。又云大牛
吼。或云一鼓聲。俱舍論云二里。今按雜寶藏經。云
五里。一往譯家相傳以此為定。故所准用。此明無
難蘭若自然界中得作僧法也。
若難事蘭若。如善見論云。七槃陀之量。相去五十
八步四尺八寸。得作羯磨。
釋　難事蘭若者。謂處多獸賊。道路恐怖。不得例
無難蘭若之界。此界如善見論所明。梵語槃陀。此
云二十八肘。七槃陀之量共計一百九十六肘。每
肘一尺八寸。共該三十五丈二尺八寸。每步六尺。
以三十五丈二尺八寸。不滿五十九步。故云五十
八步四尺八寸也。於此量中。得作布薩羯磨。此明
有難蘭若自然界中得作僧法也。
三明道行界。准薩婆多十誦律。縱廣六百步。
釋　道行界者。准十誦律。有二因緣開聽。一為布
薩日。二為自恣日。諸比丘同道行。不及至僧中故。
令方便在道結界。布薩自恣。東西曰廣。南北曰縱。
方圓六百步。每步六尺。共計三百六十丈。於此量
中。得作布薩自恣。按五百問。結道行界時。須斷兩
頭行人。除去取水地及田處所。彼乃俗人往來處。
若窮路無人行。不可為相以不知也。若斷路有人
車行。雖斷三四村。亦可為相。此明道行自然界中
得作僧法也。
四明水界。如五分律。船上眾中。有力人以水若砂。
四面擲所及處。
釋　五分律云。諸比丘同船行。遇布薩日。欲說戒
故。聽船內說戒。令就淺水泊船已定。眾中命一有
力比丘。出立船頭。以水四面灑擲。隨水所至之處
為界。餘者在內。隨觀四方。若擲砂亦爾。此明水行
自然界中得作法僧法也。
此之六相。皆謂身面所向方隅齊限之內。集僧無
人。方可應法也。
釋　此文結上。謂上所明六種自然界相。不同唱
相立標。作法界之邊畔也。皆以彼時身面所向方
隅。為界相故。盡此內集僧布薩自恣。若一人不集。
則布薩及自恣不成。無人方可應法也。
<pb n="381"/>
△五應法和合
釋　上云僧集約界。唯戒場大界盡集。若集而不
和。仍同別眾。故第五復明應法和合也。
律云。應來者來。應與欲者與欲來。現前得呵人不
呵。是名和合。反上三。成別眾者爾。
釋　此引第三分呵責揵度。謂界內楗槌一鳴。同
居聞聲即至。乃名如法。應僧前事。初句謂身心俱
集者。次句謂身有事緣開心集者。第三句身心現
前。縱得呵人。而意悅忍可。默然不呵。是名和合。反
上三種則成別眾者爾。

<other>毗尼作持續釋卷第一</other>

音義
凡例凡者大槩也。例者比例也。左傳序云。發凡
而起例。
斂廉上聲。收也。聚也。
討尋也。
逭迯也。
浩浩浩大水貌。況文言之深廣也。
贅附贅也。
秉御謂頒宣佛制。如宣人王之旨也。
委謂原委。原泉所出也。委流所聚也。
研窮究也。
校讎兩本相對。覆校如仇也。
窺小視也。
搜求也。索也。
足滿也。無欠也。
遂隨去聲。就也。因也。
博應聖凡搏者普也。羯磨是法王嚴制。普被僧
徒。縱是無漏聖僧。殘質未謝。或菩薩示跡僧倫。莫
不欽遵。無敢違者。
禪蟬去聲。傳與也。
輦連上聲。步挽車。
轂音谷。轂者車輪之正中。而幅之所凑也。
諱生曰名。死曰諱。
孕音胤。懷姙也。
頵音均。
諡音示。行之跡也。讄行立號。以易其名也。自周
公始。古者卿大夫歿。則君命有司累其功德。為文
以表之。謂曰讄行之諡。故唐懿宗欽祖之德。諡號
澄照律師。塔名淨光也。讄同誄。音磊。
[鴳-女+隹]林世尊於拘尸城娑羅林間。入般涅槃。林木
皆白。故稱[鴳-女+隹]林也。
初度陳如等百一十人謂陳如等五人。耶輸伽
並友五十人。波羅柰國同婚姻者五十人出家。此
乃世間最初之一百一十僧寶。俱證阿羅漢果者。
幾尚也。
序　五住煩惱一一切見住地惑。即三界分別
見惑。謂諸眾生由意根對法塵分別。起諸邪見。住
著三界。二欲愛住地惑。即欲界思惑。謂諸眾生
由五根對五塵境。起貪愛心。而於欲界住著生死。
三色愛住地惑。即色界思惑。由諸眾生不了此
惑。住著禪定。不能出離。四有愛住地惑。即無色
界思惑。由諸眾生不了此惑。住於禪定。不能出離。
五無明住地惑。即根本無明惑。謂聲聞緣覺未
了此惑。沉滯真空。住方便土。方便土者。謂修方便
道。斷見思惑。所居之土也。大乘菩薩方能除斷。由
餘惑未盡。住實報土。實報土者。稱實感報也。故明
無明住地。若總而言之。則三界見惑為一住。三界
思惑為三住。根本無明為一住。故云五住。
二死一分段生死。分即分限。段即形段。謂六道
眾生隨其業力。所感果報。身則有長有短。命則有
<pb n="382"/>
壽有夭。而皆流轉生死。故名分段生死。二變易
生死。謂聲聞緣覺菩薩。雖離三界內分段生死。而
有方便等土變易生死。如初住為因。後位為果。又
後位為因。後後位為果。以其因移果易故。名變易
生死。
三身身即聚集之義。聚集諸法而成身也。一理
法聚即法身。謂始從初住顯出法性之理。乃至妙
覺極果理聚方圓。是理法聚名法身佛。二智法
聚即報身。謂始從初住。終至妙覺極果。智聚方圓
由智契理。報得此身。是智法聚名報身佛。三功
德法聚即應身。謂始從初住。終至妙覺極果。功德
聚方圓。故能隨機應現。種種說法。度諸眾生。是功
德聚名應身也。
汪洋浩瀚深廣也。
浥潤上音邑。溼潤也。
溢盈滿也。
濫觴上音爛。下音商。謂泉始流不過杯水泛濫。
而漸至橫流也。
碩音石。大也。

<sarticle>曇無德部四分律刪補隨機羯磨卷第二</sarticle>

唐京兆崇義寺沙門　道宣　撰集
金陵華山後學比丘　讀體　續釋
△六簡眾是非
釋　簡者。簡別也。眾者。謂出家五眾並白衣人也。
上云。應法和合。應來者來。然恐來中雜其非眾。故
第六復明簡眾是非。
律云。未受具戒者出等。
釋　此引第二分說戒揵度。未受具戒者。乃小三
眾。由沙彌盜聽比丘羯磨說戒同僧法事。名曰賊
住。於受具時。便成遮難。故當令出。五分律云。若布
薩時。遣沙彌著不見不聞處。應看牀下以燈火徧
照。而云等者。攝白衣人也。緣平沙王信敬三寶。差
人守僧伽藍。於布薩日。恐違王命。不敢遠去。佛言。
當方便使白衣人出者善。若不爾者。諸比丘出界
布薩。不得白衣人前作羯磨說戒。
又云。有四滿數。一者有人得滿數不應呵。若為作
呵責。擯出。依止。遮不至白衣家羯磨。如是四人者
是也。
釋　此引第三分呵責揵度。明滿呵四料簡也。初
句總標。向下別釋。若僧已為作呵責羯磨者。此因
鬬諍罵詈。於眾中起諍事故。若已為作𢷤出羯磨
者。此因依聚落住。行惡行。污他家故。若已為作依
止羯磨者。此因癡無所知。多犯眾罪。共諸白衣雜
住親附。不順佛法故。若已為作遮不至白衣家羯
磨者。此因以下賤言譏罵信樂檀越故。如是四人
雖經羯磨。乃苦切治罰。容有乞解。未破根本。仍共
僧住。若與眾同集。但得滿現前之數而已。不得遮
僧羯磨。若遮者則犯所奪事中之一。呵即遮也。故
云有人得滿不應呵。
二者有人不得滿數應呵。謂若欲受大戒人也。
釋　若欲受大戒人。是謂沙彌也。故不得滿僧數。
應呵者。彼臨受戒。正秉白四時。言我不受大戒。此
即名遮。令僧羯磨不可作故。此據十誦毗尼序中。
佛言。沙彌受具戒時心悔。不用受具。作是言。我不
用受具戒。是言遮。故云有人不得滿數應呵。
三者不得滿數不得呵者。若為比丘作羯磨。以比
丘尼式叉摩那沙彌沙彌尼足數。
釋　此第三中廣引律證。先明尼及小三眾。若大
僧界內和集。為比丘作羯磨者。多是舉過治罰等
事。其比丘尼並小三眾不得作滿數人。不得呵遮
大僧羯磨。
<pb n="383"/>
若言犯邊罪等十三難人。
釋　十三難者。一犯邊罪。二犯比丘尼。三賊心受
戒。四破內外道。五黃門。六弑父。七弑母。八弑阿羅
漢。九破羯磨轉法輪僧。十出佛身血。十一非人。十
二畜生。十三二根。若有此等事者。謂之十三難人。
儻受戒持。知有無容受戒。設有眾不知。受已後若
知者。即當滅擯。不與共住。今言犯者。是受後有犯。
犯則非僧。故不得滿四種僧數。不得眾中遮僧羯磨。
若被三舉。若滅擯。若應滅擯。若別住。
釋　三舉者。謂不見舉。不懺舉。不捨惡見舉。若滅
擯者。絕其形跡曰滅。棄之界外曰擯。法食無分。永
不共住。由犯不可悔罪。法當如是。應滅擯者。謂事
露實犯。法應滅擯。尚未集僧秉宣白四。言別住者。
謂一界同居。和集作法。別住一邊而不現前和會。
如是之人。不得滿僧數。不得遮羯磨。
若戒場上。若神足在宣隱沒。離見聞處。若所為作
羯磨人。
釋　已上滿呵雙明。此下唯明不滿也。戒場大界
標相各別。神足在空。非地所攝。眾中隱沒顯異無
形。離聞在見。秉白莫聽。離見在聞。自身屏障。若為
他人作法現前。僧不滿數。欲將彼等為滿數者不
得。故云若所作羯磨人。
如是等二十八種不足數。
釋　此句結上。謂尼及小三眾十三難人。三舉二
擯別住。戒塲在空隱沒。離見離聞。是二十八等人
於四種僧中。皆不得足數故。
又云。行覆藏。本日治摩那埵。出罪人。十誦云。行覆
藏竟。本日治竟。六夜竟。此上七人。佛言。不相足故。
釋　此引第三分覆藏揵度。因六羣所制。彼等自
行覆藏本日治摩那埵。而與他人覆藏本日治摩。
那埵。及足二十人。與他出罪。十誦緣起亦爾。謂
行覆藏竟。行本日治竟。還有六夜及出罪在。行六
夜竟。尚未出罪。不應作足數人。與他覆藏羯磨。乃
至出罪。本律中文闕行竟。故引十誦以補之。
十誦又云。睡眠人。亂語人。憒閙人。入定人。瘂人。聾
人。啞聾人。狂人。亂心人。病壞心人。樹上比丘。白衣。
如是等十二人不成受戒足數。
釋　睡眠者。心落無記。身徒臨座。亂語者。口無禁
忌。言多擾眾。憒閙者。心亂不靜。意緣別境。入定者。
攝心反觀。問答不覺。瘂者。應成白四。言不能證。聾
者。難於察聽。是非罔諳。啞聾者。言聽雙闕。無益前
人。狂者。失却本心。知覺昏昧。亂心者。語言顛倒。坐
起乖儀。病壞心者。四大相違。自無主宰。樹上比丘。
謂樹上作安居者。託處有異。遠眾非同。白衣者。謂
雖已剃髮。戒品未沾。此十二種人。中邊國土受戒。
不得足師僧之數。豈但受戒。即一切羯磨亦不得
滿數故。
摩得勒伽論云。重病人。邊地人。癡鈍人。如是等三
人不成滿眾。
釋　重病者。心緣痛苦。難候事畢。邊地者。國語有
殊。言說不解。癡鈍者。愚無所知。不誦毗尼。如是三
人亦不成受具滿眾。
僧祇律云。若與欲人。若隔障。若半覆露中間隔障。
若半覆露申手不相及。若一切露地坐申手不相
及。
釋　若與欲人者。謂凡滿眾之人。皆為作法中證
明。一人秉白羯磨。餘眾察其是非。如法則忍可。非
法即應遮。故須本人現前。餘眾與欲則可。若以與
欲人。滿中邊授具師僧者不許。若隔障者。謂其人
雖集。復有屏風簾幔等隔障。視聽非明。故不得滿
眾。若半覆露者。謂半隱半顯。仍同異眾。非現前數。
故不聽滿眾。中間隔障者。謂人已來集。身無遮隱。
中間復有物隔。彼此面障。各不相覩。故不得滿眾。
<pb n="384"/>
若半覆露申手不相及者。雖無物隔。覆露仍異。故
不成滿眾。若一切露地坐申手不相及者。雖無覆
障。坐處是一。與眾復遠。手不相及。故亦不聽滿眾
又云。若眾僧行作羯磨。坐則非法。乃至住坐臥互
作亦爾。第四分云。我往說戒處不坐。為作別眾。佛
言非法。
釋　凡入眾為足數僧者。坐起行來。同眾不異。異
則不和。在眾非眾。而云臥者。為足四儀。不闕法數。
故下引本律。申明僧祇別眾之由。事因六羣比丘
彼於布薩日。作念云。我往說戒處不坐。恐餘比丘
為我作羯磨。若遮說戒。令眾羯磨。不成遮故。佛知
呵責。六羣云。如是作者非法。
五分云。病人皆羯磨說戒。
釋　彼律云。布薩日病人若來。僧中若病者。多不
能來。僧應集病人所羯磨說戒。此明別眾。病尚無
開。況餘小緣而違聖制。
佛言。別眾義如醉人等。或自語。前人不解。心境不
相稱等。並名非法。故律中受戒捨戒法內云。若眠
醉狂恚不相領解。如前緣者。並不成故。
釋　初三句准律出義。下依律釋明。受戒揵度云。
時諸比丘有與眠人受具。覺已還家。諸比丘言。止
莫還家。汝已受戒。答云。我不受戒。有與酒醉人受
具。有與狂人受具。有與瞋恚人受具。其酒醒已。得
本心已。瞋恚止已亦爾。此謂正受戒時。心境不稱。
受已還家。非僧所攝。故云。別眾義如醉人等。初篇
捨戒法云。若於顛狂人前捨戒。亂心人前。痛惱人
前。聾啞人前。中國人在邊國人前。邊國人在中國
人前捨戒。此謂正捨戒時。自語前人不解。雖未成
捨。捨念已決。體非比丘也。末二句總結。第三不得
滿數。不得呵者。謂如前廣引毗尼詳明。所遮等緣
並不成。應法滿數僧故。
又須知別眾不足數等四句差別。臨機明練成壞
兩緣。
釋　前文唯簡滿數之僧。此復兼明別眾。故云又
復須知別眾不足數等四句差別。初句謂有人不
得於受戒出罪受懺治罰等。羯磨僧中足數。以被
治罰。尚未求解。所犯之罪未曾懺悔。故餘羯磨中
得足僧數。若離見聞處。乃至申手不相及。非足數
僧。犯別眾過。此即被呵責等四種人是也。二句謂
有人於受戒。乃至一切羯磨中。皆不足數。雖在界
內。不犯別眾。此即比丘尼等四人及十三重難三
舉二滅𢷤等人是也。三句謂有人於受戒及一切
羯磨中。皆不得足數。若不來不與欲犯別眾罪。此
即瘂聾癡鈍亂心重病邊地等人是也。為彼不能
證明是非故。皆不聽足數。由本是比丘。故不來犯
別眾。四句謂有人於受戒。乃至於一切羯磨中。皆
得足數。不來不與欲犯別眾。此即清淨無過比丘
是也。若能如是一一簡之如法。是謂羯磨成也。不
能如是一一簡之非法。是謂羯磨壞也。斯乃四句
差別之義。若和集秉白。以便臨機明曉。是為善閑。
毗尼熟練成壞兩緣。
四者有人得滿數。亦得呵。若善比丘同一界住不
離見聞處。乃至語傍人。如是等人具兼二法。
釋　此謂如法比丘同一界住。作法來集。不離見
聞。乃至傍近羯磨人。令語可聞。是故稱名善也。由
善而無過。亦得滿僧數。亦得遮羯磨。故云如是等
人具兼二法。
△七說欲清淨
釋　前應法和合是非已簡。若有應與欲者。與欲
來不知與說軌則為何。故第七復明說欲清淨。
律云。諸比丘不來者說欲及清淨。於中有三。謂與
欲受欲說欲等法。
釋　此中總引第二分說戒揵度。先標三法。後別
<pb n="385"/>
明之。俱攝但對首內與欲法屬公私也。
一明與欲法。
釋　與者。付授也。欲者。樂欲也。若在一界同居。凡
行如法僧事。此則人人樂欲。和合共辦。由被緣務
所羈。不能躬詣。故將自己樂欲之心。對一知法比
丘。具儀說之。乞彼至時。傳向僧中。俾知心同不異。
以准現前集眾。設若有緣不開心集。則機教莫同。
將何拔濟。故聽傳心口。應僧前事。方能彼此俱辦。
緣斯故開。與欲之方便也。
若有佛法僧事病人看病事者。並聽與欲。唯除結
界一法。
釋　此按本律。聽三寶及病事與欲。然於法病二
事。開緣未詳。今採根本部明之。彼云。若羯磨與欲。
或現有病。或恐病將生。或遇新病差。或瞻病人疲
困。或遭饑渴寒熱。或稟性多有闇睡。修餘善品。冀
遣惛沈。或於靜房自誦戒本。或於他聽受戒義。或
守文句人。繫心思義。恐其廢忘。或創始修得。妙觀
現前。為伏心故。或於覺分善品不令間雜。若雜緣
恐失正念。或時見諦得。斯皆與欲無犯。若與欲者
多。同集者少。老苾芻當廢餘善事。當赴其處。若苾
芻懈怠。及為鄙法而與欲者。得突色訖里多罪（即突
吉羅）。唯除結界一法者。凡作一切僧法。必具十緣。方
成。唯結界羯磨只具七緣。一者無處可託。二者無
界可約。既無界攝。故不說欲。又則結界先唱方隅。
必知縱廣創立之限。應須盡集。故亦不聽與欲。據
滅諍揵度中。用多人語及草覆地滅諍。亦不聽與
欲。恐不現前。後更發起諍事故。
有五種與欲。若言與汝欲。若言我說欲。若言為我
說欲。若現身相若廣說欲成與欲。若不現身相不
口說者不成。應更與餘者欲。
釋　現身相者。時有病比丘。於布薩日。不能口說
清淨欲。諸比丘白佛。佛言。應與身清淨欲。若舉手。
若舉指。若搖身。若搖頭。乃至舉一眼。名與清淨欲。
若病者不現身相。若四種口說言音不明等。皆不
成與欲。應更與餘者欲。謂待病人惛沉甦惺。再現
身相。及餘四再向他人言說明了。俱成與欲。
又云。欲與清淨。一時俱說。不得單說。
釋　律中制緣。因六羣比丘與欲不與清淨。僧中
事起不得說戒。彼持欲比丘言。我持欲來。不得清
淨。而羈留羯磨說戒。以此白佛。佛言。與欲時應云
我與欲。清淨准此。謂一令告其自己樂欲之心。一
令告其半月清淨無過。雖不現前。亦不礙於眾僧
作法。故云與欲清淨一時具說不得單說也。
若欲廣說者。應具修威儀。至可傳欲者所。如是言。
大德一心念。（某甲）比丘如法僧事。與欲清淨（一說便止）。
釋　具修威儀者。具謂無闕。修謂整飾。凡入僧中
及對一人作法時。應整衣肅容。三業必恭。以表至
誠也。向下具儀准此不繁。大德者。梵語娑檀陀。律
攝云。是相敬言。於苾芻若少若老不應呼名及姓
氏等。老呼小者為具壽。小稱老者云大德。而言一
心念者。是乞其慈愍注念於己也。如法僧事者。此
是總句。律中因六羣稱事與欲言。我以此事與汝
欲。及清淨僧中事起。持欲比丘言。我持某事欲清
淨來。不持餘事欲清淨來。故所羈留僧事。諸比丘
白佛。佛言。不應稱事與欲。自今已去。聽如法僧事
與欲清淨。此乃定制也。
佛言。若能憶姓相名類者。隨意多少受之。若不能
記者。但云眾多比丘與欲清淨亦得。
釋　此引開緣。備用律中。因比丘受一人欲已。疑
不受二人欲。乃至受三人欲已。疑不受四人欲。佛
言。若能盡記識字者。隨意多少受。不能憶字者當
稱姓。不能記識姓者當稱相。不能記相貌者。但言
眾多比丘如法僧事。與欲清淨亦得。
<pb n="386"/>
續　僧祇律云。當明日布薩。今日與欲。不名與欲。
又云。時集應與清淨欲。非時集應與羯磨欲。（文）原
文唯引本律明時欲。若尋常僧事。准僧祇云。如法
僧事與欲。羯磨餘詞同上。
二明受欲法。
釋　受乃領納憶持也。若與者能廣略如法與。其
受者不善憶持。及身有犯皆不成受。
佛言。若受欲者。受欲已便命過。若出界外去。若罷
道入外道眾別部眾。至戒場上。若明相出等七緣。
若自言。犯邊罪等十三難人。三舉二滅擯。在空隱
沒離見聞處。如是等通前二十八緣。並不成受欲。
若至中道。若至僧中亦爾。應更與餘者欲。
釋　受欲已便命過者。生死呼吸不與人期。出界
去者。倏爾緣牽。身逐事往。若罷道者。貪欲熾盛。戒
羸還家。入外道眾者。知見顛倒。棄正從邪。別部眾
者。四諍反和。部黨各分。至戒場者。異界經行。忘誤
所受。明相出者。後夜已過時屬次朝。律中有如是
七緣。諸比丘與欲已。一一生疑。作念為失欲不失
欲。往白世尊。佛言。皆失欲十三難人。乃至離見聞
處。義准前釋。通前命過等七種。此二十八緣並不
成受欲。如此人等受。既不成縱然持欲。若至中道。
若至僧中。皆不成就。故云亦爾。應當更與餘者欲。
僧祇云。五種失欲。如不足數中說。又云。在界外受
欲。持欲者出界外。與欲人出界。與欲已自至僧中
還出眾。第五持欲在僧中。因難事驚起無一人住
者。如是等並名失欲。
釋　不足數中說五種失欲者。謂若與欲人。若隔
障。若半覆露。若中間隔障。若半覆露申手不相及。
若一切露地坐中申手不相及。是名五種失欲。在
界外受欲者。律制依界集僧。界內與欲。非界所攝。
不在集中。若布薩日先有事緣出界。界外不須與
欲。受欲持欲者出界外。此乃自為因緣。有誤他欲。
與欲人出界者。法因人開。人去法失。與欲已。自至
僧中還出眾者。律中時有病比丘。與欲已。聞僧中
說法毗尼。自力就聽。坐久疲苦。以先與欲。默然離
座去。若持欲在僧中。因難驚起無一人住者。謂持
欲人已至僧中。與眾同遭水火賊獸等難。一齊驚
起。四散各避。界內無一比丘。如是等並名失欲。
十誦云。與覆藏等三人失欲（等其本日治及摩那埵人）。
五分云。與尼等四人。狂等三人。或倒出眾人。皆不
成欲。
釋　尼等四人。謂式叉摩那。沙彌。沙彌尼。狂等三
人。謂癡狂人。亂心人。愚鈍人。倒出眾人者。謂受欲
人欲令羯磨不成。持欲已。至僧中。復倒出去。如是
等皆不成受欲。
十誦云。取欲清淨人。若取時若取竟。自言非比丘
者。不成清淨欲。
釋　取者索也。謂比丘正索彼人欲時。彼言。我已
捨戒作沙彌。作優婆塞。作白衣。我已入外道。我非
比丘。彼既自言。非僧則布薩不共。所以與時欲不
成故。若索竟。如是言亦爾。
續　僧祇律云。若上座應言。我是僧上座不應受。
若教授尼人。若誦戒人。應各自說不應受。若守房
人。若病人。應言我不至僧中更與餘人。若言我是
乞食。我是阿練。若我是糞掃衣。我是大德人。不取
欲者。越毗尼罪。
釋　上座者。夏臘超羣。德業無等。律制僧中序四
上座。凡說法開導。應供受施。一切作為。眾皆恭敬。
若教授誦戒者。具德受差已。有其任。如是三人理
無受欲。若守房及病自尚與欲。故宜善却。若言我
是乞食等。此謂自彰頭陀。矜己慢他。不取故犯。
律云。持欲比丘自有事起不及。詣僧聽轉授。與餘
比丘。應作如是言。
<pb n="387"/>
大德。一心念。我（某甲）比丘與眾多比丘受欲清淨。彼
及我身如法僧事與欲清淨（一說便止）。
釋　若自身緣絆。他欲在己。則兩皆失欲。僧事羈
遲故。聖慈應機。復開轉授。今文為受多人欲。若但
受一人欲者。更眾多二字作某甲。餘詞無異。
三明說欲法。
僧祇云。不得趣爾與人欲。應與堪能持欲。僧中說
者。
釋　此明不得疾與無智者欲。應與堪能持欲者。
謂詣一往守護戒品。智憶不忘。人所具儀與之。如
是之人方知時欲非時欲。善能持至僧中。如法為
說此引僧祇者。為顯前失欲諸緣皆由與者。倉卒
不擇其人故。
若有說者。羯磨人如上問已。彼持欲者應答是也。
釋　羯磨是總稱。凡時集誦戒者。非時集秉法者
是。如上問已。謂如上應法和合。簡眾是非。羯磨人
問云。僧集否。和合否。未受具戒者出否。不來說欲
及清淨有否。若有者。彼持欲人於本座合掌答云。
是答已起座。具修威儀。至羯磨者。前作禮一拜長
跪合掌。如是言。
大德僧聽。（某甲）比丘我受彼欲清淨。彼如法僧事與
欲清淨（一說便止）。
若自恣時。應言與欲自恣。餘詞同上。
釋　准義說竟。理無默然。諸部文闕答辭。唯根本
部百一羯磨云。凡作法了時。及隨時白事。皆應答
云。奧[箅-丌+廾]迦。此翻云好。又云爾。答云娑度。此翻云善。
若不作是說者。得越法罪故。今說竟。羯磨者答善。
彼說者答爾。一拜起已。歸復本座。此就坐聽誦戒
之儀。若是常時立作羯磨。則出入不離本位。向下
准此為式。
佛言。若受欲人。若睡眠。若入定。若忘。若不故作並
成。若故不說。得突吉羅。若病重者。應舉至僧中。恐
病增重者。僧就病者所。或出界作不合別眾故。若
中道逢難。界外持欲來得成。
釋　此引開緣。睡眠是五葢煩惱。入定乃剎那三
昧。暫忘由專念。善品既非有。意並成說。欲若存心。
故不說者成犯。彼如法與者無別眾過。若病重者
為不能現身相故。若中道逢難者。律云。時有受欲
比丘。遇道路隔塞賊獸及河水大漲不得至。更從
界外來至僧中。諸比丘生疑白佛。為失欲不失。佛
言。成與欲。清淨不失。此謂界寬。路遠者引據便用。
△八正陳本意
釋　陳者。敷告也。意者。心之所向也。上引律制緣
開。與欲僧無別眾。身心既集。意欲何為。故第八復
明正陳本意。
謂僧私兩緣僧中。或創立法處。則竪標唱相。或常
所集用。則行籌告白等。
釋　初句總標本意。謂所為之事無越僧私兩緣。
向下分釋。若就僧中公事。大約有二。一者或始擇
淨地。創立伽藍。以為法起。託處必結場界攝衣。此
則竪三重之標。唱四方之相。俾共住者。知其齊畔。
以便出入經行。次者或尋常集僧。作法辦事。如布
薩安居受施滅諍等。此則先須行籌。次方告白。若
餘僧事。唯以告白。不用行籌。斯陳僧中公緣之本
意也。
私事亦二。若違情治罰。則作舉乞罪。若順情請許。
多須乞詞。並至文具顯（上乞音氣。與也下乞音詰。求也）。
釋　就私事中。亦有二種。特為一人非公。名私情
者。理也。若共眾居違理。縱意不守禁戒者。律有明
條。必依治罰。或作三舉與罪。白四羯磨作舉。唯是
七法與罪通乎篇聚。順者不逆也。若善順治罰。如
教改悔。僧中請解。羯磨伏罪。誓不更作眾愍。聽許
作法仍淨。此則多用求詞。事有巨細。並至文具顯。
<pb n="388"/>
斯陳一人私緣之本意也。
△九問事端緒
釋　端緒猶頭緒也。上陳本意事有僧私。凡會作
辦委僧量。宜必先對眾問其所以。故第九復明問
事端緒。
律云。僧今和合。何所作為。事合通別。臨時准一通
問。
△十答所成法
釋　問則唯言端緒律教勿紊。答則當依事說法
施有據。若事未確。法亦徒宣。故第十復明答所成
法。
律云。應答作某羯磨。然事有先後法緣通別。說戒
自恣應在後。作受戒捨墮。義兼通別。若結界捨界
理無雙答。並先須詳委。然後問答。
釋　初句正明問答。次二句總標答中之差別。下
三句隨事別釋。末二句乃叮嚀之語。然事有先後。
此但指說戒自恣二法。而言如五分律云。先作諸
羯磨。然後說戒。又如十誦律云。一切事先作竟。僧
應說戒自恣。今文符此二律所說。皆是露罪懺悔
之法。不同餘事。集僧便作。必須清淨方堪誦聽。故
先令發露。作法懺悔已。次後方可說戒自恣。故云
事有先後也。然雖今非昔。比不能當。下作法懺。除
預期懺摩。即名先事發露無覆。亦名清淨說戒自
恣。又云受戒捨墮。義兼通別者。謂此二種答法。義
兼通別。不同餘法。唯一別名而已。如受戒羯磨。若
在一切羯磨中。論其名各別。若但於受戒中論其
名。是通以戒有多種不同故。凡遇作法問答時。不
得但以通名答。受戒羯磨應兼通別答云受某戒
羯磨。又如捨墮羯磨通別亦爾。倘懺第一畜長罪
者。不得以通名答。懺捨墮羯磨亦不得以別名答。
受畜長衣懺悔羯磨應兼通別答云受畜長衣波
逸提。懺悔羯磨如是。則事與罪名。兩得無遺。乃名
如法善答。故云受戒捨墮義兼通別也。又云結界
捨界理無雙答者。謂解舊結新。雖在一時。其結解
事異。豈可將兩事於一問中雙答哉。理應先答解
界作法。解已更問。方可答結如是。隨事問答。使法
無缺。若不詳知原委。則有三過。一人非堪任。二於
事有缺。三作法不成。故復叮嚀云。並先須詳委。然
後問答。
已上十科總明僧法前方便。凡作法時。先當稱量
（即第一稱量前事）。欲作僧法必有所託（即第二法
起託處）。臨行僧事先鳴楗槌（即第三集僧方法）。楗
槌既鳴盡界僧集（即第四僧集約界）。任羯磨人問
僧集否和合否（即第五應法和合）。問未受具戒者
出否（即第六簡眾是非）。問不來說欲及清淨有否
（即第七說欲清淨。其第八正陳本意。攝稱量中）。僧
今和合何所作為（即第九問有端緒）。僧中維那合
掌答云作某羯磨（即第十答所成事）。然此前方便
制有增減。非十科。一切僧法全用。若布薩時。於簡
眾下。加云誰遣比丘尼來請教誡。若自恣時問。改
請教誡。作請自恣。若結界及滅諍時。不問說欲。凡
後文書云。作前方便者。皆准斯義。初明僧法竟。
○中明眾多人法
釋　前列對首羯磨綱目法。有三十六種。今復申
明便於稱量。
若作但對首法。如持衣說淨等。通二界人唯是別。
若作眾法對首法。如捨墮說戒等。二界盡集人。非
別眾法。則兩異並前須明識。義無雜亂。
釋　此文將二種對首比論。令曉所託中之差別
也。若但對首三十一法。必須別眾二人屏作。對眾
犯非。若作眾法對首五法。隨界盡集。不應別眾。別
則犯非。是謂二種對首。並通二界。法則兩異。如斯
制義無容雜亂。
<pb n="389"/>
○後明一人法
若但心念法。事通二界。人唯獨秉。若對首心念及
眾法心念。界通二處。有人不得並如前集法中列。
三相應然。不容臨機。致有乖殊。法式不成。
釋　此申明三種心念也。謂但心念有三法。若作
此者二界俱通。不禁正制人唯自秉。對首心念有
七法。眾法心念有四法。若作此二者。論界則二處
隨依。秉法則量度現前。若果無二人三人四人。且
作心念。以辦前事。斯乃開中復開。貴乎用時善用。
並如集法中所列三種心念。名相各各分別。已定
作法。自然不同行者。不容臨機。致有乖殊。法式不
成。
已上略辯成法具緣。後明非法之相。
釋　篇首標云。緣通成壞教相須張故。上句結前
僧法稱量十科及對首心念五種。引制詳辯成法
之緣已竟。此後復明非法之相。俾知緣壞。准律可
憑。
○僧法羯磨具七非
佛言。有七羯磨非法。不應作之。
釋　此引第三分瞻波揵度中所制緣。六羣比丘
發起六羣。或云六眾。謂聚集成眾。羣出隊入。作諸
非威儀事。一難陀。二䟦難陀。三迦留陀夷。四闡陀。
五馬宿。六滿宿。此之六人無法不曉。通達三藏內
教。精諳五明百藝之術。俱是豪族。共相影響。契交
為友。宣通佛教。內為法門之棟梁。外作佛教之大
護。興起制緣。建立毗尼。所謂大權示現人。各弟子
九人。共為六十。故號六羣比丘也。先標七非之名。
隨依揵度釋之。
△一者非法非毗尼羯磨
謂一人舉一人。乃至僧舉僧。一白眾多白一羯磨
眾多羯磨。單白白二白四羯磨。交絡互作。
釋　一人舉一人乃至僧舉僧者。此制文繁。依律
略為四句收之。初句謂一人舉一人舉二人舉三
人舉僧。二句謂二人舉二人舉一人舉三人舉
僧。三句謂三人舉三人舉二人舉一人舉僧。
四句謂僧舉僧（此第四句以四種僧互舉作句。如上復成四句）。一白眾多
白乃至交絡互作者。謂若作白二羯磨者。作一白
已一唱說。是二羯磨。若作一白二白三白眾多白。
不作羯磨。若作一白二羯磨三羯磨。眾多羯磨。
若作二白二羯磨三羯磨眾多羯磨。若作三百
一羯磨二羯磨三羯磨眾多羯磨。若作眾多白
一羯磨二羯磨三羯磨眾多羯磨。若作一羯磨
二羯磨三羯磨眾多羯磨不作白。若作一羯磨
二白三白眾多白。皆非法非毗尼。不應作。故云一
白眾多白一羯磨眾多羯磨。其單白白四各有七
句。唯除本法。餘句亦爾。故云單白白二白四羯磨
交互聯絡而作也。
若有病。無藥有藥。無病。有事有法。施不相當。毗尼
母云。若說羯磨。言不明了。如是等人法事相。並非
所攝也。
釋　上二句設藥病不投之喻。以明有事有法施
不相當。結顯非法非毗尼不應作之義。復引母論
者。謂羯磨一句說不明了。致人法事三相皆非。一
者人不堪任。是人相非。二者言不明了。使法相非。
三者於事無成。故事相非。所以言如是等人法事
相並非所攝也。此即一事中具人法事三非。更顯
非法非毗尼。羯磨作法不成故。
△二者非法別眾羯磨
謂白此事為彼事。作羯磨。名為非法。應來者不來。
應與欲者。不與欲。來現前。得呵人呵者是名別眾。
釋　凡秉羯磨。先白僧知所作之事。次方准白牒
事羯磨。以如是法。辦如是事故。若白此事為彼事。
作羯磨者非法。若鳴槌集眾。聞聲不來。及不與欲。
<pb n="390"/>
雖來同集現前。然意不喜悅所為。得呵人便呵。而
不忍者。是名別眾。
△三者非法和合眾羯磨
非法同前。和合反上。
釋　此則人雖共秉信鼓。無違法。不如制。非過難
逭。
△四者如法別眾羯磨
如法反非法。別眾同前。
釋　此則法遵定制。人乖准約。事無成濟。罪有所
歸。
△五者法相似別眾羯磨
謂先作羯磨。後作白名法相似。別眾同前。
釋　羯磨問忍。據白憑僧。以後作前。理逆緣壞。名
曰相似。毗尼過在。秉法輕侮。別眾同前。無慈體以
背六和也。
△六者法相似和合羯磨
法相似如上。和合同前。
△七者呵不止羯磨
謂如法羯磨。須僧同秉。今得呵人呵。若住應法違。
呵不止即名非法。
釋　初二句標定僧不同意必不可作羯磨也。今
得呵人呵者。正顯不同意之人。此人非是被治罰。
乃是無過之比丘。若彼意不忍。可遮羯磨者。眾僧
應住而莫強作。若住已不作。則於法相應。若彼遮
而不止。縱然作竟。亦名非法。由非同意秉故。如根
本百一羯磨中。佛言。云何不和合羯磨。謂諸苾芻
同一界內。作羯磨時。眾不盡集。合與欲者不與欲。
雖然總集應遮者。遮而不止。強為羯磨。如是名為
不和合羯磨。反此即名和合羯磨。與今文呵不止
羯磨第七非一也。
○義立七非
謂律據事隨事分七。今以義求。收非斯盡。謂單白
羯磨三十九種。各有非相義同過別。白二白四類
亦同之。若不別明。成非莫顯。
釋　此明准上制義。立下七非。謂上列僧法七非。
律載瞻波揵度。據六羣所作事起故。佛隨事分七。
今以此七義。求覓一切羯磨之非。則收斯盡矣。謂
單白羯磨三十九種。各有非相。然非法之義。是同
而犯過之相。復別白二羯磨五十七種。白四羯磨
三十八種亦爾。若不一一辯別分明。臨時成非。莫
能顯了。
今且就單白說戒。具解七非。餘之二種例之可曉。
釋　上准一僧法之非。義立一切羯磨之非。此解
一單白之非。義例一切羯磨之非也。
△一人非
謂識過不懺。疑罪不露。界內別眾人非應法等。
釋　律制。犯者不得聽戒。懺悔已聽。若誦戒時。憶
識所犯。不懺而集。於犯有疑。不露而聽。同界不來
及不與欲。不簡小眾。集離見聞。坐誦立聽。故云人
非應法等。
△二法非
謂三人以下單白說戒。顛倒錯脫。有呵不止。說不
明了等。
釋　律制四種僧。滿單白羯磨說戒。但有三人二
人。唯聽對首布薩。若三人以下單白說戒。或文句
顛倒。錯脫遺忘。或戒文生澁。說不明了。若有呵不
止。此釋同前。皆名法非。
△三事非
謂時非正教。廣略無緣。眾具有闕。界非聖制。
釋　言時非正教者。顯人尠決信作。事多任情也。
廣誦者。乃一定恒規。略誦者。因難緣故。聽難謂水
火賊獸重病非人及王等。緣謂眾多座少露濕天
雨鬬諍。已久說法夜半等。眾具。謂座敷水器燈火
<pb n="391"/>
舍羅等。界非聖制。謂結小界。屋內不解。或場界之
相互亂。如是皆違律制。名曰事非。
△四人法非
謂具二非准事依法。
釋　此立人法非。不言准人而云准事。葢義用母
論事。謂人法今合顯之。則事如無過。人法准前。
△五人事非
法雖應教。人事乖越。
釋　謂法雖應教。廣略知時。秉誦文純。無諸顛脫。
唯人乖眾事越常。准如上一三。非相自曉。
△六法事非
人雖應律。二乖名壞。
釋　謂人雖清淨。法食俱同。其羯磨誦戒尚未通
諳。非界而託。眾具有闕。故云法事二乖。名曰緣壞。
△七人法事非
三相並非。如前類取。理須條貫諸緣。明曉成敗。
釋　理須條貫諸緣者。謂緣據律制。總攝人法事
三。今以此三理。須條貫合。具互顯七非。則一百三
十四種僧法。一一明曉。方能獲益離過。名善作羯
磨也。
故佛在世一事五處作之。並成非法。況今像末烏
可輕哉。義無怠慢。
釋　此引古勉今。誡其精學也。按瞻波揵度云。時
有異住處眾僧。與比丘作訶責羯磨。乃作非法別
眾。餘眾僧聞彼作非法別眾。羯磨不成。我曹當與
作訶責羯磨。即作非法和合。復有餘處僧。聞彼眾
僧作非法和合。羯磨不成。我曹當為作訶責羯磨。
即作法別眾。餘處僧聞彼眾僧作法別眾羯磨不
成。我曹當為作訶責羯磨。即作法相似別眾。餘處
僧聞彼眾僧作法相似別眾羯磨不成。我曹當為
作訶責羯磨。即作法相似和合羯磨。彼比丘作如
是念。我當云何。諸比丘白佛。佛言。諸如是羯磨不
成就。如是一切羯磨亦不成就。故云一事五處作
之並成非法。此引古也。況今像末烏可輕哉。義無
怠慢。此正勉今也。像末者。祖以唐高宗當代而言。
如前序明。謂況今像末毗尼。是住持之本。凡為比
丘。何肯輕視而不學哉。更當精攻守持。故云義無
怠慢。
○對首羯磨亦具七非
就中分二。若但對首法。准取持衣一法。以顯非相。
餘說淨等法類解。於緣有異。
釋　但對首三十一法。今准義且取受持三衣一
法。用顯非相。俾知其成。餘說淨等三十法類解無
殊。於所犯緣。復各有異。
△一人非
謂受對之人犯重遮難。有呵者呵。或對僧俗而作
作。
釋　律制。犯者不得受他懺。懺者不得對。犯者悔
今。犯者但舉重以攝輕也。而云有呵者呵。此法界
通兩處。唯是二人別作對首。不聽三人已上。今云
有呵者呵。則現前有多人明矣。對僧謂於界內集
眾。對俗謂向寺內淨人。皆名人非。
△二法非
謂持法錯脫。說非明曉。
釋　謂守持三衣。條相各異。如缺從長。受法名殊。
或衣相錯稱。或受法脫忘。雖知相法。說不明了等。
皆犯法非。
△三事非
謂犯捨異財。不合聖教。或五大上色。受持不成。
釋　財者。凡入所用皆曰財。異者。謂非同清淨衣
物。律制不得以犯捨墮物及邪命得者作衣。故云
不合聖教。五大上色者。佛讖將來弟子。分律為五。
以衣表部。雖云青黃赤皂木蘭。然青非東方之青。
<pb n="392"/>
黃非中央之黃。須壞正色。去其愛好。又母論云。色
中上色衣不應畜。謂錦文鬘華等衣。受持不成。皆
名事非。
△四人法非。五人事非。六事法非。七人法事非。
並如上例知交絡識相。
○眾法對首。亦具七非。
今摘取捨墮一法。條然具解。餘者例同。有異也。
釋　眾法對首有五。今取捨墮一法。條謂條貫人
法事三。具解七非之義。餘者四法。例非是同。示過
有異。
△一人非
謂界內別眾人非。應法呵人。設呵置上即非。
釋　此法二界盡集人非別眾。若謂眾法對首。唯
是三人。界內有眾。不集故別。豈名和合。若集同居。
僧中捨懺。來者不來。與欲不與。容小眾見聞。不遣
白衣人。出此謂人非應法呵人。設呵置止。即非者
謂知他有事。設欲要呵。理當即呵。若覆心中。置止
不呵。便犯人非。
△二法非
捨懺還財。諸法乖正。
釋　謂捨財求懺。請乞顛倒。懺主不秉。單白小罪。
八品未悔。是五長者無緣即還。非五長者隔宿作
法。或捨已不還。任其雜用。斯皆法非。大乖正制。
△三事非
犯過衣財。如律所斷。必非聖制。理無懺捨。並識相
而加法非。有疑而過分有違。加無知罪亦爾。
釋　謂犯過衣財。如律所斷。唯聽三九僧中捨懺。
若用雜野蠶綿作具者。自以斤斧。細斬和泥。塗其
壁埵。若自捉金寶及種種賣買者。應對俗捨。彼與
淨物。或令與僧。或還本主。此三設類餘法。決不可
為。故云必非聖制。理無懺捨。然三十捨墮罪種名
相各異。不同八品小罪全闕未定。有兼著用。復不
兼者。並皆先識種相。而後加法非容。有疑不識。而
過分加懺。斯由不學毗尼。有違正制。當於本罪。外
更加一。無知波逸提。故云亦爾。
△四人法非乃至第七具三非
顯相如上。
○心念羯磨亦具七非
就中有三。初但心念法。唯取懺輕突吉羅罪。具解
餘異例同。
釋　謂此有三法。餘二緣異例非是同。
△一人非
謂對人懺悔。體非佛教也。
釋　此法乃正身誠意。獨秉無人。若具儀向他。則
乖制體。非佛所教。故名人非。
△二法非
謂但心念而口不言。雖言而非明了。或增減錯忘。
釋　但心念者。發心念境。口自傳情。非謂不言。以
辦前事。雖言制唯。一說便止。若音不明了。或增三
減句。錯忘犯緣。皆名法非。
△三事非
由事緣故。悞犯則輕重。或境通眾多。未了前相。
釋　由事緣故。悞者。謂作事隨緣。造業在心。如有
心故為犯則成重。失意悞作犯則成輕。若以輕為
重。將重作輕。是名事非。或境通眾多者。謂眾學百
條事非一槩。並須識相以牒名。八品隨生。故犯不
無。必當詳詰而露懺。若不明了。盡屬事非也。
△四人法非乃至第七具三非（顯相如上）
若對首心念。及眾法心念。各具七非。人通別眾界
緣兩處。並須准例隨事曉知之。
釋　此二心念人通別眾。眾有不別界緣兩處。處
定身棲。對首心念有七眾法。心念有四。並須准上
例非。各隨事緣。明曉方稱。善知作持。堪尸律學。
<pb n="393"/>
已上宣祖各取一法。類例於餘。緬思羯磨。弛廢已
久。雖云類例。恐未能徹。今於後諸篇文中。隨法立
非。誠太瑣瑣。為便初學。閱者勿厭。第一集法緣
成篇竟。
毗尼作持續釋卷二

音義
神足力即五神通也。神名天心。通名慧性。天然
之心徹照無礙。故名神通。乃欲界中之五通。一足
不履地。身能飛行。二知人心命。三回眼千里。四呼
名即至。謂呼一切男女巨細眾生。聞呼即至。五石
壁無礙。
五明一聲明。聲即聲教。明即明了。謂世間文章
筭數建立之法。悉皆明了。二因明。因即萬法生
起之因。謂世間種種言論。及圖書印璽。地水火風
萬法之因。悉皆明了。三醫方明。醫方即醫治之
方。謂世間種種病。乃至神鬼呪詛。皆悉明了。其因
通達對治。四工巧明。工即工業。巧即巧妙。謂世
間文詞讚詠。乃至營造城邑。農田商賈。種種音樂
卜筭。天文地理。一切工巧等業。悉皆明了。五內
明。內即佛法內教。謂持戒治破戒。禪定治散亂。智
慧治愚癡。乃至善修行種種染淨邪正生死涅槃
對治之法。悉皆明了。
摩得勒伽此云智母。
練此同煉煅練也。
五葢葢即葢覆義。一貪欲葢。貪欲者。引取無厭
曰貪。希須樂慕為欲。謂諸眾生貪愛世間男女色
聲香味觸法及財寶等物。無有厭足。二瞋恚葢。
瞋恚者。即忿怒之心。謂諸眾生或於違情境上。或
追憶他人惱我。及惱我親而生忿怒。三睡眠葢。
睡眠者。意識惛熟曰睡。五情闇冥曰眠。四掉悔
葢。掉悔者。掉動也。身無故遊行為掉。掉己思惟。心
中憂惱為悔。五疑葢。疑者猶豫不決之義。即癡
惑也。無明暗鈍不別真偽。猶豫之心常無決斷。諸
眾生由此五葢等惑。葢覆心識。而於正道不能明
了。禪定善法不能發生。沉滯三界不得出離。故名
為葢。
末法五百年謂末法萬年之初五百年也。此五
百年中。比丘雖無修無證。亦有解脫禪定持戒。多
聞布施者。佛知其法漸衰。故說次第也。第一一
百年堅固解脫。第二一百年堅固禪定。第三
一百年堅固持戒。第四一百年堅固多聞。第
五一百年堅固布施。
弛廢上音始。謂不遵禮度也。
慣關去聲。習也。幼成若天性。習慣如自然。
瑣瑣繁碎也。
尸主也。
趣爾上音娶。疾也。

<sarticle>曇無德部四分律刪補隨機羯磨卷第三</sarticle>

唐京兆崇義寺沙門　道宣　撰集
金陵華山後學比丘　讀體　續釋
●諸界結解篇第二
釋　於首篇中。前舉綱領。略明緣集。後辯緣成壞。
廣引教相。是非既彰。理應作辦。律云。若作羯磨。必
先結界。故第二篇復明諸界結解。俾作法有依。而
界言諸者。文中詳列十二種結法十一解法故。
界別有三攝。僧界攝人。以同處令無別眾罪。
釋　此明結界之宗意也。初句總標。向下分釋。第
一攝僧界者。初始登壇。羯磨成就。即名得處所。比
丘謂得與僧同一界住同誦戒羯磨也。若不結界。
以收攝之。則西竺五天沙門難共。東土九州比丘
<pb n="394"/>
焉同。故制結界。集僧界外不攝。故別眾罪者。若同
一界違和不集。得越毗尼罪。若一界內別作羯磨
誦戒。得偷蘭遮罪。是破僧方便故。
攝衣界。攝衣以屬人。令無離宿罪。
釋　第二攝衣界者。佛言比丘護衣如己皮。護鉢
如眼目。三衣一鉢恒隨其身。猶鳥二翼。飛往無礙。
故制攝衣界。為令人住衣。隨不得離宿。若三衣中
離一一衣。以捨墮罪治。若離鉢。以突吉羅罪治。
攝食界。攝食以障僧。令無宿煑罪。宗意如此。
釋　第三攝食界者。食乃資生。飲食是助道要緣。
即二五食等。並羮粥之類。律制比丘不得界內共
殘食宿。及自燒煑。後因病緣。聖愍開聽。於僧界中
別結淨地。令看病人竝病者共宿煑。若無病比丘
共宿煑者。犯波逸提罪。故云障僧。然審結界宗意。
大約如此。
○僧界結解法第一
有三種僧界。一者大界。二者戒場。三者小界。今就
大界內又有三種。謂人法二同。法食二同。法同食
別。初准本制。後隨緣別開。
△結初大界法
時四方僧集會疲極。佛言。聽隨所住處結界。應盡
集不得受欲。是中舊住比丘應唱大界四方相。若
有山樹林池城塹村舍。隨有稱之。應須義設方法。
如前僧法中。具七緣已。一比丘告僧云。
釋　此引說戒揵度。明其本制之緣也。時佛在鷲
嶺山中。聽諸比丘詣羅閱城說戒。在諸方聞者來
集疲極。諸比丘白佛。佛言。自今已去。聽隨所住處。
若村若城邑境說戒。聽白二羯磨結界。當唱四方
相。因是發起。文云應須義設方法。如前僧法中。具
七緣者。謂初篇僧法稱量前事等。十緣中除法起
託處僧集。約界及說欲也。由始結大界無處可託。
無界可約。既無界限。故不說欲。所以凡初結界。除
其二四七。唯具七緣也。文云一比丘告僧者。此處
儀式不顯。作法失次。今准根本部百一羯磨加儀。
彼云結大界法。舊住苾芻先共觀大界四方相。既
知相已。鳴揵槌。作前方便。眾皆盡集。舊苾芻稱大
界四方標相。眾知相已。令一苾芻作白羯磨。（文）故
今採效。若依城邑村落境內僧伽藍住。欲行僧法。
創結大界者。隨此境內比丘若干應須往約結期。
先共觀其標相。各須明記無忘。俾臨時聞唱告之
聲。心中憶想標相隨現。至期鳴槌盡集。不得不來
受欲。若有沙彌及淨人等。應遣離見不聞處。眾中
能唱大界四方相。一舊住比丘出眾。向上座作禮
一拜。告白云。
大德僧聽。我舊住比丘為僧唱四方大界相（此句立白已。轉
身至東南面。向大眾云。從東南角（某）處標（大眾俱隨方。轉面向彼方。憶想標相。儼然
在前。下皆准此。唱者轉身至西南立。面向大眾云）。至西南角（某）處標（轉身至西北立。
向大眾云）。從此至西北角（某）處標（唱已至西北立。向大眾云。從此至東
北角（某）處標（唱已至東北立。面向大眾云。從此還至東南角（某）處
標（唱已至東南立。合掌向大眾云。此是大界外相一周訖（第二第三亦如是唱）。
釋　唱者三訖。向上座一拜。仍復本位立。下皆准
此。然唱相但言隅者。易就地故。若唱正方難取便
故。善見律中明五種界相。一方。二圓。三鼓形。四半
月。五三角。葢謂此也。
必有屈曲隨事稱之。並須別指分齊尺寸處所。由
不知制限。結既不成。羯磨虗設。受戒等法俱是空
作。故須如上分明唱相三遍已。佛言。眾中應差羯
磨人。若上座若次座若誦律堪能作羯磨者問答
已。如是白。
釋　凡秉羯磨。必聽僧差。若非量宜。委任不得。眾
中秉宣。上座者。謂上更無人。故名僧中上座。母論
云。從無夏至九夏是下座。自十夏至十九夏名中
座。自二十夏至四十夏名上座。事鈔以十夏為上
<pb n="395"/>
座。五夏為次座。由隨時壽故。誦律者。謂廣誦二部
毗尼。堪能者。謂精徹作持也。無論座之上下。但堪
能者應差羯磨。受差人作前方便問已。一知僧事
比丘合掌答云。結大界羯磨。羯摩者出眾立前。合
掌作白（下儀皆准此）。
大德僧聽。此住處比丘唱四方大界相。若僧時到。僧
忍聽。僧今於此四方相內結大界。同一住處。同一說
戒。白如是。
大德僧聽。此住處比丘唱四方大界相。僧今於此四
方相內結大界。同一住處。同一說戒。誰諸長老。忍僧
今於此四方相內結大界。同一住處。同一說戒者默
然。誰不忍者說（至此少停。待僧稱量。凡秉羯磨。皆准此）。僧已忍於此四
方相內。同一住處。同一說戒。結大界竟。僧忍默然故。
是事如是持。
釋　此一羯磨。為僧居一切法事所託故作。是屬
公也。
非　一人非。遙想與欲。集離見聞。餘眾不遣。犯者
秉法。二法非。方唱四正。前無問答。秉白錯遺。言
句不明。三事非。標相非恒。眾不先觀。四人法
非。五人事非。六法事非。七具三非。准三例四。互合
可知。
解大界法。
時諸比丘意欲廣作者狹作者。佛言。欲改作者先
解前界。然後廣狹作從意。當如是解。
釋　當如是解者。謂鳴槌集眾。差羯磨人。作前方
便。答云。解界羯磨。堪能羯磨者儀准上。作如是白。
大德僧聽。此住處比丘同一住處。同一說戒。若僧時
到僧忍聽。解界。白如是。
大德僧聽。此住處比丘同一住處。同一說戒。今解界。
誰諸長老。忍僧同一住處。同一說戒。解界者默然。誰
不忍者說。僧已忍聽同一住處。同一說戒。解界竟。僧
忍默然故。是事如是持。
此一羯磨通解有戒場大界者。由文無偏局故得。
非　一人非。反和集少。現前呵人。餘足滿數。異僧
不遣。二法非。不問集和。解結雙答。白秉互錯。說
不明了。三事非。緣無舒縮。棄處任解。四人法
非。乃至七具三非。准上合顯。
結同法利界法。
爾時有二住處。別說戒。別利養。欲得共說戒同利
養。佛言。聽各自解界。應盡集一處。不得受欲。當唱
方相結之。結文與前略同。唯有僧於此彼二處。結
大界。同說戒利養異。
續　此但引制緣。略明結義。今依說戒揵度續入。
免致類取。各解本界。白二羯磨法如上。若結界者。
佛言。應唱界方相。如東方。若有阿蘭若樹下空處
山谷巖窟塚間河側荊棘渠池村舍等。隨有稱之。
餘方亦爾。此法唱相。但堪能者。不論彼此。仍准根
本部。應二界中同住之僧。先約共觀彼此所立標
相。各各明了齊畔。至期鳴槌。二界比丘盡集一處。
無受欲法。一能唱相舊比丘。出眾禮儀。並唱相旋
轉皆如上。合掌告僧云。
大德僧聽。我（某甲）比丘為僧唱法利二同。四方大界
相。從東南角（某）處標。至西南角（某）處標。從此至西北
角（某）處標。從此至東北角（某）處標。從此還至東南角
（某）處標。此是法利二同大界外相一周訖（二三亦如是說）。
堪能羯磨者。作前方便。知僧事者答云。結法利二
同界羯磨。羯磨者具儀。作如是白。
大德僧聽。如所說界相。若僧時到僧忍聽。於此處彼
處。結同一利養。同一說戒。白如是。
大德僧聽。如所說界相。今僧於此處彼處。結同一說
戒。同一利養。誰諸長老。忍僧於此處彼處。結同一說
戒。同一利養結界者默然。誰不忍者說。僧已忍於此
處彼處。同一說戒。同一利養。結界竟。僧忍默然故。是
<pb n="396"/>
事如是持。
釋　此結二同界羯磨。為法事作。是屬公也。
非　一人非。二僧欠集。受欲乖體。犯者為眾。秉宣
異僧。故容視聽。二法非。答辦相錯。白唱增減。文
澁脫遺。不周言音。含吐未明。三事非。八隅唱相。
標非恒久。四人法非。乃至七具三非。取上聯絡。
合具為四。
結同法別利界法。
爾時有二住處。別說戒。別利養。欲同說戒別利養。
佛言。當各解通。結文略同前。
續　此略引開緣無法。今依說戒揵度續入。欲同
說戒。謂自界眾中。少誦毗尼者。難於布薩。欲共他
界半月集聽。漸學精通。揵度中佛言。聽彼此各解
界然後結。白二羯磨。解法如上。若結應集一處。不
得受欲。當唱方相。若阿蘭若乃至村舍隨有稱之。
眾中應差堪能羯磨者秉法。今准義加儀。應先共
約往觀二界。方相明了。至結期鳴槌。集二界僧。眾
中一舊住能唱相比丘。如前唱相三周已。羯磨者
作前方便答云。結法同利別大界。羯磨秉法者。作
如是白。
大德僧聽。如所說界方相。若僧時到僧忍聽。於此彼
處。結同一說戒別利養。白如是。
大德僧聽。如所說界方相。今僧於此彼處。結同一說
戒別利養。誰諸長老。忍僧於此彼四方相內。結同一
說戒別利養者默然。誰不忍者說。僧已忍於此彼四
方相內。結同一說戒別利養竟。僧忍默然故。是事如
是持。
釋　此一羯磨。二界通結成一。為法事故作。皆屬
公也。
非　准義立非。七皆如上。
結法別利同界法。
又有二住處。欲別說戒同利養。為守護住處故。佛
言。聽之。此四方僧物和合。
續　此法今依說戒揵度續入。本律緣未詳。今引
根本部云。因時世饑饉。處處比丘皆集王舍城。所
住僧房俱空。無人守護。諸比丘欲得別說戒同利
養。為守護僧房故。佛聽。此是四方僧物應和合。各
解本界已。白二羯磨結之。所言四方僧物者。謂四
方僧所住之房。應同四方僧利均以守護也。解法
如上。若結者准律無唱相。不遮受欲。雖解二共結。
莫過和合集僧通白。利均之故。應鳴槌集二界僧
會一處。羯磨者作前方便。答云。結法別利同大界
羯磨。羯磨者如是白。
大德僧聽。若僧時到僧忍聽。於此彼住處。結別說戒
同一利養。為欲守護住處故。白如是。
大德僧聽。今僧於此彼住處。結別說戒同一利養。為
守護住處故。誰諸長老。忍僧於此彼住處。結別說戒
同一利養。為守護住處故者默然。誰不忍者說。僧已
忍於此彼住處。結別說戒同一利養。為守護住處故
竟。僧忍默然故。是事如是持。
釋　此一羯磨為守護物事故作。是屬公也。
非　一人非。身心不集。現前呵人。離見聞等。二
法非。效餘唱方。秉白錯忘。說不明了等。三事非。
彼此界畔互亂。標相不顯。四人法非。乃至七具
三非。貫前成後。
△結戒場法
時諸比丘有須四人眾羯磨事起。五比丘眾十人
眾二十人眾羯磨事起。是中大眾集會疲極。佛言。
聽結戒場。稱四方界相。若安橛。若石。若標。畔作齊
限已。毗尼母云。必以大界圍繞。五分等律須在大
界前結。
釋　此法本部譯文遺略。不明結之何所大界。並
此孰為前後。故引律論。以明場處。在內結之於前
<pb n="397"/>
也。場者。除地為場。於中受戒。故曰戒場。後因樓至
比丘請佛立壇受戒。佛聽建壇於場。自後通遵。所
以受具。謂曰登壇也。
若欲作者。先安三重標相。內裏一重名戒場外相。
中間一重名大界內相。最外一重名大界外相。立
三相已。盡自然界內僧集。在戒場標內。先令一比
丘唱戒場外相。作如是言。
釋　應集當處僧已。先觀三相明了。並在戒場相
內。不得出標畔外。眾中令一如法舊比丘。唱戒場
相。其出眾具儀。唱相立旋。並准上。合掌作如是唱
言。
大德僧聽。我此住處比丘為僧稱四方小界相。從此
住處東南角（某）標。至西南角（某）標。從此北迴至西北
角（某）標。從此東迴至東北角（某）標。從此南迴還至東
南角（某）標。此是戒場外相一周訖（<bz>〔如是三說〕</bz>）。
若有曲斜。隨事稱之。羯磨者如上應知已。白言。
釋　如上應知者。謂准唱秉白。先作前方便。答云
結界羯磨。不必分別戒場大界。唯此總答。由後結
有戒場大界亦通此故。作白云。
大德僧聽。此住處比丘稱四方小界相。若僧時到僧
忍聽。僧今於此四方小界相內。結作戒場。白如是。
大德僧聽。此住處比丘稱四方小界相。僧今於此四
方小界相內結戒場。誰諸長老。忍僧於此四方相內。
結戒場者默然。誰不忍於者說。僧已忍於此四方相
內。結戒場竟。僧忍默然故。是事如是持。
結已。牓示顯處。令後來者知諸界分齊。餘條准此
也。
釋　此謂結已。應書牓示。明三相方隅二界內外。
令後來住此者知。於同中取別而云顯處。謂不可
示之屏處也。此一羯磨發起。如上大界。是屬公
也。
非　一人非。集立二重標內傳心。應法不臨。餘人
不簡。犯重足僧。二法非。不先唱相。唱錯方隅。多
白二三羯磨僧減。三事非。標相交互。中不顯通。
四人法非。乃至七具三非。取單合具。後四了然。
解戒塲法。
律無正文。准諸解界。飜結即得。今亦例出。理通文
順。應作是言。
釋　意謂結由緣故開。後有緣必解。所以例之備
用也。羯磨者應作前方便。答云解戒場羯磨。應作
是言。
大德僧聽。僧今集此住處解戒場。若僧時到僧忍聽。
解戒場。白如是。
大德僧聽。僧今集此住處解戒場。誰諸長老。忍僧集
此住處。解戒場者默然。誰不忍者說。僧已忍僧集解
戒場竟。僧忍默然故。是事如是持。
非　此中非相。准前解界無異。
結有戒場大界法。
佛言。不得合河水結。除常有船橋梁。又不得二界
相接。應留中間。從戒場外相東南角標外二尺許。
某標者。此約當時有者言之。不必誦文。若欲唱相。
應將四五比丘出戒場外。盡標相內集僧。然後唱
二重標相也。五分云。不唱方相。結界不成。律文少
略。應如是唱相也。
釋　准根本部。佛言。結大界者。得齊兩踰膳那半。
淨律師云。踰膳那無正飜。義當東夏一驛。可三十
餘里。舊云由旬者。譌略爾。本律中因諸比丘隔河
水結同法大界。時暴雨河水大漲。不得往集布薩。
佛言。不得合河水結。除常有船橋濟度許結。根本
律云。橋梁若破。齊七日不作捨心。我當料理。此橋
不失界。若不爾者。其界便失。又時諸比丘相接而
結。故制不得二界相接。當作標式。又時有結界。共
相錯涉。故制應留中間。從戒場外相東南角標二
<pb n="398"/>
尺許。至大界內相東南角標止。餘方亦爾。而云某
標者。不必依文誦句。此約當時有者。隨事唱之。此
先引開遮。分別成壞。文云。欲唱相者。此句義攝上
結戒場法。謂先結戒場。三重標相已立。白二僧忍
結戒場竟。今欲結大界。唱內外相者。不須更作前
方便。眾僧仍集戒場相內。不得四散而立。諦聽唱
大界內外二重標相。若往來有路。通標相者。僧中
方便差四五比丘。出戒場外。於標相路口守之。倘
有比丘來者。令暫停待。作法畢入。恐羯磨不和事
無成濟。故云盡標。相內集僧。然後唱二重標相也。
復引五分律者。為證明唱相。必不可無。亦不可紊。
此唱相比丘即前唱者。律本文略。准義加儀。如是
合掌唱言（此中唱相與前小異。故復釋之）。
大德僧聽。我比丘為僧唱四方大界內外相。先唱內
相（此句立唱已。轉身至內相東南背方面內云。此是大界內相東南角（某）
標。從此西迴至西南角（某）標（餘比丘隨方面轉。下皆准此。唱者至西南背方
面內立云。從此北迴至西北角（某）標（至西北背方面內立云）。從此東
迴至東北角（某）標（至東北背方面內立云）。從此南迴還至東南
角（某）標（至東南背方面內立云）。次唱外相（唱已轉身背內相面東南立云。從此
住處東南角（某）處標。西迴至西南角（某）處標（唱此外相時。諸
比丘各應憶想先所觀相。身雖未到於彼。其標相如對目前。唱者至西南背內面外相立云）。從此
北迴至西北角（某）處標（至西北背內面外相立云）。從此東迴至東
北角（某）處標（至東北背內面外相立云）。從此南迴還至東南角（某）
處標（至東南轉面向眾立云）。彼為內相。此為外相。此是大界內
外相一周訖。
如是三唱已。僧中加羯磨。其文如初結大界法無
異。故不出之。
釋　此一羯磨為一切僧事故作。與夫顯非。並同
上戒場。是屬公也。
△結三小界法
釋　此三小界結法。彼時行律者。彷彿未明。自謂
如法。故宣祖顯正辯譌。以示將來。文中先引開緣。
次明界體。後出非相。
此三小界並為難事故與。律云。不同意者未出界。
聽在界外疾一處集結小界受戒。又言若布薩日。
於無村曠野中行。眾僧不得和合者。隨同師善友。
下道各集一處。結小界說戒。又言若自恣日。於非
村阿蘭若道路行。若不得和合者。隨同師親友。移
異處。結小界自恣。故知非難無緣輙結類諸難開。
若違制犯。
釋　此文先引開緣也。謂如結受戒小界者。是就
作法大界中開允。如結說戒自恣二小界者。是就
道行自然界中開聽。據律所明。若非大界內之難
緣。有礙無途。道中之行伴不和。設有師心立法。比
類開緣。執以為是。輙結如是小界者。此則違佛制
意。干犯禁章。故今引律為證。須善攻持。
又皆無外相。即身所坐處。以為界體。故受戒中云。
此僧一處集結小界。說戒中云。今爾許比丘集結
小界。自恣中云。諸比丘坐處已滿。齊如是比丘坐
處。僧於中結小界等。故知俱無外相。為遮呵人。即
小界受戒法云。界外呵不成呵也。此文釋無外相
明矣。
釋　此明界體也。謂結三小界。即以當時若干比
丘。行立坐處為體。不假標相。表顯內外分齊。縱有
不同意人來。呵遮羯磨。彼在界外呵。不成呵。此准
律文釋成。無外相明矣。
今有立界相房院。於中結者。羯磨不成。以大界立
相。不唱非法。小界無相。若立非法故。大界別人唱
相。羯磨文中牒之。小界既無唱法。羯磨自顯標相。
故重委明示。庶無疑濫。脫隨而結。則成多犯。一非
是開緣。二輒立相。三處留久固。文云。不應不解而
去等。四妄通餘法。即非制而制。其羯磨文如常云。
釋　此出非相也。有立界相房院於中結者。非云
<pb n="399"/>
結戒場建壇。垂永遺範。此謂結三小界立相存房
故。所羯磨不成。何也。以大界立標相。不唱白者非
法。其結小界無相。若立相唱非法故爾。結大界別
令一人唱相。秉白羯磨文中牒云。此住處比丘唱
四方界相。小界既無唱相之軌。羯磨自顯標相。如
後三法所云者是。故重委明示庶無疑濫。此二句
乃結誡之詞。謂羯磨功能成濟殊勝。片乖佛旨。無
益反損。是故重重引證。委曲詳明。則示之極矣。幸
無復疑。仍濫正制。若輕易隨心而任結者。則成多
犯。故出四過。文云。不應不解而去等。等者謂小三
界俱有解法。其羯磨文如常云者。此句唯示大略。
羯磨如常。白二未明全法。故今續以備用。
結受戒小界法並解。
續　此二法准白二綱目。今依受戒犍度續入。如
開緣。須約十同意清淨比丘。（若邊國期五人）將欲受戒人
出界外。安離聞所。眾僧速至一處。結小界。作前方
便。答云結小界。受戒羯磨。作如是白言。
大德僧聽。此僧集一處。結小界。若僧時到僧忍聽。結
小界。白如是。
大德僧聽。此僧集一處。結小界。誰諸長老。忍僧集結
小界者默然。誰不忍者說。僧已忍僧集結小界竟。僧
忍默然故。是事如是持。
此一羯磨為人故作。是屬私也。
非　一人非。師僧不足。受干難遮。二法非。秉白
錯脫。三事非。無緣不解。後四准知。
解受戒小界法。
作辦已竟。隨即應解。更作方便。答云解界羯磨。雖
眾未散。以結解不同。其文改結為解。餘詞不異。下
解二小界。准例可知。
結說戒小界法並解。
續　此二法准白二綱目。今依說戒犍度續入。開
緣如上文。應作前方便。答云結小界說戒羯磨。如
是白云。
大德僧聽。今有爾許比丘集。若僧時到僧忍聽。結小
界。白如是。
大德僧聽。爾許比丘集結小界。誰諸長老。忍爾許比
丘集。結小界者默然。誰不忍者說。僧已忍爾許比丘
集結小界竟。僧忍默然故。是事如是持。
此一羯磨為法故作。是屬公也。
非　人非。謂不和糅集等。餘壞同上。
若解此界者。更文秉法准上。
結自恣小界法並解。
續　此二法准白二綱目。今依自恣揵度續入。開
緣亦如文說。應作前方便答云。結小界自恣羯磨
作如是白。
大德僧聽。諸比丘坐處已滿。齊如是比丘坐處。若僧
時到僧忍聽。僧於此坐處結小界。白如是。
大德僧聽。諸比丘坐處已滿。僧今於此坐處結小界。
誰諸長老。忍僧於此坐處結小界者默然。誰不忍者
說。僧已忍於此坐處結小界竟。僧忍默然故。是事如
是持。
釋　此一羯磨為法故作。是屬公也。其中顯非
同上。
結說戒堂法並解。
續　此二法准白二綱目。今依說戒揵度續入。律
本云。佛聽諸比丘一處說戒。或在山中相待。或在
林中。或在塚間。或在大堂食堂經行堂河邊。乃至
輭草處相待。而眾疲倦。以此白佛。佛言。若大堂。若
閣上。若經行堂。乃至草處。當稱處所名。聽白二羯
磨。眾中差堪能者秉法。應作前方便答云。結說戒
堂羯磨。羯磨人作如是白言。
大德僧聽。若僧時到僧忍聽。在（某）處作說戒堂。白如
是。
<pb n="400"/>
大德僧聽。今眾僧在（某）處。作說戒堂。誰諸長老。忍僧
在（某）處。作說戒堂者默然。誰不忍者說。僧已忍聽在
（某）處。作說戒堂竟。僧忍默然故。是事如是持。
釋　此一羯磨為法故作。是屬公也。其中顯非
同上。
解說戒堂法。
續　時諸比丘於耆闍崛山中。先結說戒堂。後欲
在迦蘭陀竹園結。以此因緣白佛。故聽解前更結
白二羯磨。眾中應差堪能者。作前方便答云。解戒
堂羯磨問答已。如是白。
大德僧聽。若僧時到僧忍聽。解（某）處說戒堂。白如是。
大德僧聽。今解（某）處說戒堂。誰諸長老。忍僧解（某）處
說戒堂者默然。誰不忍者。說僧已忍聽解（某）處說戒
堂竟。僧忍默然故。是事如是持。
釋　揀過出非。七皆准前。
又據律云。時有住處。布薩日眾集。而說戒堂小。不
相容受。諸比丘具白世尊。佛言。僧得自在。若結不
結得說戒。
釋　此謂在作法界內。不須更結。綱目所列。為不
遺僧法故。今亦續法。為知其開聽故。
○結解衣界法第二
有三種僧伽藍若大界共伽藍等。或界小於伽藍。
並不須結。若界大於伽藍者。依法結之。則隨界攝
衣也。
釋　此謂僧伽藍或大或小。建造於先已定。倘日
後結界限齊不等。故有三異。若隨伽藍基址。立標
結界者。是名界共伽藍等。若一大寺內有多小菴。
人各異居者。各隨住基。立標結界。是名界小於伽
藍。此二並不須結。若伽藍之外。寬博無礙。或有相
降靜室。及俗家村落任結。於界內者。隨其遠近。立
標通結。是名界大於伽藍。當依法結之。則隨界攝
衣也。
然有羯磨立無村結者。若准律文。先結衣界村內
攝衣。後因事起。方乃除村。今通立一法。不問有村
無村。法爾須除。
釋　上明伽藍有三。此引律證。以定法式也。有羯
磨立無村結者。乃曹魏曇諦律師所集羯磨云。若
有村須除村。若無村不須唱除村村外界。若准律
文。先結衣界村內攝衣。後因事起。方乃除村。本律
云。聽諸比丘先結不攝衣界。村內攝衣。後因比丘
脫衣置白衣舍。著脫衣時。形露招譏。以此白佛。佛
言。自今已去。聽諸比丘結不失衣界。除村村外界。
白二羯磨。故今通會諸部。立定一法。不問結時。有
村無村。法爾須除。法爾者。謂理自然也。
薩婆多論正立此義。以有村來。五意故除。
釋　此引論證明。所立之法不無據也。五意者。一
聚落散亂不定衣界是定。二為除譏謗故。三謂除
鬪諍故。四為護梵行故。五為除嫌疑故。下文准論
詳示有村故除之制意。
若先無村。作法結已。淨人住處。外村來入。隨所及
處。皆非衣界。
釋　此明先無後有之義也。謂僧結界已。後有白
衣。發心願為大眾執勞。入界依棲。初起房舍。隨彼
住居所及之處。皆非比丘衣界攝故。此義准論文
云。王來入界內施帳圍住。近左右作食處。盡非衣
界。若本村還出衣界仍攝。
釋　此明先有後無之義也。准論文云。若本有聚
落。結衣界已。移出界去。即此空地。名不離衣界。
若先有村。在非攝。村去地空。衣界還滿。
釋　此明先有後增減之義也。上句准論文云。若
先結衣界。有聚落。本小。後轉大。隨聚落所及處。盡
非衣界。下句准論文云。若聚落先大。結界已聚落
轉小。隨有空地。盡是衣界。
<pb n="401"/>
由村去來。非結解故。五分律中咸有斯意。
釋　此結上論義也。謂村落之有無大小。由村來
去。增減不定。非結已復解。解而復結。衣界是定故。
末引五分律者。五分羯磨。是唐開業寺愛同律師
所錄。彼文云。四分十誦並悉除村。今不除者。宗旨
有殊故。此則從不除。而反證有除結之制。既云宗
旨各殊。今立除村村外。復何疑哉。
△結攝衣界法
時有厭離比丘。見阿蘭若處。有一好窟。自念言。我
若得離衣宿者。可即依此窟住。佛言。聽結不失衣。
除駛流水。
釋　此先明制緣也。厭離者。謂觀五蘊無我。身世
非常樂。是苦因。厭離不著。遠眾獨棲。攝心坐禪。以
期正定。乃頭陀行者。窟謂巖石之孔穴也。窟言好
者。准律云。起不礙頭。坐趣容膝。亦足障水雨。方可
於中坐。如是窟者佛聽結不失衣界。然此攝衣界
方相。即准大界外相。更無增減。根本部結衣界文
云。若僧伽時至聽者。僧伽今於此大界上。結作苾
芻不失衣界。與本律云此處同一住處同一說戒
無異。但彼此顯順文故。駛流者。謂疾流也。律中有
隔駛流河水外。結不失衣界。時比丘往取衣。為水
所漂。佛知故不聽隔流水結。除常有橋也。結時集
眾羯磨人。作前方便答云。結不失衣界羯磨。若與
大界同時結者。准前問答。不須更作方便。羯磨人
如是白云。
大德僧聽。此處同一住處。同一說戒。若僧時到僧忍
聽。結不失衣界。除村村外界。白如是。
大德僧聽。此處同一住處。同一說戒。僧今結不失衣
界。除村村外界。誰諸長老。忍僧於此處同一住處。同
一說戒。結不失衣界。除村村外界者默然。誰不忍者
說。僧已忍此處同一住處。同一說戒。結不失衣界。除
村村外界竟。僧忍默然故。是事如是持。
結已准上牓示顯處。
釋　此一羯磨雖攝衣為事。衣不離人。准義應為
人事故作。是屬公也。
非　七非。唯異事非。謂別立標相駛流在中。
△解攝衣界法
佛言。應先解不失衣界。却解大界。應作如是解。
釋　初結時先戒場。次大界。後攝衣界。若解時先
攝衣界。次大界。後戒場。羯磨者應作前方便答云。
解界羯磨。應作如是白。
大德僧聽。此住處同一住處。同一說戒。若僧時到僧
忍聽。僧今解不失衣界。白如是。
大德僧聽。此住處同一住處。同一說戒。僧今解不失
衣界。誰諸長老。忍僧同一住處。同一說戒。解不失衣
界者默然。誰不忍者說。僧已忍同一住處。同一說戒。
解不失衣界竟。僧忍默然故。是事如是持。
非　此法非相。唯異事非。謂解同結。次標相。仍存
餘非同前。
○結解食界法第三
佛言有四種淨地。一者檀越淨。若為僧作伽藍。未
施與僧。二者院相不周淨。若僧住處半有籬障。多
無籬障。都無籬障。若垣若牆。若壍若柵亦如是。三
者處分淨。初作僧伽藍時。檀越若經營人分處。如
是言（某）處為僧作淨地。四者作白二羯磨疑結。若
疑先有淨地。應解已更結。
釋　文引藥揵度中四種淨地。皆為攝食。障僧而
立。令僧不犯內煑內宿二過。故名淨地。一檀越淨
者。彼雖建寺已成。未施與僧。既未施僧。處所屬他。
於中煑宿。皆由檀越自作。眾僧非主無犯。故名為
淨。二院相不周淨者。由其不周。與外相通。以無阻
隔。是故名淨。若院相周。則有內外。不結淨地。便名
不淨。三處分淨者。由初作伽藍時處分淨地基址
<pb n="402"/>
已定故。不須更秉羯磨結也。四作白二羯磨疑結
者。若無上三種緣。應作法結之。若疑先有淨地。應
解已更結。
△結攝食界法
時有吐下病比丘。未及得粥便死。佛言。聽在伽藍
內邊房靜處結淨廚。應唱房。若溫室。若經行堂處
若出家五眾房得作。除去比丘。
釋　此先明制緣也。律云。時有吐下病比丘。使舍
衛城中人煑粥。突有因緣。城門晚開。未及得粥。便
死。佛知。故聽結淨厨。律中但言淨地。文云淨厨。厨
者伺食之所。既聽結淨地。本為粥食。隨病所伺。故
云厨也。溫室即暖室。經行堂謂禪思昏沉。必經行
審諦故。僧舍別有經行堂。出家五眾房俱得作淨
厨。若比丘所住者人去房空方得。若不別居。則無
病犯宿煑。若沙彌房亦爾。約罪有異。此以僧界論
之。如尼界中。例准僧界可知。故云五眾房也。
五分云。若於一房一角半房半角。或中庭。或通結
僧坊內。作淨地並得。
釋　本部但云溫室若經行堂處結淨地。然以溫
室及經行處。恐事難久遠。未便眾故。復引五分。或
一或半或中。則彼此無妨也。或通結僧坊內者。坊
乃邑里之名。今以僧房多故借稱。謂隨僧寺內無
礙之處。量度而結。須知法勿違制。處不一定。
律令唱相。令結法時。僧在院外。遙唱遙結。應唱相
言。
釋　遙唱遙結者。若結作法界。原為攝僧。故集界
內。今結淨地。本為障僧。故集院外。令其遙唱遙結
也。
一知僧事比丘。應具儀唱相言。
大德僧聽我比丘為僧唱淨地處所。此僧伽藍內東
廂厨院中。若諸果樹下。並作淨地（如是三<bz>〔說〕</bz>。
若更唱餘處。住時據量。隨事通局。羯磨處作是白
言。
釋　文中但舉東廂有果樹處唱相。若更唱餘處。
應住立少時。據處量度。或是果樹。或樹無果。或樹
果俱無。或一房一角。半房半角。並須隨事曉了通
局之相。於羯磨處。先作前方便答云。結淨地羯磨。
羯磨者作是白言。
大德僧聽。若僧時到僧忍聽。僧今結東廂厨院中。若
諸果樹下作淨地。白如是。
大德僧聽。僧今結東廂厨院中。及諸果樹下作淨地。
誰諸長老。忍僧結東廂厨院中。及諸果樹下作淨地
者默然。誰不忍者說。僧已忍結東廂厨院。及果樹下
作淨地竟。僧忍默然故。是事如是持。
釋　律云。若樹根在不淨地生。枝葉陰覆淨地。不
得安淨物在上。若樹上果自墮。風吹雨打。諸鳥觸
墮。若不作意淨。若作意使墮不淨。若樹根在淨地
生。枝葉陰覆不淨地。得安物在上。果墮亦淨。此
一羯磨。因病者藥食事故作。乃屬一人之私。若為
久存。以待僧病者。是屬公也。
非　其法非。謂依文牒秉。實處相乖等。事非。謂
唱相聚內。立標分畔。餘非准常。
△解淨地法
律云。若有緣者。解已更結。不出解文。例准解法。應
言。
釋　結制遙結。解應遙解。眾集院外已。羯磨者作
前方便答云。解淨地羯磨。應如是言。
大德僧聽。若僧時到僧忍聽。僧今解（某）處淨地。白如
是。
大德僧聽。僧今解（某）處淨地。誰諸長老。忍僧解（某）處
淨地者默然。誰不忍者說。僧已忍解（某）處淨地竟。僧
忍默然故。是事如是持。
非　此中唯異法事。法非。謂說乖先結等。事非。
<pb n="403"/>
謂院內集解也。餘俱如前。
釋　按十誦律中。佛在舍衛國。諸比丘作淨地羯
磨。佛言。從今不應結淨地。若作者突吉羅。葢佛智
徹知末世比丘受僧常食者多。淨地難奉烟厨不
免故爾。佛自遮止。一絕白衣之譏。次決緇流之疑。
而令僧徒安樂進道也。宣祖依法集列。為明結界
三種宗意。故今續釋引律開條。為就時宜。行用有
據故。
△結庫藏法　差人守庫藏法
續　此二法准白二綱目。今依衣揵度續入。律云。
時諸比丘大得可分衣物。各相推倚。不肯藏舉。遂
失。佛言。及有見者應收舉。又客比丘來。移衣物。著
餘房。不堅牢。故聽別房結作庫藏。白二羯磨。唱房
名。若溫室。若重樓。若經行屋。集僧作前方便答云。
結庫藏羯磨。秉法者作如是白云。
大德僧聽。若僧時到僧忍聽。僧結（某）房作庫藏屋。白
如是。
大德僧聽。僧結（某）房作庫藏屋。誰諸長老。忍僧結庫
藏屋者默然。誰不忍者說。僧已忍結（某）房作庫藏屋
竟。僧忍默然故。是事如是持。
此一羯磨為事故作。是屬公也。
非　唯異法事。法非。謂房名錯唱等。事非。謂處
不堅牢。風雨易入等。餘非准前。
時彼庫藏無人守。不堅牢。聽差守庫藏人。白二羯
磨。作前方便答云。差守庫藏羯磨。作如是白言。
大德僧聽。若僧時到僧忍聽。僧差（某甲）比丘。作守物
人。白如是。
大德僧聽。僧差（某甲）比丘。作守物人。誰諸長老。忍僧
差（某甲）比丘。作守物人者默然。誰不忍者。說僧已忍
差（某甲）比丘作守物人竟。僧忍默然故。是事如是持。
此一羯磨亦為事作。是屬公也。
非　人非。謂所差乏德等。餘非同上。第二諸
界結解篇竟。

<other>毗尼作持續釋卷三</other>

音義
九州禹貢治水分九州也。謂荊。梁。雍。豫。徐。揚。青。
兗。冀。
羮整塊煑熟不和汁者是。
羅閱城即王舍城也。
疲勞力乏倦也。
壍籤去聲。坑壍也。又遶城水也。
邑凡有宗廟先君之主曰都。無曰邑。古以四井
為邑也。
創始造也。
訖音吉。盡也。
饑饉穀不熟曰饑。菜不熟曰饉。
橛音掘。杙也。即木段。
漲水泛溢也。
輙音懾。擅專自是也。
檀越或云檀那。譯云施主。由行檀捨。自可越度
貧窮苦故。
垣墻音員。低者垣。高者墻。
柵音折。編木而成。
經營縱廣曰經。回旋曰營。
伺音四。偵候也。偵音稱。探伺食也。
廂音湘。廡也。廊也。東西室也。

<sarticle>曇無德部四分律刪補隨機羯磨卷第四</sarticle>

唐京兆崇義寺沙門　道宣　撰集
金陵華山後學比丘　讀體　續釋
<pb n="404"/>
●諸戒受法篇第三
戒法理通。義該道俗。以五戒有犯。則具戒成難。故
須條貫始終。體相明練。七眾所受。次如下列。
釋　戒法而言諸者。此篇總攝唯三。開列四十二
法。初二句引善生經出義。彼經優波離問佛。菩薩
摩訶薩。云何成就戒。成就善戒。成就利益眾生戒。
佛答言。先當具優婆塞戒沙彌戒比丘戒。若不具
優婆塞戒。得沙彌戒者無有是處。不具沙彌戒。得
比丘戒者亦無是處。若言不具如是三種戒。而得
菩薩戒者亦無是處。譬如重樓四級次第而登。不
由初級至二級。無有是處。乃至不由三級至四級
者。亦無是處。故云戒法理通義該道俗。次二句引
薩婆多論。申明上義。彼論云。破五戒中重戒。若更
受八戒十戒具戒禪無漏戒。一切不得。若破五戒
中重戒已。若捨五戒更受者。無有是處。八戒十戒
具戒亦爾。今撰文云。以五戒有犯。則具戒成難也。
故須始從三歸。終至具戒。條貫出法。其中若體若
相預當明練。七眾所受次如下列。
○受三歸法
釋　此受三歸。並下五戒八戒法。今唯依文釋義。
其授受開導。懺悔加儀。准別集授。三歸五戒八戒
正範詳明。
薩婆多論云。以三寶為所歸。欲令救護。不得侵凌
故也。
釋　以三寶為所歸者。由三寶具足無量真淨功
德。欲懇慈愍救護於己。俾四魔諸苦不得侵損。顯
通論云。是救濟義。以歸依三寶。能息無邊生死苦
輪。遠離一切大怖畏故。義同多論。毗尼母論云。有
五種三歸。一飜邪三歸。二五戒三歸。三八戒三歸。
四十戒三歸。五具戒三歸。此乃第一也。所言飜邪
者。佛未出世。邪師說法。言皆是妄。法不契理。盲引
癡愚。欲昇反墜。佛出世間。智證無等。窮徹因果。稱
性說法。濟拔眾生。引入正道。故云翻邪三歸。此法
如來始遊波羅奈國。耶輸伽父信歸發起。人到於
今。咸沾恩錫。
歸依佛者。歸於法身。謂一切智無學功德。五分所
成。
釋　歸於法身佛者。佛具三身。於法身中攝報化
故。法身有二。一理法身。理即性德也。謂性淨明體。
本來離念。等虗空界。無所不徧。諸佛眾生皆同一
相。是名理法身。二功德法身。謂如來往昔經三祇
劫。修六度萬行功德為因。而成法身之果。故名功
德法身。文云一切智等所成。正明功德法身。以含
理法身也。三世如來皆具此二種法身。今言佛者。
謂歸依三世諸佛故。下二句釋上。若詳明之。一切
智者。謂於一切內法內名能知能解。一切外法外
名能知能解。內法名者。謂理內所詮法相。及能詮
名字。葢佛教依理而說。故名理內也。外法名者。即
理外所詮法相。及能詮名字。葢外道等違理橫計。
故名理外也。此乃能觀之智用。無漏功德者。謂發
心修行。於中不求人天小果。皆願迴向菩提濟度
眾生。故云無漏。佛證法身。由此無漏功德五分所
成法身。言五分者。分謂分齊。法即戒定慧諸法也。
身者聚也。聚積諸法以成其身也。一戒身。因持淨
戒。戒法成就。得證此身。二定身。因修無漏淨禪。得
證此身。三慧身。因修無漏智慧。得證此身。四解脫
身。解脫有二。一有為解脫。謂以無漏智。斷有漏煩
惱。二無為解脫。謂一切煩惱滅盡無餘。煩惱既盡。
理本無為。由二種解脫。得證此身。五解脫知見身。
知以智知。見以眼見。謂因此智眼。於一切法知覺
照了。當體即空。悉皆如幻。得證此身。故云五分法
身也。
歸依法者。歸於自他盡處。謂斷欲無欲滅諦涅槃。
<pb n="405"/>
釋　法言自他盡處者。自謂我執。就中有二。一俱
生我執。二分別我執。如原序所明。他謂法執。亦有
二種。一俱生法執。謂諸眾生無始時來。虗妄熏習。
於一切法妄生執著。恒與身俱。二分別法執。謂於
邪教及邪師所說之法。分別計度。執為實法。盡處
二字。謂二空理觀也。一人空。人空即我空。亦曰生
空也。謂凡夫如上執我。佛為破此計故。說五蘊無
我。二乘悟之。入無我理。是名人空。二法空。謂二乘
人未達法空之理。猶計五蘊等法實有。佛為破此
執故。說般若深慧。徹見五蘊自性皆空。菩薩悟之。
入法空理。是名法空。下二句釋上。謂二空理者。是
斷欲無欲滅諦涅槃也。若詳明之。此二句總攝四
諦法。斷欲無欲即集諦。由知三界生死實苦。推因
諦審。煩惱惑業實能招集生死之苦。若斷諸煩惱。
苦因不集。則生死輪息。永無苦果。然以集諦煩惱
眾多。而特舉欲者。葢我法二執貪欲為本。貪欲若
斷。諸惑易除。滅諦涅槃者。滅即寂滅。由厭生死極
苦。諦審涅槃實為寂滅之樂。必依戒定慧道修行。
二空理顯。方能通至涅槃。
歸依僧者。歸於第一義僧。謂良祐福田。聲聞學無
學功德也。
釋　第一義僧者。准成唯識論中四勝義諦釋之。
此是證得勝義也。謂聲聞證得二空真如之理。即
是勝妙之義。下二句釋上。謂第一義僧。是真淨福
田。所具功德。能福祐眾生。若歸依者。獲益無量。然
此聲聞功德復分有學無學。所言聲聞者。謂聞佛
聲教。依修悟入。有學謂前三果並四向是。無學謂
四果阿羅漢。諸漏已盡。無復煩惱。准經律中。凡夫
僧能持禁戒者。皆稱福田僧。以戒體為良福田故
善見論云。並須師授。言音相順。若言不出。或不具
足。不稱名。不解故不成應言。
我（某甲）盡形壽歸依佛。歸依法。歸依僧。
如是三說。得屬法已。
釋　得屬法者。一切眾生若未受三歸已前。則屬
於魔。被生死諸苦所繫。不得解脫故。若至誠信歸
三寶已後。則屬於佛。以法救護故。諸魔邪等莫如
之何。向下結成所歸。
我（某甲）盡形壽歸依佛竟。歸依法竟。歸依僧竟。
三結已。律無受法。諸論文具出此。但受歸法。無有
戒法。故論云。三歸已下有所加得歸及戒。若無加
者有歸無戒也。
釋　凡受三歸竟。當曉得失。以便遵守。然在所授
者教之。准善生經云。若有人能歸三寶已。雖不受
戒。斷一切惡。修一切善。雖復在家。如法而住。是亦
名優婆塞也。又云。若有造作種種業。為受樂故修
於善事。如市易法。其心不能慈愍眾生。如是之人
不得三歸。又云。若人為護舍宅身命祀祠諸鬼。是
人不名失三歸。若聞諸天有曾見佛。功德勝己。禮
拜供養。是人不名失三歸。若是人信其能救一切
怖畏。禮拜一切外道。則失三歸。或時禮拜自在天
主應如禮拜世間諸王長者貴人。亦復不失三歸。
雖復禮拜。所說邪法。慎勿愛之。處處經。佛告彌
勒偈云。汝所三會人。是吾先所化。九十六
億人。受吾三歸者。次是三破人。九十二億
者。一稱南無佛。皆得成佛道（文）此明但受歸
法。而無戒法。向下准論明三歸。已下有所加得歸
及五戒八戒法也。
○受五戒法
經云。有善男女。布施滿四天下眾生。四事供養。盡
於百年。不如一日一夜持戒功德。以戒法類通情
非情境故也。
釋　世間欲求安樂事。無一不從三寶生。若無三
歸五戒。則人天之徑絕矣。故先引經校證。謂此布
<pb n="406"/>
施雖境寬人多。供養如意。年歲復久。其功德可為
殊勝。然不如一日一夜持戒功德者。以示戒法利
益通於情境非情境故。薩婆多論云。於眾生上得
四戒於非眾生上得不飲酒戒。若眾生可殺不可
殺。可盜不可盜。可婬不可婬。可妄語不可妄語。一
切得戒。下至阿鼻地獄。上至非非想處。及三千世
界乃至如來一切有命之類。盡得此四戒。以初受
戒時。一切不殺。乃至一切不妄語。無所限齊故。得
不飲酒戒時。此一身始終。三千世界內一切所有
酒上。咽咽得戒色。以受戒時。一切酒盡不飲故。設
酒滅盡。戒常成就而不失也。由是功德。倍於布施
滿四天下眾生。
論云。由戒故施得清淨也。
釋　薩婆多論略優婆塞戒經亦有此義。謂優婆
塞行施有二種。一物淨。謂非偷盜聖遮物。非供眾
物。非三寶物。非施一人迴與多人。不惱他得。不誑
他得。不欺人得。二心淨。施時不為生死善果。名稱
勝他。得色力才。不斷家法。眷屬多饒。唯為莊嚴佛
果菩提故施。調伏眾生故施。此明持戒之人公平
守分。資生不欺。凡有布施。俱是淨財。一切捨中皆
兼二利。若反此者。則施不清淨。故所引也。
當於受戒前。具問遮難。故善生經云。汝不盜現前
僧物不。於六親所比丘比丘尼所行不淨行不。父
母師長有病棄去不。殺發菩提心眾生不。如是等
具問已。若無者。應語言。此戒甚難。能為聲聞菩薩
戒。而作根本。
釋　此明慎重戒法。應擇機施。若非具問於前授
受。恐無利益。現前僧物者。乃淨信誠敬。所施報福。
最為殊勝。若盜取此物。罪報亦復殊勝。六親者。父
六親。謂伯叔兄弟子孫。母六親。謂舅姨兄弟兒孫
父母者。父恩等天。母恩配地。生成覆育。粉骨難酬。
師長者此有二種。一世俗教訓有恩之師。二僧倫
教誡佛法之師。菩提者略也。具云阿耨多羅三藐
三菩提。此翻無上正等正覺。發此心者。決志上成
佛道。下化眾生。若殺此人。是斷佛種也。如是七難
一一。具問已。若答無者。應語言。此優婆塞五禁戒
甚是難受難持。能為聲聞菩薩戒而作根本。宜當
慎敬。切勿輕心。
善男子。戒有五種。始從不殺。乃至不飲酒。若受一
戒。是名一分優婆塞。具持五戒。名為滿分優婆塞。
汝今欲受何分之戒。當隨意受。爾時智者應隨語
為受。
釋　五戒聽開一分少分半分多分滿分。受者欲
顯持守功德故。全五戒則人相具足。兼十善則天
報恒隨。一戒二戒尚得人身。壽夭尊卑。由戒多少。
設臨時不忖。受後多犯。一戒能持猶勝不受。佛慈
就機善導如是。
阿含等經云。於受前懺罪已。然後受法。應如是授
言。
我（某甲）歸依佛。歸依法。歸依僧。一日一夜盡形壽為
（一戒一分。五戒滿分）優婆（塞夷）如來至真等正覺。是我世尊。
三授已。告云。向授三歸。正是戒體。今又三結。示戒
所歸也。
我（某甲）已歸依佛竟。歸依法竟。歸依僧竟。（一日一夜盡形壽為
一戒一分五戒滿分）優婆（塞夷）如來至真等正覺。是我世尊。
釋　梵語多陀阿伽度此飜如來。若云無所從來
亦無所去。故名如來。即約法身釋。若云如法自性
來成正覺。即約報身釋。若云乘如實道。來度眾生。
即約化身釋也。梵語阿羅訶。此飜應供。亦飜應真。
今翻至真。為世福田故名應供。冥自真性故名至
真。由冥真故堪作福田也。梵語三藐三佛陀。此翻
正徧知。今翻等正覺。等即徧義。具明差別法門。名
之為等。此異二乘深知無差別性。名之為正。此異
<pb n="407"/>
凡外也。今於十號中。唯舉三號。餘七皆攝。以顯三
德故。如來是法身德。應供是解脫德。正徧知是般
若德也。
三結已告言。今當示汝戒相。汝諦聽受之。
盡形壽不殺生。是優婆（塞夷）戒。能持不。（答言）能持。
盡形壽不盜。是優婆（塞夷）戒。能持不。（答言）能持。
盡形壽不邪婬。是優婆（塞夷）戒。能持不。（答言）能持。
盡形壽不妄語。是優婆（塞夷）戒。能持不。（答言）能持。
盡形壽不飲酒。是優婆（塞夷）戒。能持不。（答言）能持。
並准上具。問答已。餘有六重二十八輕。諸雜行相。
廣如善生經。及行事鈔中說。發願同行八戒。
釋　准上具問答已者。此結但受五戒竟。薩婆多
論云。欲受五戒者。先受三歸。受三歸竟。爾時已得
五戒。所以說五戒名者。欲使前人識五戒名故。此
五戒。前四是實罪。飲酒一戒是遮罪。飲酒得與四
罪同類結為戒者。以飲酒是放逸之本。能犯四戒。
如昔迦葉佛時。有一優婆塞。以飲酒故。邪婬他婦。
盜他雞殺。他人問言。何以故爾。答言不作。以酒亂
故。一時能破四戒。文贅云。問答已餘有六重二十
八輕者。謂優婆塞如是受五戒已。欲發大心。乞受
在家菩薩戒者。當依善生經。受此六重二十八輕
戒。乃預示法儀。以備用故。令對梵網以觀機故。謂
諸雜行相。廣如善生經及行事鈔中說者。然鈔依
經撰文。以明得失是非。故鈔雖無有經可據。今復
錄二三。俾知大槩。彼經云。佛言。一切施中。施無怖
畏最為第一。是故我說五大施者。即是五戒。如是
五戒。能令眾生。離五怖畏故。又云。有五善法。圍
繞是戒。一慈。二悲。三喜。四忍。五信。若人能破重邪
見。心無疑網。則具正念。莊嚴清淨。根本清淨。離惡
覺觀。若能遠離五惡事者。是名受戒。遠離一切身
口意惡。若言離五戒已。度生死者。無有是處。欲度
生死大海。應當至心受持五戒。是五戒中。四於後
世成無作戒。唯愛難斷故不得成。以是因緣。愛欲
纏綿。應當至心慎無放逸。又云。如是五戒有五
種果。一無作果（謂以清淨五戒為因。漸得出家。受具成就。無作戒體故）。二報
果（謂以五戒因。兼修上品十善。報感生天。受諸妙樂故。尚不能超脫。以第三戒未淨故）三餘
果（謂持五戒為因得人道。由戒功德未盡。復生人中。受世諸樂故）。四作果（謂持五戒者。能
守護一戒。感一戒之善果報。若犯一戒。感一戒之罪果報故）。五解脫果（謂當來世修行
入道。解脫輪迴。得證聖果。皆以此五戒。而為根本正因故）。又云。若優婆塞常能
出至寺廟僧坊。到已親近諸比丘等。咨問法味。聽
已受持。憶念不忘。能分別義。轉化眾生。是名優婆
塞。自利利他。若不能習學所說。輕慢比丘。為求過
失。而往聽法。無信敬心。奉事外道。見其功德。深信
日月五星諸宿。是優婆塞不名堅固如法住。又
云。雖不自作五惡之業。教人作。若先取他物。許為
了事。若典知關津。稅賣估物。若計價治病。治已賣
物。若違官私制。如是皆非如法住。若自不作惡。不
教他作。心不念惡。名如法住。又云。若優婆塞因
客煩惱所起之罪作。己不生慚愧悔心。非如法住。
若為身命故。作諸惡事。非如法住。按薩婆多論
云。優婆塞得聽販賣。但不得作五業。一者不得販
賣畜生以此為業。二者不得販賣弓箭刀杖以此
為業。三者不得沽酒為業。四者不得壓油為業。以
油多虫故。五者不得作五大色染為業。此謂據經
論略明鈔義也。文云。發願同行八戒者。謂例後八
戒法之願文。唯改八關齋三字為五戒。餘詞無異
也。
○受八戒法
善生經增一阿含云。佛告優婆塞。當於八日十四
日十五日。往詣長老比丘所。一一受八戒。一一受
之。勿令失次。
釋　此先明受戒期限及施戒之師也。准佛說齋
經云。道弟子六齋之日受八戒。六齋日者。謂月初
<pb n="408"/>
八日十四日十五日二十三日二十九日三十日。
四天王經佛說六齋日。若於初八日二十三日。四
天王差使者。下察人間善惡。若於十四日二十九
日。四王太子下察人間。若於十五日三十日。四王
自下人間。觀察眾生。布施持戒孝順父母少者。便
上忉利。以啟帝釋。諸天心皆不悅而言。阿修羅種
多。諸天種減少。若布施持戒孝順父母多者。諸天
帝釋心皆歡喜而言。減損阿修羅。增廣諸天眾。今
但言八日十四日十五日者。以單攝雙故。行詣長
老比丘所受者。謂崇德臘也。
論中令五眾授之。成實云。若無人時。但心念口言。
乃至我持八戒。亦得成受。
釋　薩婆多論令出家五眾授之者。此開有二義。
一為應期。二為擇人。然此八戒必在六齋八王日。
受恐過期則少利益。若無比丘就比丘尼所受。乃
至若無沙彌就沙彌尼所受。此謂應期也。擇人者。
其施戒人必自持戒。乃可為師。若有比丘不持戒。
應從持戒尼所受。乃至若有沙彌不持戒。應從持
戒沙彌尼所受。復引成實論。若無人時。但心念口
言。受者雖亦應期急用。然機不能攝其初心。須久
發心。一往恒受八戒者。方知戒相。自言無紊。設有
如法人。而故作心念。縱說明了。若有疑慢。亦不成
受。
俱舍論云。若先作意。於齋日受者。雖食竟亦得。
釋　薩婆多論亦有此說。今准釋之。彼云。若人欲
受八齋。先咨情女色。或作音樂。或貪欲飲噉。種種
戲笑。如是等放逸事。盡心作已。而後受齋。不問中
前中後。盡不得齋。若本無心受齋。而作種種放逸
事。後遇善知識。即受齋者。不問中前中後。一切得
齋。若欲受齋。而以事難自礙。不得自在。事難解已。
而受齋者。不問中前中後。一切得齋。俱舍引者。正
此後一義。故今以廣之。
前受戒者。下心合掌。隨施戒人語。勿前勿俱。若違
不成。
釋　此明法儀也。前受戒者。謂如前長老比丘。得
五眾所受戒者。並須起敬法謙下之心。拈香頂禮。
長跪合掌。隨施戒人語。待彼說竟。聽明後答不及
未竟前答。亦不得彼此俱言。若違則不成受。謂人
法事皆非也。
論云。若受八戒。應言一日一夜。莫使與終身戒相
亂。成實云。五戒八戒隨日月長短。或一年一月乃
至半日半夜。重受減並受得。
釋　薩婆多論云。佛本制一日一夜不得過限。若
有力能受。一日過已。次第更受。如是隨力終身戒。
謂盡形受持之五戒也。復引成實云。隨日月長短
者。此謂一受經年歷月。不須日日頻受。今亦附者。
致備用有據也。而云半日半夜受者。法無如是。為
顯戒德故。重受者若年若月竟。欲受再重。受減受
者謂不足年月。隨意約期受。但有至誠心並得。若
受時施戒者。應如是授言。
我（某甲）歸依佛。歸依法。歸依僧（一日一夜一年一月）為淨行優
婆（塞夷）（如是三授）。
我（某甲）歸依佛竟。歸依法竟。歸依僧竟。（一日一夜一年一月）為
淨行優婆（塞夷）竟（三結已次授戒相言。
如諸佛盡壽不殺生。（某甲）一日一夜不殺生。能持不
（答言）。能持。
如諸佛盡壽不盜。（某甲）一日一夜不盜。能持不。（答言）能
持。
如諸佛盡壽不婬。（某甲）一日一夜不婬。能持不（答言）能
持。
如諸佛盡壽不妄語。（某甲）一日一夜不妄語。能持不
（答言）。能持。
如諸佛盡壽不飲酒。（某甲）一日一夜不飲酒。能持不
<pb n="409"/>
（答言）。能持。
如諸佛盡壽離華香瓔珞香油塗身。（某甲）一日一夜
離華香瓔珞香油塗身。能持不。（答言）能持。
如諸佛盡壽離高勝牀上坐及作倡伎樂故往觀聽
（某甲）。一日一夜離高勝牀上坐及作倡伎樂故往觀
聽。能持不。（答言）能持。
如諸佛盡壽離非時食。（某甲）一日一夜離非時食。能
持不。（答言）能持。
阿含經云。如上次第授已。當教發願言。
我今以此八關齋功德。不墮惡趣八難邊地。持此功
德。攝取一切眾生之惡。所有功德惠施彼人。使成無
上正真之道。亦使將來彌勒佛世三會。得度生老病
死。
釋　凡修行業應當發願。若有行無願。其行必孤。
若有願無行。其願必虗。若行願相資。乃成慧用也。
八關齋者。以不非時食而為齋體。以八事閉惡。而
助成齋。良由生死正因無如婬欲。生死助緣無如
飲食故。首楞嚴云。一切眾生皆依婬欲。而正性命。
一切眾生皆依食住其居家。二眾不能永捨家業
眷屬緣累。所以終身五戒。但除邪婬。不禁非時食。
若受八戒。唯制一日一夜者。嚴禁過午之食。不令
入咽婬欲之念。不得毫動。一一皆如諸佛。盡壽堅
持其功德。故超勝於五戒也。不墮惡趣八難者。此
明自願離惡。持此功德。攝取一切眾生之惡者。亦
願諸眾生皆離惡也。八難者。一在地獄難。謂南贍
部洲下過五百由旬。有八寒八熱等地獄。眾生因
惡業所感。墮於彼處。長夜冥冥受苦無間。障於見
佛聞法。名地獄難。二在畜生難。謂畜生種類不一。
亦各隨因受報。常受鞭打殺害。或互相吞噉受苦
無窮。障於見佛聞法。故名畜生難。三餓鬼難。謂餓
鬼有三種。一業最重者。長劫不聞漿水之名。一業
次重者。唯在人間。伺求蕩滌。膿血糞穢。三業輕者。
時或一飽。加以刀杖驅逼。填河塞海。受苦無量。障
於見佛聞法。故名餓鬼難。四長壽天難。謂此天以
五百劫為壽。即色界第四禪中無想天也。言無想
者。以其心想不行。如氷魚蟄蟲。外道修行多生其
處。障於見佛聞法。故名長壽天難。五在北[鬱-山+止]單越
難。梵語[鬱-山+止]單越。華言勝處。謂此處感報勝。東西南
三洲也。其人壽一千歲。命無中夭。為著樂故。不受
教化。是以聖人不出其中。不得見佛聞法。故名[鬱-山+止]
單越難。六盲聾瘖瘂難。謂此等人雖生中國。而業
障深重。盲聾瘖瘂。諸根不具。值佛出世而不能見。
佛雖說法亦不能聞。故名盲聾瘖瘂難。七世智辯
聰難。謂世間之人邪智聰利者。唯務耽習外道經
書。不信出世王法。故名世智辯聰難。八生在佛前
佛後難。謂佛出現於世。為大導師。令諸眾生離生
死苦。得涅槃樂。人有緣者。乃得值遇其生。在佛前
佛後者。由業重緣薄。既不見佛。亦不聞法。故名生
在佛前佛後難。所有功德惠施。彼人使成無上正
真之道者。此明自他願種成佛之因也。亦使將來
彌勒佛世三會得度生老病死者。此明自他得值
佛解脫之願也。三會者。准彌勒下生經云。彌勒菩
薩即於出家之日。便得成佛。坐於龍華樹下華林
園中。三會說法。第一會度九十六百億聲聞眾。記
云。若諸國王大臣長者居士男女一切施主。於今
釋迦牟尼佛正法中。能作佛事。自種善根。或教他
種。以七寶金銀鍮石銅鐵木石泥土。或繒縷或綵
[書-曰+(且-二+人)]作佛像及窣堵波。若大若小乃至最小如指節
大。或以香華諸妙供具而為供養。由如是善根力
故。至彌勒如來成正覺時。善得人身。於第一會中。
剃髮出家。乘宿願力。便得涅槃。第二會度九十四
百億聲聞眾。記云。若國王及以臣庶。於今釋迦牟
尼佛正法中。能為法事。謂於諸大乘經典。或律或
<pb n="410"/>
論。若讀若誦。或恭敬供養。或於經卷以諸雜綵。而
嚴飾之。由是善根力故。至彌勒如來成正覺時。善
得人身。於第二會中。剃髮出家。乘宿願力。便得涅
槃。第三會度九十二百億聲聞眾。記云。若諸國王
及臣庶等。於今釋迦牟尼佛正法中。能為僧事。自
種善根。或教他種。於每月初一日。或初八日十五
日設齋。供養比丘比丘尼。或供養修禪定者。或供
養說法者。或施坐臥等具。供養眾僧。由是善根力
故。至彌勒佛成正覺時。善得人身。於第三會中。剃
髮出家。乘宿願力。便得涅槃。今文故云亦使將來
彌勒佛世三會得度生老病死也。
經云。設有善男子善女人。不發此願。而持八齋者。
得少許福田。引古證云。
釋　謂上發願。准經乃引古為證。以出其文。若不
如是迴向發願。是自利心。不求解脫。所以但得少
許福田。是故凡受五戒八戒者。日日以持戒功德。
至晚課竟。向諸佛菩薩像前。焚香禮拜。長跪合掌。
至誠發願。祈聖證盟。以遂所欲也。今復略明行相。
俾知功德有無。據持不唐。准薩婆多論云。若受八
戒已。鞭打眾生。齋不清淨。雖即日不鞭打。若待明
日鞭打。亦不清淨。以要言之。若身口作不威儀事。
雖不破齋。齋不清淨。設身口清淨。若心起貪欲瞋
恚惱害之念。亦名齋不清淨。若受八戒已。精修六
念。是名齋清淨。所言六念者。一念佛。謂念佛具足
十號。大慈大悲。智慧光明。神通無量。能拔眾苦。我
以清淨質直之心。得親近佛。心生歡喜。以歡喜故
身得快樂。以快樂故其心得定。以得定故其心平
等。修念佛觀。必趣涅槃。是名念佛。二念法。謂念
法是如來所有功德。即十力四無所畏等。我以清
淨質直之心。得親近法。心生歡喜。乃至修念法觀。
必趣涅槃。是名念法。三念僧。謂僧是如來弟子。
得無漏法。具戒定慧。能為世間眾生作良福田。應
當恭敬。我以清淨質直之心。得親近僧。心生歡喜。
乃至修念僧觀。必趣涅槃。是名念僧。四念戒。謂
念諸禁戒。能遮諸惡煩惱。我以清淨質直之心。得
親近戒。心生歡喜。乃至修戒念想。必趣涅槃。是名
念戒。五念施。謂念己所施獲得善。利一切世間。
為慳嫉所覆。我於今者。得離如是慳貪之垢。住捨
心中。於一切物。心無恡惜。持用布施。既布施已。我
心應喜。以喜心故身得快樂。乃至修念施想。必趣
涅槃。是名念施。六念天。謂念欲界天等。悉因往
昔。戒施善根得生彼處。受天快樂。我亦見有如是
戒施功德。捨命之時。必生彼天。以念天故。離於惡
法。心生歡喜。心歡喜故身得快樂。得快樂故其心
得定。以得定故其心平等。修念天想。必趣天道。是
名念天。此則持八戒為因。六念為助也。須知第六
念天。因非涅槃。果招有漏。而亦令念者。其義有二。
一彰戒施功有所歸故。二明念專齋無所染故。所
以諸經通明六念。
○出家授受戒法
七分明之。一明出家功由菩薩。二明有益超世。三
明障出大損。四明既出家已行於罪行。五明既出
家行凡福行。六明出家修道要業。七明大小正行
三學為本。廣如鈔中。
釋　此乃總標大義。廣釋詳如鈔中者。今准經律
略釋。則鈔義不無也。
一明出家功由菩薩者。菩薩即護明菩薩。降生淨
飯王宮。名曰悉達太子。乃釋迦佛之因號也。迦葉
佛出人壽二萬。彼佛滅度。已後經歷正像末法。人
壽漸減。以至於百。世間眾生長夜癡冥。不聞三寶。
唯造諸惡。備嬰眾苦。趣三塗以為故宅。受四生猶
如更衣。護明菩薩愍斯沉淪。將補佛處。出世利生
橫約諸有。無思離染。故樹出家。樂處閑靜。若有貪
<pb n="411"/>
著。終成金鎻。引出方便。唯此一道。華嚴經云。若有
不識出家法。樂著生死。不求脫。是故菩薩捨國財
為之出家。求寂靜。按普曜經。釋迦如來初欲出家。
發此四誓願。度脫眾生。一謂願濟眾生困厄。謂我
設成正覺。得一切智。時眾生困厄。塗諸惱患。我當
濟脫。令斷恩愛。二謂願除眾生惑障。謂眾生沒在
生死苦海。無明暗蔽。悉無所知。我當為其顯示。如
清淨眼。內外無障。令其出離。三謂願斷眾生邪見。
謂眾生在世。我慢自大。尊己賤彼。心存邪見。不慕
聖道。我當開化。令入正真。四謂願度眾生苦輪。謂
眾生處於生死之苦輪。轉無際滅。智慧眼不能自
濟。我當為其說法。令得度脫。故云出家功由菩薩
也。
二明有益超世者。謂真誠出家。怖四怨苦。思不遷
性。諸佛數內。豈無有我。雜類報中。何以甘受。辭六
親至愛捨。五欲深著。如是出家方可紹隆三寶。度
脫四生。應知剃染非是。泛流超俗。還須上志。故云
有益超世也。
三明障出大損者。謂好心出家。續賢聖種。為眾生
眼。世若無僧。三寶絕斷。滔滔苦海。孰架慈航。茫茫
業徑。誰指迷道。准出家功德經云。若能放人出家
受戒。功德無量。譬如四天下滿中羅漢。百年供養。
不如有人為涅槃故於一日一夜出家受戒功德
（謂猶前施雖多有竭。是欲界繫。為法出家。非三界業。故說過前）。又云。若障出家為
作留難。緣此罪報。墮三惡道。常盲無眼。若生為人。
在母腹中。受胎無眼。於百歲中。以無礙智。說是罪
報。亦不可盡。於四道中。常盲我終。不記此人。得解
脫故。由障出家故。又法苑珠林引經云。若為出家。
苦作留礙。破壞抑制。此人即斷佛種。諸惡集身。猶
如大海。現身癩病。死入黑闇地獄。無有出期。准經
損義兼二。一自損。二損他。故云障出大損也。
四明既出家已行於罪行者。謂初心向道。避苦求
安。落髮披緇。背安趣苦。四口三破。豈任恣為繫草
鵝珠。寧無倣效。今不憶古。欲昇反墜。皆由自愚。志
不超凡。乏師良導。按遺教經云。不得販賣貿易和
合湯藥占相吉凶。節身時食。清淨自活。不得參預
世事。通致使命。呪術仙藥。結好貴人。親厚媟嫚。皆
不應作。當自端心。正念求度。不包藏瑕疵。顯異惑
眾。於四供養。知量知足。趣得供事。不應畜積。若依
經奉行者。是名梵行。若違教輒作者。是名罪行。故
云既出家已行於罪行也。
五明既出家行凡福行者。謂真心脫塵。家出二死。
凡福勤修因。非聖乘教。談三無漏。學內徒熏修律
明。七有為福。外眾隨辦。否則自棄涅槃。而求暫樂。
樂盡苦生。人天道險。若能以智為先導。事事迴向。
眾生莊嚴。佛國無取著。心無求報想。則行攝普賢。
益難讚迷。由無智用。致行成凡。故云既出家行凡
福行也。
六明出家修道要業者。謂凡情未盡。道業難成。未
盡之情愛欲為本。難成之道淨戒為基。出家要業
唯持戒。斷欲而為先務。四十二章經云。人懷愛欲。
不見道者。譬如澄水致手攪之。眾人共臨。無有覩
其影者。人以愛欲交錯。心中濁興。故不見道。當捨
愛欲。愛欲垢盡。道可見矣。遺教經云。依因此戒。得
生諸禪定。及滅苦智慧。是故當持淨戒。戒為第一
安隱功德住處。故云出家修道要業也。
七明大小正行三學為本者。三謂戒定慧。皆云學
者。學猶飾也。器不飾則無以成美。觀人不學。則無
以成聖德故。依此而修者。必證聖果。名曰正行。良
以眾生迷心為惑。動慮成業。由業感報。生死無窮。
欲脫苦果當除苦因。故先以戒治其業。次以定慧
澄其惑業。分善惡故。止作兩行以相翻惑。唯昏散
故。定慧二法而對破。病因藥差。機藉教修。然後業
<pb n="412"/>
盡惑除。情亡性顯。教門雖廣。豈越於斯。大小同修。
證中有別。故云大小正行三學為本也。
○乞度人法
時諸比丘輙便度人。不知教授。已愚癡故。彼不被
教授。不按威儀。著衣不齊整。乞食不如法。處處受
不淨鉢食。於大食小食上。高聲大喚。如婆羅門聚
會法。諸比丘以此事白佛。佛言。聽僧與授具足戒
者。白二羯磨。彼欲度人者。當往眾中。偏露右肩。脫
革屣禮。僧足右膝。著地合掌。應作如是乞言。
釋　准通儀式。應先鳴槌集眾。彼欲度人者。具修
威儀。先禮僧中上座已。合掌跪乞言。
大德僧聽。我（某甲）比丘。求眾僧乞度人授具足戒。願
僧聽我（某甲）比丘度人授具足戒。慈愍故。
三乞律中。准羯磨文。為授具足戒者。須乞畜眾法。
若按受戒揵度中。前具列和尚德已。總結文云。如
是畜依止。畜沙彌亦爾。故知並須以無德不合故
也。
釋　此准律明例用之法也。前具列和尚德者。按
律中。佛言。有五法成就不得。授人具足戒。無信。無
慚無愧。懶惰多忘。成就五法。得授人具足戒（反上五法）。
復有五法不得。破增上戒。增上見。增上威儀。少聞。
無智慧（反上五法得授）。復有五法不得。一不瞻視病弟子。
不能使人瞻視。乃至令差若命終。二若弟子不樂
住處。不能方便移至異處。三若有生疑事。不能開
解其意。如法律除之。四不能教捨惡見住善見。五
若減十歲（反上五法得授）。復有五法不得不知。增戒。增心。
增慧。不知白。不知羯磨（反上五法得授　此但略錄四五。廣如律中）。不
得與依止。得與依止。不得畜沙彌。得畜沙彌。所制
具德。咸如和尚。此則為師不易。具得實難也。
○與度人法
佛言當觀察此人。若不堪教授。復不以二事攝取。
一者法。二者衣食。當語言。大德。止。勿度人。若有智
慧堪能教授。又以二事攝者。應與羯磨。
釋　彼三乞已。作禮起立。羯磨者作前方便答云。
與度人法。羯磨秉法者。作是白言。
大德僧聽。此（某甲）比丘。今從眾僧乞度人授具足戒。
若僧時到僧忍聽。僧今與（某甲）比丘。度人授具足戒。
白如是。
大德僧聽。此（某甲）比丘。今從眾僧乞度人授具足戒。
僧今與（某甲）比丘。度人授具足戒。誰諸長老。忍僧與
（某甲）比丘。度人授具足戒者默然。誰不忍者說。僧已
忍與（某甲）比丘。度人授具足戒竟。僧忍默然故。是事
如是持。
釋　乞度人授具。乃為和尚也。梵本正名鄔波遮
迦。傳至于闐。翻為和尚。傳到此土。什法師翻名力
生。此義准舍利弗問經云。夫出家者。捨其父母生
死之家。入法門中。受微妙法。葢師之力生長。法身
出功德財養智慧命。功莫大焉。若無佛法法身慧
命。不能生長。若無衣食。色質道器不能資助。若此
二事無乏。十臘滿已。眾中羯磨僧方忍聽。此一
羯磨為人法故作。是屬私也。
非　一人非。一界不和。十臘未滿。少聞不善。毗尼
多愚。有犯過等。二法非。乞詞錯脫。羯磨顛倒。言
說不明。紊前方便。三事非。二攝有闕等。四人
法非。乃至七具三非。取前互後合。具顯非。
○度沙彌法
律中度羅睺羅。為最初。
釋　此出制緣也。羅睺羅此翻覆障。謂阿修羅食
月時。障月明也。羅睺羅六年處母胎。所覆障故。因
以為名。舊云羅怙羅。准受戒揵度云。佛住迦毗羅
國尼拘律園時。佛時到。著衣持鉢。入城乞食。食已
還出城。於時羅睺羅與母在高樓上。見佛來語子
言。彼來者是汝父。時羅睺羅疾疾下樓。至如來所。
<pb n="413"/>
頭面禮足。在一面立。世尊以手摩彼頭。彼自念。從
生以來。未曾得如是細滑柔輭樂。佛問言。汝能出
家學道否。答云。能出家。佛舒一指。與羅睺羅。將至
僧迦藍中。告舍利弗言。汝度此童子。出家與受沙
彌十戒。此制緣也。
僧祇云。若年七歲解知好惡。與出家。過七十臥起
須人。不得度。若能修習諸業。聽出家。若初欲出家
者。為說苦事。一食一住一眠。多學問答。能持者度。
釋　此引僧祇。明稱量機宜也。彼律中因諸比丘
度八十九十歲人。出家頭白。背瘻諸根。不禁進止。
須人洟唾。污僧淨地。世人譏呵。佛故制此。若年七
歲解知好惡者聽度。謂知世是苦。出家寂靜。此則
年雖少。宿根正見。終成道品。若過七十臥起須人
者不得度。此非無慈不納。正是憐愍遮之。謂出家
所須來處。由信道業。不修施報。當酬臥起。尚且須
人功行。終無克辦。若過七十。形雖潦倒。色力精強。
志不自惰。此亦許度。凡欲出家。無論老少。當先為
說出家苦事。令彼忖量可否。若問欣樂答能。斯則
信無疑退。若憂慮默然。此則怖恐未堪而事言苦
者。謂寒暑不遷。精勤不怠。唯道可修。無身可惜。此
苦乃出世之樂因也。一食。謂非時不䬸。一住。謂跏
趺修定。一眠。謂夜三時中初後加功。以補晝之不
足。中夜神疲。聽其惜養。寢安多學。謂讀律攻行。受
經問義。此四以禪誦熏修。食眠練質。若果能者。則
諸行業俱無憚矣。梵語沙彌。此翻云息慈。謂息世
染之情。以慈濟羣生也。又云。初入佛法。多存俗情。
故須息惡以行慈也。最下七歲至十三者。皆名驅
烏沙彌。若年十四至十九。名應法沙彌。若年二十
已上皆號。名字沙彌。
○與剃髮法
時諸比丘輙度人故。眾僧不知。佛言。汝若欲僧伽
藍中剃髮。當白一切僧。若不得和合。房房語令知
已與剃髮。若和合。作白已剃髮。
釋　此引制緣也。按受戒揵度中。有一巧師子。至
僧伽藍中。求諸比丘出家為道。諸比丘輒度之。時
彼父母啼泣。來至伽藍。問諸比丘。皆報不見。父母
即於僧房中求覔。得已譏嫌眾僧。故有此制。應知
既出家已。則居止同僧。施沾僧分。若眾不知。來源
語已。未允剃髮。豈但諱俗譏呵。恐玷法門。抑且盜
用僧物。罪歸師範。寧無慎歟。而令房房語知。為眾
集難。若僧和集。作單白羯磨已。然後剃髮。此是俗
不現前制。應遣求出家者離聞處。眾中能羯磨人
作前方便答云。與剃髮羯磨。作是白言。
大德僧聽。彼（某甲）欲求（某甲）比丘剃髮。若僧時到僧
忍聽。與（某甲）剃髮白如是。
作白已。喚入眾中。與剃髮度人法式。廣如鈔中。五
分云。先與受五戒已。後受十戒。
釋　度人法式。余曾撰集剃度沙彌正範。於內兼
五分授法儀式詳明。辯譌有據。閱之自了。指歸行
用。誠補玄化。茲不繁引。
○授十戒法
佛言。若在僧伽藍中。度令出家者。當白一切僧。已
聽與出家。應作如是白。
大德僧聽。此（某甲）從（某甲）比丘求出家。若僧時到僧
忍聽。與（某甲）出家。白如是。
釋　此二單白羯磨。制有先後。用知總別。若前日
剃髮。次日授十戒者。二法前後。俱用羯磨。應各作
前方便。前答與剃髮羯磨。後答與出家羯磨。此謂
用有別也。若剃髮已。即隨授十戒者。唯作前白後
白略之。僧既聽忍。二皆無過。以剃髮中攝受戒故
此謂用有總也。此二羯磨是為人作。皆屬私也。
非　餘非准上。其間唯異人非。謂受者老少違
制等。
<pb n="414"/>
○受戒體法
善見云。阿闍黎告言。汝隨我語。教汝受三歸。答言
爾。又應問某遮難發戒緣起准。如經律例。須具問
方。乃授云。
釋　梵語阿闍黎。此飜軌範。亦云正行。謂能令弟
子效其軌則。以紏正心行故。其和尚臨座。並略問
遮難等。俱載三壇傳戒正範詳明。此唯明阿闍黎
授歸戒法云。
我（某甲）歸依佛。歸依法。歸依僧。我今隨佛出家。（某甲）
為和尚。如來至真等正覺。是我世尊。
三授已便得戒。
我（某甲）歸依佛竟。歸依法竟。歸依僧竟。我今隨佛出
家已。（某甲）為和尚。如來至真等正覺。是我世尊。
三結已與戒相。
盡形壽不殺生。是沙彌戒。能持不。（答言）能持。
盡形壽不偷盜。是沙彌戒。能持不。（答言）能持。
盡形壽不婬欲。是沙彌戒。能持不。（答言）能持。
盡形壽不妄語。是沙彌戒。能持不。（答言）能持。
盡形壽不飲酒。是沙彌戒。能持不。（答言）能持。
盡形壽不著華鬘香油塗身。是沙彌戒。能持不。（答言）能
持。
盡形壽不得歌舞倡伎及故往觀聽。是沙彌戒。能持
不。（答言）能持。
盡形壽不得高大牀上坐。是沙彌戒。能持不。（答言）能持。
盡形壽不非時食。是沙彌戒。能持不。（答言）能持。
盡形壽不得捉持生像金銀寶物。是沙彌戒。能持不
（答言）能將。
此是沙彌十支淨戒。盡形壽一一不得犯。能持不。（答言）
能持。
釋　此沙彌十支戒。前四是性重根本。若犯則應
滅擯。不得與清淨沙彌同法事及共止宿。亦不得
如餘沙彌得與大比丘過二宿。後六是遮罪。有犯
容懺心。度故誤罪結重輕。唯一突吉羅治其間。釋
義當閱雲棲要略。欲明開遮。應學隨律威儀。
如請僧福田經。沙彌應知五德。一者發心出家懷
佩道故。二者毀其形好應法服故。三者永割親愛
無適莫故。四者委棄身命遵崇道故。五者志求大
乘為度人故。
釋　此引諸德福田經。然斯五德不特小眾終身
行之。始終通於五眾。俱堪物養。師範人天。故使誦
持。無輕受體及形服也。彼經云。時天帝釋白佛。夫
人種德。欲求景福。豈有良田果報。無限種絲髮之
德本。獲無量之福乎。佛告天帝。眾僧有淨德。名曰
福田。一發心出家。乃至志求大乘。此五事名曰福
田。為良為美。為無旱衰。供之得福。難為喻矣。此五
下句乃宣祖事鈔所註也。一發心出家懷佩道故
者。謂出家之人。發勇猛心。脫離凡俗。習佛菩提。而
能懷佩妙道。為世福田。是為初淨德也。二毀其
形好應法服故者。謂出家之人。剃除鬚髮。毀壞相
好。去世俗之塵。衣著如來之法服。具佛威儀為世
福田。是為第二淨德也。三永割親愛無適莫故
者。謂既已投佛出家。割絕父母情愛。無復專主俗
業。眷戀不肯斷捨。當一心精進修道。以報父母生
成之德。兼能為世福田。是為第三淨德也。四委
棄身命遵崇道故者。謂出家之人。能委棄身命。無
所顧惜。唯務一心求證佛道。兼能為世福田。是為
第四淨德也。五志求大乘為度人故者。謂出家
之人。常懷濟物之心。專志勤求大乘之法。度脫一
切有情。為世福田。是為第五淨德。沙彌應當習具
也。
如僧祇律。應為說十數。一者一切眾生皆依飲食。
二者名色。三者痒痛想。四者四諦。五者五陰。六者
六入。七者七覺意。八者八正道。九者九眾生居。十
<pb n="415"/>
者十一切。入其列數。釋相對治顯正並廣如行事
鈔說。
釋　此之十數。今准教典。仍列法數。釋相俾知觀
境對治。以顯正修。不晦聖制也。
一謂一切眾生皆依飲食者。按楞嚴經云。如是世
界十二類生。不能自全。依四食住。演義鈔云。一段
食。段即分段。食有資益之義。謂以香味觸三塵為
體。入腹變壞。資益諸根。古譯經律皆為摶食。以手
團曰摶。後譯復言。漿飲等不可摶。遂譯為段食。
二觸食。觸即對也。謂六識所對色等諸塵。柔輭細
滑冷暖等。觸而生喜樂。俱能資益諸根。故名觸食。
設觸非食。何以觀戲劇等。終日不食而不饑也。
三思食。思即意思。謂第六識思。於可愛之境。生希
望意。而能潤益諸根。如人饑渴。至飲食處。望得飲
食。而身不死。故名思食。四識食。識以執持為義。
即第八識也。由前三食勢分所資。能令此識增勝。
執持諸根。故名識食。若約三界辯之。段食唯在欲
界。以色無色界無香味二塵。餘之三食徧通三界。
故云一者一切眾生皆依飲食也。
二謂名色者。准智度論云。一切諸法中。但有名與
色。若欲如實觀。但當觀名色。雖癡心多想分別。於
異事更無有一法。出於名色者。一名者。心但有字。
故曰名也。即是心及相應所法。雖有能緣之用。而
無質礙可尋。既異於色。復有心意識及諸所數法
種種之別名。故謂之為名也。二色者。有形質礙
等法。謂之為色。即世界一切依報及五蘊之初。皆
是質礙之法。並無知覺之用。既異於心意識。故稱
為色。故云二名色也。
三謂痒痛想者。准阿差末菩薩經云。菩薩自觀痛
痒。觀他痛痒。而得意止。擇求聖慧。慕樂求寂。正使
遭樂。不係在欲。然此痒痛想。即三受中之苦受也。
受乃領納義。謂六根之識。領受六塵之境。三受者。
一苦受。謂於六塵違情之境。而有逼迫之苦。是名
苦受。二樂受。謂於六塵之境。而有適悅之樂。是
名樂受。三不苦不樂受。謂於六受不違不順之
境。所受非苦非樂。是名不苦不樂受。故云三者痒
痛想也。
四謂四諦者。准四教儀。藏教生滅四諦釋之。藏教
者。三藏之教也。生滅者。此教詮因緣生法。有生有
滅。四諦者。諦即審實之義。謂聲聞人用析空觀。諦
審苦集滅道之法。一一不虗（因緣生法者。六根為因。六塵為緣。根塵相
對所起之心。名為生法。析空者。析即分析。謂分析五蘊等法。皆空也）。一苦諦。苦即逼
迫之義。有三苦八苦。總而言之。不出三界生死。聲
聞人諦審生死實苦。故名苦諦。二集諦。集即招
集之義。謂聲聞人諦審煩惱惑業。實能招集生死
之苦。故名集諦。三滅諦。滅即寂滅。謂聲聞人既
厭生死之苦。諦審涅槃實。為寂滅之樂。故名滅諦。
四道諦。道即能通之義。謂聲聞人諦審戒定慧
之道。實能通至涅槃。故名道諦。故云四者四諦也
五謂五陰者。准大乘廣五蘊論云。蘊者積聚之義。
謂眾生由此五法。積聚成身。復因此身積聚有為
煩惱等法。能受無量生死也。亦名五陰。陰即葢覆
之義。謂能葢覆真性也。蘊陰合而言之。謂積聚有
為。葢覆真性故。一色蘊。色即質礙之義。謂眼耳鼻
舌身諸根和合積聚。故名色蘊。二受蘊。受即領
納之義。謂六識與六塵相應。而有六受和合積聚。
故名受蘊。三想蘊。想即思想之義。謂意識與六
塵相應。而成六想和合積聚。故名想蘊。四行蘊
行即遷流造作之義。謂因六識思想。諸塵造作善
惡諸行。和合積聚。故名行蘊。五識蘊。識即了別
之義。謂以眼耳鼻舌身意六種之識。於諸塵境上。
照了分別。和合積聚。故名識蘊。故云五者五蘊也。
六謂六入者。准法界次第云。入即趣入之義。謂六
<pb n="416"/>
根為六識所依。能入六塵。故名六入。一眼入。謂眼
根為識所依。能入於色。二耳入。謂耳根為識所
依。能入於聲。三鼻入。謂鼻根為識所依。能入於
香。四舌入。謂舌根為識所依。能入於味。五身
入。謂身根為識所依。能入於觸。六意入。謂意根
分別五塵。能入於法。故云六者六入也。
七謂七覺意者。准法界次第云。亦名七覺分。又名
七覺支。覺即覺了。所修之法是真是偽也。分謂此
七種法。各有支派分齊。不相雜亂。故名分名支也。
擇進喜三覺分屬慧。除捨定三覺分屬定。念覺分
兼屬定慧。修此七覺。即得入道。一擇法覺分。擇即
揀擇。謂用慧智觀察諸法之時。善能簡別真偽而
不謬。取虗偽之法。故名擇法覺分。二精進覺分。
不雜名精。無間名進。謂修諸道法之時。善能覺了。
不行無益苦行。而於真正法中。常能用心專一。無
有間歇。故名精進覺分。三喜覺分。喜即歡喜。謂
心契悟真法。得歡喜時。善能覺了。此喜不從顛倒
生。住真法喜。故名喜覺分。四除覺分。除即斷除。
謂斷除諸見煩惱之時。善能覺了。除去虗偽之法。
增長真正善根。故名除覺分。五捨覺分。捨即捨
離。謂捨離所見念著之境。善能覺了。虗偽不實。永
不追憶。故名捨覺分。六定覺分。定即禪定。謂發
禪定之時。善能覺了諸禪。不生煩惱妄想。是名定
覺分。七念覺分。念即思念。謂修諸道法之時。善
能覺了。常使定慧均平。若心昏沉之時。當念用擇
法精進喜三覺分。觀察諸法。令不昏沉。若心浮動
之時。當念用除覺分。除身口之過非。用捨覺分。捨
於觀智。用定覺分。入正禪定。攝其散心。令不浮動。
是名念覺分。故云七者七覺意也。
八謂八正道者。准法界次第云。謂此八法不依偏
邪。故名為正。復能通至涅槃。故名為道。一正見。謂
修無漏道見四諦。分明破外道有無等種種邪見。
是為正見。二正思惟。謂見四諦時。正念思惟。觀
察籌量。令觀增長。是為正思惟。三正語。謂以無
漏智慧。常攝口業。遠離一切虗妄不實之語。是為
正語。四正業。謂以無漏智慧。修攝其心。住於清
淨正業。斷除一切邪妄之行。是為正業。五正命。
謂出家之人當離五種邪命利養。常以乞食。自活
其命。是為正命。六正精進。謂勤修戒定慧之道。
一心專精。無有間歇。是名正精進。七正念。謂思
念戒定慧正道。及五停心助道之法。堪能進至涅
槃。是名正念（五停心者。多散亂眾生數息觀。多貪眾生不淨觀。多瞋眾生慈悲觀。愚癡
眾生因緣觀。多障眾生念佛觀）。八正定。謂攝諸散亂。身心寂靜。
正住真空之理。決定不移。是名正定。故云八者八
正道也。九謂九眾生居者。准釋氏要覽云。即三
界九地也。謂欲界雜居一地。色界四禪分為四地。
無色界四空分為四地。共為九地。地者有持載義。
九界眾生依之而居。忉利天以下及四趣。皆為地
居。夜摩天已上至非非想天。皆為空居。一五趣雜
居地。五趣者。欲界。六天人。餓鬼。畜生。地獄也。本該
六趣。以阿修羅通於諸趣。故但言五。雜居者。五趣
果報苦樂不同。總居於欲界故也。二離生喜樂
地。即色界初禪天。謂此天已離欲界欲惡之法。得
覺觀禪定。而生喜樂。住於此定。一切苦惱皆不能
逼也（覺觀者初心在緣曰覺。細心分別曰觀也）。三定生喜樂地。即色
界二禪天。謂此天已離初禪覺觀。動散攝心。在定
澹然。凝靜而生。勝定喜樂。住於此定。如人從暗室
中出見日月光明朗然洞徹也。四離喜妙樂地。
即色界三禪天。謂此天已離二禪天喜之踊。動因
攝心。諦觀泯然。入定而得勝妙之樂。住於此定。樂
法增長。徧滿身中也。五捨念清淨地。即色界四
禪天。謂此天捨二禪之喜及三禪之樂。心無憎愛。
一念平等。清淨無雜。住於此定。空明寂靜。萬象皆
<pb n="417"/>
現也。六空無邊處地。即無色第一天。謂此天厭
色界。色質為礙。不得自在。故加功用行。滅一切色
相。而入虗空處定。住於此定。其心明淨。無礙自在
也。七識無邊處地。即無色界第二天。謂此天厭
空處無邊。轉心緣識。與識相應。心定不動。三世之
識悉現定中。住於此定。清淨寂靜也。八無所有
處地。即無色界第三天。謂此天厭空處無邊識處。
三世流轉無際。捨此二處。而入無所有處定。住於
此定。怡然寂靜。諸想不起也。九非非想處地。即
無色界第四天。謂此天厭無所有處。如癡故捨之。
而入非非想處定。住於此定。不見有無相貌。泯然
寂絕。清淨無為也。故云九者九眾生居。然此九界
皆非聖位。不能超越生死。得大解脫。出家志趣涅
槃。故令知九界乃眾生所居也。
十謂十一切入者。即十徧處定也。准法界次第云。
智度論謂八背捨為初門。八勝處為中。行徧一切
為成就。此三種觀具足禪體。始得成就此定。謂之
徧一切處者。從所觀境。徧滿得名也。一青徧一
切處定。謂於定中。還取八背捨。八處勝中所見青
色。使徧一切處皆青。故名青徧一切處定。其黃赤
白地水火風空識九。徧一切處定亦爾。故云十者
十一切入也。

<other>毗尼作持續釋卷四</other>
音義
四魔梵語魔羅。此云奪命。又云殺者。謂能奪智
慧命。而殺出家善根故。一蘊魔。謂色受想行識等
聚積而成生死苦果。此生死法能奪智慧命。故云
蘊魔。二煩惱魔。謂三界中一切煩惱妄惑。修行
人為此惱亂心神。不能成就菩提。故云煩惱魔。
三死魔死者。四大分散。夭喪殞沒。修行人為此夭
喪。不能續延慧命。故云死魔。四天魔。此魔即欲
界第六天。若人勤修勝善。欲超三界生死。而此天
魔為作障礙種種擾亂之事。令修行人。不能成就
出世善根。故云天魔。
四勝義諦准成唯識論。一世間勝義。謂於世間
五蘊虗妄之法。而說真如勝妙之義也。二道理
勝義。謂聲聞觀苦集滅道之理。即是勝妙之義也。
三證得勝義。謂聲聞證得二空真如之理。即是
勝妙之義也。四勝義勝義。謂一真法界之理。唯
有諸佛盡知盡證。乃勝義中之最勝義也。
祐神助也。
沃音屋。肥也。
壤柔土無塊也。
典主也。
悅租也。
蟄沈入聲。虫藏也。
忉利天梵語忉利。此云三十三。智論云。昔有婆
羅門。姓憍尸迦。與知友三十二人。共修福德。命終
皆生須彌山頂。憍尸迦為天主。名帝釋。三十二人
為輔臣。周圍列居。而帝釋獨處其中。
瘖瘂謂有口不能言也。
長者十德出翻譯集。一貴姓。謂勳戚尊貴。世稱
閥閱之族。閥音伐。史記云。明其等曰閥。積其功曰
閱。二位高。謂居卿相台輔。為百僚之首。三大
富。謂寶貨豐饒。所須具足。四威德。謂威嚴厚重。
人所敬畏。五智深。謂智慮深遠。越格超羣。所謀
皆當。六年耆。謂齒高望重。為物儀表。人所尊仰。
七行淨。謂持心律己。廉公潔白。所行如言。皆無
瑕玷。八禮備。謂威儀庠序。世所式瞻。九上歎。
謂才德兼備。言行可則。為在上者。所喜歎服。十
下歸。謂謙以處己。寬以御眾。為在下者。所仰歸向。
坯音丕。未燒陶瓦。
<pb n="418"/>
嬰音英。繫也。
五欲一財欲。即世間一切資財也。謂人以財物
為養己之資。故致貪求戀著不捨。二色欲。即世
間青黃赤白男女等色也。謂人以色欲悅情適意。
故致貪求戀著。不能出離三界。三飲食欲。即世
間餚饍眾味也。謂人必假飲食。資生活命。故致貪
求。樂著無厭。四名欲。名即世間之聲名也。謂人
因聲名。能顯親榮已。故致貪求樂著。而不知止。
五睡眠欲。即情識昏昧。而睡眠也。謂人之睡眠亦
有時節。若怠惰放縱。樂著無厭。是名睡眠欲。
三破謂破戒見威儀也。
媟嫚上音屑。下音慢。謂污也。
二死謂分斷變異二種生死也。
繫草昔有比丘。途次逢羣賊。得物而歸。恐彼比
丘洩露欲害。賊中有一人。知比丘法。即將比丘就
生草。以草繫其法衣。比丘守戒。寧至饑死。不傷於
草也。
鵝珠昔有比丘。乞食至一珠師家。珠師篤信。即
起取食。與比丘。有一赤珠落地。其家養一鵝。鵝見
赤珠。即吞入腹。後珠師將食。比丘視不見珠。謂比
丘偷取索之。比丘言。不取汝珠。彼怒痛打比丘垂
死。此比丘守戒故。寧死不言鵝吞。恐傷生命故。彼
珠師怒極。鵝在前遊。彼一脚搨死。比丘見鵝已死。
乃言。汝珠是此鵝吞爾。珠師割鵝得珠。求悔增信
也。
七有為福一興立佛圖僧房堂閣。二園果浴
池樹木清涼。三常施醫藥療救眾病。四作堅
牢船濟度人民。五安設橋梁過度羸弱。六近
道作井渴乏得飲。七造作圊廝施便利處。是為
七事布施。轉身得生梵天。受福報故。
革屣生曰革。熟曰韋。皮履也。
瘻音閭。曲脊也。
寢臥也。
景大也。
適音的。專主也。
十二類生一卵生。即魚鳥龜蛇之類。二胎生。
即人畜龍仙之類。三濕生。即含蠢蠕動之類。
四化生。即轉蛻飛行之類。五有色。即休咎精明
之類。六無色。即空散銷沉之類。七有想。即神
鬼精靈之類。八無想。即精神化為土木金石之
類。九非有色。即水母以蝦為目之類。謂水母本
無自類之色相。故曰非有色相。以水沫為身。以蝦
為目。故曰成色也。十非無色。即咒詛厭生之類。
咒詛亦呼召耳。厭即禱也。如蝦蟇以身附卵。然後
生長。非聲則壞。又如孔⿱少隹。雌者聞雄者鳴。即有娠
生雛。此等物類由厭禱而生也。十一非有想。即
蒲盧等異質相成之類。蒲慮者蜾蠃也。取青虫以
為己子。青虫非蒲盧之類。故曰非有想相。而能成
己之子。故成想也。十二非無想。即土梟等附塊
為兒。及破鏡鳥以毒樹果。抱為其子。子成父母。皆
遭其食之類。
劇音極。增也甚也。戲也。
三苦一苦苦。謂有漏五陰之身。性常逼迫名苦。
又與苦受相應。即苦上加苦。故名苦苦。二壞苦。
謂樂相壞時。苦相即至。名為壞苦。即樂極悲生是
也。三行苦行苦者。即有漏之法。四相遷流。常不
安隱也。
八苦謂生。老。病死。愛別。離怨。憎會。求不得。五陰
熾盛。八也。
澹然謂恬靜無為貌。
八背捨背謂違背。捨即捨棄。大智度論云。背此
淨潔五欲。捨此著心。故名背捨。修此觀故。發無漏
智慧。斷三界見思惑盡。證羅漢果。欲界色聲香味
<pb n="419"/>
觸。名麤弊五欲。色界無色界色等。名淨潔五欲也。
一內有色相外觀色。謂行人先觀自己色身相
狀。壞爛不淨。不可愛樂。一心靜定。更想皮肉脫落。
但見白骨有八色光明。八色光明者。謂見地色如
黃白淨地。見水色如淵中澄清之水。見火色如烟
薪清淨之火。見風色如無塵清風。見青色如金精
山。見黃色如薝蔔華。見赤色如春朝霞。見白色如
珂雪也。故云內有色相。又為欲界貪欲難斷。雖已
自觀。內色不淨故。須復以不淨觀。於他人之色。令
生厭惡。以求斷除。故云外觀色。此初背捨。位在初
禪天定。二內無色相外觀色。謂行人為入二禪。
已滅內身色相。故云內無色相。又為欲界貪欲難
斷故。猶觀外不淨之相。令生厭惡。以求斷除故。又
云外觀色。此即第二背捨。位在二禪天定。三淨
背捨身作證淨。即緣於淨相也。謂行人於第二背
捨。後除葉外色不淨之相。但於定中練習八色光
明。清淨皎潔。猶如妙寶之色。故云淨背捨。心既明
淨。樂漸增長。徧滿身中。悉皆怡悅。故云身作證。此
即第三背捨。位在三禪天定。四虗空處背捨。謂
行人於欲界。後已除棄自身不淨之色。初背捨。後
又除棄內身白骨之色。第二背捨後。又除棄外身
一切不淨之色。尚餘八種淨色皆依心住。若心捨
色。色即謝滅。一心緣空與空相應。即入無邊虗空
處定。故云虗空處背捨。此即第四背捨。位在四禪
天定。五識處背捨。謂行人若捨虗處。一心緣識
入定時。即觀此定。依五陰等悉皆無常苦空無我。
虗妄不實。心生厭背。而不受著。故云識處背捨。
六無所有處背捨。謂行人若捨識處。一心緣無所
有處。入定時即觀此定。依五陰等悉皆無常苦空
無我。虗妄不實。心生厭背。而不受著。故名無所有
處背捨。七非有想非無想處背捨。謂行人若捨
無所有處。一心緣非有想非無想。入定時即觀此
定。依五陰等悉皆無常苦空無我。虗妄不實。心生
厭背。而不受著。故名非有想非無想背捨。八滅
受想背捨。受即領納。想即思想。即五陰中受想二
心也。謂行人厭患。此心散亂。欲入定休息。故背滅
受想諸心。是名滅受想背捨。
八勝處謂修八背捨後。觀心純熟。轉變自在。若
淨若不淨。隨意能破也。初二勝處位在初禪。第三
第四勝處位在二禪。第五乃至第八勝處位在四
禪。三禪不立勝處者。以三禪天樂多心純。故不立
也。一內有色相。外觀色少。若好若醜。是名勝知勝
見。謂行人先觀自己色身相狀壞爛不淨。不可愛
樂。一心靜定。更想皮肉脫落。但見白骨有八色光
明。故云內有色相。又以觀道未增。若觀多色。恐難
攝持。故觀少色。是以自觀己身不淨。亦觀所愛之
人身亦不淨。故云外觀色少。若好若惡者。謂觀外
諸色。善業善果故名好。惡業惡果故名醜。或時繫
心一處。觀欲界中色。能生貪欲者。是淨色名為好。
能生瞋恚者。是不淨色名為醜。勝知勝見者。謂觀
心純熟。於好色中。心不貪愛。於醜色中。心不瞋恚
也。二內有色相。外觀色多。若好若醜。是名勝知
勝見。謂行人先觀自己色身相狀壞爛不淨。不可
愛樂。一心靜定。更想皮肉脫落。但見白骨有八色
光明。故云內有色相。觀於內身。色相既熟。則觀外
色。雖多亦無妨礙。所謂諦觀一死屍。至十百千萬
等死屍若觀一肨脹時。悉見一切肨脹。乃至壞爛
青瘀剝落。亦復如是。故云外觀色多。若好若醜。勝
知勝見如上。三內無色相。外觀色少。若好若醜。
勝知勝見。謂行人入二禪已。滅內心色相。故云內
無色相。又以觀道未增。若觀多色。恐難攝持。故觀
少色。是以自觀己身不淨。亦觀所愛之人。身亦不
淨故云外觀色少。若好若醜。勝知勝見如上。四
<pb n="420"/>
內無色相。外觀色多。若好若醜。勝知勝見。謂行人
入二禪已。滅內身色相。故云內無色相。觀內身。色
相既無。則外色相雖多。亦無妨礙。餘同上二中無
異。葢行人為欲界煩惱難破故。於第二禪中。重修
第三第四勝處。滅欲界煩惱。令無遺餘。亦令觀道
增進。牢固不失。工夫轉勝也。五青勝處。謂行人
觀青色照耀。勝於背捨。八色光明中所見青相。不
起法愛。故名勝處。六黃勝處。謂行人觀黃色照
耀。勝於背捨。八色光明中所見黃相。亦不起法愛。
故名勝處。七赤勝處。及八白勝處。此二如上青
黃勝處釋。

<sarticle>曇無德部四分律刪補隨機羯磨卷第五</sarticle>

唐京兆崇義寺沙門　道宣　撰集
金陵華山後學比丘　讀體　續釋
●諸戒受法篇第三之二
○比丘受戒法
佛言。善來比丘。破結使比丘。三語比丘。邊地持律
五人受戒比丘。第五中國十人受戒比丘。上列五
受。並正律文。善來三語。唯局佛在。餘三通於滅後
也。
釋　善來比丘者。按母論云。佛初遊波羅柰國。至
鹿野苑。為阿若憍陳如等五人。三轉法輪。陳如等
見法證法。深解法性。具儀禮佛白言。世尊。唯願聽
我出家修於梵行。世尊告言。善來比丘。聽汝於我
法中。修於梵行。盡於苦際。此憍陳如即得出家。即
得具足戒。世尊言已。身上所著婆羅門服乃至鬚
髮即皆墮落。沙門法服自然在身。威儀庠序手執
應器。如二十年學法者。如是等千二百五十人。皆
豪貴巨富。本是外道。佛出世已。受語時至。皆來詣
佛。欲求出家。其最後者。名須䟦羅。如此人等俱是
善來比丘。其所得果俱是無漏。最後身者。何以故。
如來自神口所說故。爾餘人邊不能得也。破結
使比丘者。亦名上受具。准母論云。如有一人。盡一
切漏。未滿二十。已受具足。即於比丘法中而生疑
心。同住比丘知其生疑。往白世尊。佛語漏盡比丘。
汝數胎中年乃至閏月。皆數滿否。答言不滿。佛即
問諸比丘。此比丘得阿羅漢耶。諸比丘白佛。得阿
羅漢。佛言。此是上受具也。若詳明破結使者。結謂
結縛。由塵發知。因根有見。根境對待。貪著結縛。繫
於三界生死。不能脫離也。使謂十使。煩惱分五利
五鈍。五利者。一身見。謂眾生於五蘊法中。妄計為
身故。二邊見。謂於身見中。或斷或常各執一邊故。
三邪見。謂邪心取理。撥無因果。斷滅一切善根故。
四見取。謂於非真勝法中。謬計涅槃。心生取著。於
邪見中生正故。五戒禁取。謂諸外道於非戒中。謬
計為戒。如持牛狗戒等。以為真戒。取以進修故。此
五種妄惑動念即生。造次恒有故。名利使也。五鈍
者。一貪。謂貪著世間五欲。恣縱心情。引取無厭足
故。二瞋。謂於逆情境上。起諸瞋恚忿怒。惱亂自他
故。三癡。謂迷心緣境。於一切法不能明了故。四慢。
謂自恃種姓富貴有德有才。輕蔑於他故。五疑。謂
迷心乖理。於諸法猶豫不決。不能通達故。此五種
惑由推前五利而生。對利說鈍故。此十通名使者。
使以驅役為義。能驅役眾生心神。流轉三界故。通
受使名也。准三界。開為八十八使。以苦集滅道攝
之。謂苦下具一切成三十。集滅各除三。除身邊戒
禁取。各具七成四十二。連前苦下三十。共七十二。
道除於二見。除去身邊。各具八成二十四。連前共
九十六。上界不行瞋。又於色界無色界除瞋惑八。
止有八十八使也。若斷此三界八十八品見惑盡。
即得初果須陀洹。華言入流。又云預流。謂此人預
<pb n="421"/>
入聖道法流也。又三界九地。每地有九品。微細思
惑。其欲界上上品要二生斷。上中品上下品共要
二生斷。謂獨也。二共也。二中上品要一生斷。中中
品中下品共要一生斷。謂獨也。一共也。一若斷此
欲界六品思惑盡。即得二果斯陀含。華言一來。謂
此人欲界九品思惑中。斷前六品盡。後三品猶在。
須更來欲界。一番受生也。下上品要半生斷。下中
品下下品共要半生斷。謂獨也。半共也。半若斷此
欲界下三品思惑盡。即得三果阿那含。華言不來。
謂此人斷欲界後三品盡。更不來欲界受生也。上
二界共八地。有七十二品思惑。若斷盡。得四果阿
羅漢華言無學。謂此人斷色無色界思惑盡。四智
已圓。已出三界。已證涅槃。無法可學也。此約漸斷
而言。若是利根。則三界見思一斷頓斷。不須欲界
往返七生。故云破結使比丘也。三語比丘者。於
集法緣成篇對首羯磨中已明。邊地持律五人
受戒比丘者。按皮革揵度云。大迦栴延尊者居阿
槃提國。彼有億耳。受優婆塞戒已。後乞出家受具。
此國少比丘。為僧數難滿。二年乃得。後以此因緣
白佛。佛言。自今已去。聽邊國五人受具足戒。中
國十人受戒比丘者。即下授法是也。然上所列五
種受具。並同諸部正文。其善來是佛神口所召三
語。為僧初出教化。此二唯局佛在世時。餘三則通
於佛滅度後。今總列五種者。俾知始末。而名同受
別故也。
○授比丘戒緣
戒是生死舟航。正法根本。必須緣集。相應有違。雖
授不得。今解二種羯磨。具足五緣方成。
釋　此文將出授具之法。先示戒德難思功愈眾
行。令曉緣集。詳揀壞成。也戒是生死舟航者。良以
一切眾生輪迴六道。生死無休。謂之沉淪苦海。若
受持具戒。依戒精修。能證涅槃。謂之得到彼岸故。
廣律頌云。譬如人渡河。用手及浮囊。雖深
無沒憂。便能到彼岸。如是佛弟子。修行禁
戒本。終不迴邪流。沉溺生死海。故云戒是
生死舟航也。正法根本者。謂如來滅後。時臨末運
大道將隱。微言且絕。斯際唯戒匡維持續慧命。遺
教經云。汝等比丘於我滅後。當尊重珍敬波羅提
木叉。此則是汝等大師。如我住世。而無有異。故云
戒是正法根本也。必須緣集相應有違雖授不得
者。謂三如可以臨壇。七非切勿授受也。二種羯磨
者。即法中二部授具羯磨。具足五緣方成者。是句
總標。下文別釋。
一能受之人。有五種。一是人道故。律云。天子阿修
羅非人畜生不得戒故。論云。三歸五戒唯人有。餘
道所無。
釋　初句就五緣中。別標其一。以明能受之人復
有五種。一者六道眾生。唯是人道堪受。謂受具入
僧。見聞起信。為世福田。化利令欣。設無種族。不從
親生。此則有異人倫。興俗疑畏。難堪弘道。無益法
門。故引律論證明也。若准論文云。天龍鬼神若受
五眾戒。大小不得。盡得受三歸。今云三歸五戒餘
道無者。是以出家五眾歸戒遮之。就聲聞乘而言。
住世僧寶也。若大乘戒則宗義復別。不在斯例。
二者諸根具足。律云。若狂若聾若瘂。身相不具。百
遮等人一切能污辱眾僧者。皆不得故。
釋　諸根具足者。謂人相非虧。六無殘闕。上云唯
人得受。是對餘道聽允。此謂人中猶含遮難。理須
揀擇。葢玉有瑕。非良璧。材若樗非棟梁。故引律證。
狂者自心不能審其得失。聾者師前聽授。莫知秉
宣。瘂者心雖明了。領奉難言。身相不具百遮等人。
廣如受戒揵度中說緣由。世俗譏嫌。有辱僧倫。故
制直至。今時受具咸遵。縱能發最上心。唯於大乘
<pb n="422"/>
戒中。乃可收之。比丘戒中無聽雜糅。
三身器清淨。薩婆多云。先受五戒八戒。曾破重者。
更受十戒不得故。律云。先受戒破於重戒。還來受
者。名邊罪難。又白衣沙彌造諸重業。並十三難攝
故。
釋　身器者。以父母之生身。為載道之法器。謂清
淨妙戒。必須清淨身心。方能領受。若是破穢之器。
不能盛載。上選外相。此簡內器故。先引論以明破
諸戒之根本。重樓絕登。次復引律。以明破比丘之
性重。元體難發。又若白衣時。及沙彌時。所造諸重
業。制不容受者。並攝十三重難。如正法中二處嚴
詰者是也。
四出家相具。律云。應剃髮著袈裟。與出家人同。若
著俗服外道服。眾莊嚴具。裸形等。不名受具故。
釋　出家相具者。揀非類俗。若緇素不分。則法道
滅矣。故引律制云。雖始出家方求進具。必要剃除
鬚髮。身著袈裟。與久出家修梵人同。不得有異。此
謂毀其形好。應法服故。著俗服者。西域居家皆用
白㲲。覆肩纏頸。繞身而下。外道服者。謂以輭草樹
葉鳥羽獸毛及皮等作衣。眾莊嚴具者。謂耳鐶手
鐲項圈臂釧等。彼國男女以此莊嚴也。裸形者。謂
赤體無衣披覆故。佛言。如是等人不名受具。此亦
因世譏呵。故禁不聽。
五得少分法。律云。不與沙彌戒而受具戒。眾僧得
罪故。
釋　此謂受者。至誠無疑。故成受具。紊制躐等。過
責師家。准律十僧。皆犯越毗尼罪。
第二所對有七。一結界成就。以結界不成。羯磨無
所依故。
釋　已上但明能受之人。此明所對有七內復兼
三。一者謂界為所依。一切僧法為能依。若所依不
成就。則一切能依皆不成就故。律云。若大界眾有
不同意者。聽界外別結小界授戒。為令羯磨有所
依託故。
二有能秉法。僧以白四聖教。非法眾者不合秉故。
釋　謂受具羯磨。是法王金口。自頒成善之法。須
一往持戒。知法者方能秉宣。若縱知羯磨。自不清
淨。難容白唱。猶宣天子之敕。豈用有過之臣哉。
三僧數滿足。非謂頭數滿十。毗尼母云。和尚二阿
闍黎並須如法。七僧為證。皆清淨明曉故。律云。若
無和尚。若十眾不滿。如不滿數中所明。皆不成就
故。
釋　此正明中國十人受具。然十中亦有遮聽。非
謂人數滿十而已。故引母論釋明。於三師云竝須
如法。於七證云皆清淨明曉。此乃譯文互兼。分則
語殊。合則義同。若非清淨明曉之人。於十師僧。一
無堪任。按增一揵度中。佛言。比丘成就五法。應授
人大戒。知威儀戒。知增淨行。知波羅提木叉。知白
知羯磨（反上五法不應授）。復有五法。應授人大戒。知犯。知
懺悔。知犯。已懺悔清淨。知白。知羯磨（反上五法不應授）。復
有五法應授。知有難法。知無難法。知白。知羯磨。滿
十歲（反上五法不應授）。豈但數滿。不知法者不聽。即是如
法臘不滿十。亦遮故。第二分受戒揵度云。若無和
尚。若十眾不滿。不名受具。如不滿數中所明者。謂
十誦中。睡眠亂語。憒閙壞心。如是等人不成受戒
足數。此文所以總結云。皆不成就故。嗟今或懸像
受具。禮過去僧為師。或遙請臨壇。以未面者作證。
味斯律檢。寧不思歟。
四界內盡集和合。律云。更無方便得別眾羯磨故。
釋　於作法時。先鳴槌集眾。僧中請師。次入戒場。
禮佛登壇。待眾出已。方秉羯磨。由請在大界。所以
集眾而授在戒場。所以羯磨場界非一。畔各有分。
葢遵斯制。故不索欲。若處無戒場。即在大界受具
<pb n="423"/>
者。准後差人問緣時。應先和僧索欲。不得例場。不
索欲也。
五有白四教法。毗尼母云。羯磨如法故。
釋　母論云。羯磨不成者。或言語不具。亦前後不
次第。說不明了。羯磨成者言語具足。前後次第說
亦明了。今云如法者。謂成也。
六資緣具足。律云。若無衣鉢。若借他衣鉢。竝非法
故。
釋　若論比丘資緣道具。應有六物隨身。謂三衣。
一鉢。尼師壇。漉水囊也。今始登壇乞戒唯衣鉢。是
其正緣全則聽受。闕則當遮。故律制授時。兩處嚴
審。四飜重詰。若無衣鉢形類白衣。僧相莫顯。若借
衣鉢受。已還主。仍同自無。邇來牢籠。新學私聽借。
已登壇公故。問而應事。沿習倍多。革非有幾。
七佛法時中。毗曇論云。若至法滅。一切結界受戒。
皆失沒故。
釋　此敘時慶慎也。佛法時中者。謂今雖未面覩
相好。親聞妙法。幸而能依律。結界受戒。為僧利生。
是名末運善住。正法佛後。豈攝難中。宜當慶慎。須
知遭際難逢也。准論。若至末法滅盡之時。欲求結
界受戒。皆不可得。由世無真僧。毗尼隱沒故。
第三發心乞戒。律云。若受戒人自不稱名。不稱和
尚名。教乞而不乞。若眠醉瞋恚。若無心受。皆不得
戒故。
釋　發心者。雖多生受熏。善因自具。非藉外緣。無
由感發。此以見聞為緣。見者謂自閱經教。信戒功
能。及見諸善知識。或幽居蘭。若清雅行豐。或法幢
高顯。弘化德重。以是見樂發心。聞者謂雖自不閱
教。及見他人。然聞讀誦講演。通讚持戒。為修行本。
以是聞樂發心。既發心已。依投明師。乞受戒法。於
正授受時。須自稱名。識師尊諱。一心諦受。如渴思
飲。若應言不言。教乞不乞。不識師名。不採法音。心
散神馳。念無正信者。皆不得戒。故引律證之。其眠
醉瞋恚。於前別眾義中明矣。
第四心境相應。或心不當境。或境不稱心。或心境
俱不相應。竝非法故。
釋　心境相應者。此以二義釋之。一唯內。二兼外。
唯內者。此心即第六散位。獨頭意識也。此識緣受
所引色。謂不對五根。緣五塵境。是緣五根受。過五
塵境也。所以將秉白四。感發戒體。和尚先為開導。
緣境發心。若開導明了。受者聞解已。所緣與開導。
無異戒體。同境徧周。是為心境相應。若開導之境
周徧。而能緣之心下劣。是為心不當境。若受者之
心廣大。而開導之境偏局。是為境不稱心。若受者
發心未真開導。不契機宜。是為心境俱不相應也。
兼外者。若壇儀整肅。作法精嚴。十師清淨可恭受
者。發心至誠。是為心境相應。若儀式草率。作法無
規。以不喜者。臨座為師。受戒人心存異念。是為心
不當境。境不稱心。若無心糅。入受眾作法。多違制
意。是為心境俱不相應。故總結云竝非法故。
第五事成究竟。始從請師。終於受竟。前後無違。得
名辦事。正授戒體。前具八法。
△初明請師法
律云弟子無師教授。故造作非法。佛言。當立和尚。
弟子看和尚。當如父母想。敬重相瞻視。又病比丘
無人看。故便置命終。佛言。當立弟子。應共相敬重
瞻視。便得正法久住。增益廣大。和尚看弟子。當如
兒想。
釋　此引受戒揵度。造作非法者。謂多犯威儀故。
教授者。謂自諳法律。威儀躬行。復能教誨後學。令
彼聞記於心。如教而行。故立和尚。以統攝之。弟子
者。梵語室灑。謂學在我後名弟。解從師生名子。古
以和尚弟子。稱云師資。謂師有匠成之能。學者具
<pb n="424"/>
資。稟之德資。則捨父從師。敬師如父。師之謙讓。處
資如弟。彼此敬重。互相瞻視。正法得以久住增益
廣大者。實由師資相攝。財法兩濟。日新業進。行久
德固。若師無率誘之心。資闕奉行之志。二彼相捨。
不互敬瞻。則妄流鄙境。欲令僧尊道重。廣大法門。
安可得爾。故先引緣。俾知制意也。
善見云。以初不請故。後便違教。佛制令請也。若依
本律。請法不在僧中。今依十誦僧祇。令受戒人先
入僧中。教使次第一一頭面禮僧足。然後請之。
釋　此引律明請。證法有據。今唯依科釋義。其加
儀登壇。須閱三壇傳戒正範。
當偏袒右肩。脫革屣。右膝著地。合掌教如是請言。
大德一心念。我（某甲）今請大德為和尚。願大德為我
作和尚。我依大德故。得受具足戒。慈愍故。
三說已。僧祇云。眾中請已。和尚應語。發彼喜心。律
本言。
可爾教授。汝清淨莫放逸。
依佛阿毗曇中。二阿闍黎亦有請師法。即准上文。
餘師義例。
釋　餘師義例者。謂律制七僧作證。而無請法。今
應准義例之。亦加請法也。而云受具足戒者。決定
論云。比丘具足戒。四分義攝。一受具足。謂白四羯
磨。以三羯磨通前單白。故名白四。二隨具足。謂從
他向後。隨一一戒。常持覆護。三護他心具足。謂比
丘一分威儀具足。名護他心。四具足守戒。謂於小
罪見畏不犯。若有犯者。悉皆發露。清淨其體也。
△二安受者所在
佛言。受戒之人不得在空隱沒。離見聞處。若在界
外。其和尚及足數人。亦不得在空。乃至界外。佛言。
當立受戒者。眼見耳不聞處立也。
釋　文中引律。前明揀人非。後明安所在。為單二
白四一切羯磨。非未受具者得聞。今諸師已入戒
場登壇。將秉單白。差屏教師。所以安沙彌立處。葢
有二義。一者且令遙瞻壇儀師範。欣增誠信故。二
者防恐問中有犯輕遮。仍是沙彌故。根本部云。教
其一心合掌。向眾虔誠而立也。
△三差人問緣
時有欲受戒者。將至界外。脫衣看稽留受戒事。佛
言。不應爾。自今已去。聽於先問十三難事。然後受
戒師。當問云。眾中誰能與（某甲）作教授師。若有者
答言。我（某甲）能。戒師應和。僧索欲已。白言。
釋　作此前方便答云。授具足戒羯磨。白言。
大德僧聽。彼（某甲）從和尚（某甲）求受具足戒。若僧時
到僧忍聽。（某甲）為教授師。白如是。
△四出眾問法
五分律云。應安慰言。汝莫恐懼。須臾持汝。著高勝
處等已。取某衣鉢。示語言。
釋　文云著高勝處等已。按彼律云。單白差教師
已。教師一問。和尚二問。阿闍黎至和尚所。具儀問
云。已度此人。未為作和尚。未弟子衣鉢具否。若言
已度已作已有衣鉢。應如是安慰。今唯取安慰之
語。餘竝略之。但云等已。所以略者。由今非佛世。乃
各從方來。衣鉢自備。已經乞請。若如彼律。問者言
事皆虗。反侮正制故。所言高勝處者。謂天人魔梵
婆羅門眾中。比丘僧最為第一。如是安慰者。令生
希有想。慶預僧倫故。取彼衣鉢示之者。為令知其
名相守持故。應言。
此是安陀會。此是[鬱-山+止]多羅僧。此是僧伽黎。薩婆多云。
此三衣名。九十六種外道所無。唯佛法中有。今故示
汝也。此是鉢多羅。十誦云。鉢是恒沙諸佛標誌也。此
衣鉢。是汝有不。（答言）是。
釋　衣鉢名相。三壇正範詳明。外道者。謂邪心見
理。發於邪智。不稟正教。故名外道。九十六種皆六
<pb n="425"/>
師之裔派。不越斷常二見。准輔行云。六師元祖。是
迦毗羅（此翻黃色）。支流分異。遂為六宗。一富蘭那迦葉。
此人邪見謂一切斷滅。無君臣父子忠孝之道。二
末伽黎。此人邪見。謂眾生苦樂不由自行而得。皆
是自然。三刪闍夜毗羅。此人邪見謂道不須求。八
萬劫滿自然得道。四阿耆多。此人邪見非因計因。
著麤弊衣。自拔其髮。以烟熏鼻。及五熱炙身。修諸
苦行為道。自謂今身併受諸苦。則後身常得樂也。
五迦羅鳩䭾。此人謂諸法亦有相亦無相。即邪見
也。六尼犍子。此人謂罪福苦樂本有定因。要當必
受。非道所能斷。如此計者。即是邪見也。鉢是恒沙
諸佛標誌者。按受戒揵度云。佛始成道。於菩提樹
下。跏趺而坐。七日不動。受解脫樂。有二賈客。車載
財寶。去菩提樹。不遠而過。樹神篤信佛。故與二賈
客宿為知識。欲令得度。往至彼所。教以密麨。奉獻
世尊。二人聞喜。如教禮奉。世尊作念。過去諸佛以
何受食。時四天王立佛左右。知佛所念。即往四方。
各取一石鉢。奉上世尊。白言。願以此鉢。受彼賈人
麨。世尊慈愍。以四鉢合成一鉢。受彼麨已。說法開
化。二人受二歸而去。准教中。釋迦世尊亦以衣鉢
授之。飲光尊者於雞足山入定。待彌勒佛出。故知
佛佛出世。皆以衣鉢而為標誌也。
諸部中亦即加受法者也（受法已明正範應語言。
善男子諦聽。今是至誠時。實語時。我今當問汝。汝隨
我問應答。若不實者。當言不實。若實言實。汝不犯邊
罪耶。（答）無（答言無者應語言）汝應不識此罪名。謂曾受佛戒
已。犯於四重。即是佛法海外人。故名邊罪。汝不有耶。
義決云。凡問難有無。意在相解。故中邊不相領解。
尚不成犯戒捨戒。今雖問而不識者。與不問無別。
律云。不成受戒故。以下類此可知之。
釋　謂此是十三難之初問。以下十二難問名已
復出義。更如此問之下竝略汝不有耶之句。類此
可知之。
汝不污比丘尼耶（答）無。僧祇律云。謂白衣時。污淨戒
尼梵行。
釋　准十誦云。若以婬污比丘尼。未受者不應受。
已受者應滅𢷤。若以身相觸比丘尼。未受者應受。
已受者不應滅擯。尼先自壞。後彼壞者。不名污尼。
攝邊罪中。
汝非賊住耶。（<bz>〔答〕</bz>）非。謂白衣沙彌時盜聽說戒羯磨。
同僧法事。
釋　准十誦云。若再三聽布薩。是人未受不聽受。
受已滅擯。若一布薩。或聽或不聽。未受聽受已。受
不應滅擯。然同布薩。謂盜僧臘。若同利養。謂盜僧
物。
汝不破內外道耶。（答）無。謂會作外道來受具足戒。後
復入外道。今又重來受具足戒者。
汝非黃門耶。（答）非。謂非生犍姤變半月自截等六種
者。
釋　生。謂人從生來。男根不具。名生不男。犍。謂人
以刀去男根。名犍不男。妒。謂男根似無。見他行婬。
因生妒心。遂感有根。名妒不男。變。謂能變現也。遇
男則變為女。遇女則變為男。名變不男。半。謂半月
能男。半月不能男。名半不男。自截者。亦犍不男。攝
由分自他。故云六。
汝非弑父耶。（答）無。汝非弑母耶。（答）無。
釋　弑者。以下殺上。乃大逆也。十誦律中。佛言。若
知是父母無有異想。不誤殺。未受不應受。已受應
滅擯。
汝非弑阿羅漢耶。（答）無。
釋　漏盡聖果為他害者。乃最後身必受之報。然
作此業者。未受不應受。已受應滅擯。緣興阿練。若
如律所明。
<pb n="426"/>
汝非破和合僧耶。（答）無。汝非惡心出佛身血耶。（答）
無。
僧祗云。此二難。佛滅度後。無佛久涅槃。依舊文問。
釋　破和合僧。即破僧倫也。薩婆多論云。破僧倫
下至九人。一人自稱作佛。界內界外盡破。但破俗
諦。僧唯在南洲。犯逆罪。偷蘭遮不可悔。此竝出佛
身血。皆調達於佛所。起惡心為也。今非佛世。故引
僧祇云云爾。
汝非是非人耶。（答）非。謂諸天鬼神等。變為人形。而受
戒者。
汝非畜生耶。（答）非。謂有龍畜。能變形為人而來。受戒
者。
汝非二形耶。（答）非。謂此身中具男女二根。正乖道器。
汝今有不。
應一一具解問已。若答無者。
汝今字誰。（答某甲）。和尚字誰。（答）上（某）下（某）。年歲
滿不。（答）滿。
此三事及十三難。竝須一一問答。以不具故不得
戒。
釋　前問十三。總屬重難。此三並下皆攝輕遮。今
以輕例重者。謂巳字年庚。此所必知和尚尊名。由
聞歸禮。斯三不諳。則至愚極矣。律制倍嚴。羯磨文
中牒顯此三。故例同重問也。
衣鉢具足不（答）具。父母聽汝不。（答）聽。汝非負債
人不。（答）無。汝非奴不。（答）非。汝非官人不。（答）非。
釋　若辭君親。已棄名爵負債主允。已得自由。事
無拘礙。並可容受。若反此應遮。
汝是丈夫不。（答）是。
律本云。年滿二十者。能耐寒熱風雨饑渴持戒一
食忍惡言及毒蟲十事。是丈夫相。
釋　律制十種逆境堪忍者。以表居丈夫之相。倘
受具有年。輙稱上座。而不禁過午。或三壇戒竟。即
勸任䬸。此則與律相違遠矣。其丈夫之名。位安在
哉。
僧祗云。二十已上七十已下有所堪能。是丈夫位。
得與受戒。若過若減。縱有所堪。及是應法而無所
堪者。並不得與受戒。
釋　僧祇律於度沙彌云。若過七十。能修習諸善
業得度。此云若過七十。若減七十。縱有所堪。不得
受戒。前許者。但令植出世因。僅持十戒而已。今復
遮者。謂力雖少健。記誦無能。恐入僧數。墮摩和羅
類也。及是應法。而無所堪者應法。謂年十四至二
十之沙彌輩是。
丈夫有如是病。癩（即疥癩）癰疽（六腑不利則生癰。五臟不利則生疽）白癩
（即大瘋病）乾痟（即渴勞病也）癲狂（謂失本心）。汝無如此諸病不。並
依有無具答。
釋　前於緣內。以明身相。不具百遮等人。一切污
辱眾僧者。皆不得受大戒。此間但問五病者。是以
後制總攝。前緣此遮。彼亦盡遮。准律云。時摩竭國
界有此五病人。求耆婆治。耆云。我唯醫王。及佛弟
子彼等思已。即出家受具。復就治之病。好罷道路。
逢耆婆問知其故。耆婆白佛。故有此最後五制也。
如我今問汝。僧中亦當如是問。如汝向者答我。僧中
亦當如是答（教授師應正理威儀已。便告言。待至僧中。召命當來。
△五白召入眾法
佛言。彼教授師問已。還來眾中。如常威儀相。去舒
手相。及處立。當作如是白言。
大德僧聽。彼（某甲）從和尚（某甲）求受具足戒。若僧時
到僧忍聽。我（<bz>〔某甲〕</bz>）已問竟。聽將來。白如是。
作此白已。應喚言。汝來來已。當為捉衣鉢。在戒師
前。右膝著地。合掌當教如是乞。
釋　喚來已為捉衣鉢者。此儀是律。受唯一人。今
時從開以三人一受衣。准他部受之。著身鉢。掛右
<pb n="427"/>
肩。非手自捧故。師但召來教乞爾。
△六明乞戒法
彼教授師如前教已（將受者登壇。於諸師前。長跪合掌）。應語言。計
乞戒法（計吉列切。音結）。汝應自陳。但以不解故。我教汝應
言。
大德僧聽。我（某甲）從和尚（某甲）求受具足戒。我（某甲）
今從眾僧。乞受具足戒。（某甲）為和尚。願僧慈愍故。拔
濟我。三乞已。教師復坐。
釋　時來多有依稀受具。教授問已。他引教乞。須
思教授非差。莫任他人。豈替稱名。斯則法犯。相似
人墮全非。既為人師。何惜倦勞。而干正制。
△七戒師和尚問法
釋　此科目標云。戒師和尚問法者。乃雙標單用
也。若問難羯磨。任在戒師。其開導發體。必依和尚。
若云和尚位尊。全不言者。何以謂從和尚乞受具
足戒耶。豈請啞羊僧。登壇而乞。木偶人為範。曾究
其由。為撰集弘戒法儀。始於輔化。意急流布。[朦-卄+((並-(前-刖))-一)]朧
主座者。謂和尚位尊。不須開言。作法秉白俱在闍
黎。如是莫過。暫時行用。遂以為恒。孰肯反之。
應作白言（戒師作白）。
大德僧聽。此（某甲）從和尚（某甲）求受具足戒。此（某甲）
今從眾僧。乞受具足戒。（某甲）為和尚。若僧時到僧忍
聽。我問諸難事。白如是。
△八正問法　應言
此安陀會。[鬱-山+止]多羅僧。僧伽黎。鉢多羅。此衣鉢。是汝有
不。（答言）是。又語言。
善男子諦聽。今是至誠時。實語時。今隨所問。汝當隨
實答。僧祇律云。汝若不實答。便欺誑諸天魔梵沙門
婆羅門諸天世人。亦欺誑如來及以眾僧。自得大罪
也。
釋　此引僧祇。先誡勸真實也。謂天見其隱。動念
即知。人見其顯。既作焉諱。若有答無。便欺諸天世
人。而諸天世人亦可欺佛。既天人不敢欺誑於佛。
其受者又豈可欺誑天人。若欺自得妄語罪也。
汝不犯邊罪耶。（答）無。汝不犯比丘尼耶。（答）無。汝
非賊心受戒耶。（答）非。汝非破內外道耶。（答）非。汝
非黃門耶。（答）非。汝非弑父耶。（答）無。汝非弑母耶
（答）。無。汝非弑阿羅漢耶。（答）無。汝非破和合僧耶
（答）。無。汝非惡心出佛身血耶。（答）無。汝非非人耶
（答）。非。汝非畜生耶。（答）非。汝非二形耶。（答）非。汝
字何等。（答）某甲。和尚字誰。（答）上（某）下（某）。年滿二
十未。（答）滿。衣鉢具足不。（答）具。父母聽汝不。（答）聽。
汝不負人債不。（答）無。汝非奴不。（答）非。汝非官
人不（答）非。汝是丈夫不。（答）是。丈夫有如是病癩
癰疽白癩乾痟癲狂病。汝今有如是病不。（答）無。
並依問已。有無具答。詞義相領。同前教授。
釋　先差屏問者。令師密驗身根。揀選全器。壇上
復審誥者。令眾僧察聽證盟可否。所以二處所問
之事。是一兩制之意不同。已上請師至此。明前具
八法竟。
○二正授戒體法
薩婆多毗婆沙云。凡欲受戒。先與說法。引導開解。
令於一切境上。起慈悲心。便得增上戒。應與彼言。
六道眾生多是戒障。唯人得受。猶含遮難。不必並
堪。汝無遮難。定得受戒。汝當依論文發增上心。所
謂救攝一切眾生。以法度彼。
釋　此明羯磨正授戒體。和尚須先准論開導也。
若開導不明。則授受未獲大益。良由眾生從無始
來。於一切境上。造諸惡業。而惡徧法界。故如來隨
造惡之境。制無邊之戒。欲令受戒者。以現前第六
識心之思業力用。運想法界一切情非情境。於此
境上。誓願斷惡修善。以法濟度眾生。斯謂之起慈
悲心。便得增上戒。若聞開導已。不能緣如是廣大
<pb n="428"/>
境。復不能發慈護。無損害念者。謂之下品心。但得
下品戒。然以心緣境時。而境從心現。其所現境非
有表色。即是一切塵境之體。亦即受戒之因。若未
聞開導。未緣想已前。此境於己無繫。一緣想已後。
此法界塵境體恒依自心。念念守護。刻刻不忘。是
故戒為能依心。是所依心法和合。不一不二。是名
正白四。授戒時感發無作之當體也。
又戒是諸善根本。能作三乘正因。又戒是佛法中
寶。餘道所無。又能護持佛正法久住。又羯磨威勢。
眾僧大力。能舉法界勝法。置汝身心中。汝當一心
諦受。
釋　此讚戒令增信敬也。初句謂以戒為本修因。
方能成就無漏功業故。次句謂戒是佛法中解脫
寶。一切外道所無故。第三句謂世有僧伽。嚴淨毗
尼。能令如來正法久住故。羯磨威勢者。謂依白四。
聖教能轉沙彌性體。成比丘性體故。眾僧大力者。
謂藉十僧戒功德力。乃克成就戒身故。末句總結。
而云舉置者。謂不聞開導。不知緣境。發心亦聞知。
已如法受持。永無遺忘。故云舉置身心中也。
戒師應作白言。
大德僧聽。此（某甲）從和尚（某甲）求受具足戒。此（某甲）
今從眾僧。乞受具足戒。（某甲）為和尚。（某甲）自說清淨。
無諸難事。年滿二十。三衣鉢具。若僧時到僧忍聽。僧
授（某甲）具足戒。（某甲）為和尚。白如是。
僧祇云。作白已。問僧成就不。乃至羯磨第一第二
第三亦如是。
釋　羯磨應成之制。諸部咸闕。若白唱已。不一一
問。成者則七僧臨壇。虗設證戒。以何為馮。故引僧
祇。以全原制也。
十誦云。羯磨受戒時。當一心聽。莫餘覺餘思惟。應
敬重。當正思惟。心心相憶念。應分別之違者。突吉
羅罪。
釋　復引十誦者。乃誡勉授受之人也。謂凡登壇
為師。座雖列十。願必是同。並須心存制典。念切利
生。息滅異緣。量度非是。庶不愧其所任爾。彼乞受
者。應澄神靜慮。內則發心緣境。外則諦聽羯磨。自
慶須臾。即入僧數。否則師干侮制。資罔勞形。二俱
無益。所以古壇儀中十師就座。將作法時。壇主先
白眾者。皆准此十誦之義也。已上單白。下正羯磨
云。
大德僧聽。此（某甲）從和尚（某甲）求受具足戒。此（某甲）
今從眾僧。乞受具足戒。（某甲）為和尚。（某甲）自說清淨。
無諸難事。年滿二十。三衣鉢具。僧今授（某甲）具足戒
（某甲）。為和尚。誰諸長老。忍僧與（某甲）授具足戒。（某甲）
為和尚者默然。誰不忍者說。是初羯磨（第二第三亦如上次第問
答。無違者得）。僧已忍與（某甲）授具足戒竟。（某甲）為和尚。僧
忍默然故。是事如是持。
善見論中及律並云。受具足已。和尚阿闍黎等為
當記。春夏冬時。某月某日。乃至量影等時。受具足
戒。
釋　凡三小眾出家受戒已。但論生年。若二部受
具入僧。後唯序夏臘。此出世禮。制不容紊。所以白
四竟。受具戒已。和尚阿闍黎等為彼新比丘言。當
令記識受戒年月日。時無忘以便座。次受施稱尊
作禮。西域國風。每歲三際。無秋。此方時令一年四
季分節。今准東土春夏秋冬月日誌之。量影者。復
於一日中。明受具時也。根本百一羯磨云。作法了
時。即應量影。苾芻足度。其影便過。佛言。應作商矩。
可取細籌。長二尺許折。一頭四指。竪置日中。度影
長短。謂曰商矩。一一商矩所量之影。皆悉名為一
人。此影長齊四指時。看自身影與身相似。若增減
准此應思量。影訖時應告彼云。汝在食前近圓。或
在食後影長爾許。若一指二指。一人半人二人三
<pb n="429"/>
人等。如其在夜。或是晝陰。即可准酌告之。謂是初
更夜半乃至天明等。若按本律云。和尚應語。和尚
不語者。阿闍黎等應語。如十僧中無一人語者。皆
得越毗尼罪。
○次說隨相法
時有比丘。受具足已。眾僧捨去。既不識犯。便造重
罪。佛言。自今已去。作羯磨已。當先與四波羅夷法。
釋　此引制緣。時受具已。師僧先去。彼有本二。去
此不遠。因勸作最後事故犯。眾生問。何故後來彼
具說之。眾僧訶擯彼云。汝何不先語我。我當避之。
以是因緣。佛制羯磨竟。即隨為說四重戒相。令知
持犯也。
善男子聽。如來至真等正覺。說四波羅夷法。若比丘
犯一一法。非沙門。非釋子。汝一切不得犯婬作不淨
行。若比丘犯不淨行。受婬欲法。乃至共畜生。非沙門。
非釋子。
爾時世尊與說譬喻。猶如有人截其頭。終不能還活。
比丘亦如是。犯波羅夷法已。不能還成比丘行。汝是
中盡形壽不得作。能持不。（<bz>〔答〕</bz>能持。
釋　此四重戒。犯相輕重。於止持中詳明。今但略
合法喻也。如來至真等正覺。如前三歸法所釋。而
云沙門釋子者。長阿含經云。佛言。有四姓出家。無
復本姓。但言沙門釋子。所以然者。生由我生。成由
法成。其猶四大河皆從阿耨泉出有四。一是釋子
非沙門。乃王種。二是沙門非釋子。乃婆羅門。三是
沙門是釋子。乃比丘。四非沙門非釋子。乃二賤姓
（文）。此土稱釋子。始自東晉安法師。受業佛圖澄。乃
謂師莫過佛。宜通稱釋子。後長阿含經至。相符。方
知安法師是印手菩薩示生也。若犯婬。喻猶有人
截其頭不能還活者。謂所具戒身。由白四發體而
生。故梵行清白。戒身增長。五分漸圓。果超諸漏。若
犯婬波羅夷法。戒身破壞。不能還成比丘梵行。猶
如人死不能還活。諸根敗壞不復增長。
一切不得盜。下至草葉。若比丘盜人五錢。若過五錢。
若自取教人取。若自破教人破。若自斫教人斫。若自
燒教人燒。若埋若壞色者。彼非沙門非釋子。譬如斷
多羅樹心。終不復更生長。比丘犯波羅夷法亦如是。
終不更成比丘行。汝是中盡形壽。不得作能持不。（<bz>〔答〕</bz>）
能持。
釋　若犯盜。譬如斷多羅樹心。終不復更生長者。
謂萬善根源。唯戒為本。若犯盜波羅夷法。終不更
成比丘梵行。如斷樹心。根本枯朽。一切枝葉華果
不復更生故。梵語貝多羅樹。此翻岸形。然此樹直
而且高。極高者長八九丈。西域記云。南印土國有
此樹林。其葉長廣。其色光潤。諸國書寫。莫不採取。
一切不得故斷眾生命。下至蟻子。若比丘故自手斷
人命。持刀與人教死。歎死。與人非藥。若墮胎。若厭禱
殺。自作方便。若教人作。非沙門非釋子。譬喻者。說言
猶如針鼻缺。不堪復用。比丘亦如是。犯波羅夷法。不
復成比丘行。汝是中盡形壽不得作。能持不。（<bz>〔答〕</bz>）能
持。
釋　若犯殺。喻如針鼻缺不堪復用者。針乃縫紩
要具。器雖微而用銳。能合散以成一。若犯殺波羅
夷法。不復成比丘梵行。功德法財盡皆散失。如針
鼻缺不堪復用。錦帛碎散不能紩一故。
一切不得妄語乃至戲笑。若比丘非真實。非己有。自
說言。我得上人法。得禪。得解脫。得定。得四空定。得須
陀洹果斯陀含果阿那含果阿羅漢果。天龍來。鬼神
來供養我。彼非沙門非釋子。譬喻說者。譬如大石破
為二分。終不可還合。比丘亦如是。犯此波羅夷法。不
可還成比丘行。汝是中盡形壽不得作。能持不。（<bz>〔答〕</bz>）
能持。
釋　若犯妄語。譬如大石破為二分終不可還合
<pb n="430"/>
者。謂石大完美。四覩奇觀。比丘戒淨。人天欽仰。若
犯妄語波羅夷法。不得還成比丘梵行。布薩羯磨
不共眾僧。如石兩分。破壞本質。失眾敬瞻。棄置不
盻故。然此四喻。因分對四重而言。故今各合四
法之名。其犯一重。與四喻無異。所以後文於比丘
尼八重。總以四喻明也。
○授四依法
時世饑儉。乞求難得。有外道輙自出家受戒。後僧
無食。便即休道。佛言。先與四依。然後受戒。復有外
道求僧出家。先與四依。彼即報言。我堪二依。若納
衣腐藥。不堪此二。便即休道。佛言。此外道大有所
失。自今已去。後受四依。
釋　此引受戒揵度。以明創制受之於先。隨開受
之於後。是故毗尼有一制二制。乃至多制者。非若
世人意識思惟。於事未決。反復再三。此是如來具
一切智。善知時機。隨順物情。或有事制後無礙者。
以一制為定。或有事制後有益者。以多制乃定。所
以持律者。須知制意。善閑開遮。自古諸大律師。凡
遇多制之條。莫不咸遵最後。即此羯磨。南山聖師
亦爾。或有捨隨開。而顯異執創制以成儀。斯與佛
諍。何益之有。根本部云。佛言。若預先說四依。後與
近圓者。得越法罪。故今崇古。不墮非法。應如是授
言。
善男子聽。如來至真等正覺。說四依法。比丘依此得
出家受具足戒。成比丘法。
釋　此總標。下分釋。葢出家受具。本為三業垢染。
冀蠲除以修梵行。故制四依。知足令熏習。以成聖
種。此四法名曰知足行。亦名聖種行。知足行者。謂
始受具人。於此四事。絕貪止望。不被境風所鼓。聖
種行者。謂兩乘進修。莫不依此四行為本。俱至聖
果。無疑故制。出家受具者。能依是法。得與出家。得
受具戒。得成比丘清白梵行也。若不能依律。不聽
受。下文一一授之。應語言。
比丘依糞掃衣。依此得出家。受具足戒。成比丘法。是
中盡形壽能持不。（<bz>〔答〕</bz>）能持。
若得長利檀越施衣割壞衣。得受。
釋　本部緣略。今引僧祇。時佛度千二百人已。內
中有歲比丘（謂受具有夏臘）。著好新淨染衣。往禮佛足。過
餘時。著垢膩衣。往禮佛足。佛知而故問云。汝先著
好衣到我所。今著衣破壞乃爾。答言。此故是新衣。
但歲久破壞。佛言。汝不能補治耶。答言能治。但無
物可補。汝不能巷內拾故弊衣淨浣染補耶。答言。
糞掃衣不淨。我甚惡之。佛語比丘云。止止。莫作是
語。糞掃衣少事易得。應淨無諸過。隨順沙門法服。
依是出家。受具足戒。成比丘法。佛故集僧制。此初
依也。糞掃衣者。謂世人所棄弊垢之衣。視同糞土。
掃除不用故。准毗尼增一法中。有十種糞掃衣。一
牛嚼衣。二鼠齧火。三衣燒衣。四月水衣（此四種。西域忌不吉。
所以棄之）。五塚間衣。六初虗衣（謂初被風吹。或鳥所[啣-止+山]。從虗空落下無主者）。
七神廟衣。八願衣（此二種謂世人祈祥遂願。或掛衣神廟。或置路途。任人取用者）。
九立王衣（謂立灌頂王。於四衢道。敷衣踏行。事畢即棄。而不用者）。十往還衣。
又有五種。謂火燒。水漬。鼠咬。牛嚼。妳母所棄。十
誦有五種。一有主衣道路棄。二無主衣糞掃處。三
往還衣河邊棄。四死人衣蟻穿破。五糞掃衣破碎
衣。智度論云。好衣因緣故。四方追逐。墮邪命中。
若受人好衣。則生親著。若不親著。檀越則恨。又好
衣是未得道者生貪著處。好衣因緣招致賊難。或
至奪命。如是等患故。受弊衣納衣法也。今准此法
中。初令盡形守持。決志斷絕貪好之念。後即隨緣
開聽許可。無望得己任受。但有攀謀。則違斯教。下
三依法亦爾。然此四法乃略抖擻。十二是廣。世尊
極讚頭陀行者。由彼封此開也。長利者。長去聲。多
餘也。若比丘真誠持戒。少事無求。則知識歸仰者
<pb n="431"/>
廣。所供四事愈多。故謂之長利。下皆准此。割壞者。
割謂割截。以成長短條相。壞謂浣染。以壞五大上
色。衣謂三衣臥具也。
比丘依乞食。比丘依是得出家。受具足戒。成比丘法。
是中盡形壽能持不。（<bz>〔答〕</bz>）能持。
若得長利。若僧差食。檀越若送食。月八日食。十五日
食。月初日食。若僧常食。檀越請食得受。
釋　乞食者。謂出家修行人。若無飲食。則身疲力
倦。命且不支。豈能進道。若得飲食資益於身。則心
安體健。乃可精修。故依乞食。清淨活命。以立梵德
也。然論乞食之法。一日止七家為限。寶雲經云。
比丘乞食。應分四分。一分奉同梵行者。謂凡乞食
時。必有同修行人。看守房舍。或有老病。不便行履
者。若得食歸時。則與一分奉之。令其飽滿。亦得安
心進道。一分與窮乞人。謂乞得食時。遇有窮苦
求乞之人。當起憐憫心。作自饑想。亦應分施。一分
與之。令其飽滿。勸彼修善。一分與諸鬼神。謂乞
得食時。以淨器盛貯一分。呪願加持。普施鬼神。令
其飽滿。出離苦趣。悉得解脫。一分自食。謂乞得
食時。除前三分之外。唯留一分。或多或少。則自食
已。安心行道。庶不虗受信施。以具二利也。若得
長利僧差食者。謂有檀越。請僧福田。隨差次赴供
也。檀越送食者。謂居家善信。或歸敬為師。或尊其
行德。送食伽藍。無勞分衛。月八日食十五日食月
初一日食者。此三日是西域每月一定大會設齋。
普請十方僧伽。如此土聖會道場。宜當往受。僧常
食者。謂招提僧物。同眾無私。請食者。謂檀越專意
特請。非普供眾僧也。除是因緣。須行乞食。
依樹下坐。比丘依此得出家。受具足戒。成比丘法。是
中盡形壽能持不。（<bz>〔答〕</bz>）能持。
若有長利。若別房。尖頭屋。小房。石室。兩房一戶得受。
釋　准僧祇律云。佛在舍衛。住祇園中。五日一按
行。見一比丘在樹下坐。作是語。沙門出家修梵行。
在樹下苦。晝則風吹日炙。夜則蚊蝱所螫。我不堪。
佛言。比丘。止止。莫作是語。樹下坐少事易得。無諸
過。隨順沙門法。依是出家。受具足戒。成比丘法。佛
故集僧制。此第三依也。然出家道業大略有二。一
者讀誦。二者禪思。欲期正定。須依樹下靜修長利。
而云別房者。謂不同眾居。獨止一室。尖頭屋者。乃
阿練若團瓢。以把茅葢頭也。小房者。謂內深一丈
九尺二寸。廣一丈一尺二寸。准作小房。羯磨可知。
石室者。謂起不礙頭。坐容轉側。兩房一戶者。揀非
為眾同住之大房也。
依腐爛藥。比丘依此得出家。受具足戒。成比丘法。是
中盡形壽能持不。（<bz>〔答〕</bz>）能持。
若得長利。酥油生酥蜜石蜜。得受。
釋　准僧祇云。佛在舍衛國祇樹園中。五日一按
行。見一比丘羸瘦痿黃。佛知故問。比丘汝氣力調
和不。答言。我病。氣力不調和。佛言。汝不能服隨病
藥隨病食耶。答言。我無藥直。復無施者。是故病苦。
佛言。汝不能服陳棄藥耶。答言。陳棄藥不淨。我不
能服。佛言。止止。莫作是說。陳棄藥少事易得。依此
出家。隨順沙門法。佛因集僧制。此第四依也。然此
酥等諸藥。對病療治之方。如第四衣藥篇所釋。向
下結勸。文分三節。
和尚應語云。
汝已受戒已。白四羯磨如法。成就得處所。和尚如法。
阿闍黎如法。眾僧具足滿。汝當善受教法。
釋　此文出受戒揵度中。今初明結勸受學也。汝
已受戒者。謂由汝是人中丈夫。諸根具足。身器清
淨。無有難遮。出家相具。衣鉢如法。先受十戒。今求
具戒。乞詞無錯。名號不忘。心境相應。運想周徧。諦
聽羯磨。念不餘覺。以此殊勝心故。得增上戒。皆仗
<pb n="432"/>
壇上師僧之大力也。成就得處所者。謂自今已去。
得與眾僧同集一處。羯磨誦戒。成滿數僧故。又比
丘為因。阿羅漢是果。若能持戒無染。梵行具足。直
趣涅槃。不漏三有。故云得處所。汝當生大慶幸。善
受教法。莫負好心。
應當勸化作福治塔。供養眾僧。
釋　此明轉化世俗也。謂汝今已入僧倫。為福田
相。更當謹慎持戒。威儀莫闕。令見聞生信。教化植
福。准福田經中。佛言。有七法廣施。名曰福田。行者
得福。即生梵天。一興立佛圖僧房堂閣。佛圖即浮
圖。謂塔也。二園果浴池樹木清凉。三常施醫藥療
救眾病。四作堅牢船濟度人民。五安設橋梁過度
羸弱。六近道作井渴乏得飲。七造圊廝施便利處。
是為七事得梵天福。今文但舉初。而攝其餘。律中
比丘教化檀越。皆令作此七福也。
和尚阿闍黎若一切如法教。不得違逆。應學問誦經
勤求方便。於佛法中。得須陀洹果斯陀含果阿那含
果阿羅漢果。汝始發心出家。功不唐捐。果報不絕。餘
所未知。當問和尚阿闍黎。
釋　此明勉學勸修也。一切如法教不得違逆者。
謂人生於世。孰不喜逸憚勞。厭繁思簡。境順則欣。
境逆則慼。習氣挽動。即發人我。磕著便生。此所謂
熱惱凡夫。非出家道品。汝今已獲近圓。居止同僧。
教必依師。僧行不得麤浮四儀。須合准繩。謙恭遜
德。為法忘軀。儻若俗態仍存。違逆師教。則道出非
法。俗懷侮慢。袈裟下失却人身。法門中一無所補。
是故今當學問毗尼。讀誦經典。從聞思修。勤求方
便。止作精潔。心白慧現。於佛法中得四道果。不被
結使縛留九有。汝始發心出家。其間功德。庶不虗
棄。所謂有如是因。感如是果。皆由善順師教。依律
行持。今於壇上。但此略教。餘所未知者。下壇之後。
一一請問和尚阿闍黎。及如法上座等。若聞而不
採。則負聖恩竝師諄教之婆心也。
佛言。當令受具戒者。在前而去。弟子當日三時問
訊和尚。朝中日暮當為和尚執作二事勞苦。不得
辭憚。一者修理房舍。二者補浣衣服。和尚一切如
法教。盡當奉行。違者如法治也。
釋　令受戒者在前而去。師僧十位。應在後而行。
弟子當日三時問訊和尚等者。此但略引侍和尚
法。廣如律藏第三十三卷末。若真誠受具體制敬
師者。請閱奉行。則深入孝名。為戒之旨也。此中
三單白。竝白四羯磨。皆為人故作。是屬私也。其
間非相。於前列受具五緣已明。故不再出。

毗尼作持續釋卷第五

音義
波羅柰國中印土境有河。名波羅柰。去其不遠。
造立王城。名江遶城。
鹿野苑波羅柰古國王養鹿之所。
憍陳如等五人佛初出家。入山修道。父王思念。
乃命陳如等五人。尋訪隨侍。及佛成道。因念五人
當先度脫。故在鹿苑。先調其根性。為說四諦之法。
而得解脫。是為初度五人也。一憍陳如。華言火器。
婆羅門種。由先世事火故。乃佛之舅氏也。二馬
勝。亦云馬師。乃佛之家族也。三小賢。乃佛之家
族也。四十力迦葉。亦佛之舅氏。非大迦葉。亦非
三迦葉也。五拘利太子。乃斛飯王之長子。即佛
之從弟也。
三轉法輪以苦集滅道四諦之法。三番而說。名
為三轉。世間車輪則有摧碾之用。佛之說法則能
摧碾眾生惑業。故名轉法輪。一示轉。示即指示。
如云此是苦。此是集。此是滅。此是道。是名示轉。
<pb n="433"/>
二勸轉。勸即勸勉也。如云此是苦汝應知。此是集
汝應斷。此是滅汝應證。此是道汝應修。是名勸轉。
三證轉。證驗也。謂引己所證以驗之也。如云此
是苦。我已知。不復更知。此是集。我已斷。不復更斷。
此是滅。我已證。不復更證。此是道。我已修。不復更
修。是名證轉。
篾木細枝也。
持牛狗等戒涅槃經中有六苦行外道。一自餓。
不進飲食。長忍饑虗。執此苦行。以為得果之因。
二投淵。寒投深淵。忍受凍苦。執此苦行。以為得果
之因。三赴火。常熱炙身。及熏鼻等。甘受熱苦。執
此苦行。以為得果之因。四自坐。常自裸形。不拘
寒暑。露地而坐。執此苦行。以為得果之因。五寂
默。於屍林塚間。以為住處。寂然不語。執此苦行。以
為得果之因。六牛狗。自謂前世從牛狗中來。即
持牛狗戒。食草噉污。唯望生天。執此苦行。以為得
果之因也。
猶豫猶獸名。多疑慮。每聞人聲。輙登木。久久無
人。然後下。須臾又上。如此非一。故不決曰猶豫。
四智已圓涅槃經云。羅漢四智。一我生已盡。謂
阿羅漢斷見思惑盡。不受三界生死。二梵行已
立。謂阿羅漢由戒定慧之行。成就得證。三所作
已辦。謂阿羅漢本求出離三界。修諸梵行。生死既
盡。梵行既立。故云所作已辦。四不受後有。謂阿
羅漢生死惑業既盡。更不受後世之身。故云不受
後有。
迦旃延華言不空。南天竺婆羅門種。善解論議。
於十大弟子中。故稱論議第一也。
預參頂也。
依稀謂彷彿不真也。
[朦-卄+((並-(前-刖))-一)]朧[朦-卄+((並-(前-刖))-一)]月將入。朧月將出。謂不明不暗之義也。
四姓西域四種人。妄計我從梵天而生。一婆羅
門。華言淨行。或在家或出家。世世相承。以道為業。
自計從梵天口生。是梵天苗裔。守道居貞。潔白其
操。故謂之淨行。二剎帝利。華言田主。為世間大
地之主。自計從梵天臍生。即王種。三毗舍。即商
賈。自計從梵天脇生。四首陀。即農人種。自計從
梵天脚生。是為四姓也。
四河一殑伽河。又名恒河。從阿耨達池東面銀
牛口流出。繞池一帀。入東南海。二信度河。從阿
耨達池南面金象口流出。繞池一帀。入西南海。
三縛芻河。從阿耨達池西面瑠璃馬口流出。繞池
一帀。入西北海。四徙多河。從阿耨達池北面水
精獅子口流出。繞池一帀。入東北海。或云潛流地
下。出積山。為中國之河源也。
紩音姪。縫也。
銳音位。利也。
齧音孽。噬也。
漬音恣。浸也。
妳音乃。乳母也。
蟻大者蚍蜉。小者蟻子。
螫音釋。虫行毒也。
樗音樞。
偶音耦。像也。木像曰木偶。土像曰土偶。
酌音灼。取善而行曰酌。又斟酌。
盻攀去聲。顧也。視也。
儉鉗上聲。歲歉也。
五日一按行世尊五日一按行。以五事利益故。
一聲聞弟子不著有為事不。二不著世俗言論
不。三不著睡眠不。四觀病比丘不。五年少
出家。見如來威儀庠序。起歡喜心。
蝱音萌。齧人飛虫。
慼音戚。憂也。
<pb n="434"/>
礚開去聲。
態音泰。意也。情也。嬌也。

<sarticle>曇無德部四分律刪補隨機羯磨卷第六</sarticle>

唐京兆崇義寺沙門　道宣　撰集
金陵華山後學比丘　讀體　續釋
●諸戒受法篇第三之三
○請依止師法
時有比丘。和尚命終。若休道。若決意出界外。以無
人教授故。種種破戒。作非威儀。佛言。聽有阿闍黎。
當共相奉敬瞻視。如和尚法。
釋　此法出受戒揵度。若新受具者。應恒依和尚。
順其教授。學持毗尼。由和尚命終永別。乃至決意。
出界不還。既失依止。故有諸過。佛聽有阿闍黎當
依止。阿闍黎看弟子如子想。弟子看阿闍黎如父
想。當共相奉敬瞻視。便得正法久住。增益廣大。故
云如和尚法也。
彼求依止者。當具修威儀。如是請云。
大德一心念。我（某甲）今求大德為依止。願大德。與我
作依止。我依大德住（三說已（彼受請已。應報言。可爾與汝依止。
汝莫放逸。
弟子當為執作二事。不得辭憚。請經問義。有所解。
至滿五歲。得離依止。若無所知。誦戒不利。盡形依
止。
釋　此明侍師之行自學之益。以定期限也。律云。
朝中日暮。當為師執二事勞苦。不得辭憚。一修理
房舍。二為補浣衣服。師如法所教事。盡當奉行。若
遣往方面周旋。不得辭勞假託因緣住。若辭勞者
如法治。准根本百一羯磨中。佛言。五法成就。五夏
已滿。得離依止。人間遊歷。五法者（前四同後師德）。第五於
別解脫經。善知通塞。及能誦持。優波離尊者問世
尊云。若滿四夏。五法成就。有滿五夏。未聞五法。得
離依止不。佛言不得。以五歲滿。成就五法。為定量
故。又問苾芻善明三藏。證會三明。已除三垢。纔三
夏亦須依止師不。佛言。不由未得已得。未證已
證。未悟已悟。得離依止。然由順所制事。要滿五夏
五法成就。得離依止。若生年八十。滿六十夏。於別
解脫經。未曾讀誦。不了其義。亦須依止老者。如無
老者。小者亦得。唯除禮拜。餘悉應作。此人名老小
苾芻也。
阿闍黎須具五德。知犯。知不犯。知輕。知重。滿十歲
方得攝他。若無此德。不依無過。和尚之德類此。
釋　此取和尚之德。以類畜依止者。如前乞度人
法中所明。其阿闍黎亦須乞畜眾法。如和尚法不
異也。必須有法有衣食。五德實具。方得攝濟弟子。
若五德有缺。二事不具者。不依止無過。若師德具。
請依止已。不得離宿。若離得罪。又准百一羯磨云。
不作歇心。更求依止。得停五夜。有部雜事云。若依
止師有心顧戀。門人無顧戀心。若門人有顧戀心。
依止師無心顧戀。若二俱有顧戀心。皆不失依止。
若二俱捨。名失依止。此一對首羯磨為法故作。
是屬私也。
非　一人非。德事不具。受請攝人等。二法非。乞
請並與。言詞不明等。三事非。聖前作法。威儀不
修等。後四非者。准知。
○與外道住法
續　此准白二羯磨綱目。今依受戒揵度續法。律
云。有一外道。善能論義。求僧出家。受具戒已。由信
不決。仍入外道。諸比丘以此因緣白佛。佛言。聽與
外道眾僧中四月共住。白二羯磨。以驗其信也。根
本百一云。請一苾芻。作鄔波䭾耶。於四月內。著鄔
波䭾耶衣。食僧常食。應問障法。若遍淨者應可攝
<pb n="435"/>
受。律云。先剃髮已。著袈裟。脫革屣。右膝著地。合掌
作是言。
大德僧聽。我（某甲）外道歸依佛。歸依法。歸依僧。我於
世尊所。求出家為道。世尊即是我如來至真等正覺
（如是三說）。
我（某甲）外道歸依佛法僧已。從如來出家學道。如來
即是我至真等正覺（如是三說）。
○次教受戒
釋　此受十戒同沙彌所持無異。故不重出。然中
不同者。沙彌受十戒。唯於二師前受。此在眾中。以
僧為證盟。故稱大德僧聽也。
佛言。彼外道受十戒已。應先至眾僧中。偏露右肩。
脫革屣。禮僧足已。右膝著地。合掌教作如是說。
釋　前受三歸十戒。雖云僧為證者。然僧未曾普
集。非秉僧法故。此乃白二羯磨。正行僧事。理當鳴
槌。集界內僧。彼和尚阿闍黎應將外道至僧中。先
教具修威儀。禮僧足已。令跪合掌。作如是說。
大德僧聽。我（某甲）外道。從眾僧乞四月共住。願僧慈
愍故。與我四月共住。
如是三說已。安彼外道。著眼見耳不聞處。眾中應
差堪能羯磨者。如上作白。
釋　此乃不現前羯磨也。羯磨者作前方便答云。
與外道四月共住羯磨。如上作白云。
大德僧聽。彼（某甲）外道。今從眾僧。乞四月共住。若僧
時到僧忍聽。與彼（某甲）外道。四月共住。白如是。
大德僧聽。彼（某甲）外道。從眾僧乞四月共住。僧今與
彼四月共住。誰諸長老。忍僧與彼四月共住者。默然。
誰不忍者說。眾僧已忍與彼外道四月共住竟。僧忍
默然故。是事如是持。
佛言。彼外道行共住竟。令諸比丘心喜悅。然後當
於眾僧中。受具足戒。白四羯磨。若彼外道。心故執
外道白衣法。不親近比丘。親外道。不隨順比丘。誦
習異論。若聞人說外道不好事。毀訾外道師教。便
起瞋恚。聞說佛法僧非法事。便踊躍歡喜。若有異
外道。及外道師來。讚歎外道事好。便歡喜踊躍。若
如是者。不令諸比丘喜悅。若反上者。是謂外道共
住。和調心意。令諸比丘喜悅也。
釋　此羯磨共住驗心為人故作。是屬私也。
非　一人非。受戒無僧。不安離聞等。二法非。詞
隱外道。乞秉不明等。餘非如常。
○尼眾授戒法
善見云。尼者女也。摩者母也。重尼故稱之。智度論
云。尼得無量律儀故。應次比丘後。佛以儀式不便
故。在沙彌後。
釋　西執通稱婦女為尼摩。今略去摩。以重女故。
但稱尼也。而引智論者。令知序戒也。若就戒之多
寡序位分者。則比丘前無初基。而尼亦闕進步。所
以為便二部儀式故。制尼在沙彌之後。若尼圓具。
亦從本部。小眾為始也。論云。尼得無量律儀者。據
本論文。尼受戒法。略則五百。廣則八萬。僧則略有
二百五十。廣亦同尼律儀。（文）律中僧列二百五十
戒。戒本具之。尼云五百。此疑今決。然以兩列定數。
略指為言。故諸部通截。不必定數。論其戒體。唯一
無作。約境明相。乃量塵沙。比丘僧且指二百五十。
以為持犯蹊徑。尼有三百四十八戒。可得指此而
為所防。但淨身心。莫究五百。
愛道經云。女人但惑色畜眾。知須臾事。故制依大
僧也。
釋　按彼經中。阿難白佛言。佛所說比丘尼法律。
亦自備足。莫不得度者。恐佛泥洹後。當復有女沙
門者。便可比丘尼作師不。佛言。長老。比丘尼戒法
具足可爾。雖爾當由比丘僧。若眾可得爾。一比丘
不肯。不得作沙門也。所以者何。女人多欲態。但欲
<pb n="436"/>
惑色。益畜弟子。亦不欲學問。但知須臾之事。是故
當須比丘也。（文）如經所說。葢為女人智淺多欲。情
易被色惑。唯喜姿容。增益徒眾。不察根器。堪學問
不。既無遠慮法門。但知俄頃之事。故制受具。當依
大僧稱量問難羯磨應成可品。
○授沙彌尼戒法
其畜眾羯磨剃髮法出家法。具如上僧中。唯加尼
字為異。
○授式叉摩那尼法
律本。諸尼輙度人。出家受戒。以不知戒相故。造作
非法。佛言。應與戒羯磨。十誦中。輙度妊身女人過
起。佛言。與二歲羯磨。可知有無。然六法淨心。二歲
淨身。
釋　梵語式叉摩那尼。此飜學法女。僧祇律云。式
叉摩那。在大尼下沙彌尼上坐。
○乞學戒言
佛。言聽十歲曾嫁（義在後釋）。及十八童女。欲二歲學戒
者。當詣僧中。偏露右肩。脫革屣。禮尼僧足。兩膝著
地。合掌教作乞言云。
大姊僧聽。我（某甲）沙彌尼。今從僧乞二歲學戒。（某甲）
尼為和尚。願僧與我二歲學戒。慈愍故。
三乞已。沙彌尼應往離聞處。著見處立。
釋　姊者。女兄也。而云大姊。是律語尊稱。猶言大
德也。若乞學戒時。應先集僧已。後方教乞。乞已令
沙彌尼。離聞立見處。合掌遙瞻。此是不現前羯磨
也。
○與學戒法
彼尼眾中羯磨者應言。
釋　准常式。先作前方便答云。與學戒羯磨。羯磨
者應言。
大姊僧聽。彼（某甲）沙彌尼。今從僧乞二歲學戒。（某甲）
尼為和尚。若僧時到僧忍聽。與（某甲）沙彌尼二歲學
戒。（某甲）尼為和尚。白如是。
大姊僧聽。彼（某甲）沙彌尼。從僧乞二歲學戒。（某甲）尼
為和尚。僧今與（某甲）沙彌尼二歲學戒。（某甲）尼為和
尚。誰諸大姊。忍僧與彼（某甲）沙彌尼二歲學戒。（某甲）
尼為和尚者默然。誰不忍者說。是初羯磨（第二第三亦如是說）。
僧已忍與（某甲）沙彌尼二歲學戒。（某甲）尼為和尚竟。
僧忍默然故。是事如是持。
○次說戒相法
佛言。應喚入眾。與說六法名字。
釋　加儀者。彼聞喚已。至僧中如常作禮。長跪合
掌尼和尚云。
（某甲）諦聽。如來無所著等正覺。說六法。不得犯不淨
行行婬欲法。若式叉摩那行婬欲法。非式叉摩那。非
釋種女。若與染汙心男子身相觸。缺戒。應更與戒。是
中盡形壽不得犯。能持不。（<bz>〔答〕</bz>）能持。
不得偷盜。乃至草葉。若式叉摩那取人五錢。若過五
錢。若自取。教人取。若自斫。教人斫。若燒。若埋。若壞色。
非式叉摩那。非釋種女。若取減五缺。錢戒。應更與戒。
是中盡形壽不得犯。能持不。（<bz>〔答〕</bz>）能持。
不得故斷眾生命。乃至蟻子。若式叉摩那故自手斷
人命。持刀與人教死。讚死。若與非藥。若墮胎。若厭禱
呪術。自作。教人作者。非式叉摩那。非釋種女。若斷畜
生命不能變化者命。缺戒。應更與戒。是中盡形壽不
得犯。能持不。（<bz>〔答〕</bz>）能持。
不得妄語。乃至戲笑。若式叉摩那不真實。非己有。自
稱得上人法。得禪。得解脫三昧正受。得須陀洹果斯
陀含果阿那含果阿羅漢果。天來龍來鬼神來供養
我。此非式叉摩那。非釋種女。若於眾中。故作妄語。缺
戒。應更與戒。是中盡形壽不得犯。能持不。（<bz>〔答〕</bz>）能持。
不得非時食。若式叉摩那非時食。缺戒。應更與戒。是
中盡形壽不得犯。能持不。（<bz>〔答〕</bz>）能持。
<pb n="437"/>
不得飲酒。若式叉摩那飲酒缺戒。應更與戒。是中盡
形壽不得犯。能持不。（<bz>〔答〕</bz>）能持。
佛言。式叉尼一切大尼戒應學。除自手取食授食
與他。此學法女具學三法。一學根本。即四重是。二
學六法。謂染心相觸。盜減五錢。斷畜生命。小妄語。
非時食。飲酒也。三學行法。謂大尼諸戒及威儀並
制學之。若犯根本戒法者應滅擯。若缺學法者更
與二年羯磨。若違行法。直犯佛教。即須懺悔。不壞
本所學六法。
釋　而云犯佛教者。謂犯越毗尼罪。乃重突吉羅
也。此一羯磨為人故作。是屬私也。六犯更與。未
受先學。有異諸受故。
非　一人非。童嫁減年。眾不和集等。二法非。宣
授不明。缺示三學等。餘非准前。
○授比丘尼戒
佛言。有八敬比丘尼。善來比丘尼。破結使比丘尼。
羯磨受中有遣信比丘尼。十歲曾嫁比丘尼。十八
童女。二歲學戒。二十眾比丘尼。邊方義立十眾比
丘尼。前二唯局佛世。後五通於像末。
釋　八敬比丘尼者。律云。佛在迦毗羅國。時摩訶
波闍波提（此飜大愛道）與五百釋種女。俱詣佛所禮足。
求度出家。佛止不聽。異時佛在舍衛祇園。時大愛
道聞知。與五百釋種女共自剃髮。被袈裟。在祇桓
門外立。步涉脚破。塵土坌身。悲乞流淚。阿難見已。
問其所由。啟白世尊。佛告阿難。且止。莫欲令女人
於佛法中出家受大戒。若出家受大戒。則令佛法
不久。譬如有長者家男少女多。則知其家衰微。又
如好稻田。而被霜雹。即時破壞。阿難復白佛言。摩
訶波闍波提於佛有大恩德。佛母命過。乳養世尊
長大。佛言。如是如是。我亦於彼有大恩。若有人因
他得知佛法僧。因他得歸三寶。受持五戒。知苦集
滅道。於此四諦。無有狐疑。若得須陀洹果。斷諸惡
趣。得決定入正道。如是種種恩。一一非四事可能
報。我出世令摩訶波闍波提知三寶。歸佛法僧。乃
至決定得入正道亦如是。阿難復白世尊。若女人
於佛法中。出家受大戒。歸須陀洹果。乃至阿羅漢
果者。願佛聽出家受大戒。阿難如是三請已。佛告
阿難。今為女人。制八敬法。盡形壽不可違。若能行
者。即是受戒。何等為八。一雖百歲比丘尼。見初受
戒比丘。應起迎逆禮拜。與敷淨座請令坐。第二比
丘尼不應罵詈比丘呵責。不應誹謗言破戒破見
破威儀。第三比丘尼不應為比丘作舉。作憶念。作
自言。不應遮他覓罪。遮說戒。遮自恣。比丘尼不應
呵比丘。比丘應呵比丘尼。第四式叉摩那學戒已
從比丘僧。乞受大戒。第五比丘尼犯僧殘罪。應在
二部僧中。半月行摩那埵。第六比丘尼半月從僧
乞教授。第七比丘尼不應在無比丘處夏安居。第
八比丘尼僧安居竟。應比丘僧中求三事。自恣見
聞疑。如是八法。一一應尊重恭敬讚歎。盡形壽不
可違。阿難依教傳宣。大愛道等一一頂受奉行。尼
部自斯建立。故云八敬比丘尼也。阿難於佛成道
十二年後。大目犍連方勸化出家。今阿難請佛度
尼。在出家二年間矣。善來比丘尼及破結使比
丘尼。此二同比丘授中。唯異尼也。羯磨受中有
遣信比丘尼者。按薩婆多論云。佛遣阿難。與大愛
道。八敬受具戒已。於十四年後。制白四受具。故云
羯磨受中。律云。時有舍夷拘黎諸比丘尼。將欲受
大戒者。詣僧伽藍。道路遇賊毀犯。比丘尼語諸比
丘。諸比丘白佛。佛聽遣使受具。此法准律續後。
十歲曾嫁比丘尼十八童女二歲學戒者。下正授
法是。二十眾比丘尼者。中國尼受具戒。二部僧
各十人。少一不得。授者治罪。下文二部羯磨自顯。
邊方義立十眾比丘尼者。邊國五人受具。緣起
<pb n="438"/>
比丘故開。尼居邊國。開聽亦爾。二部各減其半故
云邊方義立十眾比丘尼也。
○乞畜眾法
佛言。尼滿十二歲。欲度人者。應具修威儀。禮諸尼
僧足。如大僧法。三乞已。文同故不出。其度沙彌尼
式叉尼大戒尼。並須別乞。以年年度弟子犯罪故。
或捨畜眾法等故。
釋　准尼戒相。於一百七十八單墮法中。自一百
二十一度小年童女受具。乃至一百三十三乞授
具。愚癡不聽謗。共十二戒。皆緣非法授具所制。故
云以年年度弟子犯罪故。或捨畜眾等法故。是故
比丘尼若欲度沙彌尼式叉尼大戒尼。並須別別
乞法可也。
○與畜眾法
佛言。尼僧當觀此人堪能教授。二歲學戒。二事攝
取者。當與羯磨。文亦如上。若不堪教授攝取者。羯
磨非法也。
○正授戒前具八緣。一明請和尚。
佛言。若十歲曾嫁。二歲學戒。年滿十二。若十八童
女。二歲學戒。年滿二十者。應與受戒。具修威儀。教
言。
釋　十歲曾嫁者。本律云。小年曾嫁年十歲。二歲
學戒。年滿十二。應與受具足戒。薩婆多論云。男聽
年二十。因不耐寒苦十事。尼十二得者。為夫家所
使。任忍眾苦。加厭本事也。按一切有部百一云。若
是曾嫁女。生年十二應與六法。二年令學。若問障
遮時云。汝年滿十四未也。若是童女諸部皆以十
八歲為限。今附百一。以便應機無疑。例前十誦僧
祇。令受戒尼。先詣尼僧中。教使次第一一頭面禮
僧足。然後請之。當偏袒右肩。脫革屣。兩膝著地。合
掌教如是請言。
大姊一心念。我（某甲）求阿姨為和尚。願阿姨為我作
和尚。我依阿姨故。得受大戒。慈愍故。
三請已。答言可爾。乃至請二闍黎七證戒人亦爾
也。
釋　阿者謂大也。姨者母之姊妹也。此乃尼部中
最尊之稱。
△二佛言。當安受戒人。離聞著見處立。
釋　有部百一云。安已。教一心合掌。向眾[虔-文+ㄆ]誠而
立。意令渴仰。不起餘覺也。
△三差教師法
是中戒師應問言。誰能與（某甲）作教授師。有者答
言。我（某甲）能。應作白差如是言也。
釋　此中作前方便答等。一一准前。受比丘戒法
無異。
大姊僧聽。彼（某甲）從和尚尼（某甲）求受大戒。若僧時
到僧忍聽。（某甲）為教授師白如是。
△四教師出眾問法
當起禮尼僧足已。往受戒者所。語言。
妹此是安陀會。此[鬱-山+止]多羅僧。此僧伽黎。此僧祇支。此
覆肩衣。此鉢多羅。此衣鉢。是汝有不。（答言）是。
釋　百一中尼五衣者。第四厥蘇洛迦。即尼之下
裙長四肘寬二肘。兩頭縫合入中。抬上過臍後掩
繫以腰絛。第五僧脚⿰止奇（譯為掩腋襯衣）。長五肘寬二肘。用
掩肩腋。佛制恐汙三衣。先用通覆兩肩。然後於上
披法服。繞頸令急級⿰巾勾。紐於肩頭。其衣拘與衫⿰巾勾
相似。衣總覆身。元不露膊。雙手不出。斂在胸前。同
阿育王像。乃至敬禮三寶。及受食之儀。曾不許露
出胸膊肩。在寺時法皆如是。僧亦同此。然受食禮
敬之時。僧便露膊。五天皆然。本律以僧祇支謂裙。
更名覆肩衣。此方儀失雖久。然制法著用宜應知
之。
妹聽。今是真誠時。實語時。我今問汝。實當言實。不實
<pb n="439"/>
當言不實。汝不犯邊罪不。（<bz>〔答〕</bz>）無（<bz>〔若答無者應語言〕</bz>）汝應不
識此罪名。謂曾受五戒八戒十戒犯四重已。及受大
戒犯八重。已還俗訖。今重來者。名邊罪人。汝不有耶
（應答云）不犯。
下難遮。並准上問。以彼此不解者。非問答故。
汝犯淨行比丘不。（答）無。汝非賊心受戒不。（答）非
汝不破內外道不。（答）無。汝非黃門不。（答）非（女黃門五種。謂
螺筋鼓角脉也）。汝非弑父不。（答）無。汝非弑母不。（答）無
汝非弑阿羅漢不。（答）無。汝非破和合僧不。（答）無
汝非惡心出佛身血不。（答）無。汝非非人不。（答）非
汝非畜生不。（答）非。汝非二根不。（答）非。汝字何等
（答某甲）。和尚字誰。（答）上（某）下（某）。年歲滿不。（答）滿。
衣鉢具不。（答）具。父母夫主聽不。（答）聽（隨當時有者言之。不
得兩牒。若無言無）。汝不負債不。（答）無。汝非婢不。（答）非
汝是女人不。（答）是。女人有如是諸病。癲癰疽白癩
乾痟顛狂二形二道合道小。常漏大小便。涕唾常流
出。汝有如此病不。（答）無（並答言無者。又應告言）。如我向問汝事
僧中亦當如是問。如汝向者答我。眾僧中亦當如是
答。
△五喚入眾法
佛言。彼教授師問已。來至眾中。舒手相及處立已。
應作白召言。
大姊僧聽。彼（某甲）從和尚尼（某甲）求受大戒。若僧時
到僧忍聽。我已教授竟。聽使來。白如是。
即遙語言。汝來。來已為捉衣鉢。令入僧中也。
△六明乞戒法
當禮僧足。在戒師前。兩膝著地合掌。教師教乞言。
大姊僧聽。我（某甲）從和尚尼（某甲）求受大戒。我（某甲）
今從眾僧。乞受大戒。和尚尼（某甲）。願僧濟度我。慈愍
故（如是三乞）。
△七戒師白和尚法
彼戒師應白言。
大姊僧聽。此（某甲）從和尚尼（某甲）求受大戒。此（某甲）
今從眾僧。乞受大戒。和尚尼（某甲）。若僧時到僧忍聽。
我問諸難事。白如是。
△八對眾問法
彼戒師應問言。
汝諦聽。今是真誠時。我今問汝。有當言有。無當言無。
汝不犯邊罪耶。（答）無。汝不犯比丘耶。（答）無。汝非
賊心受戒耶。（答）非。汝非破內外道耶。（答）無。汝非
黃門耶。（答）非。汝不弑父耶。（答）無。汝不弑母耶。（答）
無。汝不弑阿羅漢耶。（答）無。汝不破和合僧耶。（答）
無。汝不惡心出佛身血耶。（答）無。汝非非人耶。（答）
非。汝非畜生耶。（答）非。汝非二形耶。（答）非。汝字
何等。（答某甲）。和尚字誰。（答）上（某）下（某）。年歲滿不
（答）。滿。衣鉢具不。（答）具。父母夫主聽汝不。（答）聽
汝不負人債不。（答）無。汝非婢不。（答）非。汝是女人
不。（答）是。女人有如是諸病。癩癰疽白癩乾痟顛狂。
二形二道合道小。常漏大小便。涕唾常流出。汝有如
是病不。（答）無。
○正授本法羯磨文
彼和尚當隨機示導。令發增上心。便具本法已。戒
師應白言。
大姊僧聽。此（某甲）從和尚尼（某甲）求受大戒。此（某甲）
今從眾僧。乞受大戒。和尚尼（某甲某甲）自說清淨。無
諸難事。年歲已滿。衣鉢具足。若僧到時僧忍聽。今與
（某甲）受大戒。和尚尼（某甲）。白如是。
釋　此間如前大僧受具中。准僧祇律。作白及羯
磨皆問答成就不。
大姊僧聽。此（某甲）從和尚尼（某甲）求受大戒。此（某甲）
今從眾僧乞受大戒。和尚尼（某甲某甲）自說清淨。無
諸難事。年歲已滿。衣鉢具足。僧今為（某甲）受大戒。和
尚尼（某甲）誰諸大姊。忍僧今為（某甲）受大戒。和尚尼
<pb n="440"/>
（某甲）者默然。誰不忍者說。是初羯磨（第二第三亦如是說）。僧已
忍。與（某甲）受大戒竟。和尚尼（某甲）。僧忍默然故。是事
如是持。
○本法尼往大僧中受戒法
五分律云。彼和尚阿闍黎復集十比丘尼僧。往比
丘僧中。在羯磨師前小遠。兩膝著地。乞受戒等。義
准尼僧。自結大界。護別眾過等。
釋　本律云。彼受戒者與比丘尼僧。俱至比丘僧
中。五分律云。復集十比丘尼僧。往比丘僧中。宣祖
研義。謂此准尼僧。自結大界。護別眾過等。本律云。
俱至比丘僧中者。謂盡界內尼僧同往。此則眾多
不應時機。恐譯筆之誤俱也。故引五分。為便事法。
今加儀以明復集。然理無默往。若作本法竟。或當
日或次朝鳴槌集界內尼僧。彼和尚尼應通白云。
世尊為我等。制八敬法。第四云。式叉摩那學戒已。
從比丘僧。乞受大戒。當尊重恭敬。盡形壽不可違。
今有某甲十歲曾嫁二歲學戒年滿十二（或年十二曾嫁
二歲學戒。年滿十四　或十八童女。二歲學戒。年滿二十）。遵律問難。羯磨本部
作法受竟。我等作法。十比丘尼將彼受具者。同至
大僧中。乞受大戒。大姊僧和合忍不。眾尼僧應齊
答言可爾。如是復集通白而往。故云義准尼僧自
結大界護別眾過也。文云等者。謂非特此律制。一
切僧法皆不得別眾故。此乃二十眾比丘尼受具
戒法。若邊方雖開減半。其復集同往。准此無異。
○請羯磨師法
律無正文。准前具有。應教言（所具禮儀並同前受）。
大德一心念。我（某甲）今請大德。為羯磨阿闍黎。願大
德。為我作羯磨阿闍黎。我依大德故。得受大戒。慈愍
故（三請已師應答言。可爾。
○乞受戒法
佛言。彼受戒者禮僧足。兩膝著地。合掌教乞言。
大德僧聽。我（某甲）從和尚尼（某甲）求受大戒。我（某甲）
今從大僧乞受大戒。和尚尼（某甲）。願僧拔濟我。慈愍
故。
三說已。尼教授師當復本座。
釋　當復本座者。理應加儀。尼眾統受戒者。到僧
中已。比丘應鳴槌集眾僧如前。僧中禮足。乞請羯
磨師畢。十眾大僧同十尼僧。至授戒所。禮敬畢。大
僧上座。尼僧列座。尼教授師教乞戒已。當復本座。
○戒師和尚問法
此中戒師應索欲問答訖。應如是白言。
大德僧聽。此（某甲）從和尚尼（某甲）求受大戒。此（某甲）
今從大僧乞受大戒。和尚尼（某甲）。若僧時到僧忍聽。
我問諸難事。白如是。
○正問遮難法
應安慰法如上已。便悟言。
釋　安慰法如上者。准前五分律云。族姓女。汝莫
恐怖。須臾間令汝得清淨大戒。成比丘尼入僧數
也。
汝諦聽。今是真誠時。我今問汝。有當言有。無當言無。
汝不犯邊罪耶。（答）無。汝不犯比丘耶。（答）無。汝非
賊心為道耶。（答）非。汝非壞二道耶。（答）非。汝非黃
門耶。（答）非。汝非弑父耶。（答）無。汝非弑母耶。（答）無。
汝非弑阿羅漢耶。（答）無。汝非破和合僧耶。（答）無。
汝非惡心出佛身血耶。（答）無。汝非非人耶。（答）非。
汝非畜生耶。（答）非。汝非二根耶。（答）非（並令識相分明顯答
以不解故。無由得戒也）。汝字何等。（答某甲）。和尚字誰。（答）上
（某）下（某）。年歲滿不。（答）滿。衣鉢具足不。（答）具。父
母夫主聽汝不。（答）聽。汝不負人債不。（答）無。汝非
婢不。（答）非。汝是女人不。（答）是。女人有如是諸病。
癩癰疽白癩乾痟顛狂。二根二道合道小。大小便涕
唾常出。汝無如是諸病不。（答）無。汝學戒未（即應答言）。已
學戒（復應問言）。清淨不（復重答言）。清淨（復應問餘尼言）（某甲）。已學戒未
<pb n="441"/>
（餘尼答言）。已學戒（重問言）。清淨未（餘尼答言）。清淨。
○正授戒體法
戒師應略說發戒方便。如大僧受戒中所說。以得
戒在大僧。理須知正法。羯磨云。
大德僧聽。此（某甲）從和尚尼（某甲）求受大戒。此（某甲）
今從大僧。乞受大戒。和尚尼（某甲某甲）。所說清淨。無
諸難事。年歲已滿。衣鉢具足已。學戒清淨。若僧時到
僧忍聽。僧今為（某甲）受大戒和尚尼（某甲）。白如是。
大德僧聽。此（某甲）從和尚尼（某甲）求受大戒。此（某甲）
今從大僧。乞受大戒。和尚尼（某甲）。（某甲）所說清淨。無
諸難事。年歲已滿。衣鉢具足。已學戒清淨。僧今為（某
甲）受大戒。和尚尼（某甲）。誰諸長老。忍僧與（某甲）受大
戒。和尚尼（某甲）者默然。誰不忍者說。是初羯磨（三說如上
問成就已應言。僧已忍為（某甲）受大戒竟。和尚尼（某甲）。僧忍
默然故。是事如是持。
受已亦如上為說。記春夏冬時節。示語言。
釋　所以本法羯磨但作方便。未示語時節者。非
正受具故。二部僧不滿二十眾故。
○次受戒相
族姓女聽。此是如來無所著等正覺。說八波羅夷法。
犯者非比丘尼。非釋種女。
釋　族姓女者。史記云。天子賜姓命氏。諸候命族。
族者氏之別名也。今文云。族姓女謂大族大姓家
之女。乃美稱之辭。
不得作不淨行行婬欲法。若比丘尼意樂作不淨行。
行婬欲法乃至共畜生。此非比丘尼。非釋種女。汝是
中盡形壽不得犯。能持不。（<bz>〔答〕</bz>能持。
不得盜乃至草葉。若比丘尼偷人五錢。若過五錢。若
自取教人取。若自斷教人斷。若自破教人破。若燒。若
埋。若壞色。彼非比丘尼。非釋種女。汝是中盡形壽不
得犯。能持不。（<bz>〔答〕</bz>）能持。
不得故斷眾生命乃至蟻子。若比丘尼故自手斷人
命。若持刀與人教死。讚死。若與非藥。若復墮人胎。厭
禱呪詛殺。若自作教人作。彼非比丘尼。非釋種女。汝
是中盡形壽不得犯。能持不。（<bz>〔答〕</bz>）能持。
不得妄語乃至戲笑。若比丘尼非真實。非己有。自稱
言我得上人法。我得禪。得解脫三昧正受。須陀洹果
斯陀含果阿那含果阿羅漢果。天來。龍來。鬼神來。供
養我。此非比丘尼。非釋種女。汝是中盡形壽不得犯。
能持不。（<bz>〔答〕</bz>）能持。
不得身相觸乃至共畜生。若比丘尼有染汙心。與染
汙心男子身相觸。從腋以下膝以上。若捺若摩。若牽
若推。若逆摩順摩。若舉若下。若捉若急捺。此非比丘
尼。非釋種女。汝是中盡形壽不得犯。能持不。（<bz>〔答〕</bz>）能
持。
不得犯八事乃至共畜生。若比丘尼受染污心男子
捉手捉衣。入屏處共立共語共行。身相近共期。犯此
八事。彼非比丘尼。非釋種女。犯八事故。汝是中盡形
壽不得犯。能持不。（<bz>〔答〕</bz>）能持。
釋　律云。彼此有染污心捉手乃至共行。以為樂。
以身相倚。一一偷蘭遮。於七事中。若不發露懺悔。
罪未除。若犯第八事共期者。即犯波羅夷。不共住。
不得覆藏他罪乃至突吉羅惡說。若比丘尼知他比
丘尼犯波羅夷罪。若不自舉。不白僧。若眾多人後於
異時。此比丘尼若罷道。若滅擯。若遮不共僧事。若入
外道。後便作是說。我先知有如是如是事。彼非比丘
尼。非釋種女。覆藏重罪故。汝是中盡形壽不得犯。能
持不。（<bz>〔答〕</bz>）能持。
不得隨舉比丘乃至守園人及沙彌。若比丘尼知比
丘為僧所舉。如法如律如佛所教。不隨順。不懺悔。僧
未與作共住而隨順。是比丘尼諫是比丘尼言。汝妹
知不。今僧舉此比丘。如法如律如佛所教。不隨順。不
懺悔。僧未與作共住。汝莫隨順。是比丘尼諫是比丘
<pb n="442"/>
尼時堅持不捨。是比丘尼當三諫。捨此事故。乃至三
諫捨者善。不捨者彼非比丘尼非釋種女。由隨舉故。
汝是中盡形壽不得犯。能持不。（<bz>〔答〕</bz>）能持。
五分律云。說八重已。總說四譬。應如是告言。
族姓女聽。如來無所著。已說八波羅夷。又說四種譬
喻。若犯八重。如斷人頭已不可復起。又如截多羅樹
心不更生長。又如針鼻缺不堪復用。又如析大石分
為二分不可還合。若比丘尼犯八重已。不得還成比
丘尼行。汝是中盡形壽不得犯。能持不。（<bz>〔答〕</bz>）能持。
○次說四依法（又應告言）
族姓女聽。如來無所著等正覺。說四依法。比丘尼依
此得出家。受大戒。成比丘尼法。
依糞掃衣得出家。受大戒。成比丘尼法。汝是中盡形
壽能持不。（<bz>〔答〕</bz>）能持。
若得長利檀越施衣割壞衣得受。
依乞食得出家。受大戒。成比丘尼法。汝是中盡形壽
能持不。（<bz>〔答〕</bz>）能持。
若得長利若僧差食。檀越送食。月八日食。十四日食。
十五日食。若月初日食。若眾僧常食。若檀越請食應
受。
依樹下坐。得出家。受大戒。成比丘尼法。汝是中盡形
壽能持不。（<bz>〔答〕</bz>）能持。
若得長利別房尖頭屋小房石室兩房一戶得受。
依腐爛藥。得出家。受大戒。成比丘尼法。汝是中盡形
壽能持不。（<bz>〔答〕</bz>）能持。
若得長利酥油生酥蜜石密應受。
釋　律中因比丘尼獨住阿蘭。若有難事起。佛已
遮不聽樹下坐。今仍依舊文。俾知四依也。此竝下
文略釋。皆准前比丘受具中。
汝已受大戒竟。白四羯磨如法成就。得處所。和尚如
法。阿闍黎如法。二部僧具足滿。汝當善受教法。應勸
化作福治塔。供養眾僧。若和尚阿闍黎。一切如法教
授。不得違逆。應學問誦經勤求方便。於佛法中。得須
陀洹果斯陀含果阿那含果阿羅漢果。汝始發心出
家。功不唐捐。果報不絕。餘所未知。當問和尚阿闍黎。
應令受戒人在前。餘尼在後而去也。
釋　前授比丘戒緣文云。今解二種羯磨。具足五
緣。方成此比丘尼。受大戒。乃第二種羯磨也。此
中羯磨皆為人作所屬。是私並明非相。俱准大僧。
受具無異。故不重出。第三諸戒受法篇竟。

毗尼作持續釋卷六

音義
憚壇去聲。勞也。
三明一宿命明。謂但知過去宿世受生之事。名
宿命通。復知宿世至百千萬生。如是姓名受苦受
樂等事。皆悉能知名宿命明。二天眼明。謂但見
死此生彼。名天眼通。復見我及眾生死時生時及
身口意所作善惡之業行。或生善道惡道。皆悉能
見名天眼明。三漏盡明。謂眾生因三界見思之
惑。墮落生死。故名為漏。唯阿羅漢斷見思盡。而得
神通。名漏盡通。復知漏盡已。後更不受於生死。名
漏盡明。
三垢即三毒能障自性。故名垢。
苾芻苾芻乃雪山香草也。有五種德。以喻比丘
亦具此德。故稱為苾芻。一體性柔輭。以喻比丘能
折伏身口意業之粗獷也。二引蔓旁布。以喻比
丘傳法度人延綿不絕。三馨香遠聞。以喻比丘
戒德芬馥為眾所聞。四能療疼痛。以喻比丘能
斷煩惱毒害之痛苦。五不背日光。以喻比丘正
見思惟。常向佛日而不背也。
坌焚上聲。塵＆CB18338;也。
<pb n="443"/>
鄔波䭾耶謂云親教師即和尚也。
階音皆。級也。
露膞下止演切。旃上聲。
捺難入聲。手按也。
⿰巾勾紐上音摳。衫⿰巾勾也。下音鈕。結會衫紐也。
詛阻去聲。以禍福之言。相要曰詛。
疼音滕。痛也。
狐疑上音乎。獸名。鼻尖尾大。善為妖魅。性婬多
疑。
腋音亦。左右肘脇之間曰腋。
膊音博。肩膊也。

<sarticle>曇無德部四分律刪補隨機羯磨卷第七</sarticle>

唐京兆崇義寺沙門　道宣　撰集
金陵華山後學比丘　讀體　續釋
●衣藥受淨篇第四
釋　衣身之章也。上曰衣衣隱也。下曰裳裳障也。
所以隱形自障蔽故。涅槃經云。三衣者。如世衣裳
障覆形體。大論云。釋子受持禁戒是其性。剃髮染
衣是其相。律中凡資身法服並臥具等總名衣也。
藥者治病之草。此土以草根木皮及五金八石等。
皆可為藥。西域多用酥油蜜等。治病為藥也。葢有
形之軀難免饑渴寒暑。不無四大相違故。律制僧
徒凡著用衣藥。俱有受淨之方。以表戒行也。故爾
類聚列於第四篇。此篇中共有二十法。總是但對
首及但心念二種羯磨。皆為事作。俱屬私也。下不
繁釋。
時諸比丘多畜衣服。佛言。當來善男子不忍寒苦。
畜三衣。足不得過。
釋　此先引制緣也。律云。時佛與千二百五十比
丘。遊行王舍城。見諸比丘。在途次行擔重擔衣。爾
時冬際天大寒。世尊著一衣。於露地坐。至初夜已
覺寒。又著一衣。中夜過已覺寒。又加一衣。不復寒
苦。世尊作念言。當來比丘不耐寒苦。著此三衣。足
以御之。我今為諸比丘。當制三衣。不得過也。大智
度論釋云。外道裸形無耻。白衣多貪重著。佛聖弟
子住於中道故。著三衣也。
僧祇云。三衣是沙門賢聖標幟故。
釋　此引律明衣之尊勝也。幟者幡也。立木繫帛
於上。曰標幟。以表殊勝故。今喻三衣凡聖同軌。表
顯道儀。是真沙門釋子乃至果位賢聖。莫不身著
法服。體具威儀。令生物敬。以異居塵。律云。三世如
來並著如是衣也。警訓云。世尊處世。深達物機。凡
所施為。必以威儀為主。葢謂身不離衣故。
薩婆多云。為五意故。障寒熱。除無慚愧。入聚落。在
道行生善。威儀清淨故。方制三衣。
釋　論謂一衣不能障寒熱。三衣足能障寒熱。安
樂無苦迫故。一衣不能障慚愧。三衣能障諸慚愧。
不令露形醜故。一衣不能入聚落。三衣隨身入村
落。能生他信敬故。一衣不能行途生善。三衣具足
在道行。能攝心生善故。一衣不能淨威儀。三衣能
更換。入眾令威儀清淨故。為此五意方制三衣也
律本云。不得以犯捨墮物及邪命得衣。作不成受。
若以錦衣五大上色。不得受。應染作袈裟色。
釋　此引律明衣體須淨方成受持也。犯捨墮物
者。謂犯畜長衣。若過十日。若過一月。衣未捨罪未
懺。此乃不淨財。不得作三衣受持。邪命得衣者。准
大智度論云。邪命有五。一詐現異相。謂諸比丘違
佛正教。於世俗人前詐現奇特之相。令其心生恭
敬而求利養。二自說功能。謂諸比丘以辯口利詞
抑人揚己。自逞功能。令所見者生敬信心而求利
養。三占相吉凶。謂諸比丘攻學異術。卜命相形。講
<pb n="444"/>
談吉凶而求利養。四高聲現威。謂諸比丘大語高
聲。詐現威儀。令人畏敬而求利養。五說所得利。以
動人心。謂諸比丘於彼得利。於此稱說。於此得利。
於彼稱說。令人動心而求利養。是為五種邪命。若
佛弟子宜慎誡之。又業疏云。但有邪心。有涉貪染。
為利賣法禮佛讀經斷食諸業。所獲贓賄。皆曰邪
命物。正乖佛化。故特制也。如經中說。比丘持糞掃
衣。就河所浣。諸天取汁用洗身自。不辭穢也。外道
持淨㲲。次後將洗。諸天遙遮勿污池也。由邪命得。
體不淨故。故云邪命得衣。作不成受。縱是檀越自
發施心。以諸錦帛。並五大上色衣財供養。雖順彼
心受之。應染作袈裟色。葢法衣順道。布服是恒流
俗所貪。故齊削也。袈裟者梵語。具云迦羅沙曳。此
翻不正色。章服儀云。袈裟之目。因於衣色。如經中
壞色衣。壞色者。謂以青黑木蘭三種色。而壞其五
大上色也。
聽以長二肘廣四肘衣。作安陀會。長三肘廣五肘
作[鬱-山+止]多羅僧。僧伽黎亦爾。五分云。肘量長短不定。
佛令隨身分量。律云。度身而衣故也。
釋　此引律明衣量也。以一尺八寸為一肘。則下
衣三尺六寸長竪量也。七尺二寸廣橫量也。中衣
竪量五尺四寸。橫量九尺。上衣亦爾。五分謂肘量
長短不定。聽隨自身量作衣。須知上衣不過踝骨。
下衣縮於中衣。中衣縮於上衣。如是次第掩之。乃
名如法。然人軀長短。由敬慢之業所招故。世尊先
制定量。令身長者。須遵後開度身。令軀短者得便。
否則衣體不稱。威儀失准故。律云。度身而衣故也。
若作新衣。一重作安陀會[鬱-山+止]多羅僧。二重作僧伽
黎若故衣者。三重作安陀會[鬱-山+止]多羅僧。四重作僧
伽黎若糞掃衣。隨意多作。
釋　此引律明衣財新故也。衣分厚薄者。三衣制
意。本為障寒。西域比丘除三衣及下裙。更無餘者
披著此方身衣。重重三衣。唯用單作。傳習已久。故
不能隨新故之財。造厚薄之衣。國風如是。唯生信
仰。而增慚愧爾。
應五條。不應六條。乃至應十九條。不應二十。若過
是條數亦應畜。應法稻田畦畔齊整。聽以刀截。成
沙門衣。不為怨賊所剝故。
釋　此引律明作衣之相也。衣揵度云。世尊出王
舍城。南方遊行。中道見有田畦畔齊整。告阿難。汝
見此田不。答言已見。復問阿難。汝能為諸比丘。作
如是衣不。答言能。阿難汝往王舍城。教諸比丘。作
如是衣。阿難還城教眾。作如是割截衣。世尊南方
遊行已還。見諸比丘多著割截衣。告阿難言。汝聦
明大智慧。我為略說。而能廣解義。過去未來諸佛
世尊弟子著如是衣。如我今日。刀截成沙門衣。不
為怨賊所劫。從今已去。聽諸比丘作割截衣。故有
此三衣條相之式。所以若作五條衣不應作六條。
作七條衣不應作八條。作九條衣不應作十條。乃
至十九條不應二十條。若過是條數亦應畜者。即
下三九大衣是。若以法喻言者。謂田畦貯水生長
禾苗。以養形命。衣相福田。潤以四利之水。增其三
善之苗。養以法身慧命也。
薩婆多云。從九條至十三條。下品大衣。二長一短。
從十五條至十九條。三長一短。從二十一條至二
十五絛。四長一短。名如法作。若互增減。成受持著
用得罪。
釋　此引論明僧伽黎。分上中下三品。開九衣者
為就衣財。省緣知足故。九條十一條十三條皆兩
長一短。名下品大衣。十五條十七條十九條皆三
長一短。名中品大衣。二十一條二十三條二十五
條皆四長一短。名上品大衣。所以長增而短少者。
為法服敬田。能利諸有。表聖增凡減也。
<pb n="445"/>
律云。應法四周有緣五條十隔。應自浣染舒張搌
治。裁縫大衣。中衣要割截。若少褋葉作。五納衣亦
爾。若下衣得襵葉。
釋　應自浣染搌治者。律制比丘不得使非親里
尼浣染打衣。故如法之服須四周有緣五條十隔
一長一短作下衣。若大中二衣先應度量其財。堪
割截條相。長短足者。善設少不足。不須割截。即就
此財作褋葉衣。褋者重也。謂別帖條相於上。五納
衣亦爾者。非謂衣有五聽。以五種糞掃衣。納作三
法服。足與不足。割截褋葉。亦如大中二衣故。若下
衣得襵葉者。謂襵合少許作葉。如衣襵也。雖聽褋
襵作葉。必須內通水道。周流無壅。於相交處。不得
俱縫。若縫塞者。非田畦相。以通水道也。
十誦云。若少減量作。若縵作。
釋　減量作者。莫過度身減縮一二寸爾。太減則
不稱體也。縵作者。梵語鉢吒。唐言縵條。即是一幅
氎。無田相衣。佛法至此一百八十七年。出家未識
割截。秪著此衣。
僧祇云。葉極廣齊四指。極狹如穬麥。律本云。應知
此長條此短條。此是葉。此是第一縫第二縫。此中
縫葉兩向。聽葉作鳥足縫。十誦云。要須却刺。前去
緣四指施鈎。後八指施紐。
釋　葉極廣齊四指者。如後文說淨中云。廣如來
四指長八指足。可作大衣。條相飛邊隨意。若衣財
少飛邊。極狹如穬麥。形僅可四。五分律本詳分此
長條乃至葉兩向者。恐割截零星。縫時條錯。不應
法故。鳥足縫者。鳥足前後有指。謂一前刺復一後
刺。又一前刺不得。一順長縫俗。謂鈎針縫是也。十
誦云。却刺者。却謂退後。亦同鳥足縫故。去緣四指。
施鈎謂胸前之緣下四寸後八指。施紐謂從右腋
後繞左肩。上下緣八寸。此准常人指言也。
薩婆多云。三衣破但緣不斷。不失受持。
釋　謂比丘三衣中有年久損壞。不任修補者。但
四周之緣未斷。亦不失受持。此為少知識。難辦權
開。設有所望得財。豈可容緩。
三千威儀云。令帖四角。律本令褋障垢膩處。若衣
壞隨孔大小方圓補。及如二指大。
釋　令帖四角者。制取堅用。今訛謂四天王也。褋
垢膩處者。謂衣財有餘。褋肩及背緣之處。護衣令
潔。免致汗污。若三衣少有損破。不得便棄。更求好
者。應隨孔大小方圓補治。及如二指大亦應補。准
佛指四寸大。常人指二寸大。制令補者。此有二意。
一對治貪愛之心故。一增益檀施之福故。
十誦云。護三衣如自皮。著大衣者。不得摙上石草
木雜使。若不持三衣入聚落。犯罪。
釋　三衣喻如自皮者。令生護愛之心故。摙者。般
運負擔也。大衣者。凡說法利生。入里乞食。降伏外
道時方著。豈可披著尊服而為雜使。故制不宜。釋
子沙門內稟禁戒。外著袈裟。入市雜俗。緇白須分。
若不持三衣。則體失僧儀。無所表矣。故犯罪結捨
墮。
僧祇云。當敬如搭想。不著者擗褺舉之。入俗人處。
不著紐者家家。得罪。
釋　三衣譬如佛塔者。令生尊敬之想故。若恭敬
供養佛塔。獲生善滅惡功德。敬衣亦爾。若入聚落
時。大中二衣不著者。應擗褺舉之隨身。又緣比丘
入里乞食。於俗人前。風吹衣墮。露醜招譏。故制入
俗人處。若不著紐者逾一家。則獲一越毗尼罪也
五分云。若衣下壞亦令倒著。上下安鈎紐。
釋　緣諸比丘衣下數數壞。故制倒著。又因在雨
中倒著行。水入葉中。復聽順披。所以上下俱令安
鈎紐也。今以片布。安中條之上。謂曰須彌山。復以
二小片。安於左右二條之上。謂曰日月宮。若倒著
<pb n="446"/>
者。則日月下墜。須彌倒懸。然所訛者。為律令帖障
垢膩於裏。錯分三片。安之於外。其緣上安一片。名
貧婆衣。有經中說云。王舍城有一貧婆。見人供佛
及僧。自愧前世不植福德。現生受諸貧苦。思無所
供。即脫身上故衣。禮佛供奉。佛慈愍故受之。令諸
比丘人。各分一片。置其衣上。令植福田。因授記。得
當來如意福報。故名貧婆衣。斯有據。
律中聚落外令反著衣。比丘所行之處。衣鉢恒隨。
猶如飛鳥。餘如鈔明。
釋　初句者。律云。時諸比丘聞佛不聽反著衣入
聚落。畏慎不敢聚落外反著衣。被風塵日[暻-京+恭]。蟲鳥
污穢。緣此白佛。故聽。比丘所行之處衣鉢恒隨猶
如飛鳥謂餘如鈔明者。今按緇門警訓。引事鈔云。
十誦護三衣。如自皮鉢。如眼目。乃至云所行之處
與衣鉢具。無所顧戀。猶如飛鳥。僧祇亦云。比丘三
衣一鉢須常隨身。違者出界結罪。除病。敬三衣如
塔想。五分云。三衣謹護。如身薄皮。常須隨身。如鳥
毛羽飛走相隨。四分云。行則知時非時。不行所行
之處與衣鉢俱。猶如飛鳥羽翮相隨。諸部並制隨
身。今時但護離宿。不應教矣。所以衣鉢常隨身者。
由出家人虗懷為本。無有住著。有益便停。故制隨
身。若任留者。更增餘習。於彼道分。曾無思擇。故制
有由。此謂如鈔明也。下文續引聖教。以顯三衣功
德故。
按悲華經云。如來於寶藏佛所發願。願成佛時。我
袈裟有五功德。一者入我法中。或犯重邪見等。四
眾於一念。敬心尊重。必於三乘授記。二者天龍鬼
神若能恭敬此人袈裟少分。即得三乘不退。三者
若有鬼神諸人得袈裟。乃至四寸飲食充足。四者
若有眾生共相違背。念袈裟力。尋生慈心。五者若
在兵陣。持此少分。恭敬尊重。常得勝他。若我袈裟
無此五力。則欺十方諸佛。
大悲經云。但使性是沙門。污沙門行形。是沙門披
著袈裟者。於彌勒乃至樓至佛。所得入涅槃。無有
遺餘。
嬰珞經云。若天龍八部鬬爭。念此袈裟。生慈悲心。
海龍王經。龍王白佛。如此海中。無數種龍。有四金
翅。常來食之。願佛擁護。令得安隱。於是世尊脫身
早衣。告龍王。汝取是衣。分與諸龍。皆令周徧。於中
有值一縷之者。金翅鳥王不能觸犯。持禁戒者。所
願必得。
賢愚經云。佛告阿難。古昔無量阿僧祇劫。此閻浮
提於山林中。有一師子。名[跳-兆+荼]迦羅毗（上音茶翻云堅誓）。軀
體金色。光相明顯。時獵師剃頭著袈裟。內佩弓箭。
以毒箭射之。師子警覺。即欲馳害。見著袈裟。念言。
此人不久必得解脫。所以者何。此袈裟者。三世聖
人標相。我欲害之。則為惡心向三世聖賢。
法滅盡經云。佛告阿難。吾涅槃後。法欲滅時。五逆
濁世魔道興盛。魔作沙門。壞亂吾道。著俗衣裳。樂
好袈裟五色之服。乃至袈裟變為白色也。
感通傳中天人云。佛法東傳六七百載南北律師
曾無此意。安用殺生之財。而為慈悲之服。師何獨
拔。南山答曰。余因讀智論。見佛著麤布伽黎。因懷
在心。何得乖此。及聽律後。便見蠶衣臥具。縱得已
成。並斬壤塗埵。由此重增景仰。又見西來梵僧。咸
著布氎。具問答云。五天竺國無著蠶衣。由此興念
著布衣也。然今為僧不思古人德風。遙符法滅懸
讖。多著紫花墨色。並細輭紬綾。任情不禁。厭棄緇
服。反謂福緣。理應無咎。嗚呼寸絲千命。孰憶於斯。
傷慈愛好。乖僧儀制。
○受安陀會法
釋　將受三衣。須識衣名。然此三衣名。諸部並無
正譯。唯事鈔准義釋之。謂大衣名雜碎衣。以條相
<pb n="447"/>
多故。若從用為名。則曰入王宮聚落時衣。乞食說
法時著七條。名中衣。從用云入眾時衣。禮誦齋講
時著五條。名下衣。從用云院內行道雜作衣。下文
正明受法。
佛言。三衣應受持。若疑捨已更受。若有衣不受持。
突吉羅。而不出受法。今准十誦加持。若以青黃赤
白黑五大色及上色染。律論並不成受。若如法衣
應云。
釋　然此受衣。而言應云者。法須依律一定。儀當
准義。今加謂凡受衣者。應詣一持戒知法。比丘前
先具儀。作禮畢起。立自手捧衣。對前人應去。
大德一心念。我比丘（某甲）此安陀會五條衣受。一長
一短割截衣持（三說）。
釋　三說竟。所對者合掌。（答言）善受衣者。（答言）爾。如前
作禮兩別。若受衣者是上座。所對者是中下座。受
者唯合掌鞠躬。但立說作法既竟。其所對者應禮
上座足。向下諸衣藥受捨時加儀。別座皆准此。
下衣有四種。謂割截襵葉褋葉縵作。就中有正從
二品。先明正有三種。從有二十種。若作襵葉褋葉
二種衣者。加受文時。餘詞同上。但改下襵葉衣持。
釋　品者類也。明正有三種者。謂四種安陀會。上
已受割截。餘有襵葉褋葉縵作三種。若作襵葉褋
葉二種衣受者。加受文時。餘詞同上。但改某衣持
也。從者隨也。若四安陀會俱闕。隨僧伽黎[鬱-山+止]多羅
僧。有長者權受作下衣。守持應法。免離衣過。須知
從衣守持。但從其名。不從其相。唯聽隨身。不聽披
著。而云從有二十種者。謂僧伽黎三品九衣。聽割
截褋葉二種作。共有十八[鬱-山+止]多羅僧。聽割截褋葉
二種作。故云從有二十種衣也。
若從衣受持者應如是加云。
大德一心念。我（某甲）比丘此安陀會二十五條衣受。
四長一短割截衣持（如是三說）。
乃至九條七條類此取解。其[鬱-山+止]多羅僧僧伽黎各
有正從。加受差互。准上可知。
釋　加受差互者。謂三衣條相長短差別。若彼此
互從。受持文詞准上。改稱可知。此以一從法。而例
顯諸從法也。
若加縵安陀會。餘文如上應言。
此縵安陀會受持（三說）。
若擬作[鬱-山+止]多羅僧僧伽黎者。並准安陀會法。唯約
衣上下。增減為異。
釋　此准十誦縵作三衣之制。若財少者揣度欲
作。中衣大衣並准安陀會法。通縫一幅。不分田相
長短。唯約大衣。下過中衣若干。中衣下過安陀會
若干。若上覆下。則善不得。下長於上。以此識知三
衣著用。皆有誌也。故云唯約衣上下增減為異。
○受[鬱-山+止]多羅僧法
此衣正有二。謂割截褋葉七條也。從有二十二。
釋　從有二十二者。僧伽黎割截褋葉各九。安陀
會割截襵葉褋葉縵作四。共二十二也。
若受割截衣。餘文准上。下文加法云。
此[鬱-山+止]多羅僧七條衣受。兩長一短割截衣持（三說）。
若褋葉衣。若從衣。並准改。
○受僧伽黎法
此衣正有十八種。謂割截褋葉各有九品。從有六
種。
釋　從有六種者。謂安陀會割截襵葉褋葉縵作
有四。[鬱-山+止]多羅僧割截褋葉二種是也。
若受割截衣。餘詞如上。准改下云。
是僧伽黎（若干）條衣（若干）長（若干）短（割截褋葉）衣持（三說）。
乃至九條准上例受。若有從。衣可例如前矣。
○受縵衣法
律本云。下三眾若離衣宿得突吉羅。薩婆多云。應
<pb n="448"/>
持上下二衣。一當安陀會。一當[鬱-山+止]多羅僧。
釋　下三眾離衣結罪。乃隨律威儀所制。論云。沙
彌得畜上下二衣。一當安陀會令行來時著。一當
[鬱-山+止]多羅僧令清淨入眾著。所言當者。不似比丘條
相長短割截之衣。但聽受持。加五七之名。裁縫非
五七之相。唯分衣量增減。識知著用。由未入大僧
衣故異也。
若得如法衣應言。
大德一心念。我沙彌（某甲）此縵安陀會受持。
律雖不出受法。今准十誦五分律中。如法三說。
釋　法雖准制儀。當異僧若沙彌。於和尚及比丘
前受衣者。先應禮足。然後跪捧縵衣。如法三說。彼
（答云）善沙彌。（答云）爾。答已復應禮足。不得類於比丘也。
○捨衣法
本律云。有疑當捨已更受。不出捨文。僧祗云。有緣
須捨者。具修威儀加云。
大德一心念。我比丘（某甲）。此僧伽黎是我三衣數。先
受持今捨。
一說便止。下二衣乃至尼五衣等須捨亦爾。
釋　受衣必三說。以敬心重故。捨衣但一說。以棄
心輕故。五分云。所受三衣不捨。便受餘衣。以先衣
淨施。及施人得名更受。亦名淨施施人。但不捨得
突吉羅罪。以上受捨衣法。義立七非。於首篇已
明。故不重顯。
○尼受餘二衣法
釋　凡比丘尼受捨等法。具儀准上比丘。亦分上
下座也。
時比丘尼露胸膊行。為世人譏慢。故白佛。佛言。當
畜僧祇支覆肩衣。今准僧祇加云。
大姉一心念。我比丘尼（某甲）。此僧祇支如法作。我受
持（三說）。
若准作祗支。廣四肘（六尺四寸）長二肘（三尺二寸）。是祇支本
制。今則改變。止可義准其覆肩衣廣長。亦如祇支
法。今取所著者。或減量作。不必依文。應准改加法
（謂如法作三字。改云減量。作加文也）。
大姊一心念。我比丘尼（某甲）。此覆肩衣如法作。我受
持（三說）。
若有換易。須捨者。亦准上文。其式叉尼沙彌尼受
四衣。亦准同前。
釋　尼二小眾無僧伽黎。若受五七二縵衣。准前。
若受祇支及覆肩衣。同大尼加法。
○心念受捨衣法
五分云。獨住比丘三衣中。須有換易者。具修威儀。
手執衣。心生。口言。加法云。
釋　獨自受衣。無人可對。而云具修威儀者。為敬
衣如塔想。理應三業至誠。心生受衣之念。手捧所
受之衣。口言加法。應如是云。
我比丘（某甲）此僧伽黎（若干）條今捨（一說已。
然後受所長之衣如前。威儀加法云。
我比丘（某甲）此僧伽黎（若干）條受（三說）。
餘二衣等受捨亦爾。所捨長衣如後心念淨施法。
餘四眾受捨並准此也。
釋　餘二衣等者。等其大衣。二九七條有二安陀
會。四種條相割截襵褋縵作。若欲受時加法。各隨
其衣。如有紊制。准實定非可曉。
附　根本部云。時有苾芻。暫出擬還。不持衣去（謂少
持一衣非謂全無也）。至彼日暮。恐離衣宿。即侵夜歸。被蟲賊
所害。諸苾芻白佛。佛言。若其本意即擬還來。有緣
不及歸者。當於彼宿。不應夜行。可於同梵行邊。借
餘三衣。守持充事（餘者謂長衣也）。先守持衣。應心念捨後
守持新。應對首受。明今附已後守持新。應對首捨。
先守持衣。應心念受。相現此者。以便遘緣。行用有
據。
<pb n="449"/>
○受尼師壇法
佛言。為身為衣為臥具。故制畜之。長用四尺。廣三
尺。更增半磔手者。律本善見云。令於縷際外增之。
十誦云。新者二重。故者四重。
釋　此明尼師壇制意並量也。律本云。作尼師壇。
當應量作。長佛二磔手。廣一磔手半。更增廣長各
半磔手。磔謂張指大跨也。佛一磔手。准唐尺一尺
六寸。則長量並增者用四尺。廣量並增者用三尺
二寸（今云三尺。恐筆之誤耳。五分准姬周尺。謂佛一磔手二尺。此則不合唐尺也）。制意
云為身者。恐坐地上有所損故。次為衣者恐無有
籍。三衣易壞故。為臥具者。恐身不淨。污僧牀榻故。
善見令增縷際外。謂接頭縫非通長增故。十誦令
新故。二四重作者。意取堅用也。
僧祇云。不得趣爾持故物作。及屈頭縮量水濕量。
若乾大者犯墮。受用犯小罪。此是隨坐衣。不得淨
施。及取薪草。盛物雜用。應中揲左肩上而行。至坐
處取坐之。若置本處。當中掩之。欲坐徐舒先手。按
後乃至。
釋　據感通傳。天神黃瓊云。元佛初度五人及迦
葉兄弟並制袈裟左臂。坐具在袈裟下。西國王臣
皆披白氎。搭左肩上。故佛制衣角居臂。異俗後度
諸眾徒侶漸多。年少比丘儀容端美。入城乞食。多
為女愛。由是制衣。角在左肩。後為風飄。聽以尼師
壇鎮上。後外道達摩多問。比丘肩上片布持將何
用。答曰。擬將坐之。外道難言。袈裟既為可貴。有大
威靈。豈得以所坐之布。而居其上。比丘不能答。以
事白佛。由此佛制還以衣角。居於左臂。坐具還在
衣下。但不得垂尖角。如象鼻羊耳相等。此引僧祇
云。應揲中在左肩上。行者乃依次制。然宣祖不以
天神所告。而引律為。僧祇譯自東晉。感通傳於大
唐。所以不用己知而用眾知。若如神語。恐生他疑。
今既無疑。故依後制。具在衣下也。
十誦云。不應受單者離宿。突吉羅。五分云。須褋四
角。不褋則已。摩得勒伽云。若離宿不須捨。律論制
受。闕文應義加云。
大德一心念。我比丘（某甲）。此尼師壇應量作。今受持
（三說）。
必有餘緣。准上捨衣法。
釋　然引勒伽所明。恐類離衣作捨。此云必有餘
緣准上捨衣法者。謂有受亦必有捨。若此尼師壇
隨身坐臥。年久豈無破壞。新得換易等。緣有則准
上衣法。先捨後受。
非　人法壞相。同前受衣。三事非。謂單作增量。
緣配上色等。後四合曉。
○受鉢多羅法
僧祇云。鉢是出家人器。少欲少事。非俗人所宜。
釋　梵語鉢多羅。此翻應量器。謂體色量三皆應
法故。出家人者。形超俗表。心遊塵外。寡欲無貪。少
事息緣。一鉢資身。三慧為業。非俗人所宜者。謂應
器非廊廟所陳。染衣異朝宗之服也。
五分云。佛自作坏。以為後式。
釋　此引制緣也。雜犍度云。時佛遊化。到蘇摩國。
自作鉢坏以為式。而令陶師燒。彼便多作合燒。開
竈視之。皆成金鉢。生大怖懼。此是大沙門神力。若
王聞者。必當謂我多有金寶。便取埋藏。世尊復作
令燒。皆成銀鉢。亦如上埋藏。世尊復作令燒。乃成
銅青鉢。如閻浮提樹。諸比丘不敢受白佛。佛故聽
畜。故云佛自作以坏為後式也。
律中不得畜雜寶銅鑞木石鉢。大要有二種。泥鐵
是也。
釋　此明鉢體也。雜犍度云。時佛在給孤園王舍
城瓶沙王。深信佛法聽僧。出入內庭。時王以宮人
着屏處。聽若比丘有所言說。便來語我。彼內宮以
<pb n="450"/>
貴價香材為柱。諸比丘見已作是言。以此貴價香
材作柱也。為諸比丘作鉢。不亦佳乎。時宮人白王。
王即敕。更換持作鉢施僧。佛不聽畜。此是外道法。
畜者如法治。王復以石鉢施僧。佛制不聽。此是如
來法鉢。若畜得偷蘭遮。王復以金銀瑠璃等雜寶
鉢施僧。佛皆不聽。此是白衣法。畜者如法治。除雜
寶香木。石鉢不畜。大要鉢有二種應法。當畜一泥
鉢為上。次鐵鉢。因比丘麤行失手墮鉢。佛故聽之。
所以為下。有謂鐵鉢為上。非也。
應熏作黑赤二色。
釋　此明鉢色也。雜揵度云。時諸比丘畜鉢不熏。
生垢患臭。佛令作熏爐。若釜若𤬪。種種泥塗。以杏
子麻子泥裹。以平地作熏場安支。以鉢置上。鉢
爐覆下。以壅四邊。手按令堅。四邊燒之。當作黑
赤二色也。泥鉢律制亦令熏者准西域多。用乳酪
酥油易生垢故。有惡味故。
世中時有掍油漆素綊紵等鉢。並非佛制不成受
持。諸部唯有熏鉢一色。
釋　此簡非也。掍油漆素者（掍同混）。是以薄木圈。胎
外加油漆。磨退混色。顯出光耀。乃純黑純紅為之
素淨。退光漆鉢也。綊紵者。是以紵布重綊為胎表
裏。生漆加令堅。復上熟漆精細描金為之。託沙
漆鉢也。等謂青白磁鉢故。引諸部明非。以誡後愚
也。
十誦律及論云。上鉢受秦升三升。毗尼母云。不滿
升半。若過三升。不成受持。
釋　此明鉢量也。以十誦及論同明量者。此律論
總。是薩婆多部出故。而云秦升者。十誦律乃羅什
法師於姚秦時譯。復引母論。下鉢不滿升半。上鉢
若過三升則非者。母論失譯人名。亦附秦錄故。則
中鉢在上下之間可知矣。若就古今身軀。明食量
者。不須局升數。律云。量腹而食。度身而衣。趣足而
已。然通增減。必准正教。有所據也。
善見云。若穿破失受持。
釋　彼律云。破如粟大失受持。按五百問經云。若
緣闕穿。穴裂不捨。盡失受持。所言失受者。謂比丘
一日不持鉢受食。食犯越毗尼。
律云。鉢破食入。但淨洗食。不出者無犯。應謹護不
得乃至足令破。
釋　此准雜揵度明之。若鉢有星陷。孔食入中。摘
出壞鉢。隨可摘出。便摘出餘者。不可出無苦。應謹
護不得乃至者。謂不得安鉢墼石。欲墮處棚閣上
道路中石上菓樹下牀角頭不得。足令破鉢者。此
句是減五綴。求好鉢之。行法於止持中三十事之
第二十二詳明。今為足成謹護之制故引也。
毗尼母云。當用細澡豆洗。律本云。若葉若汁。取令
除膩。應作囊。若襆盛之。繫口外向。帶絡肩上。挾鉢
腋下。五分云。瓦鉢應近地洗。若非法洗。得越毗尼
罪。
釋　律論令以細澡豆洗。謂用皂角為細末。若葉
謂先乾擦後洗。若汁謂以器盛水。漬牛屎澄。去沙
用此。皆取其除油膩。此方尠諸油膩。但用水淨洗。
亦可盛以囊襆。襆謂帛三幅名幞帊。繫口外向者。
緣比丘帶絡。掛鉢肩上。挾於腋下。口向脇間。道行
遇雨。失足倒地。鉢隱脇遂成病。故聽口外向也。今
人謂律制食已。鉢口向內。未食令口外向。皆無憑
也。五分令瓦鉢近地洗者。天竺諸國僧俗受食。俱
是就地設低牀坐。跏趺而食。若立蕩高洗。皆越毗
尼故所結罪。
十誦云。鉢是諸佛標誌。不得惡用及洗手。敬之如
目。律中若破。以白鑞鉛錫補。
釋　三世諸佛出世成道。化利羣生。並著衣鉢。現
聖威儀。故云標誌也。惡用謂盛諸雜物。敬如目者。
<pb n="451"/>
眼目乃清淨光明。纖塵不受。為人一身之主。珍護
愛惜至極以喻。敬鉢亦爾。若破依律補之。白鑞即
錫鉛。乃青金亦錫類也。
律無受法。准十誦云云也。
大德一心念。我比丘（某甲）。此缽多羅應量受。常用故
（三說）。
善見云。若無人時。獨受持鉢。即准上文。其尼等四
眾亦准此。若捨故受新。並准前上。
釋　並准前上者。前謂准但對首法。上謂准對首
心念法。若獨住比丘皆可便用。
非　餘非同前。唯異事非。謂體乖瓦鐵。色殊眾
持。
○受藥法
佛言。有四種藥。時藥。非時藥。七日藥。盡形壽藥。應
手受之。
釋　此引藥揵度。以明受法也。葢患累之軀有所
資待。無病憑食。有疾須藥。藥乃通名。別則分四。一
時藥者。從旦至中。聖教聽服事順法。應不生罪咎。
二非時藥者。諸雜漿等對病而設。時外開聽。限分
無違。三七日藥者。約能就法。盡其分齊。從以日限。
用療深益。四盡形壽藥者。勢力既微。故聽久服。方
能除患。形有三種。一盡藥形。二盡病形。三盡報形。
此四藥依制。應以手受之。
薩婆多論云。受食有五義。
釋　彼論文中云。凡受食者。一為斷竊盜因緣故。
二為作證明故。三為止誹謗故。四為少欲知足故。
五為生他敬信故。無智小兒皆不聽授。（文）初義謂
授受分明。心離私取。若食從他人授與。為斷竊盜
因緣故。二義謂蠲除業染。防習更萌。若食從他人
授與。為作證明故。三義謂授取有證。無過可加。若
食從他人授與。為止誹謗故。四義謂癡覆多貪。智
朗解脫。若食從他人授與。為少欲知足故。五義謂
禁戒嚴持。遐邇欽仰。若食從他人授與。為生他敬
信故。然此五義總論為受四種藥也。
律本無口受法。准十誦及論。制令口受。時藥手口
互受。餘三藥具兼二受。
○受時藥法
佛言。蒲闍尼有五種。謂飯麨乾飯魚肉。佉闍尼有
五種。謂枝葉華果細末食。名為時藥。謂從旦至中
也。若欲受者。先知藥體。後知授受。餘藥並准此。
釋　蒲闍尼翻云正食。佉闍尼翻云不正食。佉闍
尼律中不止五種。更有油食胡麻食羔食。譯者總
攝細末食中。此二五食皆名時藥者何也。准佛地
論云。食者以任持名食。謂能任持色身。令不斷絕。
長養善法。身依食住。命託食存。流入五臟。充浹四
肢。補氣益饑。身心適悅。故名時藥。從明相現至午
中不得過。有病無病俱聽。非如餘三隨病藥。有病
則開。無病不聽。按薩婆多論。食有十五種。隨瞰何
食。若過午皆結犯墮。十五種者。謂一切麥粟稻蔴
荍米作麨餅。盡名似食。若變成麨飯餅。盡名正食。
以五正五不正五似。謂十五種食也。按律於五正
食中。聽諸比丘食五淨肉。謂一不見殺。二不聞殺。
三不疑為我殺。四自死。五鳥殘。斯乃世尊隨其國
土。誘物歸真。方便資形。豈通化境。一槩行用。首楞
嚴中。佛言。我令比丘食五淨肉。此肉皆我神力化
生。本無命根。汝婆羅門地多蒸濕。加以砂石。草菜
不生。我以大悲神力所加。因大慈悲。假名為肉。汝
得其味。奈何如來滅度之後食眾生肉。名為釋子。
又涅槃經云。若比丘食肉。以突吉羅治。故知權
終非實。因機暫開。顧命教嚴。廢權不用。今律仍依
舊文。以列魚肉。況此東土悉是大乘演化之所。不
糅小乘。若沙門食肉者。法道敗壞。毀謗彌興。護世
譏嫌。斯為最要。准經附辯。俾曉律開也。
<pb n="452"/>
○藥無七過
一非內宿。二非內煑。三非自煑。四非惡觸。五非殘
宿。六非販賣得。七非犯竟殘藥等。
釋　此明稱量染淨也。藥無七過者。葢顯遮非護
淨之義。前於結界篇中。已明攝僧攝衣攝食三種
界畔。今云內者。謂在攝僧界內也。准藥揵度云。一
時國土穀貴。人民饑饉。乞求難得。佛聽比丘八事。
謂界內共食。宿界內煑食。自煑食。緣使淨人煑。或
分取食。或都食盡故。聽自手取食。使淨人受。如上
故聽。受早起食。謂殘宿食聽早起受。從食處持食
來胡桃果等食。水中食物足已不作餘食法食。於
後年豐穀稔。佛言。不得界內共食宿等八事。若食
如法治。今故云非內宿內煑自煑也。惡觸者。時有
比丘相嫌。便觸他淨食。作念云。令他比丘得不淨
食。彼比丘不知淨不淨白佛。佛言。觸者是不淨。不
觸者淨。觸犯突吉羅。又有比丘嫌比丘於彼小沙
彌邊觸彼淨食。作念云。令彼和尚阿闍黎得不淨
食。彼白佛。如上治。今故云非惡觸也。五非殘宿者。
已攝上八事中。六非販賣得者。即三十事之第十
九種種販賣。若犯此戒得者是。七非犯竟殘藥等
者。謂過限非時漿及滿七日藥也。斯由佛世界內
伽藍不立烟厨。比丘正命。唯依乞食若干。此七種
中一一過者。皆名不淨食也。
○授有三種
一分別知是食非食。二有施心。三者如法授與。
釋　此明稱量施者。並所施之食也。授者付也。若
比丘托鉢。乞食得已。應分別了知此是五正食是
五不正食。若是正食不須更別乞。若是不正食仍
復乞足之。若是粥者濃則不須再乞。亦可足食。淡
則可以復乞令足。故云分別知是食非食也。二有
施心者。令觀檀越之敬慢故。若詳明之。布施有五
種相對。一謂田財相對。二謂輕重相對。三謂染淨
相對。四謂空有相對。五謂多少相對。各有四料揀。
一田財相對四句者。田是福田。財是所施。一謂田
勝財劣。如童子施沙供佛。二財勝田劣。如以寶施
貧人。三田財俱勝。如以寶施如來。四田財俱劣。如
以草施畜生。二輕重相對四句者。一謂心重財
輕。如貧女以麤氎施眾僧。二財重心輕。如王夫人
慢心以珍寶施眾僧。三財心俱重。如王以恭敬供
佛四事。四財心俱輕。如以一飲水施栴陀羅。三
染淨相對四句者。一謂施者清淨受者不清淨。如
阿闍世施提婆達五百乘車飲食。二施者不清淨
受者清淨。如以金銀珍寶施持戒比丘僧。三施受
俱淨。如觀世音分瓔珞供多寶釋迦佛。四施受俱
不淨。如＆CB18367;陀羅惡律儀人施破戒比丘。四空有
相對四句者。一謂空心不空境。謂雖學空觀照惜
財。不施還得貧果。二空境不空心。如知其財施得
福弘。多樂捨得福。三心境俱空。破能所相。入三解
脫。四心境俱不空。貪着無厭。一毛不施。餓鬼報成。
人天路斷。五多少相對四句者。一謂施多得少
福。如愚人祭祀。用多福少。二施少得多福。如慈心
供道人。三施少得少福。如惡意施邪人。四施多得
多福。如建塔供佛。是故比丘得施時。宜觀檀越捨
心。然後可不方受為善。故云有施心也。三如法授
與者。謂見僧具儀逆迎有禮。化少供多。留麤捨細。
不坐授與。不愁顏與。不支手與。不呼字與。乃恭敬
而與。如斯謂之如法授與也。
○自受三法
一別知食體。與淨人所受之食者。心境相當。非錯
彼此。二有心自食。非為餘事。三如律手授具二五
法。為非威儀事者。
釋　此明知食相應及受儀也。言食體者。謂知有
形段食。以香味觸三塵為體。入服變壞。資益諸根。
<pb n="453"/>
具三德六味故。三德者。涅槃經云。諸優婆塞為佛
及僧。辦諸食具。種種備足。其食甘美。有三德焉。一
清淨德。謂精潔無有葷穢。二柔軟德。謂柔軟甘和
而不麤澀。三如法德。謂隨時措辦。制造得宜。六味
者。俱舍論云。凡調和飲食之味。各有所宜。無出此
之六種。雖進修道行之人不尚於味。然滋益色力
亦由於此。所謂身安則道隆故。有六味之須也。一
淡味淡者。味之本也。能受諸味故。二鹹味。其性潤。
能滋肌膚故。調諸味必以鹽為首。三辛味。其性熱。
能暖腑臟之寒故。味之辣為辛。四酸味。其性凉。能
解諸味毒故。味之酸為酢。五甘味。其性溫。能和脾
胃故。味之甜為甘。六苦味。其性冷。能解腑臟之熱
故。味之冷者為苦。如此五正食。時中與淨人所而
受之。是謂心境相當。若五不正食及薄粥等。此非
足食。不宜時中受。若受是謂心境不相當。於如是
足食不足食。並須了知。非錯彼此。又按根本一切
有部云。若先食五嚼食（此即五不正食取嚼　之義）。後食五噉
食無犯（此即五正食取含噉之義）。若先食五噉食。後食五嚼食。
罪犯單墮故。二有心自食非為餘事者。由精修道
業支持幻軀。知足忖施。觀時而受。非為貪䬸。美好
無慚過受也。三如律手授具二五法無非威儀事
者。此謂授食之法有其二五。如律云。受有五種。手
與手受。或手與持物受。若持物授手受。若持物授
持物受。若遙過與。與者受者俱知中間無所觸碍。
得墮手中。復有五種。若身與身受。若衣與衣受。若
曲肘與曲肘受。若器與器受。若有因緣置地與。如
是二五授受之法。皆論威儀所制。故云如律手授
具二五法無非威儀事者。
○正食五觀
初計功多少量藥來處。二自知行德全闕應供。三
防心離過貪等為宗。四正事良藥為療形枯。五為
成道業故。並律論正文非唯抑度。廣相如鈔。
釋　抑者治也。度者法也。謂正受食具五觀者。非
唯自治之法。並出律論正文。而云廣相如鈔者。准
一覽中。引事鈔云。沙門凡受食時。先作五觀。然後
方食。一計功多少。量藥來處。計功多少者。智度論
云。此食墾植收穫。蹂治舂磨。淘汰炊煑。及成工用
甚多。計一鉢之飯。作夫流汗。集合量之。食少汗多。
此食作之。功量辛苦。如是量藥來處者。僧祇律云。
施主減其妻子之分。求福故施也。二謂自知行德
全。闕應供者。毗尼母律云。若不坐禪誦經營三寶
事。及不持戒。受人信施。為施所墮。則不宜受食。德
行若全。則可應供受食也。三防心離過貪等為宗
者。明了論疏云。出家先須防心三過。謂於上味食
起貪。下味食起瞋。中味食起癡。以此不知慚愧。墮
三惡道也。四正事良藥為療形枯者。謂饑渴為主
病。四百四病為客病。故須以食而為醫。藥用調其
身也。五為成道業故。謂不食則饑渴病生。道業何
成。增一阿含經云。多食至苦患。少食氣力衰。處中
而食者。如秤無高下。比丘凡受食時。當作此五觀。
是為有正智者受供也。
非　人法同前。三事非。謂食體干過。不淨心境
相違懷瞋等。後四非如前取顯。
○受非時藥法
佛言。聽以梨棗[卄/(麩-夫+生)]蔗等汁作漿。若不醉人。應非時
飲。亦不應今日受漿。留至明日。若飲如法治。
釋　此明非時藥體及受法也。非時漿即非時藥。
律中緣起。時有施盧婆羅門。是外道師。聞佛生信。
敬心自思。當持何物見佛。即念言。今有八種漿。是古
昔無欲仙人所欲。一梨漿。二閻浮漿。三酸棗漿。四
甘蔗漿。五[卄/(麩-夫+生)]果漿。六舍樓漿。七婆樓師漿。八蒲萄
漿（此中二五六七是由域果名。未見翻譯）。彼持是八種漿。詣佛所。問
訊却坐。世尊為彼方便。說法開化。令得歡喜。即以
<pb n="454"/>
此八種漿。施供比丘僧。諸比丘不敢受白佛。佛言。
聽飲八種漿。若不醉人。應非時飲。若醉人不應飲。
若飲如法治。亦不應以今日受漿留至明日。若留
當如法治。
僧祇五分律開受蜜漿。若諸果汁澄如水色。以水
渧淨已。義加受法。
釋　諸果即本律八種未明造法。故復引之。彼律
謂以諸果漉汁。去其渣濁。澄清如水。一切聽飲。若
多日漿變作酒色酒味酒味者。一切不得飲。若持
漿來者。應作淨以水滴灑之。若器底有殘水。若天
雨墮中。若洗器有殘水。若車載石蜜被雨。若船載
水濺。如是等即名作淨。又須知漿有時非時分別
時漿者。一切米汁粉汁乳酪漿是也。非時漿者。一
切豆一切麥漬浸須不坼者是也。根本部云。其不
濾者為時。其淨濾者為非時。仍須以水滴之為淨。
律中有受無詞。義加受法云。
大德一心念。我比丘（某甲）今為渴病因緣。此是蜜漿。
為欲經非時服故。今於大德邊受（三說）。
餘漿准此。若無渴病犯罪。
釋　廬山東林遠公示疾垂終。有弟子進蜜漿於
前。公止之云。請律閱證。有開緣不。葢由除渴病外
則無聽爾。此法自手捧漿。口對前人。如是受之。
非　事非。謂味甘非薄。未澄藥不。應病輙受等。
餘非准前。
○受七日藥法
佛言。有酥油生酥蜜石蜜。世人所識有病因緣。聽
時非時服。
釋　此明七日藥體及受法也。律中時諸比丘秋
月得病。顏色憔悴。形容枯燥癬白。佛作念云。有五
種藥。酥油生酥蜜石蜜是世常用者。聽諸比丘食
之。當藥不令麤相現。如食飯麨法。此初制也。諸病
比丘得種種美食。至中不能食。況復五種藥。至中
能食。然藥雖多。病人不能及時服故。復聽若時非
時服之。今所依者。是第二制也。
僧祇云。諸脂亦七日服。
釋　彼律中。佛言。若病宜應者。聽服魚熊羆猪等
脂。若論膏脂之別。謂戴角者脂。無角者膏。今云脂
義兼膏故。
應義加云。
大德一心念。我比丘（某甲）今為熱病因緣。此酥七日
藥為欲經宿服故。今於大德邊受（三說）。
律本云。風病服油及五種脂。僧祇律云。具有對病。
設藥法云之矣。
釋　本律中因舍利弗患風病。醫教服酥油及魚
熊羆猪鹿五種脂。聽時受時漉時煑。如油法也。僧
祇具有對病設藥法云者。彼律謂病有四百四病。
風病一百一。當用油脂治。火病一百一。當用酥治。
水病一百一。當用蜜治。雜病一百一。雜謂兼風火
水。當用上三種治。今受法中。但以熱病受酥故。引
僧祇令知應病受藥。便更名也。按律攝云。受七日
藥。正服之時。應告同梵行者云。我以一日服藥訖。
餘有六日在。乃至七日准知。若為好容儀。或著滋
味。或求肥盛。或詐偽心。服食諸藥。皆惡作罪。
非　法非。謂病實錯稱。藥名交互等。事非。謂貪
味詐受。漉煑非時等。餘非如前。
○受盡形壽藥法
佛言。一切鹹苦酢辛不任食者。有病因緣。聽盡形
服。乃至土。大小便等亦手受加口法云。
釋　此明盡形藥體及受法也。鹹苦酢辛非恒入
咽。土便等世所厭惡。以此不堪任食者。而聽受
為盡形藥。一則息貪味之心。因病強服。次則免俗
譏之念。無過可求。若受時應自手持口。對前人受
法云。
<pb n="455"/>
大德一心念。我比丘（某甲）今為病因緣此薑椒盡形
壽藥。為欲共宿長服故。今於大德邊受（三說）。
若有餘藥。或白术散丸湯膏煎等。但不任為食者
牒名加法。薩婆多云。如五石丸隨牒。一名餘藥通
攝。
釋　論云。若以時藥終身藥。助成七日藥。作七日
藥服無過。以七日藥勢力多故。又助成七日藥故。
或以時藥七日藥。以成終身藥。作終身藥服無過。
或以終身藥七日藥。以成時藥。作時藥服。隨勢力
多故。相助成故。若分數勢力等者。隨名取定。如五
石丸。隨石作名。作終身藥服。故云如五石丸。隨牒
一名。餘藥通攝也。按藥書中。有陽起石滴乳石紫
石英白石英青蒙石蘆甘石雲母石滑石石羔乃
至硃砂雄黃。等皆石之類。文云五石。亦大約言。
非　人非。謂氣血未虗。病不恒舉等。事非。謂藥
違盡形等。餘非准常。
○衣說淨法
佛言。長衣長如來八指廣四指。應淨施。不者犯墮。
除波利迦羅衣不現前等。佛指四面廣二寸也。
釋　長衣者。若受持三衣足。更得多餘衣財。名曰
長衣。長八指廣四指者。明應量也。謂多餘衣財極。
狹短者。長一尺六寸濶八寸。應須淨施。然律制有
聽畜十日。及畜一月。內淨施者。若過十一日及三
十一日見掌文時不淨施。即犯墮罪。此於止持中
詳載。今唯明淨施法也。波利迦羅衣是梵語。華言
云雜碎衣。除此不須現前作淨等者。謂小片糞掃
衣也。
薩婆多云。不應量者。過十日捨作突吉羅悔。乃至
錢寶穀米等亦爾。
釋　論云。長物凡有五種。一重寶。二錢及似寶。三
若衣若衣財應量已上。四一切不應量。若衣若衣
財。五一切穀米等。一切錢寶比丘不應畜。若僧中
次第付者。應即向比丘說淨錢寶。應與同意淨人。
不者至十一日地了時。應量衣。應捨對首。作波逸
提懺。不應量衣。應捨作突吉羅懺。若比丘得穀米
等。即日應作淨。若無白衣四眾邊作淨（謂優婆塞並小三眾）。
若不作淨。至地了時。穀米應捨。作突吉羅懺。故云
乃至錢寶穀米等亦爾。下文金粟法是也。
○請施主法
佛言。有二種淨法。真實淨。展轉淨法。
釋　此引依揵度。真實淨施者。是實施與人也。展
轉淨施者。乃作方便法也。薩婆多云。九十六種無
淨施法。佛大慈悲方便力故。教令淨施。令諸弟子
得畜長財。而不犯戒。非真實淨也。佛法以少欲為
本。是故結戒不畜長財。而眾生根性不同。或有多
預畜積。而後行道。得證聖法。是故如來先為結戒。
而後設方便。於法無礙。眾生有益。如昔時有比丘
來白佛言。與我清淨房舍。旛幢華葢。繒綵被褥。以
香塗地絲竹音樂種種莊嚴佛敕阿難處處求索。
即與具足比丘。在中心安行道。佛隨所應而為說
法。即於是處斷結漏盡。成阿羅漢。以是因緣。佛法
通塞。眾生根性唯佛知之。此比丘從第六天來生
人間。隨本所習因而度之。是故既作淨施。得畜長
財。而不犯戒。
薩婆多云。應求持戒多聞者。而作施主。亦無請文。
義加請法。
釋　請持戒多聞者。則不生貪着。知物非己。為順
聖教。與作方便。若不知戒少聞。謂物施我非他所
有。恐起諍端。淨反不淨。若請者應具修威儀。作如
是請云。
大德一心念。我比丘（某甲）今請大德為衣藥鉢展轉
淨施主。願大德為我作衣藥鉢展轉淨施主。慈愍故
（三說）。
<pb n="456"/>
其真實淨主及錢寶穀米等。俗人為主。並准請之。
釋　謂若請真實淨施主者。改展轉二字作真實。
若請俗人為淨主者。改大德二字作長壽。改衣藥
鉢三字作錢寶穀米。餘詞無異。唯至誠叉手向說。
不須禮拜也。
○正說淨法
善見云。若衣物眾多衣。段段說之。欲總說者。並縛
相著。加重法云矣。
釋　若段段說之名單非重。若總言眾多非單名
重。故云欲總說者。並縛相著加重法云矣。凡說淨
時。當至一如法持戒比丘所。若問施與誰。或展轉
施。或真實捨。應稱先請施主。名恭敬具儀手捧衣
云。
大德。一心念。此是我（某甲）長衣未作淨。今為淨故。施
與大德。為展轉淨故。（彼<bz>〔受〕</bz>者言長老一心念。汝有是長衣。
未作淨。為淨故施與我。我今受之。（<bz>〔受已言〕</bz>汝施與誰。
（彼當言）施與（某甲）。（受淨者言）長老一心念。汝有是長衣。未作
淨。為淨故與我。我已受之。汝與（某甲）是衣。（某甲）已有。
汝為（某甲）故。善護持著用。隨因緣（<bz>〔一說〕</bz>）。
長鉢殘藥文並同准。
釋　此法所得長物。既施有主。則我貪隨蠲。心境
不執。聖慈雖聽著用。隨因緣者。令作親厚想取用
故。設若仍存有我。恐難免過。由物作淨。其心不淨。
若鉢藥長者。文同准此。亦攝真實展轉二種施也。
非　人非。謂先不請主。或對主施等。法非。謂展
轉真實。說問互錯等。事非。謂衣財違制。應量莫
分。鉢藥越律。愛好貪味等。後四非相捃前明壞。
○心念說淨法
五分云。應偏袒右肩。胡跪手捉衣。心生口言云。
我比丘（某甲）此長衣。淨施與（某甲）。（於五眾中隨意與之）隨彼取
用。（得至十一日。復如前威儀言）我（某甲）此長衣。從（某甲）取還。（得至十日。
復如初言）我（某甲）此長衣。淨施與（某甲）隨彼取用（如是捨故。受新
十日一易）。
釋　准此心念。唯聽獨住比丘由無同侶。離喧遠
眾。故聽於出家。二大三小眾中但有親厚知識者
任其稱名與取。若非獨住比丘必依正說。淨法行
持也。
非　人非。謂有侶同居等。法非。謂心念不言及
言不了等。事非。謂衣財越制等。餘非合具。准
知如前。
○金粟淨法
薩婆多云。錢寶穀米。並同長衣十日說淨。
釋　此引例證也。論云。若得應量不應量衣。亦至
十日過十日長物捨罪應懺。一切穀米等亦不得
過一宿。同比丘法而云過一宿者。謂至次日同比
丘法者。然比丘法不應捉畜錢寶穀米。若畜過一
日。例同比丘。畜長衣法也。本部無此故。引證便用
律本云。當持至可信優婆塞所。若守園人所。如是
告言。
此是我所不應。汝當知之。
釋　此乃對俗捨寶法。守園人者。古養鳥獸曰苑。
苑有垣曰園。此以鹿野苑標名。即僧伽藍民也。無
論近事男及守園人。須是一往具信。不昧因果。知
比丘法者。方可持錢寶等至彼所捨之。此是我所
不應者。謂捉畜寶等。是我比丘法所不應。為汝當
知之者。謂佛有教為淨故。方便與汝也。此即說淨
法。若彼取還與比丘者。比丘當為彼人物故受敕。
淨人使掌之。若得淨衣鉢尼師壇針筒。應持貿易
受持之。廣如止持中明。
論云。除錢及寶等一切長財。並五眾為長主。若說
淨錢寶。希得衣物。施不須施。
釋　若一切錢寶等。非出家人所畜持者。不得請
為長主。故爾除之。若一切長財是出家人。理應持
<pb n="457"/>
畜。所以五眾並可請為長主也。若說淨錢寶希得
衣物施不須施者。希謂少也。若守持之。衣具少者。
以說淨錢寶。買得受持。此則不須說淨復施。此准
論云。若說淨錢寶。後貿一切衣財。作三衣鉢器。入
百一物數。不須說淨。自百一衣物外一切說淨。百
一者。大約多少而言。非謂實有之數。
僧祇云。施主若死等。不得過十日。更覓施主說淨。
釋　諸部並論但云。施主死。或遠去他國。須別請
施主。不定期限。唯僧祇不得過十日而無主。若無
長財主。應復請出家五眾。若無金粟主。應速覓居
家信實者義。謂過期獲罪。
毗尼母云。若衣物未說淨。點淨縫衣。著已淨者。則
名衣和合淨。若色非法縫著如法者。是名色衣和
合淨。更不須別淨。
釋　點淨者。律云。除受持三衣外。餘得點作淨。點
但三五七不得點如華形。今謂未點淨者。縫著已
淨衣上也。彼論云。衣和合者。若衣作淨納。未作淨
縫。納著衣上。若衣未淨納。已淨者。縫衣著納上。此
二皆名淨衣。若得上色納。以此納縫。著條衣上。故
名和合。應畜猶如酒。若和藥得飲。不和不得飲。上
色與下色合得畜。若上色錦上色白雖和合。不應
畜。今宣祖准義潤文也。
附　按地持論云。菩薩先於一切。所畜資具。為非
淨故。以清淨心。捨與十方諸佛菩薩。如比丘將現
前衣物。捨與和尚阿闍黎等。今時講學專務名利。
豈念聖言。自下壇場經多夏臘。至於淨法。一未霑
身。寧知日用所資。無非穢物。箱囊所積。並是犯財。
慢法欺心。自貽伊戚。學律者知而故犯。餘宗者固
不足言。誰知報逐心成。豈信果由種結。況大小兩
乘通名淨法。儻懷深信。豈憚奉行。輔行記云。有
人言。凡諸所有非己物想。有益便用。說淨何為。今
問等非己財。何不任於四海。有益便用。何不直付
兩田（悲敬二田）。而閉之深房。封於囊篋。實懷他想用。必
招愆（犯盜）忽。謂己財仍違說淨。說淨而施。於理何妨。
任己執心。後生倣傚。故知不說淨人。深乖佛意。兩
乘不攝。三根不收。若此出家豈非虗喪。第四衣
藥受淨篇竟。

<other>毗尼作持續釋卷第七</other>

音義
章音張。表也。謂身外之威儀也。
御音遇。用也。
詐阻去聲。偽也又詭譎也。
逞稱上聲。矜而自呈也。
抑音益。按也。冤屈也。
贓賄上音臧。下上聲。財也。金玉曰貨。布帛曰
賄。凡非理所得財賄。皆曰贓賄也。
削襄入聲。去也。
曳音裔。
踝骨上華上聲。脛兩旁內外曰踝骨。
畦音奚。田五十畝為畦。
畔田界也。
四利之水謂檀越布施飲食衣服臥具湯藥四
事供僧也。
三善之苗謂三業發生眾善。而增長一切功德
也。
褋音疊。重也。
襵音摺。衣襵也。
穬音礦。
磔音窄。開張也。
擗音辟。開也。
褺音褋。重衣也。
<pb n="458"/>
翮音核。羽莖也。
早同皂。
充音沖。備也。
鎮壓也。
廊廟所陳謂如宗廟爼豆陳設進退之事。爼豆
祭器也。
朝宗之服謂冠冕也。
坏音丕。未燒瓦也。
鑞音蠟。鍚也。
釜音輔。鍑屬無足也。
𤬪音射。瓦器也。
綊音挾。合也。
摘音惕。挑也。
棚音彭。閣也。
細澡豆乃皂角子為末也。
襆同幞。音僕。
帊音怕。
倩千去聲。假借使人也。
五臟臟者藏也。精藏於腎。神藏於心。魂藏於肝。
魄藏於肺。志藏於脾也。
浹音接。浹洽謂潤澤周徧也。洽音狎。
荍音喬。
蒸音＆CB18353;。熱氣也。
稔壬上聲。穀熟也。
三解脫一空解脫。二無相解脫。三無作解脫。
措粗去聲。布施也。
辣蘭入聲。
酢同醋。
穫黃入聲。刈禾也。
蹂音柔。往來蹂踐也。
[卄/(麩-夫+生)]與蕤同。誰上聲。音藥。
渧音帝。水滴也。
濺音箋。水激蕩也。
漬音恣。水浸也。
坼音䇿。裂也。分開也。
態音雄。獸似豕山居。於冬蟄。當心白脂。俗呼態。
好舉木引氣。謂之態。經美在掌。
狹音狎。窂也。
捃均上聲。拾取也。
自貽伊戚謂憂戚自造。而成非關他事。猶云自
作孽不可活之謂也。貽音夷。遺也。
篋音怯。藏也。謂箱篋。

<sarticle>曇無德部四分律刪補隨機羯磨卷第八</sarticle>

唐京兆崇義寺沙門　道宣　撰集
金陵華山後學比丘　讀體　續釋
●諸說戒法篇第五
釋　說戒即誦戒也。而云諸者。准說戒揵度。始從
僧法。終至心念。共有一十六法。類聚為篇。次之第
五。今但依文釋義續法。其誦戒加儀恒式。俱載黑
白半月布薩正範詳明。
摩得勒伽論云。云何布薩。捨諸惡不善法。證得白
法。究竟梵行。半月自觀犯與不犯清淨身口也。
釋　惡法謂結使煩惱。我愛為本。報感三途極苦。
白法謂無漏道業。梵行為本。果證涅槃寂樂。欲證
涅槃。必須究竟梵行故。於前白半月至後黑半月。
其間自觀犯與不犯。若憶有犯。應對無犯者說露。
冀改前愆。一則遮現在之更為。二則懲未來之慢
法。若不犯者。身口清淨知梵行無[(虎-儿+隹)*兮]也。
善見云。何得知正法久住。毗尼母云。清淨者名布
薩義。
釋　准此二論原文。善見云。何得知五法久住。若
<pb n="459"/>
說戒法不壞者是。母論云。若犯七眾不淨人前。應
止不說戒。名布薩義。今文以善見為問。母論為答。
其義俱收。布薩愈顯矣。所以世尊制諸比丘。半月
半月並須盡集聽別解脫經。合善法而增茂。住持
之本。斯其上歟。
○僧說戒法
釋　創制之緣。佛在羅閱城。時諸外道月八日十
四日十五日集會。諸人往來。共為知友。給與飲食
極相愛念。瓶沙王登閣遙見。問知其由。王即下閣。
往禮世尊。白所見事。願佛今勅比丘。亦三時集會。
我及羣臣亦來聚會。佛默允已。王禮辭去。故聽比
丘三時集會。但是說法後。乃復制布薩。佛在僧中
親自說戒。一時布薩日。大迦賓㝹在仙人住處黑
石山側。於靜處思惟作念云。我今若往說戒。若不
往。我常第一清淨。爾時佛知。從耆闍崛山沒。於黑
石山出。在迦賓㝹前。敷座而坐。迦賓㝹禮世尊足
已。世尊知而故問。彼答云爾。佛言。如是如是。如汝
所言。說戒法。汝當恭敬尊重承事。若汝不恭敬布
薩承事者。誰當恭敬尊重承事。是故應往說戒。不
應不往。應當步往。不應乘神足往。我亦當往。彼受
教而往。世尊以此因緣。告諸比丘。聽一住處和合
一處說戒。今標云。僧說戒法者。由佛不在僧中故。
准律復有緣起。一時佛在瞻波國伽伽河側。十五
日說戒。世尊露地而坐。眾僧前後圍遶。初夜已過。
阿難起座禮佛足。請說戒。世尊默然。如是中夜已
過。復請說戒。佛亦默然。至後夜已過。明相出現。阿
難復再三請佛說戒。佛告阿難。眾中有不淨者。若
眾中有不淨者。欲令如來在中說戒。無此理也。時
目連觀眾人心。見有一不淨人。去佛不遠而坐。既
非沙門非梵行。而稱沙門。言是梵行。目連訶責。捉
手牽出門外已。還請世尊說戒。因此制自言治。告
諸比丘。自今已去。汝等自作羯磨說戒。有犯者不
得聞戒。不得向犯者解罪。有犯者不得受他解罪。
此乃僧法說戒之定制也。
若四人已上當白已說戒。於十四日十五日十六
日說戒。聽上座於布薩日白僧言。
釋　四人已上者。謂若十二十乃至百千比丘也。
當白已說戒者。白有二種。一者由界廣眾多。房散
住別。恐眾不知眾會之處。白眾知已。至時便往。即
此白詞是。二者白即羯磨。即後所續說戒和法是。
於十四日十五日十六日說戒者。佛言。若說戒日。
有客比丘來少。客比丘十四日說戒。舊比丘十五
日說戒。客比丘當從舊比丘。若不者如法治（此謂少者
就多。同十五日說戒。如法治。乃越毗尼罪）。若客比丘來等亦如是。若客
比丘來多。客比丘十四日說戒。舊比丘十五日說
戒。舊比丘少。應從客比丘求和合。彼與和合者善。
若不與和合。舊比丘應出界外說戒（求和合者。欲客比丘同集
也）。若客比丘十五日。舊比丘十四日。客十六日舊
比丘十五日。亦如上當從。及求和合。准斯三日說
戒嚴制。則外來此住。客舊雖殊。布薩之法必須和
合。今遭末世。希見欽遵。推情有二。一者或自干禁
章。含羞覆過。懼眾不臨。次者欠學毗尼。偏執爾我。
故不隨集嗟。夫於通計。別違佛語。而恣癡心布薩。
敗壞。正法沒矣。律云。聽上座於布薩日唱言。今日
眾僧說戒。今此白詞。是據唱潤文。其為上座者。應
如是白言。
大德僧聽。今白月十五日（若黑月大十五日。若黑月小十四日）布薩。白
眾僧集（某）處說戒（一說）。
如是白已。上座應教年少比丘。具淨水燈火舍羅。
聽作時。若打揵槌。及餘時法。若告言。諸大德。布薩
說戒時到。僧集已。比座共相檢校。知來者不來者。
其諸莊嚴說戒眾具廣如鈔中。
釋　文云。其諸莊嚴說戒眾具廣如鈔中者。斯為
<pb n="460"/>
聖制。尊嚴在行持者整肅。其規儀範。草匇由作辦
時彷彿於事。故引鈔文。宜當如法。今准律略釋表
法。以明鈔義也。律中。佛言。若半月半月布薩日。掃
灑敷座。備燈火水器舍羅。為上座者。當教年少比
丘。而年少者依教作辦。若上不教。下不辦者。俱犯
越毗尼罪。掃灑其處者。以地喻心地。掃灑如懺愆。
表半月布薩清淨身心。凡有微細過咎。必須一一
懺除也。敷座有二。一是高座為說者登。一是下座
為聽者設。其高座宜列香花。以香表信。花表因故。
非正信淨因。修證無從也。復備燈火。預防夜暗。燈
火表智。暗喻癡障。以顯智起則無明破也。當具水
器。就中分二。一者謂洗足水瓶。恐足垢汙僧地敷。
二者謂淨手盆。欲手潔禮僧無慢。以水表定。垢譬
塵煩。不藉定力。則塵情渾濁。莫能澄靜也。舍羅此
翻云籌。乃記數之軌。極短五指齊。極長一拳肘。麤
如小指。細不過筯。用有二別。一者知報僧數。而受
施襯。二者能滅諍事。以同法食。餘時法者。謂除鳴
槌。聽作時集。若稱某時。若量影時。若白言此制隨
同住眾多寡便用也。
○說戒和法
續　上文但云。僧集已比座共相檢校知來者不
來者。未明其法。今准單白綱目。依說戒揵度續入。
律云。爾時說戒日住處有一比丘。入房閉戶而眠。
諸比丘說戒畢。從座起而去。眠者聞聲即起。問云。
諸大德欲何處去。不說戒耶。報云。我等已說戒竟。
汝向者在何處來。答言。我閉戶眠耳。諸比丘以此
事白佛。佛言。不得說戒日在房中眠。自今已去。聽
比座者共相檢校。知來者不來者。應先白。然後說
戒。作如是白。
大德僧聽。今十（五四）日眾僧說戒。若僧時到僧忍聽。和
合說戒。白如是。
釋　上云白即羯磨。此法是也。白已隨緣。廣略如
法說戒。其間七非。於集法緣成篇內。業已詳明。
茲不重揀。
續　一往黑白半月誦戒藏中。佛陀耶舍尊者別
譯四分戒本流通。卷首有十二頌。作前方便。問答
單白。和集羯磨。誦戒序。次第誦二百五十戒相畢。
有七佛略教誡偈並迴向頌。其首尾之頌乃結集
者所置。由分止作。各攝歸門。故於止持會集中闕
而不載。今錄附此僧說戒法。略釋其義。俾知廣誦
大綱。餘有誦戒儀規。俱明兩乘布薩正範內。
△初明卷首十二頌（分為九釋）
 稽首禮諸佛  及法比丘僧  今演毗尼法 
 令正法久住 
釋　此一頌。上二句是歸敬三寶。下二句顯戒當
說。能住持正法也。凡作法事必須先禮三寶。以求
加被。使內障潛消。外魔無嬈。稽首者。謂下首至地
少久乃起。禮者履也。進退有度。尊卑有分之儀。西
域以五體投地。為之致敬。此方以稽首為之盡恭。
今隨國風。故云稽首也。又稽首者。身業致敬。身致
敬時。口稱德號。心存觀想。是為三業供養。佛者具
云佛陀。此翻云覺。覺具三義。一自覺。悟性真常了
惑虗妄。二覺他。運無緣慈度有情眾。三覺行圓滿。
窮源極底行圓果滿。法者。乃如來隨機稱性所說
清淨法要。眾生信依修行。得大解脫。必趣涅槃。若
以義釋。法是軌持之義。謂軌生物解。任持自性。一
切諸法各守自性。任捨不捨。各守自性。如水就於
下。火揚於上。性各決定。此是法體。軌謂軌範。可生
物解。如火熟食。用水浮舟。各取其則。是為法用也
比丘僧者。含三義。具六和。准前所釋。十誦云。有五
種僧。一無慚愧僧。破戒者是。二羺羊僧。凡夫鈍根
無智慧。如諸羺羊。聚在一處。不知布薩。不知布薩
羯磨。不知說戒。不知法會。三別眾僧。於一界內處
<pb n="461"/>
處別作羯磨。四清淨僧。凡夫持戒人。五真實僧。學
無學人。此中所禮。正禮後之二僧。由真實僧能令
勝義正法久住。由清淨僧能令世俗正法久住。今
演毗尼法者。今謂正當說戒之時。揀非過未。演乃
宣布流通也。梵語毗尼。此翻滅。然滅有三義。一滅
業非（謂不偷盜等。故律中有犯毗尼。有諍毗尼）。二滅煩惱（煩惱是發業之本。故律云
治伏貪等令盡。是故如來制增上戒學）。三得滅果（故經云。戒淨有智慧。便得第一道）。
宣祖云。毗尼翻滅及調伏者。是從功用為名。非正
譯也。正翻云律。律者法也。從教為名。斷割重輕開
遮持犯。非法不定。俗有九流。法流居一。故世法律
皆約刑科。道與俗違。刑名乃異。至於處斷。必依常
法。故翻律也。令正法久住者。正法是出世無漏聖
道也。正法住世。教行果三悉皆具足。由秉羯磨。清
淨布薩。則戒身成就。定慧發生。無漏聖果庶可希
冀。若廢布薩。戒行不淨。則正法滅亡無日矣。五分
律云。毗尼是佛法壽命。毗尼住則正法久住。故云
今演毗尼法。令正法久住。
 戒如海無涯  如寶求無厭  欲護聖法財 
 眾集聽我說 
釋　此一頌。上二句顯戒功德。下二句勸聽獲益
也。揵度云。海水有八奇特法。所以阿修羅娛樂住。
一者一切眾流皆往投之。二者潮不失限。三者五
大河投海而失本名。四者河及天雨盡歸而無增
減。五者同一鹹昧。六者不受死屍。七者多出珍寶。
八者大形所居。我法中亦有八奇特。使諸弟子見
已於中而自娛樂。一者我諸弟子漸次學戒。皆歸
我法。二者我諸弟子住於戒中。至死不犯。三者四
姓捨家。皆稱沙門。四者於我法中以信堅固。捨家
學道。入無餘涅槃界。而涅槃界無增無減。五者同
一解脫味。六者犯戒惡法。雖在眾中坐。常遠眾僧。
眾僧亦離彼遠。七者多出珍寶。所謂四念處乃至
八賢聖道。八者受大形。所謂四向四果。根本律云。
毗奈耶大海。涯際淼難知。差別相無窮。豈我能詳
悉。大師律教海。甚深難可測。故云戒如海無涯也。
如寶求無厭者。寶即海中清淨如意珠王。能隨眾
生所求。於念念中。雨滿閻浮提一切樂具。而寶體
終無損減。佛法海中尸羅皎潔。能念念中出生一
切念處正勤如意根力覺道等諸勝善品。乃至三
乘聖果。而尸羅體終無變易。如彼珠王求施無厭
也。聖法財者。略則即信戒聞捨慧慚愧七法。廣即
三十七品助道法也。然此法財非戒無能守護。而
戒有防非止惡之功。如強兵猛將能伏怨敵。如堅
城深壍能禦魔賊。不令得便。而使侵凌故。是以欲
護此聖法財。眾集聽我說。眾謂四清淨比丘已上。
乃至百千。集謂身心和集。聽謂耳根發識聞。其如
律宣說。在座比丘各各如說奉持也。
 欲除四棄法  及滅僧殘法  障三十捨墮 
 眾集聽我說 
釋　此一頌明聽戒離過也。四棄即四重根本。僧
殘即十三僧伽婆尸沙。捨墮即三十尼薩耆波逸
提。如止持中釋。然戒法五篇。今止言三者。餘二從
輕。文略義攝。豈但聞戒而能生諸善品。守護法財。
實能永斷業非清淨污染。是故欲除棄滅殘障止
捨墮。僧伽應和集。聽我宣說。而遠離斯過也。
 毗婆尸式棄  毗舍拘留孫  拘那含牟尼 
 迦葉釋迦文  諸世尊大德  為我說是事 
 我今欲善說  諸賢咸共聽 
釋　此前一頌。總舉七佛。後一頌述說囑聽也。毗
婆尸亦云維衛。此名有四義。以其智圓滿如月則
云徧見。魄盡惑亡則云淨觀。既圓且淨則云勝觀。
又云勝見。式棄。亦名尸棄。此翻云火。亦翻持髻。謂
無差別智最為尊勝。處於頂心。毗舍具云毗舍浮。
亦名毗葉羅。此翻徧一切自在。以其智圓果滿。兩
<pb n="462"/>
足稱尊。已上三佛在過去莊嚴劫末後出世也。拘
留孫此翻所應斷。亦翻作用莊嚴。謂能斷一切煩
惱永盡無餘。萬德莊嚴。拘那含牟尼此翻金寂。又
翻金仙。金者體堅。五色以黃為上。光最明赩。寂者
表無礙智寂然不動。謂此世尊得堅固無上無礙
智。寂然不動。迦葉此翻飲光。謂身光顯赫。吞蔽一
切光明故。釋迦文又名釋迦牟尼。此翻能儒。亦翻
能仁寂默。寂默故不住於生死。是自利義。能仁故
不住於涅槃。是利他義。內冥智理。外揚德化。智悲
雙運。立斯嘉號也。已上四佛於賢劫初。次第出世
化道。所以處處說此七佛者。一謂在百小劫內。淨
居天人所曾見故。二謂本師修相好業。從毗婆尸
佛時為始故。世尊者。十號具足。九界同仰。為諸天
人師。居眾聖中王。世出世間極尊無等。大德者。謂
諸世尊等濟羣生。具大慈德。折攝教化。具大威德
故。為我說是事者。此句正明師資授受。顯非臆說
也。我即現前眾中說戒者自稱。是事即四事十三
事乃至一百眾學事等。言善說者。謂如法如律如
佛所教而說。詞句無差謬也。諸賢咸共聽者。此句
遮揀別眾不和故。諸者從初近圓無夏比丘。乃至
百臘上座。皆應集聽。始從戒序。乃至七佛偈經。滌
慮合掌一心諦聽也。賢乃有德之稱。猶云大德僧。
今以世尊稱大德。故僧以諸賢易之爾。
 譬如人毀足  不堪有所涉  毀戒亦如是 
 不得生天人  欲得生天上  若生人間者 
 常當護戒足  勿令有毀損 
釋　此前一頌。上二句設喻。下二句法合。以明障
生善道也。後一頌。上二句示生善趣。下二句法喻
雙舉。誡護善因也。譬如者。乃假設之詞。毀謂破壞。
涉謂躡躐。天謂欲色無色三界諸天也。人謂四有
洲中人倫也。而言生人天者。以西域人多是求樂
生天。佛出世間。隨彼所欲。為說人天因果。然非聖
意。亦非律旨。雖云人天。實為涅槃。所謂先以欲鉤
牽。後令入佛智也。根本律云。或願人間。或求天上。
勤修梵行者。得生人天。暫受快樂。彼命終後入地
獄中。是故當求涅槃以修梵行。勿樂人天而致勞
苦。律攝云。險途有二。一是生天。二是惡道。雖復生
天受諸勝樂。報盡之後。還墮惡趣。是則人天非所
當欲。又戒喻以足。無遠不至。義在深幽。謂戒足不
可毀故。毀則人天尚不能生。何況涅槃。又復具諸
戒行。乃是上品正因。往生淨土。於一念頃。親近供
養他方十萬億佛。還至本國。聽聞妙法。如是不可
思議神足力。皆由護戒無損之所致也。
 如御入險道  失轄折軸憂  毀戒亦如是 
 死時懷恐懼 
釋　此一頌。上二句設喻。下二句示知過患也。前
頌中引律。但約人天名為險道。今單指三塗為險
道。軸乃車輪之轉軸。轄是軸頭之鐵。死時自知破
戒。必墮惡道。猶如險道中途失轄折軸。恐怖慞惶。
無依無救也。行願品云。關閉一切諸惡趣門。開闡
人天涅槃正路。實由嚴持禁戒之功能也。
 如人自照鏡  好醜生欣慼  說戒亦如是 
 全毀生憂喜 
釋　此一頌。上二句設喻。下二句顯戒完闕也。如
人以鏡自照其面。容端則欣喜。貌陋則憂慼。今正
說戒之時。聞已當自反觀思察所受持戒。其間若
全淨無瑕。則內懷欣喜。外不愧人。若有所毀污。則
內生憂慼。外耻於他也。
 如兩陣共戰  勇怯有進退  說戒亦如是 
 淨穢生安畏 
釋　此一頌。上二句設喻。下二句明戒得失也。如
兩陣共相交戰。勇者奮而前進。怯者畏而退縮。今
眾集說戒。正與煩惱魔軍共戰。戒淨則堅持之力
<pb n="463"/>
勇猛。與眾同居。身心俱安。戒穢是受行之志怯弱。
雖與眾居。情色實畏。不能降伏煩惱魔軍。返被煩
惱所勝也。
 世間王為最  眾流海為最  眾星月為最 
 眾聖佛為最  一切眾律中  戒經為上最 
 如來立禁戒  半月半月說 
釋　此前一頌舉喻歎德也。凡受比丘戒者。名曰
大沙門。梵語摩訶。此翻云大。而大含三義。一者大。
天人中尊故。二者多。富有福慧故。三者勝。超諸外
道故。所以佛言於天人魔梵沙門婆羅門眾中。釋
子沙門最為第一也。今初句即約大喻歎。次句即
約多喻歎。第三句即約勝喻歎。第四句總約大多
勝喻歎。後一頌正以法合。一切眾律中戒經為上
最者。謂諸世間之國禁及外道等之邪宗亦各有
律。不能令人脫纏出界。唯佛律乃能救濟眾生。超
凡入聖。又佛律中之五戒八戒十戒亦不如比丘
具足戒。又定共道共戒亦不如波羅提木叉戒。根
本律云。諸佛證菩提。獨覺身心淨。及與阿羅漢。咸
由律行成。三世諸賢聖。遠離有為縛。皆以律為本。
能至安隱處。故云一切眾律中戒經為上最。所受
之戒律上最。而令能受之者亦成最也。如來立禁
戒者。此顯戒唯佛制。非餘所堪。如國家賞罰號令。
必從王出。臣下僭越。庶人不信。敗亡無日。佛法亦
爾。若容他說。羣生不奉。法不久住。是以禁戒唯佛
自立也。半月半月說者。以黑白半月。用表善惡二
業。欲黑盡而白圓。又白表智德。黑表斷德。故立此
一定之期限。說戒根本。雜事中。佛言。我令汝等每
於半月半月。說波羅提木叉者。當知此則是汝大
師。是汝依處。若我住世無異也。
△此明戒序（分為四釋）
諸大德。我今欲說波羅提木叉戒。汝等諦聽。善思
念之。若自知有犯者。即應自懺悔。不犯者默然。默
然者知諸大德清淨。
釋　諸大德我今欲說波羅提木叉戒者。此乃標
宗立體。告眾令知。今說戒時至。各當攝持三業。慎
其散亂也。大德如前釋。是律語尊稱。波羅提木叉
此翻別解脫。律攝云。別解脫者。由此別解脫經。如
說修行。於下下等九品諸惑。漸次斷除。永不退故。
於諸煩惱而得解脫。故名別解脫。又云保解脫。謂
戒淨絕瑕。發生定慧。如來保任必證涅槃故。汝等
諦聽者。誡令諦實而聽。入於語義。以成聞慧也。善
思念之者。謂當如思義。憶念勿忘。以成思慧也。既
聞思擇義。當去其不善。擇其善者而修之。以成修
慧也。若自知有犯者。即應自懺悔。謂染淨自知。豈
可覆藏。若有所犯罪事。未曾向他發露求悔。於此
說戒時。即應自言露罪懺悔已。仍允聞戒。不雜於
眾。勿俟他舉而令遮。聽懺悔者。懺名修來。悔名改
往。往日所作。鄙而惡之。故為悔也。往日所棄一切
善法。今日以去。誓願勤修。故為懺也。棄往求來合
名懺悔。不犯者默然。不犯謂一往本無所犯。或犯
即說悔已。當一心靜默至誠而聽。默然者知諸大
德清淨。謂僧眾純潔和合。理應如律如法說戒也。
若有他問者。亦如是答。如是比丘在眾中。乃至三
問憶念有罪。不懺悔者。得故妄語罪。故妄語者。佛
說是障道法。
釋　若有他問者亦如是答。謂如餘時中被他舉
問實答。此說戒時。問亦應如實答。如是比丘等者。
比丘指犯罪之人。眾中謂現前所集清淨僧眾。三
問是令語詞圓滿。離廣略故。略則闇鈍者卒難知
覺。無慚者不生悔心。廣則恐延時久令眾坐倦。所
以律制作法唯三問也。若憶念有罪而不發露懺
悔。得故妄語罪。然雖不言。由現身相表語業故。縱
曾有犯。今不憶知。此則無妄語罪。於一一問中。隨
<pb n="464"/>
憶得罪。若三問三憶得三妄語罪。障道法者。佛說
故妄語。障初禪乃至四禪。障初果乃至四果。障涅
槃之道也。
若彼比丘憶念有罪。欲求清淨者應懺悔。懺悔得
安樂。
釋　此謂若具慚愧比丘憶念有罪欲求戒身清
淨。理應自言懺悔。非畏他詰問治罰。而露說懺悔。
得安樂者。身心寂定。煩惱不侵。為之安。遠離過非。
獲證道果。為之樂也。
諸大德。我已說戒經序。今問諸大德。是中清淨否
（三說）。諸大德。是中清淨默然故。是事如是持。
釋　此乃結問也。戒經序者。謂此為二百五十別
解脫經之由緒。以此為先者。能令餘說得生起故。
是事如是持者。持是了知義。已三詰問。眾皆清淨。
由其一眾清淨默然故。此事我今如是了知。堪為
宣說戒經也。
誦此戒序及次第誦戒相畢。復總結云。
諸大德。我已說戒經序。已說四波羅夷法。已說十
三僧伽婆尸沙法。已說二不定法。已說三十尼薩
耆波逸提法。已說九十波逸提法。已說四波羅提
提舍尼法。已說眾學法。已說七滅諍法。此是佛所
說半月半月說。戒經中來。若更有餘佛法。是中皆
共和合。應當學。
釋　此文結前勸修也。謂非但半月半月和集一
處聽說戒法嚴持無犯而已。更有諸揵度內所制
等法及修多羅阿毗曇定慧之法。於是中皆共精
習。乃比丘應當學者。彼此和合。䇿勉勤修。庶幾增
戒增心增慧也。
△此明七佛偈
 忍辱第一道  佛說無為最  出家惱他人 
 不名為沙門 
此是毗婆尸如來無所著等正覺。說此戒經。
釋　忍辱者。以其內心能安。方可忍外所辱之境。
忍有二種。一生忍。二法忍。生忍復二。一謂於恭敬
供養順情境中。能忍不著。則不生憍慢。二謂於瞋
罵打害逆境中能忍。則不生忿恨怨惱。是為生忍
也。法忍亦二。一者非心法。謂寒熱風雨饑渴老病
死等。二者心法。謂瞋恚憂愁婬欲憍慢等。若於此
二法。能忍不動。是名法忍也。復以正慧觀察生法
性空。忍不可得。苦空無我。孰為忍者。忍辱既空。無
生理顯。便證涅槃。此忍辱是涅槃之捷徑。故名第
一道。無為即涅槃。謂湛然常寂。無所造作。超絕有
為之境。越度生死之流。更無有法勝於此者。故名
為最。沙門者。阿含經云。捨離恩愛。出家修道。攝御
諸根。不染外欲。慈心一切無所傷害。遇樂不欣。逢
苦不慼。能忍如地。故號沙門。若出家不行忍辱。而
反怨報。惱於他人。則違無諍之道。豈稱沙門之行。
欲得第一道。當不惱他人。欲希無為樂。當具沙門
行。所以忍辱是出世之因。無為是出世之果。惱他
人是生死之因。非沙門是生死之果。善惡兩彰。淨
穢齊舉。其有智者。應擇而趣之。此是毗婆尸等者。
上明所說之法。此明能說之佛也。三世諸佛皆有
通別二號。毗婆尸乃別號。如前釋。如來無所著等
正覺乃通號。梵語多陀阿伽度。此翻如來。梵語阿
羅訶。此翻應供。亦翻無所著。梵語三藐三佛陀。此
翻正徧知。亦翻等正覺。此略十號之三也。於後六
佛釋號准知。不繁。
 譬如明眼人  能避險惡道  世有聰明人 
 能遠離諸惡 
此是尸棄如來無所著等正覺。說此戒經。
釋　上二句舉喻。下二句法合。謂世間若有聰慧
之者。能信佛聞法。正見現前。即知是道非道。非道
乃六趣險途。是道謂八正平衢。險途由不善所感。
<pb n="465"/>
平衢藉勝慧所詣。故須遠離諸惡因。務修出世要。
終抵涅槃常樂之處。譬如明眼之人。前境昭昭。不
趣險難之徑。遠諸怖畏。而終至安隱之處也。諸惡
謂三界見思無明等惑。尸棄如來通別二號。如前
所釋。律攝云。尸棄佛出現於世。諸聲聞多為生天
而修梵行。希求後世受天妙樂。爾時彼佛為欲對
治弟子眾。說此略教。
 不謗亦不嫉  當奉行於戒  飲食知止足 
 常樂在空閑  心定樂精進  是名諸佛教 
此是毗葉羅如來無所著等正覺。說此戒經。
釋　謗是口業。嫉是意業。欲離此二。當奉行於戒。
戒淨則三業頓捐。何患口意之不清淨。飲食屬口。
常樂屬意。知足則息妄馳求。空閑則諸念自寂。由
是心澄入定。起慧斷惑。唯樂精進頭陀。乃能空閑
者。是阿蘭若寂靜之處。依此處而勤修定門。必獲
聖果。三世如來同斯軌轍。以教弟子。故云是名諸
佛教。此佛通別二號准前釋。
 譬如蜂採華  不壞色與香  但取其味去 
 比丘入聚然  不違戾他事  不觀作不作 
 但自觀身行  若正若不正 
此是拘留孫如來無所著等正覺。說是戒經。
釋　喻遊蜂採華。但持蘂味而去。不壞華之色香。
如比丘入聚落乞食時亦然。不違戾他事。違是違
背。戾是罪戾。謂比丘乞食。趣得資身助道。隨施而
受。知足而歸。勿以過求戾他壞彼淨信敬心。正同
蜂採華。不壞色與香也。不觀作不作者。謂既不戾
他。亦莫觀人得失以亂身心妨修道業。但自觀身
所行而省察之。若自無非則身淨端。設有過則行
穢僻。故云若正若不正也。此佛通別二號准前所
釋。律攝云。拘留孫佛出現於世。諸聲聞眾多希利
養。慢於善品。為遮彼故。說斯略教。
 心莫作放逸  聖法當勤學  如是無憂愁 
 心定入涅槃 
此是拘那含牟尼如來無所著等正覺。說是戒經。
釋　由不放逸故。能勤學聖道。由學聖道故。令憂
惱之惑能除。由除憂惱等惑故。心寂靜而入正定。
由得定故。證涅槃而樂無為。此乃斷集修道證滅
也。若心放逸。造集惡因。則招憂愁之苦果。若不修
道見諦證滅。雖獲定心。而煩惑未除。仍輪三有。憂
苦焉脫。此佛通別二號如前釋。
 一切惡莫作  當奉行諸善  自淨其志意 
 是則諸佛教 
此是迦葉如來無所著等正覺。說是戒經。
釋　一切惡者。謂三毒煩惱。發生身口所造性遮
等罪。諸善者。謂三十七品及一切法門。誡惡莫作。
此令以戒防禁七支。三毒性業遮業。皆得清淨。勉
善奉行。此令增修三學。廣積眾善。梵行圓成。利己
濟他。自淨其志意者。謂依持木叉。修習禪定。發真
無漏智慧。破諸邪倒。了妄無生。心本自淨。離染垢
相。一切皆空。故云自淨其志意。法海雖廣。此三攝
盡。三世如來隨機濟物。不異於斯。故云是諸佛教
也。此佛通別釋號准前。
 善護於口言  自淨其志意  身莫作諸惡 
 此三業道淨  能得如是行  是大仙人道 
此是釋迦牟尼如來無所著等正覺。於十二年中。
為無事僧。說是戒經。從是以後。廣分別說。諸比丘
自為樂法樂沙門者。有慚有愧樂學戒者。當於中
學。
釋　諸佛出世觀機設教。法非一定。釋尊出此五
濁惡時。人多好諍。不護口言。及濁心垢重。縱無現
境。而憶曾所經事。發起欲思。造作身業不善。是故
如來誡之。以次第防之於未萌。若能如是善護。自
淨不作。即三業清淨。十善道法成就。然此十善道
<pb n="466"/>
法。若人天聲聞緣覺菩薩諸佛無不依之。故云是
大仙人道。如來為天中天。仙中仙。人中尊。故稱大
仙人也。釋迦如來通別二號已釋於前。於十二年
中為無事僧說是戒經者。無事僧謂不犯戒也。如
來成道五年已前。眾僧皆知足修行。無事可犯。無
戒可制。但拈大意而略訓之。從是五年以後。僧中
有漏法生。為斷彼有漏法故。乃廣結二百五十戒
法。於間復有根本從生。開遮輕重。是比丘所受持
者。而言十二年中。以聲聞藏。攝阿含教。其阿含總
談十二也。自為樂法樂沙門者。法即戒法。清淨持
戒。是沙門無漏之因。證阿羅漢。是沙門無漏之果。
若因不具。則果無從立。故云樂法樂沙門也。有漸
有愧樂學戒者。慚者內自羞耻。愧者發露向人。世
間若無慚愧二法。悉皆違越清淨聖道。趣向諸惡
險途。然此波羅提木叉戒。非無慚愧愚癡之人而
能堅信樂學。當於中學者。謂當於此二百五十別
解脫律儀及七佛略戒經中。精習勤修。謹護無違。
以度生老病死之大苦患。亦不墮啞羊之訶也。
此明卷末回向頌（分為六釋）。
 明人能護戒  能得三種樂  名譽及利養 
 死得生天上  當觀如是處  有智勤護戒 
 戒淨有智慧  便得第一道 
釋　前一頌是世間因果。後一頌是出世間因果。
舉世間而彰出世間也。明人者。謂了達三途因惡
業所招。人天樂境由善業所感。故當捨惡修善。戒
乃眾善之本。唯明達者能護。非愚迷不別因果者
堪持。三種樂者。一名。二譽。三利養。是現在華報之
樂。死後得生天上。是未來果報之樂。名謂稱德。譽
謂讚美。利養謂四依聖種。謂能如律奉持之人。戒
香芬馥。遐邇普聞。四事助道。不求自至也。當觀如
是處者。謂世間樂果。無戒尚不能獲。則出世聖道。
豈離於戒。有智之者應精勤嚴護。所受之體皎潔
絕瑕。諸有可超。故云戒淨有智慧便得第一道也。
 如過去諸佛  及以未來者  現在諸世尊 
 能勝一切憂  皆共尊敬戒  此是諸佛法 
 若有自為身  欲求於佛道  當尊重正法 
 此是諸佛教 
釋　前一頌半舉諸佛共成道以證之。後一頌示
欲求佛當重正法以勸之。能勝一切憂者。一切煩
惱諸惑結縛眾生。故名為憂。三世如來皆尊奉波
羅提木叉。淨極圓明。破盡諸惑。而大解脫。故名為
勝。自為身者。謂專為此身超越生死。求於佛道。非
希暫樂以持戒品。此中意旨幽邃。揀非二乘別解
律儀。乃令究竟戒性故。學者切勿錯其宗趣。自陷
偏小之坑。狂者速宜自責反省。以雪譏貶之罪。縱
然跡現是小。意本實誘歸大。況乎戒海無涯。量同
太虗。隨物受益。等施無二。根器雖有大小之殊。法
無廣狹之別。欲脫二死之深淵。早投一真之彼岸。
庶得自為不乖。求佛有冀矣。正法即戒法。所謂有
秉羯磨說戒。則正法不滅世間。以戒是苦海舟航。
涅槃徑路。不同外道邪僻之律。輪王十善治世之
術。故此佛戒特名曰正法也。
 七佛為世尊  滅除諸結使  說是七戒經 
 諸縛得解脫  已入於涅槃  諸戲永滅盡 
 尊行大仙說  聖賢稱譽戒  弟子之所行 
 入寂滅涅槃 
釋　前一頌半。謂諸佛弟子奉持戒經。得脫諸縛
已入涅槃。故舉以證之。後一頌。謂今佛弟子尊佛
所說。依戒修行。便獲涅槃果樂。故示以勸之。諸結
使者。謂諸煩惱驅使行人心神。流轉三界。不得解
脫。故云結使。略則十使。廣則八十八使。乃至八萬
四千塵勞也。七佛為世導師。為欲滅除諸弟子結
縛故。乃說此戒經。弟子奉行。則諸煩惱結縛因斯
<pb n="467"/>
解脫。證無生果。已入涅槃。一切有無戲論永滅盡
矣。七佛大仙所說之經。是一切賢聖所讚之戒。今
凡為佛弟子者。能如教修行。則無不證入寂滅涅
槃者也。寂滅涅槃是華梵雙舉。
 世尊涅槃時  興起於大悲  集諸比丘眾 
 與如是教誡  莫謂我涅槃  淨行者無護 
 我今說戒經  亦善說毗尼  我雖般涅槃 
 當視如世尊  此經久住世  佛法得熾盛 
 如是熾盛故  得入於涅槃  若不持此戒 
 如所應布薩  喻如日沒時  世界皆闇冥 
釋　初一頌明佛垂誨也。如來說法四十九年。化
緣已畢。垂將涅槃。重以戒法顧命弟子。殷懃付囑。
示誨諄諄。是知此戒誠為佛法之元基。慧命之正
脈。成聖之保任。利生之要軌。苟不頂戴受持。豈但
自甘汩沒生死海。抑且有辜如來付囑。念當思慈
誨。奉遺法而忘軀。䇿進信志。敬木叉而盡壽。是為
知恩報恩者。莫謂我涅槃乃至如是熾盛故得入
於涅槃。此兩頌半正明示教也。謂諸比丘汝等莫
謂。我如來涅槃世間空虗。修淨行者無有依護。我
今已為汝等。說二百五十戒經。亦說毗尼作持等
法。我雖入般涅槃。此波羅提木叉戒在世。即是如
來法身常住不滅故。令汝師之。以作依護。若波羅
提木叉久住熾盛。則教理行果皆悉熾盛。由熾盛
故。修淨行者得入涅槃而無遺也。若不持此戒。乃
至世間皆闇冥。此一頌重申誡喻也。謂淨行者有
護。是令護體蠲染。以立梵行。如所應受持戒品。依
制布薩。若不布薩。以何依護。則罪垢日增。失智慧
明。不覩聖道。便墮三塗。喻如日沒闇冥。無所見故。
即墮坑落塹矣。
 當護持是戒  如犛牛愛尾  和合一處坐 
 如佛之所說 
釋　此一頌誡令堅志遵持也。謂比丘當護戒自
珍。堅其信志。寧死不犯。猶如犛牛愛尾不顧身命。
乃名遵制持戒。和合一處坐者。使離別眾之過。如
佛所說者。謂黑白半月如佛所教。而作布薩說戒。
慎勿有干七非。而背法律教三如也。
 我已說戒經  眾僧布薩竟  我今說戒經 
 所有諸功德  施一切眾生  皆共成佛道 
釋　前半頌明自他作辦事畢。後一頌以所作事
回施有情共成佛道。作辦之事而言功德者。謂一
一戒中嚴護清淨。所生止作之力用。名曰功德。此
聲聞之法而云回向佛者何也。此是開顯之後。涅
槃顧命。所謂真是聲聞。以佛道聲令一切聞。唯有
一乘法。無二亦無三。又戒本防非止惡。詎聲聞之
獨持。比丘體通大小。豈羅漢之自目。又在家菩薩
持在家戒。名曰菩薩近事。出家菩薩持出家戒。名
曰菩薩比丘。是知比丘之戒非局小心。出家菩薩
何容不護。三世諸佛同斯法教。不唯今之釋尊獨
爾。或曰聲聞持戒名菩薩破戒。聲聞破戒名菩薩
持戒。然斯義者。以聲聞自度為急故。止之名持。菩
薩利生為本。若不廣作眾善。名之為犯。此正責小
心自利為過。非謂大心利他共成佛道者在列。縱
曰自利乃兼利他故。一一戒中不離護他。斯實如
來善巧方便。密以珠繫衣裏。令其終獲大用。今人
不達聖意。而生擬論。若解了開顯之後。則無疑此
頌云。我今說戒經所有諸功德。施一切眾生。皆共
成佛道也。
已上付誦戒本釋竟。已下皆原卷之法。
○僧同犯識罪懺白法
佛言。若僧集說戒。犯罪不得說戒。不得聞戒。不得
向犯者懺悔。犯者不得受他懺悔。彼比丘白已當
懺悔。應作如是白言。
大德僧聽。此一切眾僧犯罪。若僧時到僧忍聽。此一
<pb n="468"/>
切僧懺悔。白如是。
如是白已。然後說戒律本。更不悔本罪。
釋　此法律中更不悔本罪者。謂犯單墮及眾學
威儀戒等。由臨布薩忖思聖制難廢。急欲同誦木
叉。各生慚愧。發露求淨。如此正契布薩捨諸惡不
善法究竟梵行之旨。不須更悔。若犯初二篇並三
十捨墮。不得例斯也。
○僧同犯疑罪發露白法
佛言。若說戒時。一切僧於罪有疑者。應作白言。
大德僧聽。此一切僧於罪有疑。若僧時到僧忍聽。此
眾僧自說疑罪。白如是。
然後說戒。此但露罪。得聞說戒。本罪仍說已懺。
釋　上云識罪者。謂自知了了無疑。此云疑罪者。
因自不知罪種名相。為犯不犯。生疑。既將說戒。且
先陳露待白已。說聽竟。仍須向知法者。問決所犯。
自言求悔。此識疑二法。皆為人法故作。兼屬公
私也。
○尼差人請教授法
於說戒日集僧。索欲問緣。答云。差人請教授羯磨。
作白文言。
釋　於說戒日者。律聽比丘十四日布薩。比丘尼
十五日布薩。若有因緣。比丘十五日布薩。尼十六
日布薩。此謂二部相依結界。今准十五日大僧正
說戒。尼界集僧差人作白云。
大姊僧聽。若僧時到僧忍聽。僧差比丘尼（某甲）。為比
丘尼僧故。半月往比丘僧中求教授。白如是。
大姊僧聽。僧差比丘尼（某甲）。為比丘尼僧故。半月往
比丘僧中求教授。誰諸大姊。忍僧差比丘尼（某甲）。為
比丘尼僧故。半月往比丘僧中。求教授者默然。誰不
忍者說。僧已忍差比丘尼（某甲）。為比丘尼僧故。半月
往比丘僧中求教授竟。僧忍默然故。是事如是持。
律本云。應白二差一人已。彼獨行無護。更差二三
人為伴。往僧寺中。
釋　更差二三尼為伴者。乃方便命隨為護。更無
白差之法。須擇老練持戒者同往。非但以尼數二
三而已。准增一法云。尼若有五過。不應將作伴行。
一喜太在前行。二喜太在後。三喜抄斷人語次。四
不別善惡語。善語不稱。讚美惡語。五如法得利。不
以時為彼受。反此五過。聽僧差伴。庶兩獲益。無諸
損惱。
至所囑比丘所。義准應差人承受。彼囑授尼。應具
陳所請已。至十六日。更往僧寺中。求可不時。若得
略教授已。還至寺。鳴槌集尼眾。不來者說欲已。然
後使尼如僧中所告者。在尼眾中。具宣僧勅訖。諸
尼合掌頂戴受。律無文。准僧祇律。文義如此。若僧
尼兩眾欲滿五人已上。方行此法。故律本云。若眾
不滿。若不和合者。至時禮拜問訊。
釋　若僧尼兩眾樂欲依制奉行此法者。各滿五
人已上。二部方可羯磨差使。本律乃互明兩眾。謂
縱和不滿。滿已乖和。至僧布薩日。尼唯恭敬往禮。
以遵八敬。盡形不敢違也。此一羯磨為法故作。
是屬公也。
非　人非。謂眾減不和。無伴獨行等。餘非。准前
無異。
○教誡尼法
佛言。於僧說戒時。上座問言。比丘尼眾遣何人來
耶。今但取當時說戒者問之。受囑授者。即起具修
威儀。為白僧言。
大德僧聽。（某）處比丘尼僧和合。僧差比丘尼（某甲）半
月半月頂禮比丘僧足。求請教授尼人。
三說已。義加云彼應至上座所云。大德慈濟。能教
授比丘尼不。若答言不堪者。乃至二十夏已來一
一具問。若無有者。還至上座所白言。遍問眾僧。無
<pb n="469"/>
有堪者。上座即應略教戒法。告囑授人云。此眾無
堪教誡師。明日尼來。請可不時。應報言。昨夜為尼
遍請。無有堪者。雖然上座有勅。勅諸尼眾。精勤行
道。謹慎莫放逸。
○差教授尼師法
續　此准白二綱目。今依九十事之二十一續入。
上明略教為無堪者。若問有者。彼受囑授比丘。還
至上座所白言。眾中某甲（上座大德）堪能教授比丘尼。
按律中。因六羣發起。佛言。眾僧中差教授比丘尼
人。白二羯磨。作如是白。
大德僧聽。若僧時到僧忍聽。差（某甲）比丘。教授比丘
尼。白如是。
大德僧聽。此（某甲）比丘教授比丘尼。誰諸長老。忍僧
差（某甲）比丘。教授比丘尼者默然。誰不忍者說。僧已
忍差（某甲）教授比丘尼竟。僧忍默然故。是事如是持。
佛言。成就十法者。然後得教授比丘尼。一具足多
聞。二誦二部戒利。三決斷無疑。四善能說法。五族
姓出家。六容貌端正尼眾見便歡喜。七堪任與比
丘尼說法勸令歡喜。八不為佛出家而披法服犯
重。九若滿二十歲。十若過二十歲。又增一云。有
五法應教尼。一具持波羅提木叉戒。二多聞善巧。
三語言辯說。四不為佛出家而犯重罪。五二十臘
若過二十。五分云。五法不應差。差已應捨。一誦
經戒而多忘失。二諸根不具。三多欲。四現為惡相。
五教比丘尼親惡人。
釋　此但續差法白二。其儀規備載於教誡比丘
尼正範中。此一羯磨為法屬公。並顯非皆同上
無異。
○告清淨法
佛言。說戒日客來。若少者當告。舊比丘清淨。應如
是告言。
大德僧聽。我比丘（某甲）清淨（一說）。
若說戒序竟。方陳此言。必有犯者。舉過告僧已。餘
者次第聽。
釋　布薩本為改往除愆。勤修冀淨。雖然因緣遊
行。遇處有僧說戒。理應就聽。必不可違。若僧集已。
說前頌竟。至不須告淨。當具儀作禮。敷座而坐。若
說戒序竟至。則座上已經問淨。方陳此言。應知廣
說八處問淨故。若自知有犯。先舉過告僧已。餘者
隨坐次第聽終。仍准所犯求懺。此一法為法作。
是屬私也。
○識罪發露法
佛言。當至一清淨比丘所。具威儀說所犯名種。白
言。
大德憶念。我（某甲）犯（某）罪生疑。今向大德發露。後如
法懺悔（三說）。
說戒時憶者。須用此法。若餘時中依法懺悔。十誦
云。發露比丘不須更發。
釋　說戒時憶者。揀非日前知而不悔。今謂因值
布薩。倐爾憶所犯事。且用此法。容聽戒故。聽罷。應
即乞除。若餘時識犯生疑。陳露求決。依法懺悔。而
引十誦者。謂布薩日前已曾發露。正布薩時。不須
更露聽懺之。
○疑罪發露法
律本比丘犯罪有疑。復逼說戒。佛言。應發露已得
聞戒。義准云。
大德憶念。我比丘（某甲）於（某）處犯生疑。今向大德發
露。須後無疑時。如法懺悔（三說）。
釋　須後無疑時者。非謂任其久緩。乃指聽竟之
後言也。
○說戒座上憶罪露法
律本為在座上。忽憶本罪。向比塵說之。舉眾鬧亂。
佛令發露心念。應義准云。
<pb n="470"/>
釋　律云。於說戒時。有一比丘犯戒。而在座間。思
世尊制犯者不得說聽戒等。我當云何。語彼說戒
人言。止止莫說戒。我犯某罪。欲從長老懺悔。舉眾
閙亂。諸比丘以此事白佛。佛言。其人自憶罪而發
露。彼比丘當語邊人言。我犯某罪。今向長老懺悔。
復作是念。設語旁人者。恐閙亂眾僧。不成說戒。彼
比丘當心念。須罷座已。當如法懺悔。作如是已得
聽戒。今例心念法。但聲須細。莫令眾聞。應義准云。
我（某甲）犯（某）罪。為逼說戒。恐眾閙亂故。待竟當懺（三說）。
疑罪准此。
釋　上三法皆為法故作。是屬私也。
○略說戒法
佛言。若王賊水火病人非人惡蟲及有餘緣者。若
牀座少。露濕天雨。布薩多夜已久。或鬬諍。說法等
久者。略說戒。
釋　此明開緣。先列八難。一王難者。王乃自在意。
信則興隆佛法。不信則毀滅三寶。二賊難者。賊乃
為害之稱。賊是林中王。能作不饒益事。三水難者。
謂海嘯江潮。奔流泛漫。四火難者。謂火性無恒。寄
託諸緣。能焚燒林野。五病難者。謂同界病多。就榻
說戒處。艱容眾故。六人難者。謂不信白衣。或往來
遊觀。擾礙僧事。或起意不端。阻行善法。七非人難
者。謂或山精顯異。或邪魅現形。八惡蟲難者。謂惡
獸出沒。聲色驚人。是名八難也。牀座少者。謂眾多
處迮。牀敷不足。露濕天雨者。謂覆葢欠周。恐冐風
寒。布薩多夜已久者。謂後夜將竟。時臨次朝。鬬諍
者謂言諍水火。說法者。謂演教太延。有如是餘緣。
並逢八難。皆聽略說戒也。
五分僧祇並為多緣。開聽略說。說前方便。亦如廣
說。隨緩急廣說之。
釋　此引他部明開緣。俱同本律也。雖云略說。然
集已必作前方便。可緩則廣說。若急則略說。此則
廣略不定。其作前方便是定也。
律中則有三五略說。隨緣遠近。文非明了。
釋　說戒揵度中。列三種五法略說。第一五種者。
一說至九十波逸提。二說至三十尼薩耆波逸提。
三說至二不定。四說至十三僧殘。五說至四重。第
二五種者。一說戒序。二說至四重。三說至僧殘。四
說至二不定。五廣說。第三五種者。一四重至僧殘。
二四重乃至二不定已。三四重乃至捨墮已。四四
重乃至單墮已。五廣說。此由譯筆交互。文非明了
今依毗尼母論云。若序說問清淨訖。應告言之。
諸大德。是四波羅夷法僧常聞。
十三僧伽婆尸沙乃至眾學法並云。
諸大德。是眾學法僧常聞。
諸大德。是七滅諍法。半月半月說。戒經中來。
釋　此文中七滅諍法。略僧常聞。四波羅夷法。乃
至眾學法又略。半月半月說。戒經中來。說則前後
足之。一一並問。是中清淨不。
已上依文廣說。若難卒至。應隨到處云。已說至（某）
處。餘者僧常聞。若難緣逼近。不得說序者。僧祇云。
諸大德。今十五日（<bz>〔或十四日〕</bz>）布薩時。各正身口意。莫放逸。
便各各隨意去。律本至布薩日。不得不說。若無者。
應說法誦經亦得也。
釋　妄惑煩惱造諸不善等業。由發三毒。行於七
支。故佛制戒以禁止之。此引僧祇。雖明更略。然義
已收廣矣。本律中。佛言。至布薩日。若無能說戒者。
差一人說法誦經。下至一偈。諸惡莫作。眾善奉行。
自淨其意。是諸佛教。不得不說。此不攝略誦法。乃
因無說人故暫開。非恒聽許。以佛世無卷可讀。唯
親聽佛制。心記口說。今已結集。梵文東傳。藏有律
卷。縱不能熟背朗誦。應對卷敷宣。亦名如法布薩
若至布薩。輙講說餘經者。此則不可。按法苑珠林
<pb n="471"/>
引云。齊鄴東大覺寺釋僧範。戒行清高。行持無缺。
常宿他寺。意欲聞戒。至十五日說戒之夜。眾議共
停說戒。乃為法集。有陞座乃欲竪義。敘云。竪論法
相。深會聖言。布薩常聞。擊難為勝。忽見一神。形高
丈餘。貌甚雄傑。涌聳驚人。來到座前。問豎義者。今
是何日。答曰。是布薩日。神即以手搨之。拽下座來。
委頓垂死。次問上座。問答同前。陵害二三上座已。
神即掉臂而去。當時道俗共覩非一。範師見此異。
乃自以勤力。兼策大眾。至於一生。不敢說欲。縱有
病不堪勝輿。請僧就病人所。恭敬說戒。於後大興
戒法。是以布薩日不得故廢說戒而講論法也。
○非時和合法
續　此准單白綱目。今依說戒揵度續入。佛言。眾
僧破為二部。時諸比丘欲於舍衛（言舍衛國者。是准緣起。今則隨
處言之）和合。自今已去。聽白已然後和合。當集僧已。
問緣不得與欲。答云。眾僧和合羯磨。作如。是白。
大德僧聽。所由諍事。令僧鬬諍。彼此不和。彼人犯罪。
為作舉己。還為解罪。僧塵已滅。若僧時到僧忍聽。僧
和合。白如是。
釋　作是白已。法食仍同一界共居。此一羯磨
為人故作。是屬公也。
非　人非。謂現前不簡與欲准集等。餘非同前
應知。
○諍滅說戒法
續　此准單白綱目。今依說戒揵度續入。佛言。若
眾僧所因事。令僧鬬諍而不和合。眾僧破壞。令僧
塵垢。令僧別異分為二部。若能於中改悔。不相發
舉。此則名為僧眾以法和合。自今已去。聽先白然
後說戒。集僧已。問緣不得與欲。答云。眾僧欲和合
說戒。作如是白。
大德僧聽。眾僧所因諍事。令僧鬬諍而不和合。眾僧
破壞。令僧塵垢。令僧別異分為二部。彼人自知犯罪
事。今已改悔。除滅僧垢。若僧時到僧忍聽。和合說戒。
白如是。
作是白已。然後和合說戒。
釋　此乃中間布薩和僧之法。不須如常再宣和
白。故云作是白已。然後和合說戒。此羯磨為法
故作。是屬公也。顯非准前合具。
○第一增說戒法　第二增說戒法
續　此二法准單白綱目。今依遮揵度續入。律云。
時有異處眾多比丘。說戒日聞彼處有比丘喜鬬
諍罵詈。共相誹謗。口出刀劍。欲來此說戒。我等當
云何。即往白佛。佛言。若有如此事起。應作二三種
布薩。若應十五日說十四日作。若應十四日說十
三日作。若聞今日來。即應疾疾集一處布薩。若聞
已至界內。應出外布薩。若言已入寺。應掃除浴室。
設洗浴具。問上座已然火。彼客比丘入浴室浴時
應一一從浴室出界外說戒。若客比丘喚舊比丘
共說戒。應答言。我曹已說戒。若舊比丘說戒已。客
比丘遮說戒者。不成遮。若客比丘說戒時。舊比丘
遮說戒。成遮。若能如是者善。若不能。應作白却說
戒日。作如是白言。
大德僧聽。僧今不說戒。至黑月當說戒。白如是。
應作如是白却說戒。若客比丘便待不去。彼比丘
應作白第二却說戒。應如是白。
大德僧聽。僧今不說戒。至白月當說戒。白如是。
應作如是白第二却說戒。若客比丘不去至白月。
舊比丘應如法強與客比丘問答。
釋　強與問答者。令舊比丘鳴槌共集。而問客比
丘云。佛有明教。制斯却白。汝等何以久待不去。惱
亂眾僧。故礙布薩。彼若答言不去者。舊比丘應語
云。汝等不去。我曹當遵律治罰汝等。然後清淨說
戒。過在汝而不在我。故云強與問答也。此二羯
<pb n="472"/>
磨皆為人法故作。是屬公也。明非同前。
○與狂癡法並解
續　此二法准白二綱目。今依說戒犍度續入。律
本云。時有一比丘。心亂狂癡。或時憶說戒。或不憶
說戒。或時來或不來。諸比丘白佛。佛言。自今已去。
與彼比丘。作心亂狂癡白二羯磨。僧中差堪羯磨
人。作前方便答云。與狂癡羯磨。當作如是白。
大德僧聽。此（某甲）比丘心亂狂癡。或憶說戒。或不憶
說戒。或來或不來。若僧時到僧忍聽。與此比丘作心
亂狂癡羯磨。若憶若不憶。若來若不來。僧作羯磨說
戒。白如是。
大德僧聽。此（某甲）比丘心亂狂癡。或憶說戒或不憶。
或來或不來。今僧與（某甲）比丘。作心亂狂癡羯磨。若
憶若不憶。若來若不來。作羯磨說戒。誰諸長老。忍僧
與此（某甲）作狂癡心亂。憶不憶。或來或不來。作羯磨
說戒者默然。誰不忍者說。僧已忍與（某甲）比丘作狂
癡心亂。憶不憶來不來。作羯磨竟。僧忍默然故。是事
如是持。
佛言。有三種狂癡。一者說戒時憶不憶來不來。二
者或有狂癡說戒而來。三者或有狂癡不憶說戒
不來。是中第一僧應與此羯磨。其第二第三狂癡
者不應與此羯磨。
釋　此三種狂癡。第一者謂或時舉發不憶。若不
舉則憶知。由病不定。故與羯磨。其二病輕。每憶而
來。三乃病重全不憶集故爾。不應與法。若與。眾僧
有過。須當稱量。按善見律云。見火而捉。如金無異。
見屎而捉。如旃檀無異。是名癡狂心亂。此一羯
磨為人作。屬私也。
非　人非。謂機不應法等。餘非准前。
○解狂癡法
佛言。若狂者與羯磨已。後狂癡病止。應與作白二
羯磨解。應如是解。彼比丘應往僧中。偏露右肩。脫
革屣。右膝著地。合掌白言。
大德僧聽。我（某甲）比丘先得狂癡病。說戒時或憶或
不憶。或來或不來。眾僧與我作狂癡病羯磨。作已還
得正念。求解狂癡羯磨（如是三說）。
僧中差羯磨者。索欲問緣。答云解狂癡病羯磨。作
如是白。
大德僧聽。此（某甲）比丘先得狂癡病。彼說戒時。或憶
或不憶。或來或不來。眾僧與作狂癡羯磨。與作已狂
癡病還得止。今求解狂癡病羯磨。若僧時到僧忍聽。
與解狂癡病羯磨。白如是。
大德僧聽。此（某甲）比丘先得癡狂病。說戒時或憶或
不憶。或來或不來。眾僧與作癡狂病羯磨。與作已狂
癡病還得止。今求眾僧解狂癡病羯磨。誰諸長老。忍
僧與（某甲）比丘解狂癡病羯磨者默然。誰不忍者說。
僧已忍與（某甲）比丘解狂癡病羯磨竟。僧忍默然故。
是事如是持。
律本云。若復更狂癡。隨狂癡病時。與作羯磨。狂止
還解。
○對首說戒法
佛言。若一比丘住處。於說戒日。當詣說戒堂。掃灑
令淨。敷坐具。辦澡水缾。然燈火。具舍羅。若客比丘
來。若四人以上應白說。若有四人。應集白說戒。若
有三人。不得受欲。應各三語說戒。如是言。
二大德憶念。今僧十五日說戒。我（某甲）清淨。
餘二人亦如是三說。若二人共住亦准此。若犯罪
者。向清淨者發露。若懺悔已。方得加法。若有罪不
發露者。不應清淨法也。
釋　若犯罪者。謂於布薩時。或憶犯。或識犯。或疑
犯。准前僧法中說露。此則不應加清淨法。若布薩
日前已經悔過者。方得加清淨法。倘犯已未曾露
懺者。加則非法。此法為法故作。乃公中之私也。
<pb n="473"/>
非　人非。謂三人受欲等。法非。謂妄加清淨等。
事非。謂非二種界中辦具等。餘四非相准知。
○心念說戒法
佛言。一比丘於說戒日。如前辦眾具。待客比丘。若
無應言。
今僧十五日說戒。我（某甲）清淨（三說）。
五百問事云。如上加法已。有罪者。向四方僧懺悔
已。獨坐謂戒至竟。
釋　五百問結界品中。若一住處有界。一比丘亦
可打揵槌廣說戒。先向四方僧懺悔。然後亦可三
說。三說者謂三語。今文云。如上加法已者。謂亦可
三說。即此心念說戒法是。三說已。獨坐廣誦四分
戒本竟。有罪者向四方僧懺悔者。謂若有犯。待客
比丘來清淨者。應向露懺。若無來者。當作心念發
露云。我（某甲）犯（某）罪。待有客比丘來。當如法懺悔。
然後獨坐誦戒本竟。今引以便時機也。
比丘尼式叉摩那沙彌沙彌尼為別。餘詞同上。
釋　戒法眾分大小。布薩理須通尊。唯各別名為
異。若謂下三眾無布薩者。則半月淨染莫知戒品。
以何為持律所遮者乃令不諳大僧法也。第五
諸說戒法篇竟。

<other>毗尼作持續釋卷第八</other>

音義
懲音呈。止也。戒也。
鄴音業。
魅音妹。精怪也。
擊音吸。能齋肅事神明也。
搨手打也。
拽與曳同。牽也。
輿兩手對舉之車。又轎。謂肩輿。
冒音帽。犯也。
羺耨平聲。羺䍲胡羊。䍲音倪。
阿修羅華言非天。以其果報最勝。隣次諸天而
非天。有四種。謂卵胎濕化所生故。
淼音藐。大水也。
禦音御。止也。拒也。
赩音虩。大赤。
赫亨入聲。明盛貌。又赫赫高明顯盛貌。
僭尖去聲。假也。又僭越也。
鄙音彼。薄也。
捷疾也。
御治也。
險脇上聲。凡不可犯者皆險。
抵音邸。至也。
犛音茅。牛尾可為旌旄。旌音精。旄音毛。析羽為
旌。謂分析鳥羽。為之竿頭。則綴以旄。牛尾也。旄首
所以精進士卒也。天子旌高九仞。諸候七仞大夫
五仞也。
擬音蟻。揣度也。

<sarticle>曇無德部四分律刪補隨機羯磨卷第九</sarticle>

唐京兆崇義寺沙門　道宣　撰集
金陵華山後學比丘　讀體　續釋
●諸眾安居篇第六
釋　上明布薩每歲二十四次。此明安居四季重
夏九旬。乃比丘之要務。誠加行之嚴制也。而云諸
眾者。律聽五眾。法開四種。類以成篇。序居第六。
時諸比丘一切時遊行。蹋殺生草木。斷眾生命根。
世人譏訶。蟲鳥為羣。佛言。不應一切時遊行。聽三
月夏安居。有通訶別制。出在尼律也。
<pb n="474"/>
釋　此先引制緣也。律云。六羣比丘於一切時春
夏冬。人間遊行。夏月天瀑。雨水大漲。漂失衣鉢臥
具針筒。蹋殺生草木。時諸居士見已譏嫌云。沙門
釋子不知慚愧。於一切時遊行。漂失衣具。蹋殺生
草。斷他命根。外道尚三月安居。且蟲鳥亦有巢窟
止住。沙門釋子云何如是。諸慚愧樂持戒比丘以
此白佛。故制三月夏安居也。文云有通訶別制出
在尼律者。通訶。謂比丘尼亦如是不應一切時人
間遊行。乃至聽三月夏安居。別制者。尼八敬戒中。
第七比丘尼不得在無比丘處夏安居。第八比丘
尼安居竟。應比丘僧中求三事自恣見聞疑。然尼
八敬制之於後。而僧安居制之於前。今云通訶者
何。葢安居通制出家僧徒。訶一眾則五眾通訶矣。
○安居法
如佛言有三種安居。前安居。中安居。後安居。前安
居者。住前三月。後安居者。住後三月。
釋　安居者。形心攝靜曰安。要期住此曰扂。靜處
思惟道之正軌。理須假日追功。䇿進心行。隨緣託
處。志唯尚益。不許馳散亂道妨業。故律通制三時。
文偏約夏月者。據緣發起。情在三過。然以三際分
之。一夏四月何為但結三月。斯含二義。一生死待
形。必假資養故。結前三月。後開一月。為成供身衣
服故。二若四月盡結。則四月十六日得成。設有差
脫。便不得結。教法太急。用難常准故。如來善順物
機。開其一月。續結令成。復於一月內。聽三重安居。
初四月十六一日是前安居十七已去至五月十
五日名中安居。五月十六一日名後安居。前安居
者。住至七月十五日名前三月。後安居者。住至八
月十五日名後三月。其中安居者。以後足前住滿
三月。按西域記云前代譯經律者。或云坐夏。或
云坐臘。斯皆邊國殊俗。不達中國正音。或方言未
融。而傳譯有謬。正應安居也。然今有入安居時作
蠟人。至七月十五日。取以視驗一夏之功過者。豈
止迷制犯非。抑且不別臘蠟矣。
十誦律。佛制五眾並令安居。律云。尼不安居波逸
提。僧等四眾突吉羅。
釋　引十誦者。明收小眾。本律尼不安居。犯波逸
提。此違八敬嚴訓故。餘四犯突吉羅。由不護世俗
譏嫌故。准制如斯。未有夏際不安居而名釋子者
也。
明了論云。無五過處。得在中安居。一太遠聚落。求
須難得。二太近城帀。妨修行道。三多蚊蟻。自他兩
損。四無可依人。人具五德。一未聞令聞。二已聞令
清淨。三能決疑網。四通達無滯。五正見。五無施主
供給藥食。並不可安居。
釋　佛世僧徒。或受請安居。或擇處結夏。今文引
論出五過者。為明如法方成安居也。初過謂往返
乞食。途涉疲勞。致使心形俱不寂靜。二過謂居家
來往。默之恐招譏。談之復礙道。虗費時功。本業未
辦。三過謂害物傷慈。違本制緣。四過謂聞解期入。
訓必由師。止作義深。非學莫曉。故擇具德者而為
所依。五過謂四事資生。咸藉信檀。若處乏施主。則
助道為艱。是故有此五過。並不可安居。反之則修
道獲益。亦利居家得植福田也。
律本云。安居有四種。一對首。二心念。三忘成。四及
界。並有據緣。如下具列。
釋　此總標。下別列。然此安居儀式。諸部未全。唯
義淨律師親遊西域見聞。躬行已經多次。後請梵
本歸唐。翻譯有載。今續依行。
續　准百一羯磨云。明日安居。今日受籌。其籌不
得麤惡曲捩。以香水洗。安靜槃中。鮮花覆上。以淨
物覆之。（文）准下法式。應四月十五日於集眾所。正
中上面。供娑婆教主本師釋迦牟尼佛位。正中下
<pb n="475"/>
側。供護法韋䭾尊天位。左右敷眾僧座。鳴槌集界
內僧。於中設一低桌。將籌槃置上。上座應索欲問
緣。答云受籌羯磨。眾中堪羯磨者。作如是白。
大德僧伽聽。今僧伽十六日欲作夏安居。若僧伽時
至聽者。僧伽應許僧伽今日受籌。明日安居。白如是。
作是白已。若眾中未有曾受差者。准第十篇內白
二羯磨差之。若有已受差者。上座問云。誰能為僧
行舍羅。彼答言。（某甲）堪能。即起座具儀。禮上座已。
仍復本座。合掌白云。
大德僧聽。若僧時到僧忍德。我（某甲）比丘為僧行舍
羅。白如是（單白綱目標云。行舍羅應有白。即此是也）。
作白已起座。擎籌槃者在前。收籌者持空槃隨後。
先至佛位前籌槃。付與收者。具儀頂禮三拜。捧籌
跪白云。（某）年月日安居會上。娑婆教主本師釋迦
牟尼佛受第一籌。白已一拜。起立於傍。接彼二槃
在手。彼頂禮收籌。仍各擎持。次向上座前住。上座
離本座蹲踞。受取其籌。行籌者。至第二座前。收者
近上座前。上座將籌置空槃內。如是行收至末。若
有沙彌安居者。彼和尚或阿闍黎代為受籌。後至
韋天前。執籌鞠躬白言。（某）年月日安居會中。護法
韋䭾尊天受末後籌。亦如前儀收之。既總行已。於
屏處數其籌數。復至上座前。白言。（某）年月日於此
住處。現受籌者。比丘有爾許。求寂爾許（白已復云。我（某
甲）為僧行舍羅竟。上座（答言）善（應云）。爾。仍安籌槃前處。
作禮歸位。大眾同音誦受籌功德殊勝行等畢。起
禮上座。次第各歸本所。此謂採續以全其法儀也。
○對首安居法
律本云。應白所依人言。我於此處安居已。口言。
釋　此明第一種安居法。凡來僧界安居者。應先
對所依律師言。我願於此處夏三月安居。律中但
云口言。今加儀方表如法。既先說已。然後至期。具
修威儀。作禮長跪。合掌口言。
大德一心念。我比丘（某甲）今依（某伽藍某聚落）前三月夏安
居。房舍破修治故（三說）（五分十誦云。彼人告所白者言）。知莫放逸。（答言）
受持（律本云。夏中當依第五律師廣誦二部律者。若違得波逸提。春冬依四種律師。違者突吉羅。理
准律意。應問彼言）。依誰持律者（答言）依（某甲）律師（律師告言）。有疑當
往問。（答言）爾。
五分云。佛言。當於持律者安居。若處所迮閙者。應
七日得往返處。心念遙依。若檀越村野林樹山巖
房舍等安居者。並同上文。唯改伽藍為異。若修治
破壞之語。局僧住處。隨事量度。其四眾作法。唯改
言。比丘尼式叉摩那沙彌沙彌尼為別。餘詞同上
也。
釋　若處迮閙。謂迫促眾不安靜。由攝心形勉䇿
進道故。聽七日得往返處。自作心念。遙依安居。倘
避眾憚勞。任情適意。故作心念遙依。則不成安居。
房舍破修治故者。准律本。於安居前。僧差五德人
分房。白二羯磨。先白上座言。大德上座。如是房舍
臥具隨意樂便取。次第至第四上座亦如是白。時
有一比丘。得缺壞房。心念云。我不受是房。恐使我
修治。佛言應受。隨力修治。今文依制所說。按僧祇
云。若有房舍破漏。春末月應當治（謂四月十六日已前一月。若
草若瓦隨而補之。然今東土寺院皆設禪堂。縱有
破缺。常住料理。其來安居者。無此事故。是句不必
說。說則反虗。若實有修治者。乃可如文說也。此
羯磨約期進道為法。禁止遊行為人。護諸物命為
事。是屬公中之私也。
非　人非。謂所依越制等。事非。謂五過不擇等。
餘非類前。
○後安居法
律中有比丘。四月十六日欲前安居。不至所在。十
七日乃到。佛言後安居。應准上文言後三月夏安
居。餘文並如上。如是乃至五月十六日後安居法
<pb n="476"/>
並准前。
釋　若論三種安居者。四月十七日應改云中。三
月夏安居。今由有前故爾。開後。佛於異時。告諸比
丘。有三種安居。則改中三月。不無所據。律中因舍
利弗目犍連發起。二尊者不用神足。飛空速至。類
同世人履地而來。明期不及。請佛開。此誠乃大權
示現。以垂後式。此法具三緣。與夫顯非並准上。
○心念安居法
佛言。若無所依人。可白應心念安居。文言。
我（<bz>〔某甲〕</bz>）比丘。依（某）僧伽藍前三月夏安居（餘訶同上）。
釋　此明第二種安居。是對首心念法。律中制緣。
時有比丘住處無所依人。生疑。不知成安居不成。
佛言成。意為安居故。自今已去。若無所依人。聽心
念安居。而云意為安居者。謂決志九旬。精修不怠。
此法唯前安居者行之。其中後安居者不以為例。
此法屬私。並所為之緣同上。
非　一人非。有依故念等。二法非。中後作法等。
三事非。三業不恭等。餘四取合。
○忘結便成法
時諸比丘來至所住處安居。忘不結。佛言。若安居
故來。便成安居。
釋　此明第三種安居。是法從上心念法中開。據
律云。時諸比丘於住處欲安居。無所依人對白忘
不心念安居。有疑不知成安居不成。以此白佛。故
開聽此法也。
律中為客比丘本有要期。外來託處。有忘開結。必
有住人。不在通限。若本有方便。通客主也。
釋　宣祖恐有舊比丘處例行故。復辯明通別。謂
客比丘始發足時。本意先有要期進道故。從外來
託居此處。到已既無所依對白。又忘心念安居。故
佛決疑允成。若住處必有所依人。則不在此法通
收。然此法獨限於客故。若律本有方便聽者。乃可
通客主也。
○及界與園成安居法
時有比丘。往餘處安居。一脚入園及界。便明相出。
如是兩脚入園及界。便明相出。如是兩脚入園及
界。便經明相。佛言。並成安居。若准人解。後二種法
應在前後十六日。若在中安居。隨日得結。
釋　此明第四種安居界。謂作法大界亦是攝衣
之限。四方有標。內屬眾僧。梵語伽藍。此翻眾園。即
僧寺也。界繞園外。園於界中。雖有遠近之分。但一
脚入界內。一脚在界外。或一脚入寺門。一脚在門
外。便明相出。明相者。謂天星垂隱。東方明現。如是
兩脚入園及界亦爾。如是兩脚入園及界。便經明
相。旭日將昇。本為安居故來。並成安居。若准人解。
此入園及界二種法者。若為四月十六日前安居
來。正當四月十七日早。若為五月十六日後安居
來。正當五月十七日早。律制前後安居各唯一日。
若在四月十七日乃至五月十五日中安居者。隨
日得結坐。不以此論也。
○受日法
時有佛僧塔事及父母檀越召請受戒懺悔等緣。
並瞻病求藥問疑請法。如是諸事。不知云何。佛言。
不及即日還。聽受七日去。不及七日還。聽受十五
日去。不及十五日還。聽受一月日。及一月日應還。
其三種受日。並不通夜。不同他律。
釋　義由比丘始念安居。諸緣休息。要期結坐。必
滿方行。若事利他。豈絕施濟。故隨事給日。事訖即
還。聖慈所以開聽者。令功歸二利。期准九旬也。律
云。若父母信樂。若有病。若諸憂惱。遣信請比丘欲
相見。若父母不信樂。教令信樂。若惡戒。教令持戒。
若慳貪。教令布施。若無智。教令有智。兄弟姊妹親
里亦爾。若檀越布施四事。請比丘。若信樂及不信
<pb n="477"/>
樂。大臣欲相見比丘。若有請治覆藏本日治摩那
埵出罪（此兼僧尼）。若式叉摩那犯戒。請懺悔更受。若二
部請受大戒。若為病人求覓隨病藥食。若為求同
誦經人。欲人間遊行。若經營比丘有作事。欲林樹
間往之。有如是諸事。彼處遠不及即日還。如是三
種受日法並不通夜。唯論日盡。不同他律受若干
夜法也。
又所為之緣。但是破戒非法事。並非正緣不成受
日。及破安居。
釋　於上開聽。並是正緣。若是破戒等者。事既非
僧所為法。寧給日出界。不但不成受日。抑且自破
安居。准僧祗。破安居。不得衣施。
十誦云。應五眾安居。五眾受日。若往赴在道事盡。
即須返界。以無法故。
釋　若往赴在道等者。謂因事受日往赴。在道未
至於彼。聞事已終。即須返界。不必前行。以法應事。
而施事終。則法亦無託。若仍故往者。則干無事遊
行。反以破夏治之。
明了論中有重受七日法。
釋　彼論云。七日有難。隨意行善。解三種九品類。
釋曰。若人受夏月安居。行出界外。於此人有九種
分別。一有事先成七日因緣。後更成七日因緣。二
有事先成七日因緣。後成有難因緣。三有事先成
七日因緣。後成隨意因緣（此初三品）。四有事先成有難
因緣。後更成有難因緣。五有事先成有難因緣。後
成七日因緣。六有事先成有難因緣。後成隨意因
緣（此中三品）。七有事先成隨意因緣。後更成隨意因緣。
八有事先成隨意因緣。後成七日因緣。九有事先
成隨意因緣。後成有難因緣（此後三品）。然論准事雖明
三種變開九品者。必須量人。若一往少信無慚變
開。則成非法。
僧祇律云。比丘尼無羯磨受日法。若有緣開七日。
釋　僧聽羯磨受日而遮尼者。斯有二義。一者比
丘尼無侶不得獨行。夏各進修。孰廢追隨。二者尼
倫勸化但獲少益。縱有急要事緣。律制唯聽七日。
恐尼例僧。故引明之。十誦律雖云五眾受日。除比
丘。餘亦爾。
○事訖羯磨受日法
僧祇律第四十卷云。路遠緣長。為塔事僧事。應作
求聽羯磨。事訖應還。有人加僧忍聽。此妄增聖教。
彼羯磨例同之也。
釋　僧祇律四十卷。此受日法。在二十七卷安居
中。後人錄寫多一第字。若為塔事僧事。受日出界。
路遠緣長。不能尅期。求僧寬限。事訖方歸。彼時有
用斯法秉白。加僧忍聽之詞。既云求聽寬限僧已。
允可作法。何須再加此白。若加者則妄增聖教。例
彼餘羯磨法。犯相似非也。若行此依正文秉宣。如
常作前方便。答云與事訖受日羯磨。應如是白云。
大德僧聽。（某甲）比丘於此處雨安居。若僧時到。僧（某
甲）比丘於此處雨安居。為塔事僧事。出界外行。還此
處住。
諸大德僧聽。（某甲）比丘為塔事僧事出界行。還此處
安居。僧忍默然故。是事如是持。
釋　雨安居者。按西域記云。印度僧徒。依佛聖教。
坐雨安居。或前三月。或後三月。前三月當此從五
月十六日至八月十五日。後三月當此從六月十
六日至九月十五日。良以方言未融。傳譯有謬。分
時計月。致斯乖異。故以四月十六日安居。七月十
五日解安居也。文中准緣。雙舉塔僧事說。行時隨
緣雙單實白可也。若非塔僧之事用之。則不善稱
量。此一羯磨為塔僧事故作。是屬公也。
非　法非。謂事單雙牒等。事非。謂途近事不久
等。餘非准常。
<pb n="478"/>
○羯磨受日法
佛法東流。數本羯磨。乞受日法。全缺不同。皆自意
言。未尋正教。今學所宗但依律本。本既無乞。不可
妄加。又括諸部。並無加乞。應告情已。羯磨者如是
言。
釋　藏中有前魏康僧鎧律師譯曇無德律雜羯
磨二卷。有受過七日法文。三乞羯磨。曹魏曇諦律
師集曇無德部羯磨二卷。有受過七日乞羯磨文。
復隨釋云。據此以驗。舊本受日羯磨文少不足。故
宜須詳准改。以從正故。今文云。佛法東流。數本羯
磨。乞受日法。全缺不同。皆自意言。未尋正教。下申
明正教之義。謂今撰集隨機羯磨。所宗但依四分
藏本。藏本既無三乞作法。不可妄如。豈特本律無
載。又括撿諸部。並無加乞。應告情已羯磨。告情者。
待僧集已。先向眾言。今為某事不得不往。七日不
及還。欲受半月日。或一月日出界。眾量度已。作前
方便。答云與受日羯磨。如是白。
大德僧聽。若僧時到僧忍聽。比丘（某甲）受過七日法
（十五日一月日）。出界外。為（某）事故。還來此中安居。白如是。
大德僧聽。比丘（某甲）受過七日法（十五日一月日）。出界外。為
（某）事故。還來此中安居。誰諸長老。忍僧聽比丘（某甲）
受過七日法（十五日一月日）。出界外為（某）事故。還來此中安
居者默然。誰不忍者說。僧已忍聽比丘（某甲）受過七
日法（十五日一月日）。出界外為（某）事故。還來此中安居竟。僧
忍默然故。是事如是持。
釋　文中受過七日法一句。由受七日法。開聽在
先。今欲白後開之遠限。先出陳始開之近期。謂今
所受非七日法是。過七日法。欲受十十五日（一月日）
出界為某事故。所以白羯磨文。兼此一句。此一
羯磨所為之緣。總攝三寶事。應據現前之情以判。
屬公私也。
非　餘非准常。唯異法非。謂先三乞已。然後秉
白等。
○對首受日法
律論但聽受七日。並無正法傳。羯磨白中。義亦無
失。
釋　上句明有受無法。下句明應有受法。謂律論
有受日。雖無受法。然今集此羯磨。傳流益後。於對
首白中。其義亦不可失。故下引他部。以出白詞。
十誦云。若無比丘。當從四眾受。應告言。
長老一心念。我比丘（某甲）今受七日法。出界外為（某）
事故。還來此中安居。白長老知（三說）。
釋　下三眾稱改准知。其准緣判公私據實。
十誦律云。開獨住比丘心念受日。應准上文。唯除
所對之言為別。
釋　除所對之言者。謂不須前後二句也。按翻譯
集引事鈔云。縱令前事止一日。皆須七日法。律云。
不及即日還。聽受七日去。夏末一日在。亦作七日
法。今故附之。以便考用。
○命梵二難出界法
律中。若安居中。本二大童女婬女伏藏。欲來誘調
比丘。又有惡鬼怨賊毒虫惡獸。不得如意醫藥使
人。我若此住。必為我淨行及命作留難。佛言聽去。
准毗尼母論云。移夏不破安居。諸部無文開。
釋　本二者。是在家時之婦也。以夫尊婦次。出家
已。故稱本二。惡鬼者。時有鬼神語比丘。此處有寶
藏。若是本二等伏藏。欲求誘調罷道。名為梵行難。
若惡鬼乃至使人等。謂之命難。故云我若此住必
為我淨行及命作留難。佛言若有如是事聽去。諸
部無文開受。今法准母論。移夏不破安居。謂因難
事移就他處修持。仍允一夏功圓。得同眾僧自恣。
○受日出界逢難法
律中。比丘受七日出界為父母兄姊等。至意留過
<pb n="479"/>
日。或水陸道斷。遂即過限。佛言不失歲。
釋　據此二種開緣。一為父母之命難。違兄姊之
情敬。切欲令增信。故過日限。二為偶爾道阻。斷絕
往來。並攝難緣。不失一歲安居。
僧祇云。若受日在道。不得迂迴。當日若了。即還本
處也。
釋　迂者遠也。謂凡受日法。事了即歸。不得在道
故意久遠。必待日滿方回。此則有悞正修。不思初
志。故引為證。寧有餘日速歸。乃名如法結夏。第
六諸眾安居篇竟。
●諸眾自恣法篇第七
釋　上篇明四月十六日入安居。此明七月十五
日解安居。諸經律中以七月十六日。是比丘五分
法身生來之歲。則七月十五日。是臘除也。比丘出
家不以俗年為計。乃數夏臘。臘者接也。謂新故之
交接。今故以安居竟。諸眾自恣法。列於第七篇。
時諸比丘共住。受持瘂法。佛種種訶責言。此是白
羊外道法。自今已去。聽共相檢校。知有罪無罪。有
十利故。便得正法久住。應安居竟自恣。
釋　此引制緣也。廣如自恣揵度。十利准止持中。
詳釋自恣者。此是自言恣。他舉罪非。謂自恣為惡。
所以制在安居竟者。若論夏初創集。將同期欵。九
旬立要。齊修出離。若逆相舉發。恐成怨諍遞相沿。
及廢道亂業。是以夏末方自恣也。
○僧自恣法
佛言。應十四日十五日十六日自恣。餘辦具如說
戒中。比丘不知何時。佛言。聽小食大食。上上座應
唱白云之也。
大德僧聽。今白月十四日（餘日准此）眾僧集（某）處自恣。
○差受自恣人法
佛言。聽作時若打楗槌。若告言。諸大德。自恣時到。
僧集已。應先差人。應具兩種五德。一自恣五德。不
愛。不恚。不怖。不癡。知自恣。未自恣。二具舉罪五德。
知時。如實。利益。柔輭。慈心也。
釋　應差恣舉二五德人者。謂三月修道。精練身
心。人多迷己。不自見過。理宜仰＆CB17844;清眾。垂慈誨示。
縱宣己罪。恣僧舉過。內彰無私隱。外顯有瑕疵。身
口託於他人。故制恣舉之人也。自恣人若有愛。則
親厚之情惜護。他有過而不言。若有恚。則怨恨之
念積懷。他無罪而言有。若有怖。則怯畏之心早存。
遇強懼且緘口。逢懦輙與搜求。若有癡己。尚蒙昧
無知。他人持犯莫曉。若不知自恣。未自恣。則現前
座眾不諳有幾。未來說欲。全不識人無此五過。能
持戒者。則具自恣五德也。舉罪人。若不知時則不
知。今僧集坐。何為斯際。應作何法。若不如實。則三
根未確。脫舉亂眾。延久疲勞。若不利益。則不能如
法濟拔。反令淨者生疑。若不柔輭。則出言多乖律
語。性剛不善漚和。若不慈心。則知他有過。不舉請
恣。視同罔聞。反此五過者。是名具舉罪五德也。所
以僧集已度選恣舉。利攝自他。一夏功圓。法不徒
制矣。
十誦五分並差二人以上。若眾止五人。前後單差。
若有六人。一時雙牒。而作羯磨。應和問答。已白言。
釋　僧法羯磨有四滿數。是以五人不得同差。若
有六眾。一時雙牒。十誦五分雖聽差三四五六人
者。不得僧差僧。亦須如法。應作前方便答云。差受
自恣人羯磨秉法者。白言。
大德僧德。若僧時到僧忍聽。僧差比丘（某甲某甲）作
受自恣人。白如是。
大德僧聽。僧差比丘（某甲某甲）作受自恣人。誰諸長
老。忍僧差比丘（某甲某甲）作受自恣人者默然。誰不
忍者說。僧已忍差比丘（某甲某甲）作受自恣人竟。僧
忍默然故。是事如是持。
<pb n="480"/>
作此法已。兩五德者。方從座起。至上座前。禮僧足
已。然後互跪和白。
釋　受差已。而令禮僧足者。此有二義。一者謝僧
和忍量差次。則不矜己德輕人。所謂謙下諸比丘。
遠離自高慢。眾見如斯。孰不深生慚愧。愈增敬仰
聖制。安眾之方。與俗逈別多矣。然後互跪和白者
即下正自恣法。若僧不和。則不得互跪對白自恣
也。
○白僧自恣法
佛言。自恣時應知比丘有來不來者。聽先白已。然
後自恣作是言也。
大德僧聽。今日眾僧自恣。若僧時到僧忍聽。僧和合
自恣。白如是。
佛言。比丘應十四日自恣。比丘尼應十五日自恣。
此謂二眾相依住法。若有緣者。三日俱得自恣。
釋　若非二眾相依結界住。准制比丘僧定以十
五日自恣。而云三日俱得者。如說戒中。因客比丘
故。
○正自恣法
佛言。應偏袒右肩。脫革屣。互跪合掌。應一一從上
座作次第。應離坐自恣。五分云。取草布地。令在上
自恣。老病者隨本座應對前五德者言。
釋　此但略出本制。今准五分。布草加儀。應先令
沙彌或淨人採吉祥草。擇去萎黃。唯取鮮好。以十
二葉為一束。若年逢閏。束十三葉。其束隨人多少。
備之於露地。敷僧座具已。未集僧時。將草安新槃。
以鮮華覆上。置上座前低桌上。鳴槌集僧。問和索
欲。差二五德人。白和法已竟。受差者起座。至低桌
前。以手擎草槃口。隨誦偈云　吉祥長者施輭草
　如來受已成正覺　我等比丘學佛慧　坐草
自恣淨三業　誦畢。從上座次第行草。眾皆起座。
立受草束。各各口誦此偈。手即解草散地。敷已坐
具。於上端身跏趺而坐。如是行周五德者。至上座
前白云。為僧行草竟。上座答云。善以空槃。仍置前
處。然後正自恣。因病比丘互跪三說。時久病即更
增。佛聽老病者隨身所安受自恣。謂不必跪也。五
德者應從上座先作法。彼此互跪合掌。上座對五
德者言。
大德。眾僧今日自恣。我比丘（某甲）亦自恣。若有見聞
疑罪。願大德長老哀愍故語我。我若見罪。當如法懺
悔（三說）。
釋　若三根實有不虗者。即應語其所犯。若無五
德者。應答云善。如是次第乃至末座。
律本云。若說錯忘。一一受之。其二五德。准僧祇云。
各至本座處自恣。不得待僧竟。其眾僧自恣已。五
德至上座前告云。僧一心自恣竟。便如常禮退。出
十誦律。
釋　文中雙牒大德長老。說時應別之。若五德者
是上座。彼應跪五德立稱云大德長老。若五德是
同輩或下座。應彼此互跪而稱大德也。於前篇制
五眾安居。此篇云諸眾自恣者。故今例明儀式。不
致遺法。待大僧自恣畢。應召沙彌入眾。先禮僧足。
三拜已。令在後一行次第立。五德者如前行草。沙
彌等亦各受草。散地。誦偈。敷具坐上。五德者至一
一前。沙彌合掌跪乞自恣。文詞准上。唯更沙彌為
異。如是作法已周。五德者至上座前。合掌告云。僧
一心自恣竟。上座答善。三拜而起。復歸本座。大眾
同聲迴向。誦自恣功德殊勝行等已。齊起座。禮上
座。三拜隨。即詣大殿。禮佛畢。次序各散。故云如常
禮退。此告白出十誦律。又十誦云。若應與依止。羯
磨與竟。乃至應與惡邪不除擯。羯磨與竟。若應與
別住摩那埵。本日治出罪等。羯磨一一與竟。僧應
自恣。本律云。自恣即是說戒。翻譯集引事鈔云。十
<pb n="481"/>
五日自恣已。不得出界破安居。由夜分未盡故。
此中羯磨皆為法作。是屬公也。
非　一人非。謂乏德受差。僧不滿制等。二法非。
謂白誦錯脫。以僧差僧等。三事非。謂眾具不辦
等。後四非相。准取合明。
○略自恣法
佛言。若有八難及餘緣。如說戒中事者。略說自恣。
但對首有二略。單白已。有三略。如鈔所明。若難事
可得。廣說便廣說。若再說。若一說。若不者應如法
治。
釋　律制。說戒自恣二皆時事。其難緣是同。而略
中有異。說戒開略者。乃誦總問淨。由戒本恒持。所
以聽總則知別也。然此解夏自恣者。是三事中任
他舉發願。說己罪乞淨之義。若不一一請恣。人人
染淨莫決。是故有異。文云。但對首者。但字是助語
之辭。非指但對首法三言。此自恣法。若眾或增至
百千人。或減至三二人。皆名眾法對首法。律中單
白已。眾法對首有二略復略眾法對首。開聽共同。
三說此文。巧將單白已。置於前後之間。今故依律
續明其略也。
續　准自恣揵度中。佛言。若難事不遠。不得廣說。
三語自恣。應作白已。當再說自恣。白言。
大德僧聽。若僧時到僧忍聽。僧今再說自恣。白如是。
佛言。若不者。應如法治。
釋　再說即二說。本制三說自恣。由難來不遠。大
眾不得三說。開聽略其一說人各對首二說自恣。
此謂單白已。眾法對首有一略也。如法治者。謂應
與越毗尼罪。
佛言。若難事近。不得再說自恣。應作白已。即應一
說自恣。作如是白。
大德僧聽。若僧時到僧忍聽。僧今一說自恣。白如是。
佛言。若不者。應如法治。
釋　此由難事將近。大眾不得再說。復聽略其二
說人各對首一說自恣。此謂單白已。眾法對首有
二略也。
佛言。若難迫近。不得一說自恣者。應作白已。各共
三語自恣。白言。
大德僧聽。若僧時到僧忍聽。僧今各共三語自恣。白
如是。
佛言。若不者。應如法治。
釋　此由難事急迫。大眾不得。人各對首一說。又
開眾僧普向五德人。彼此互跪。准前僧法。一齊同
聲。三說自恣。此復略其眾法對首。再說一說。故云
單白已有三略也。此上三略皆為法作是屬公
故。
非　法非。謂再一互錯。三共減詞等。事非。謂難
來近遠不度等。餘非准常。
○四人以下對首法
佛言。若有四人不得受。第五人欲更互自恣應盡
集自恣。若有四人。應更互自恣。作如是白言。
三大德一心念。今日眾僧自恣。我（某甲）比丘清淨（三說
已。
若有三人二人。亦准此法。唯改對首人數為異。又
不得別眾及以有犯。並不應此法。
○一人心念法
佛言。若自恣日。往說戒堂掃灑。敷坐具。盛水器。洗
脚器。然燈火。具舍羅。為待客比丘。若無來者。應心
生口言。
今日眾僧自恣。我比丘（某甲）清淨（三說）。
○尼差人自恣法
佛言。比丘尼夏安居竟。聽差一比丘尼。為尼僧故。
往大僧中說自恣。若僧尼二眾各不滿五。至自恣
日。比丘尼往至比丘所。禮拜問訊。若眾滿者。應索
<pb n="482"/>
欲問緣。答云。差人自恣羯磨。應云。
大姊僧聽。若僧時到僧忍聽。僧差比丘尼（某甲）為比
丘尼僧故。往大僧中。說三事自恣見聞疑。白如是。
大姊僧聽。僧差比丘尼（某甲）為比丘尼僧故。往大僧
中。說三事自恣見聞疑。誰諸大姊。忍僧差比丘尼（某
甲）為比丘尼僧故。往大僧中。說三事自恣見聞疑者
默然。誰不忍者說。僧已忍差比丘尼（某甲）為比丘尼
僧故。往大僧中。說三事自恣見聞疑竟。僧忍默然故。
是事如是持。
佛言。彼獨行無護者。應差二三人為伴。往大僧中。
禮僧足已。曲身低頭。合掌作如是語。
比丘尼僧夏安居竟。比丘僧夏安居竟。比丘尼僧說
三事自恣見聞疑罪。大德僧。慈愍故語我。我若見罪。
當如法懺悔。
尼三說已。良久大僧上座告言。
徒眾上下各並默然者。實由尼等內勤三業。外無三
事。故不見犯。雖然上座有勅。勅諸尼眾。如法自恣。謹
慎莫放逸。
使尼禮僧足。辭退至本寺已。集尼眾等。傳僧教敕。
如說戒法所明也。此自恣說戒。略教授法。律本文
缺。義明前後。兩臨事必須理。不容默故。且略標一
句。以表常式。得時行用。未必依文也。
釋　此自恣說戒法等者。正明比丘尼八敬法之
嚴制也。彼第六云。比丘尼於半月當從眾僧中。求
索教授人。第八云。比丘尼安居訖。當詣眾僧中。求
三事見聞疑自恣。但律本文辭缺略。而義明前後。
前即尼部中。若半月若九旬預期。應如常差尼。或
囑教或求恣。後即大僧中。若布薩若夏竟集僧。應
如常問。或請教授。或求自恣。此乃二部大僧兩臨
時事。必須之要法。理不容默故。且略標一句。以表
顯自恣即是說戒。皆律宗蠲染冀淨之制。不可違
也。若此僧界外。無尼眾相依住者。此則不須。故云
得時行用。未必依文也。此一羯磨為法故作。是
屬公也。其間非相准說戒中。
修道增自恣法　諍事增自恣法　第二增自
恣法。
續　此三法准單白綱目。今依自恣犍度續入。
○修道增自恣法
佛言。若眾多比丘結夏安居。精勤行道。得增上果
證。恐自恣當移餘處。不得如是樂。即應作白增益
自恣羯磨者。作前方便答云。作增益自恣羯磨。如
是白云。
大德僧聽。若僧時到僧忍聽。僧今日不自恣。四月滿
當自恣。白如是。
作是白已。四月自恣。
釋　增上果證者。謂九夏精修。漸增證入。而獲學
無學果恐自恣竟隨方來者。仍隨方去。不得受是
禪定樂故。開住至八月十五日。夏滿自恣。此法當
於七月十五日。集眾作白。若非安居中實證者。不
得妄用是法。此一羯磨為人法故作。是屬私也。
非　一人非。謂自無增證等。二法非。謂行不精
修妄白等。三事非。謂貪久供利等。後四准知。
○諍事增自恣法　第二增自恣法
佛言。若有住處眾多比丘共住。自恣日聞異住處
比丘鬪諍不和合。欲來此自恣。彼比丘應減自恣。
若十五日減作十四日。若十四日減作十三日。聞
今日來。如增說戒中方便。得作自恣者善。若不能
者。應作白增上自恣羯磨者。作前方便答云。作增
上自恣羯磨。作如是白言。
大德僧聽。若僧時到僧忍聽。今日僧不自恣。至黑月
十五日當自恣。白如是。
佛言。作白已。若客比丘住至黑月十五日。應作白。
第二增自恣。問答同上。如是白云。
<pb n="483"/>
大德僧聽。若僧時到僧忍聽。僧今不自恣。後白月十
五日當自恣。白如是。
佛言。作是白已。若客比丘不去。舊比丘應如法律
強和合自恣。
釋　如法律強和合自恣者。謂舊比丘等密出界
外。別結小界自恣也。此二羯磨皆為人法作。是
屬公也。非相准說戒篇所明。
受功德衣法　差人守功德衣法　付功德衣
法　捨功德衣法。
續　受捨二法准單白綱目。差付二法。准白二綱
目。今皆依迦絺那衣揵度次第續入。
○受功德衣法
律本云。時有眾多比丘。夏安居。十五日自恣竟。十
六日往見世尊。道路值天雨。衣服皆濕。僧伽黎重
疲極。又有眾多糞掃衣比丘。在寒雪國異處安居。
亦如是。往見世尊。皆到佛所。頭面禮足已。却坐一
面。佛慰眾勞。諸比丘以此因緣白佛。佛故集僧告
云。安居竟。有四事應作。應自恣。應解界。應結界。應
受功德衣。受功德衣已。有五事利。得畜長衣。離衣
宿。別眾食。展轉食。食前食後不囑比丘入聚落。
釋　此乃發起之制緣也。梵語迦絺那衣。此翻功
德衣。令眾僧同受是衣。俱獲五利功德故。古翻賞
善罰惡衣。賞前安居人。後安居人不得。明了論翻
難活。以貧人取活為難。捨少財。入此衣功德。如以
須彌大衣聚施也。若論五利者。前二攝捨墮。後三
攝單墮。並如止持中釋。此但明開以顯有利無過。
佛言。應如是受功德衣。若是檀越所施新衣。物帖
作淨。若是糞掃故衣浣已納作淨。不以邪命得。不
以相得。不激發得。不經宿得。不捨墮作淨。即日來
應法。
釋　此明二淨方堪。受作功德衣。而獲五利也。二
淨者。一謂夏滿九旬行淨。二謂任緣得財衣淨。若
是檀越所施新衣者。此有二種。一由敬信福田。特
為僧辦。二謂已成備用持施。與僧糞掃故衣。准四
依法所釋。若是新衣已曾淨之物帖上作淨此則
不須更浣若是故衣應浣潔已。補納作淨。不邪命
得者。謂非辯口利詞。抑人揚己。自逞功能。謟曲得
衣。不以相得者。謂非於俗人。前詐現奇相。令生敬
仰。由是得衣。不激發得者。謂非說所得利。以動人
心。激發令喜。例施得衣。不經宿得者。律制雖夏未
竟。唯聽受急施衣。除此九旬內。若得衣財。不容隨
身經宿。不捨墮作淨者。謂不得用過十日或過一
月已捨懺作淨之財。必須七月十五自恣日所施
者。即將作功德衣。方是清淨衣財。故云即日來應
法也。
四周有緣。五條十隔。如是衣僧受。作功德衣。若復
過是者亦應受。應自浣染舒張輾治。裁作十隔。縫
成應在眾僧前受。
釋　上明衣財此明衣相也。五條十隔即五衣。若
復過是者亦應受。謂七衣大衣。僧祇十誦善見諸
律皆云。若僧伽黎。[鬱-山+止]多羅僧。安陀會。隨一一衣。得
受作功德衣。律中又聽貴價衣財。亦可受作功德
衣。而云應自浣染舒張輾治者。為制不得。使非親
里比丘尼等浣染打。不得以五大上色。故令染也。
僧祇律云。若浣時應言。浣是迦絺那衣。僧當受。如
是三說。若裁時縫時皆一一三說。以表至誠。信受
佛語故。此方雖令匠作者多。若比丘經手付與財
時。應言。今令匠作是功德衣。僧當受此。則亦不違
制也。
縱自浣染乃至縫成。若是邪命得等。若不在僧前
受。皆不成受功德衣。
釋　此重顯非法以誠如法受也。今准義加儀。應
於七月十六日寅卯時。分令沙彌或夏少比丘灑
<pb n="484"/>
掃淨處。敷僧座已。正中設一低桌。將功德衣。安新
槃內。以鮮花散覆。置之桌上。然後鳴槌集此界安
居僧。各序臘次就座已。僧中上座索欲問緣。答云。
受功德衣羯磨。差羯磨者。作如是白。
大德僧聽。今日眾僧受功德衣。若僧時到僧忍聽。眾
僧和合受功德衣。白如是。
○差人守功德衣法
佛言。作是白已。與一比丘上座應問言。眾中誰能
持功德衣。若有者答言。我（某甲）能羯磨人。如是白
云。
大德僧聽。若僧時到僧忍聽。僧差（某甲）比丘為僧持
功德衣。白如是。
大德僧聽。差（某甲）比丘為僧持功德衣。誰諸長老。忍
僧差（某甲）比丘為僧持功德衣者默然。誰不忍者說。
僧已忍差（某甲）比丘為僧持功德衣竟。僧忍默然故。
是事如是持。
○付功德衣法
佛言。僧即應羯磨衣。與持功德衣。比丘作如是白
言。
大德僧聽。此住處僧得可分衣。現前僧應分。若僧時
到僧忍聽。僧持此衣與（某甲）比丘。此比丘當持此衣。
為僧受作功德衣。於此住處持。白如是。
大德僧聽。此住處僧得可分衣物。現前僧應分。僧今
持此衣。與（某甲）比丘。此比丘當持此衣。為僧受作功
德衣。於此住處持。誰諸長老。忍僧持此衣。與（某甲）比
丘。受作功德衣者默然。誰不忍者說。僧已忍與（某甲）
比丘衣竟。僧忍默然故。是事如是持。
佛言。彼比丘應起捉衣。隨諸比丘手得及衣。言相
明了。作如是言。
釋　如五分僧所與衣。比丘復行言。根本部名張
羯耻那衣。張者開示也。然皆義存儀略。今會加云。
僧已羯磨付衣與之。彼比丘應起座兩手捉衣。先
開張示眾。令知五條十隔四周有緣（此謂安陀會若七衣大衣
亦如是示之）。然後轉身。至下立中。向上作如是言。
此衣眾僧當受作功德衣。此衣眾僧今受作功德衣。
此衣眾僧已受作功德衣竟。
如是三說已。將衣斂褺。手捧巡行。眾僧座次。先至
上座前。上座欠身離座。以手及所捧之衣。而口言
云。
其受者已善受。此中所有功德名稱屬我（行衣者應答言）。善。
釋　其受者已善受。謂衣財離過。縫治如法。張受
不違。毗尼一眾和合忍可也。此中所有功德名稱
屬我者。謂九旬結夏。同界進修。此衣受已。五事開
聽。人各均霑聖恩眾故。皆云屬我。從上座乃至最
下座。如是次第巡說。若是中後安居者越之。但令
集和隨喜。制無受衣。彼行衣者。既作法畢。仍至下
中向上座前告云。為僧受功德衣竟。上座答言善。
彼答言爾。彼復持衣就座而坐。大眾齊誦迴向偈
云。受衣功德。殊勝行等。如常禮而退。其受差守
衣者。於此界內。必須住滿。五月餘者。若有因緣。聽
往不局。
附　僧祇云。受迦絺那衣者。有作時非受時。是中
有值作時受。不值受時受。得名受有受時非作時。
是中值受時受。非作時受。得名受有作時受時。是
中值作時受時。是名作時受時。有非作時非受時。
是中不值作時受受時受。應隨喜言。長老憶念是
住處。僧受迦絺那衣。我某甲比丘隨喜。齊冬四月。
隨彼住處滿我。當捨是名。受功德衣法。
律攝云。有十種人。不合同受羯耻那衣。一未有夏
人。二破夏人。三坐後夏人。四餘處坐夏人。五張衣
時不現前人。六行徧住人。七徧住竟人。八行意喜
人。九意喜竟人。十授學人。
釋　僧祇律內不值受時。得名受者為。有緣受日
<pb n="485"/>
出界。開聽此中為故。不來者遮之。今附二律。明其
可否便行。此中受衣持付三羯磨。皆為事作。是
屬公也。
非　法非。謂持守白受。顛錯不明等。事非。謂手
不及衣。行次未周等。餘非如前。
○捨功德衣法
律本云。諸比丘不出功德衣意欲。久得五事放捨
故。佛言。不受功德衣一月。受功德衣五月。聽冬四
月竟。眾僧應和合出功德衣。
釋　前安居人受功德衣已。五月得五事利。此從
七月十六日至十二月十五日。後安居人不受功
德衣。得一月五事利。此從八月十六日至九月十
五日。其中安居人不受功德衣。各隨滿三月已。於
外聽一月五事利。聽冬四月竟出功德衣者。此准
西域三際言之。謂從八月十六日至十二月十五
日。是出功德衣分齊也。應於是日眾僧和集。作前
方便答云。出功德衣。羯磨秉法者。如是白。
大德僧聽。今日眾僧出功德衣。若僧時到僧忍聽。僧
今和合出功德衣。白如是。
佛言。應如是出功德衣。若不出過功德衣。分齊突
吉羅。有八因緣。失功德衣（此八法今列釋之）。
一去捨。若比丘受功德衣竟。出界外。作不還意。出
去。去便失功德衣。
釋　此謂和合受功德衣竟。自誓住界。必滿冬四
月。今既違願而去。意實不還。於出界之日。即失功
德衣也。此不論一日五月之開。
二竟捨。若比丘受功德衣竟。出界外作衣。彼作衣
竟。便失功德衣。
釋　此謂和合受衣竟。作念云。我出界作衣。若作
竟。當捨功德衣。彼作竟之日。便失功德衣。准日如
上三不竟捨。若比丘受功德衣竟。出界外。作如是
念。亦不作衣。亦不還衣。所不竟失功德衣。
釋　此謂和合受衣竟。起念出界。原為作衣。成已。
還回受衣本界住。既出界去。復轉念云。不作衣。不
還界。此則心口相違。事無終始。故失功德衣。准日
如上。
四失捨。若比丘受功德衣竟。出界外。作衣竟。彼此
丘衣失。功德衣亦失。
釋　此謂和合受衣竟。出界作衣時。舉念云。我此
衣作成已。中間如有壞失。當捨功德衣。於後其衣
壞若失。功德衣亦失。准日如上。
五斷望捨。若比丘受功德衣竟。出界希望得。彼比
丘便至希望得衣處。比丘見已。不得衣。望斷。更無
所望處。彼望斷失功德衣。
釋　此謂和合受衣竟。出界之意。實望某檀越處
必得衣財。作衣去。至彼處。乞不得衣。更無他處可
求衣財。彼比丘望斷。功德衣亦隨失。准日如上。
六聞捨。若比丘受功德衣竟。出界外作衣。作衣竟。
聞眾僧出功德衣。彼聞便失功德衣。
釋　此謂和合受衣竟。出界作衣時舉念。若衣成
即還界。及至衣成未還。聞界內眾僧已出功德衣。
彼聞便失功德衣。此並下二皆是滿月而言。非同
上五。
七出界捨。若比丘受功德衣竟。出界外作衣竟。數
作還意。在界外眾僧。出功德衣。彼在界外。失功德
衣。
釋　此謂和合受衣竟。出界外。徐徐作衣。久久方
成。數作還意。而不還界。眾僧在界內。出功德衣。彼
在界外。亦失功德衣。
八共出捨。若比丘受功德衣竟。在界外作衣。彼衣
若竟若未竟還住處。彼比丘和合出功德衣。是為
八事。
釋　此謂和合受衣竟。出界外求衣財。作衣因緣。
<pb n="486"/>
不就多日。乃得將滿冬四月分齊時。所作之衣若
成若未成。當速還本界。與眾和合。共出功德衣。是
為如法出衣也。此八事。前五以作念釋者。准例十
誦義故。諸律緣起皆同為久受功德衣。不出多貪
五事利。故制之。是中若衣失日。若滿冬四月分。凡
過畜等俱犯。依本罪冶之。第七諸眾自恣篇竟。

<other>毗尼作持續釋第九卷</other>
音義
安居篇
蹋音踏。踐蹋也。
市時上聲。買賣之所。市者恃也。養贍老小。以不
乏也。
涉音攝。途行厲水也。古者渡水不裸體故。著衣
而渡水。深至衣以上渡日厲也。
捩音列。折也。
迮音則。迫也。
閙鐃去聲。不靜也。
括官入聲。檢也。
迂音於。遠也。
自恣篇
恣資去聲。縱事也。蕭何傳發縱指示。
欵寬上聲。敬也。親也。
沿音延。從流而下。
緘音兼。封也。
懼音具。恐怖也。
懦乃箇切。音穤。弱也。柔也。
矜音京。驕矜自負也。
萎音葦。草木枯也。
輾年上聲。轉輪治穀也。
扇吹揚也。

<sarticle>曇無德部四分律刪補隨機羯磨卷第十</sarticle>

唐京兆崇義寺沙門　道宣　撰集
金陵華山後學比丘　讀體　續釋
●諸衣分法篇第八
釋　出家六和。利均為一。抱道無貪。名真釋子。衣
揵度中。佛慈頻制。此撰集內。祖復廣明。當思採補
之心。莫作泛常之語。遇事奉行。最為急要。故編諸
衣分法。列於第八篇也。
於中得施有二。初謂七眾所施為僧得。二謂道俗
所施為現前。若約緣就時。不出六種。
釋　是中七眾即道俗。道俗即七眾。由其發心不
同。故有二別。一為發心行施。欲通十方來者。故言
為僧得。二為發心唯施此處之眾。故云為現前。通
十方者。應羯磨分施現前者。但照人派。故有約緣
就時。不出六種之說。下文列分詳明。
○一二部僧得施法
時有住處二部僧多得可分衣物。時比丘僧多比
丘尼少。佛言。分作二分。無比丘尼。純式叉摩那亦
分作二分。若純沙彌尼亦分作二分。若無二眾比
丘僧應分。若比丘尼多僧少。若無應分作二分。若
乃至無沙彌者。比丘尼應分得物。已至當部中。皆
須作羯磨分。
釋　若二部大僧互無聽分與二部小眾者。其小
眾乃大僧之屬分。小眾即與大僧。猶父財子受。以
明二部皆得施也。得物已至當部中者。此准二義。
一謂大僧持物至當部界中。二謂小眾得物還本
住處。若有大僧人界。或復小眾外來。倘逢羯磨分
物現前。俱各有分。此明分中復分也。
所以名僧得者。以施主心普均一化物。遍通十方。
但有僧尼。皆沾其分。故名僧得。還須僧法羯磨。遮
<pb n="487"/>
約十方來者。既作法已。現前自分羯磨如後。
釋　此文徵釋僧得之義。謂所以名僧得者。僧乃
世尊一化境中。正亞二部大僧也。而指如是寬廣
之境。以能施之主。發心普均。而無限所施之物。遍
通十方而亦然。但有僧尼。皆沾其分。所以指一化
境言之。故名僧得。此揀非施現前也。還須僧法羯
磨者。羯磨之約。以禁止後來之人。便於分派也。若
鳴槌時。十方來者現前有分。若已羯磨竟。十方來
者遮之無分。故云既作法已現前自分羯磨如後
者。准後第六。非時僧得施法行用。
○二二部現前得施法
爾時世尊三月靜坐。唯除一供養人。時有六十頭
陀比丘。往至佛所。為佛所讚。諸非頭陀比丘捨衣
成大積。佛言。應布施僧眾。若與一人聽與比丘尼
非衣。若行波利婆沙摩那埵比丘應分與分。七羯
磨人應置地與。若使人與。若沙彌應等與。若與半。
若三分與一。守僧伽藍人應等與。若至四分與一
分。若不與不應分。若分應如法治。
釋　世尊妄盡體真。動靜一如。而云我欲三月靜
坐思惟。無使外人入。唯除一供養人。獨讚頭陀。任
便禮覲者。然讚中有訶揚。即是抑奪人貪著生人
淨信。乃示發起之由。是故令諸非頭陀比丘見聞
已莫不願效頭陀十二行。或有住阿蘭若者。或有
不受請常乞食者。或有捨檀越施衣持糞掃衣者。
或有捨長衣持三衣者。乃至有常坐不臥者。故爾
捨衣而成大積聚。梵語頭陀。此翻云抖擻。謂能抖
擻煩惱塵垢。即精進也。十二行者。一住阿蘭若處。
謂比丘當於空閒寂靜之處。遠離憒閙。不染欲塵。
永絕攀緣。求解脫道。是為頭陀行。二常行乞食。
謂比丘離諸貪求。不受他請。常行乞食。以資色身。
助成道業。若得食時。或好或惡。不起分別增減之
心。若不得食。亦無嫌恨。得與不得。心常不遷。是為
頭陀行。三次第乞食。謂比丘乞食之時。不輕眾
生。不擇貧富。平等一心。次第而乞。是為頭陀行。
四一食。謂比丘修道。應作是念。我求一食。尚多有
防。何況小食後食。若不自減其食。則失半日之功。
不能一心難辦道業。故所斷數數食。受一食法。是
為頭陀行。五節量食。謂比丘所乞之食。當作三
分。若見饑乏者。以一分施之。又將一摶食。置空靜
處。施諸禽獸。若不見困乏者。但食三分之二。亦留
一分。不得盡食。如斯則身輕安樂。易消無患。用彰
慈德。愍及眾生。是為頭陀行。六過中不飲漿。漿
即果蜜等漿。謂比丘修道日。若過中種種漿汁。悉
不得飲。飲則樂著其味。貪求無厭。不能攝心。勤於
道品故。以不飲漿。是為頭陀行。七著弊衲衣。謂
比丘不愛服飾。不求好衣。但於聚落中。拾陳舊棄
物。浣濯令淨。作為衲衣。障除寒熱。不露形體。若貪
新好。則多迫求。又能招致賊盜。故所著弊衲衣。是
為頭陀行。八但三衣。三衣者。九條七條五條袈
裟。謂比丘少欲知足衣取葢形。不多不少。有異白
衣。非同外道。佛弟子捨此二邊。但受三衣。是為頭
陀行。九塚間坐。謂觀無常苦空。是佛法入道初
門。能厭離三界。不執四大。比丘住於塚間。恒見死
屍。臭爛狼藉。鳥啄火燒。則無常不淨之觀。易得成
就。故坐塚間。是為頭陀行。十樹下坐。謂比丘少
事。心樂寂修。就不彫蓊[鬱-山+止]之樹。聊遮雨露。以免日
炙。時到乞食。歸彼跏趺念絕。更無餘慮。道業可冀
克成。故爾樹下坐。是為頭陀行。十一露地坐。謂
比丘晝則食罷經行。夜則敷具露坐。風清月朗。境
寂心閒。以此豁達襟懷。易入無相正定。故所露地
坐。是為頭陀行。十二但坐不臥。謂比丘思斷五
葢。先遣睡眠。主人不迷。賊不得便。以精勇清淨身
心。發生真無漏定慧。唯除乞食便利。晝夜恒坐。是
<pb n="488"/>
為頭陀行。此略釋抖擻十二行也。須知上法云二
部僧得施。是通十方僧故。此法云二部現前得施。
不通十方僧故。佛言應布施眾僧若與一人聽與
比丘尼非衣者。非衣謂鉢囊針筒腰帶帽巾等。若
行僧殘二種行。比丘應分與分者。為彼慚愧乞法。
隨順眾僧。欲冀出罪清淨故。七羯磨人應置地與
若使人與者。與衣分由彼是僧。故令置地。或使人
與。為行折伏。使其知非。自悔速求。解此羯磨故。沙
彌應等與若半若三分與一者。謂眾和則等與眾。
若聽與半與少亦隨之。守僧伽藍人應等與若至
四分與一分亦爾。若有沙彌及守僧伽藍人若不
與者不應分。若分應如法治。謂眾僧違佛語。並得
越法罪。
○三時現前得施法
時有比丘。在異處結夏安居已。復於異處住。不知
何處取物分。佛言。聽住日多處取。若二處俱等聽
各取半。若大得可分。應隨數人分。或墮籌分。乃至
一人直攝取。不作心念法。
釋　此法自四月十六日為始。無論在界精修。有
緣出界。凡在此處同安居者。盡是現前。安居中數。
由檀越發心。本為施此處安居僧。故云時現前得
施也。此一夏所得施物。至七月十五自恣竟方分。
文云結夏安居已復於異處住者。謂因事開聽移
居。所以兩處之物。皆有其分。而聽住日多處取者。
是捨少就多。不論本移。若二處俱等聽各取半者。
謂准現前他人所得之分。於一分中。但取其半。以
二處合聚。仍准一分也。若大得可分。應隨現前人
數。取一全分。又云或墮籌分者。此與下非時擲籌
不同。此防安居不和而言。彼為現前均平而說。准
律中。因安居僧破為二部。佛令隨籌各取也。乃至
一人等者。律中有一居士。比丘住處集諸處僧。供
養飲食。以衣布施。諸比丘不知云何。以此白佛。佛
言。若與比丘。比丘僧應分。若與比丘尼。尼僧應分。
若與二部。二部應分。若與一人。應屬一人。不作心
念法。今文云乃至者。義用一人法。故爾略餘。由檀
越唯供一人安居物故。聽一人直收取無心念法。
可作非同後時僧得施也。
○四非時現前得施法
時現前僧大得可分衣物。佛言。聽數人多少。若十
人為十分。乃至百人為百分。若好惡相參。應使不
見者擲籌分之。不合羯磨也。
釋　此法除夏安居物。餘一切時所施者。同住比
丘分之。不通十方僧。故曰非時現前得施也。准律
中。有檀越送種種好衣。與諸比丘。諸比丘不知云
何。白佛。佛言。當數人多少。若十人為十分。乃至百
人為百分。分衣時好惡相參。時彼分衣者。輙自取
分。佛言。不應自取分。應使異人分。使異人取分。當
擲籌分。彼比丘自擲籌。佛言。不應自擲籌。聽不見
者擲籌。此謂書比丘名諱於籌上。令餘不見名諱
比丘擲之。意令至公無私。息其諍論。以表利和同
均。如是分已。不合羯磨也。
○五時僧得施法
時有比丘。未分夏衣便去。後分衣而不得來。又忘
不出。行者分不知成分不。佛言。成分衣。應相待。亦
應出彼分。羯磨分之。如非時僧得施法。
釋　前第三名時現前得施。此第五名時僧得施
者。前法唯局本處安居現前物。不通十方。此則凡
是夏安居僧若本處有緣出界。若他處復有來者。
遇現前分衣。盡皆得分。故別立科名。文引二緣。正
明安居僧中不現前者。應得施分。律云。有一比丘。
未分夏衣便去。後分衣已。彼行還問言。分夏衣未。
答言已分。取我分不。答言不取。彼比丘嗔。責餘比
丘。諸比丘作念。成分衣法不。佛言。成分衣。應相待
<pb n="489"/>
還。亦應出彼分。亦應囑授後人受夏衣分。又有比
丘。未分夏衣。出行囑授一比丘為我取夏衣。諸比
丘分時。問言。誰取某甲比丘衣分。授囑比丘忘不
取。彼還問言。分衣未答言已分。問言取我衣分未。
答言不取。彼比丘嗔。責餘比丘。我在此安居。而不
為我取衣分。諸比丘如上作念。佛言。成分衣。應取
彼分。羯磨分之。羯磨如後第六科。此明眾僧分時
衣。向下明一人受時衣。
佛言。若一比丘安居。大得僧夏安居衣。應心念口
受言。
此是我物。
如是三說已。若受不受。更有餘比丘來。不應與分
也。
釋　此乃眾法心念綱目中所列。受僧得施法。原
卷付於第五科之末。今故別釋也。若一比丘安居
大得僧夏安居衣者。此謂信心檀越已知此處。唯
一比丘安居。供養所須。而無乏少。自恣日恐異處
安居者來。所以多備衣財。意欲通施。其日若無來
者。檀越本為僧施故。令作眾法心念法。可爾受得
僧施。如制三說已。若取不取。更有比丘來。不應與
分。為心念羯磨竟已。遮後來人也。
續　此准眾法對首綱目中所列。受僧得施法。今
依律續入。佛言。若二比丘住處。大得僧夏安居衣。
應更互三語受如是言。
長老憶念。此住處若衣若非衣。現前僧應分。此處無
僧。此是我等分（三說）。
若三比丘亦爾。唯異二長老憶念。餘詞同。更有餘
比丘來。不應與分。
○六非時僧得施法
得施有二。若道俗作檀越欲。以施物者。並通十方。
皆與施福。故律云。時有異住處現前僧。大得可分
衣物。分衣時。有客比丘數數來。分衣疲極。佛言。應
差一人。令分白二羯磨。與其正法。如後分亡人輕
物中說。
釋　道乃出塵梵眾。俗謂居家士女。道施但隨所
長六物。俗捨多約四事布施。然由離世脫凡。須行
檀施而得越度。是以道俗俱稱檀越也。其所施之
境。並通十方。皆與能施者。為生福之緣。故佛言。應
差一人令分白二羯磨與此法。即白二綱目中。分
四方僧物法。為僧物兼時非時。故上時僧得施法。
並此皆准後分。亡人輕物中說者。乃漸例明據也。
二者若亡五眾所有衣物。佛言。應一切屬僧。然僧
四方現前不同。故物則重輕兩別。又約輕重物中
分處。非唯一軼。具如後十段。
○初明五眾死物之所屬
十誦。有比丘死。衣物眾多。王家親屬。欲並取物。佛
言。王親不合。僧應得之。乃至今時雖依三寶出家。
財法必緣僧得。佛法非分。故入二僧。廣如鈔中說
之。
釋　此引緣。先明物有所屬。乃至今時等四句。略
陳鈔中興廢是非之義。故末云廣如鈔中說之。今
准略以推其廣也。若論世俗亡物者。人生有親。依
國有主。商估出內。王境生財。貴祿榮豐。君恩欽給。
乃至農耕其產。藝習其業。自立祖遺。足須餘積。有
嗣則父子相承。無後則盡入王家。理難越分。法有
定判。若論出家物者。辭別君親。非俗臣子。不務耕
織。淨五德以為福田。隨受檀施。遵正命而辦道業。
自佛勸斷已來。乃至今時。雖依三寶出家。四事必
緣僧得。僧有過現。現則自增施福。過則物任存分。
猶若海潮泛之衍布四流。湋之還歸於海。比丘既
爾。尼部亦然。而云佛法非分。制別三施。應入二僧。
果因如是。准文。財兼法者。謂不特利養。必緣僧得
今佛滅涅。唯法住世。若欲從學聞思。決疑進道。冀
<pb n="490"/>
定水浣滌塵心。希慧炬焚燒業種。己利濟人。轉凡
成聖。苟無弘化導迷之僧。焉遂捨家。趣向本志。故
雙舉財法。以推其源。然法且置此。但明所得之財
也。嗟斯末世披緇盈篋。悋不行施。律教封函。怠無
勤學。沒後相傳。以為己業。現前作法。尠有依持。豈
知遺毒沿風。愚迷孰反。今遵正制。故析詳明。此謂
鈔中之廣義也。
○二分法十種
一者糞掃取。如五分律。水漂死者。
釋　彼律。一比丘被水漂死。衣鉢掛界內樹上。眾
見謂。屬僧。不敢取。佛聽作糞掃衣取。
二現前取。如十誦。學悔人𢷤人守戒人共住互死
者。
釋　彼律云。一住處一守戒比丘一被擯比丘共
住。若守戒者死。衣鉢屬被擯者。若被擯者死。衣鉢
屬守戒者。餘比丘來不應與。一守戒二被𢷤三四
被擯亦如是。又有學沙彌死。是衣鉢不知云何。佛
言。當死時現前僧分。
三同見取。如律。此彼二部互死者。
釋　律云。時有一比丘。往彼部。未至便死。諸比丘
不知其衣鉢當與誰。佛言。隨其所欲往處應與。（文）
須知此見非眼見也。今謂見和同解。故欲往之。即
隨同解處應與。
四功能取。如律云。三舉人死同羯磨舉僧。
釋　律中有一比丘。被舉已命終。諸比丘不知衣
鉢當與誰。佛言。隨所共羯磨。舉僧應分。文功能者。
有益於事曰功。善辦成就曰能。三舉者。謂初作舉。
作舉已作憶念。作憶念已與罪處所也。乃七羯磨
後三所制。此顯羯磨功德難思。眾僧能依律濟。彼
雖命終。成濟已辦。故立名云功能取也。
五二部僧取。如律無住處死。薩婆多二界中間死。
釋　律云。有一比丘。人間遊行。到無比丘住處村。
到已命終。諸比丘白佛。佛言。若有信樂優婆塞若
守園人。應掌錄之（掌謂主掌錄謂收拾檢束也）。若五眾前來者
應與。論云。若比丘二界中間死。隨先見者所取。（文）
律云前來。論云先見。雙引證明者。以誡後來後見。
慎勿強爭取也。
六面所向取。如論二界中死。
釋　此謂二界。邊畔隣近。於彼此所隔之中死也。
由其心欲往而面所向。此推亡者之情。根本部中。
佛言。於兩界中間死。隨頭所向得衣鉢。若頭在兩
界。二處俱得。義亦同論。
七入同羯磨和尚。僧祇云沙彌死。衣物令和尚知。
釋　沙彌生時。所乏衣物。皆和尚以長物與之。律
明以二事攝弟子故。僧中分物。沙彌不定。須[(馮-(烈-列)+廾)/几]僧
忍度量而與。所以死後衣物若干令和尚知。隨彼
和尚。或將散眾。或給一人。不同比丘亡物。此未受
具人。無僧法可作。
八入所親白衣。薩婆多云滅擯人物。
釋　此謂受具為僧。與比丘共戒同戒。既犯四重。
體是白衣。滅擯絕迹。非僧所攝。是故死後所有衣
物。仍歸俗眷親里。此制死以警生。清淨眾理不宜
取分。
九隨所在得。如十誦。寄人不寄處等。
釋　彼律云。有一比丘。處處寄衣物。是比丘死。有
眾多看病人。現前僧分物竟。諸比丘語看病者言。
彼處處所寄衣物索取（以現前物。不與令彼等自索取也）。往取不
得。便共鬬諍（與寄物處鬬諍）。今謂寄物比丘死於何處。即
隨處分物。餘所寄物。彼處自有僧分。不得索取致
興鬬諍。律攝亦同此義。謂若亡人寄物。即於所在
處。眾共分之。故云寄人不寄處等。
十在眾中死。羯磨取廣。亦如鈔說。
釋　大約分亡物。不逾下文八法。其事制已備。是
<pb n="491"/>
非已明。復贅云廣亦如鈔說者。非謂更有作法之
式。莫過潤文之廣耳。若能精諳此下八法。於廣義
自徹無疑矣。
○三同活共財法
律無正斷。若取分別共財。則除隨身之物已外。中
分入僧同活。則任在者籌量。出處多少。但取實情。
生死同志。則無負犯。若涉私懷。具招兩過。
釋　此法律無正斷。若依理判索取。分別共財者。
如二比丘。一向契悅。同活共財。一切所有。盡屬二
人。一人既死。物各應半。一半屬在。一半屬亡。其隨
身衣物。是各自有者。除此之外。所存共財若干。應
入僧中分散。然彼同活共財。大眾莫知。此則唯任
在者籌量。從公而言出處多少。但取實情。絲毫無
隱。方為生死同志則無負犯。若涉私懷。其負亡者
之愆。及盜僧物之咎。豈能逃乎。故云具招兩過。
○四負債法
佛言。應問言。誰負病者物。病人負誰物。知已應索
取。若負他者。聽持長衣償。若無賣三衣償。有餘與
瞻病人。僧祗云。當深察前人可信可證明者與之。
反此不得。
釋　負債之緣。多約衣故。比丘三衣無缺。
載。四事任緣。聖行已彰。若緣鮮欲新。難求逼惱。縱
避外譏。貸內早露。凡染未蠲。倏爾無常相摧。後悔
持戒不淨。負債生可易償。因果死將孰代。若非佛
慈開聽令酬。則死負生者極苦。而生負死者亦然。
○五明囑授
佛言。僧問瞻病人言。病人有囑授不。若云病人臨
終時言。此物與佛與法與僧。與塔與人。若我終後
與者。佛言。應索取現前僧分。五分若生時與人。未
持去者。僧應白二羯磨與之。
釋　本律云。終後與者。死非物主。與即用僧物故。
所以索取僧分。五分云生時與者。物已屬主。僧不
合取分。故應須羯磨與之。不則二俱攝盜。故須詰
問。
○六分物時
僧祇言。若病者死不可信。應持戶鈎付僧知事人。
然後供養舍利。毗尼母云。先將亡者去藏殯已送
喪。僧還來至寺。取亡人物著僧前。然後依法集僧
分之也。
釋　若病者死不可信者。謂是人在日多貪。毫不
惠施。口每言無。其囊多畜。故制應鎻彼戶鈎付維
那。然後供彼身骨。一則防恐遺失。次則俾眾無疑。
本律缺殯殮送喪。復引母論。以明還時如法集僧
分之也。
○七斷輕重物
十誦。病人死。無看病者。取衣物浣洗。[暻-京+恭]卷擗除。擔
入眾中。
釋　此明亡者無看病人。僧應取物洗浣[暻-京+恭]乾。擗
開襵已。除垢淨潔。擔入僧中。若與上毗尼母送喪
還寺分之。而會用者。謂供亡身。或三朝一七。於此
日內。應浣洗潔淨。至送喪日。還寺時集眾分也。若
即亡即送者。事可權開。不局先浣。下引本宗白者。
若有看病。並無看人。通用無異。
律云。彼持亡者衣物。來在眾中。當作是言。
大德僧聽。（某甲）比丘（此彼）住處命過。所有衣物。此住處
現前僧應分（如是三說）。
毗尼母云。並取衣物。在僧前著已。遣一人處分物。
可分物。不可分物。各別一處也。
△正明處分
佛言。若比丘死。若多知識。若無知識。一切屬僧。若
有園田果樹別房。及屬別房物。銅瓶。銅瓮。斧鑿。燈
臺。繩牀。坐蓐。臥蓐。氍氀。車輿。守僧伽藍人。水瓶。澡
灌。錫杖。扇。鐵作器。木作器。陶作器。皮作器。竹作器。
<pb n="492"/>
及諸種種重物。並不應分。屬四方僧。
釋　知識者。聞名曰知。覩相曰識。知識而云多者。
由此比丘名遠德布。信仰趨歸。弘化以樹法門。匡
眾而居師位。意憩攀緣。供盈無乏。故爾長物致多。
此所謂多知識比丘也。無知識者。然彼比丘或方
始受具。隨眾依棲。化利未堪。名行靡備。或獨善其
身。濟志絕舉。幽遯林野。稀詣檀門。助道雖弗欠慮。
衣物僅足無餘。此所謂無知識比丘也。一切屬僧。
此句總標。准律文中。且就多知識亡比丘物釋之。
若園田果樹別房等據制緣。由瓶沙王請佛及僧
百日供養。所差辦供。俗人少信。作食不如法。諸比
丘求食時惱亂。王知白佛言。我今當供養田宅。具
足隨意。佛言聽之。是故有園田果樹別房及屬別
房物等。如是並非所分之物。盡屬四方僧。故下明
可分之物也。
氍氀長三肘廣五肘。毛長三指。剃刀衣鉢。坐具針
筒。俱夜羅器。現前僧應分之。律文正斷如此。餘有
不出者。當於諸部律論。聯類斷判。
釋　氍乃毛席。氀是毛布也。西域用以敷臥。准量
長計四尺八寸。廣該八尺。毛長三指者。乃輭厚之
極也。此以五印所產而言。梵語俱夜羅。翻云小小
物。並剃髮刀衣鉢坐具針筒等。此是可分物。本宗
律文正斷如此。餘有不出者。當於諸部律論中閱
取。聯其本宗可分不可分之類判斷。若據五分
律云。若舍勒（譯為內衣。似今短裙也）。單敷。襯身衣。被線囊。漉
水囊。大小鉢。戶鉤。如是等物是可分。現在僧盡應
分之。若錦若綺。雨浴衣。覆瘡衣。蚊㡡。經行敷遮壁
風。單敷坐臥牀。盛藥物。繖葢。錫杖等。是不可分。應
屬僧用。母論云。若有奴婢。應放令去。若不放使
作僧祇淨人。駝馬牛驢與寺常住運致。此亡比丘
若有生息物在外。應使寺中淨人推覓取之。得已
入此寺常住僧。凡鐵所作應可分物。鐵鉤。鐵鐲𨯤
釿斧。刀子。剪刀。鐵杖。香爐。火爐。槃桎。香筒。律攝
云。若知事苾芻身亡之後。所有資生。與三寶雜亂。
不可簡別者。此死人物。三寶共分。今准上律論所
明。以聯本部之類斷判也。
當觀律本判意。不容緩急自欺。必欲廣知。具如量
處重輕物儀中。
釋　律本判意不容緩急自欺者。凡是亡物。詳細
檢束。送喪還寺。集僧應分。若多日緩佇。恐生私弊。
若即刻急辦。致物遺忘。必欲廣知具如量處輕重
儀中者。此儀是事鈔之一科也。彼云。僧祇分四種。
常住量處分之。梵語僧祇。此翻四方僧物。一者常
住常住。謂眾僧厨庫。寺舍眾具。華果樹林。田園僕
畜等。以體局當處。不通餘界。但得受用。不通分賣。
故重言常住。二者十方常住。如僧家供僧常食。體
通十方。唯局本處。此二名僧祇物。三者現前現前。
謂僧得施之物。唯施此處現前僧故。四者十方現
前。如亡五眾輕物也。若未羯磨。從十方僧得罪。若
已羯磨。望現前僧得罪。此二名現前僧物。（文）准此
第四。謂亡眾物。是僧有分。不定客舊。若未鳴槌作
法前。倘私心存留。或以故易新。得物直五錢。過五
錢減五錢。是盜十方僧物。計直成罪。若已鳴槌作
法時。或詐稱生與設。妄言負欠。得物多少。計錢成
罪。是盜現前僧物。不思有相皆壞。凡物咸虗。無常
苦空。人生孰免。正宜觀境對治。繫念勤修。何得癡
心愛著。因物興非。此謂袈裟下失却人身。解脫中
自反縈縛。智者覩斯。則人境歸已。彼亡若此。我復
亦然。為加行增上之勝緣。作越苦真修之對治。物
雖有分。意不在茲。因體集和。故參來眾。是以楗槌
為分亡物。其中警䇿。實益現前。
○八量德賞物
佛言。五法成就。應與病人衣物。故知不具。則不得
<pb n="493"/>
賞。一知病人可食不可食。可食應與。
釋　藥食應病。必有深益。病藥相乖。無益有損。是
以莫遂病人之情。唯善調理之方。若不可食者。縱
彼嗔恨。亦不應與。若可食者。雖彼嫌惡。愈勸令飡。
然則病須藥治。食資為先。疾因食成。斷食為本。此
為看病之初德也。
二不惡賤病人大小便唾吐。
釋　沉疴枕席。坐起實艱。汙穢不淨。誠為嬰苦。若
能憐之。朝夕更換浣洗。早晚除潔唾器。令彼寢息。
身心獲安。不以臥敷。穢惡增苦。此為看病之第二
德也。
三有慈愍心。不為衣食。
釋　出家雜處。以戒為親。安則同修。病則互看。若
非慈心。何得痛癢相關。醫藥瞻視。因懷愍念。不為
衣食待訊。起＆CB18358;臥揗。此為看病之第三德也。
四能經理湯藥。乃至差若死。
釋　土產草木。性稟溫涼。醫諳方脈。劑別羣生。丸
散則服按時節。湯煎則火須文武。若能經理。病藉
藥差。設遇定業。岐黃難治。心盡始終。至逝乃畢。此
為看病之第四德也。
五能為病者說法。己身於善法增益。
釋　艸根木皮但療形疾。無上法藥乃除業癐。用
形藥而參法藥。令身安以致心安。於是在病者了
解苦空。無眷戀之情。在己分能觀幻化。入勝義之
理。二利緣斯。六和名稱。此為看病之第五德也。按
十誦云。病人有五事難看。一惡性不可共語。二看
病人教。不信不受。三應病飲食。不應病飲食。不知
自節量。四不肯服藥。五不肯自忍節量。若反此五
法。則病人易得看也。
僧祗律有四種暫作。若僧差作。自樂福作。邪命作。
並不合賞。若為饒益病者。欲令速差。下至然一燈。
遇命終者。便得此物。
釋　一者暫作。謂非舉念願為。乃偶爾作之。既無
多日。故不合賞。二者僧差作。謂界同居止。病應
相瞻。眾若雜臨。反增煩亂。故所輪差。值日以侍湯
藥。若不看病。毗尼訶責無慈。梵網罪結輕垢。古德
勉僧看病云。四海無家病比丘。孤燈獨照破牀頭
寂寥心在呻吟裏。粥藥須人仗道流。由是差往看
病故爾不合賞之。三者自樂福作。謂八福田中
悲田福勝。因思教明看病報感。多劫無災。佛兜羅
綿手。亦由愍病撫摩所獲。既為發心求福。此則不
合物賞。四者邪命作。謂本無慈心愍苦。不為求
福願作。因見病者藥食豐足。囊篋貯長。外託瞻侍。
內存惡貪。豈特理無譽賞。推情法應訶責。設若比
丘實為饒益病者。善能料理隨病藥食。欲令速差。
不致彼㽽。如是慈心極切。下至然一燈。遇病者命
終。便得此物。
五分云。多人看病。與究竟者。
釋　此有二義。一謂久病延纏。看者疲極。不無相
替息勞。故有多人更看。二或看病人自有緣牽。始
終不能其事。故以多人續看。看者既多。難賞故制。
唯與究竟。若病者臨終時。有二人三人在前。俱名
究竟。賞時均與。
律云。應當與受持衣。若不知者。當極與看病。與上
三衣。隨看中下。與衣亦爾。
釋　言受持衣者。揀非長也。長衣入僧。可分物中。
若不知是受持不受持衣者。當度量看病人德與
之。若極用心。求覓藥餌。復善說法安慰病者。此則
五德全具。應與上三衣。於五德中。不能說法。但具
三四者。應與中三衣。若具一二。無後第五者。應與
下三衣。此就不知衣。而察其人與也。
十誦云。若不信者。與不好不惡六物。
釋　若不信者。謂瞻病人自言德具。曾為病者頻
<pb n="494"/>
頻說法。眾僧應察彼人。若一往少學。未諳法律。當
於六物內擇取中者與之。此就自言難信者賞爾。
五分十誦云。比丘病二眾合得。比丘尼病三眾
得。
釋　此明二部五眾各攝。大小部既有殊。物難混
取。嗟今末運生。時投木桃。於白衣結為知友。死後
分布帛於居家。反認俗親。豈知生前惠俗。早已為
施所墮。終復給分。仍盜僧物邀人。准斯出家僧尼
尚且有禁。而亡遺物。安得任己私情。知律者寧無
慨歟。
摩得勒伽云。白衣看病。應與少許。尼三眾同之。
釋　白衣者。或僧寺執役淨人。或私畜行童隨侍。
由無僧德。但發好心。眾和量宜。應與少許。而云尼
三眾看比丘病准同此者。佛世尼流持戒精純。或
有親里尼而瞻看病者。乃興悲運慈。敬僧猶佛。亦
非槩允。必觀其人。然今劫濁僧。誰如律訓尼。尼未
並尊於僧。縱彼持戒清貞。雖死不宜令侍。譏嫌當
避。但可知此。慎勿行此。今文引者。為明看病之廣
制也。
十誦云。看病人為病者出外乞食衣藥者。留待還
付之。五分。外界看病者。依法賞之也。
釋　薩婆多部云。看病者出界。非己因緣。本為病
人。不辭勞涉。病人既終。僧分物時。應留賞分。待還
付之。彌沙塞部云。若界內比丘病。異界比丘來看。
雖住止不同。由道誼契合聞知。不忍相棄。慈憐故
就躬瞻。此二皆推心稱德。故引證以為後式也。
△正明賞法
佛言。應與瞻病者六物。謂衣。鉢。坐具。針筒。盛衣貯
器。應如是與。
釋　准常。作前方便答云。分亡僧物羯磨。應如是
白二羯磨與之。
大德僧聽。（某甲）比丘命過。所有（三衣鉢坐具針筒盛衣貯器。隨當時有者
牒入）此現前僧應分。若僧時到僧忍聽。僧今與（某甲）看
病比丘。白如是。
大德僧聽。（某甲）比丘命過。所有三衣鉢坐具（針筒盛衣貯器）。
此現前僧應分。僧今與（某甲）看病比丘。誰諸長老。忍
僧與（某甲）看病比丘三衣鉢（坐具針筒盛衣貯器）者默然。誰不
忍者說。僧已忍與（某甲）看病比丘衣物竟。僧忍默然
故。是事如是持。
律本具明有德合賞。若無德者理非僥倖。必知事
勞無有法益者。可入輕物作法。然後和僧准論。隨
功賞贈。
釋　此一羯磨賞德為人故作。是屬公也。
非　一人非。謂看病乏德。集眾少和等。二法非。
謂持秉失儀。文詞違律等。三事非。謂衣錯好惡
有持與長等。後四非相准前。
○九分輕物法
毗尼母云。五人共住。一人死。不得作展轉分。律中
出法。少不具足。今准非時僧得施羯磨。具有展轉
之言。則五人已上須用此法。律文當差一人令分
白二羯磨。如是與之。有人存三番作法。此思文未
了。亦有存二番法者。今准羯磨文中。具含付分二
法。餘無故不出。准律羯磨云。
釋　先引母論為證人法。次例展轉。故引非時僧
得施也。展轉。即下文中牒云。僧今持是衣物。與比
丘某甲。某甲當還與僧。若用此法。必須五人已上。
方不墮非。以成辦事。據本律。當差一人令分白二
羯磨。有人存三翻羯磨。亦有存二翻羯磨。復闕展
轉之言者。此由不善思文未了作持。今准羯磨文
中。具含付分二法。餘二所存。制無可據。故不出。准
正羯磨云。
大德僧聽。（某甲）比丘命過。所有衣物。現前僧應分。若
僧時到僧忍聽。僧今持是衣物。與比丘（某甲某甲）當
<pb n="495"/>
還與僧。白如是。
大德僧聽。（某甲）比丘命過。所有衣物。現前僧應分。僧
今持是衣物。與比丘（某甲某甲）當還與僧。誰諸長老。
忍（某甲）比丘命過。所有諸衣物。現前僧應分。僧今持
與比丘（某甲某甲）當還與僧者默然。誰不忍者說。僧
已忍持此衣物。與比丘（某甲某甲）當還與僧竟。僧忍
默然故。是事如是持。
作此法已。隨人多少。取其衣物。依數與之。不宜別
施更招漏染。非佛制故。
釋　不宜別施。更招漏染者。謂將僧物為己有。以
公分作私情。既非眾和。必招漏落三途之苦。逾制
輙行。更犯汙染無作之愆。
五分云。若不遍者。和僧與一無衣比丘。
釋　此謂無知識比丘終後。眾多物少開聽。雖云
與一無衣比丘。亦須眾僧和合量度。不容逐情紊
制也。
善見云。若一衣極好。不須割破。眾竝有者。從上行
之。須者直付之。
釋　極好衣者。乃貴價上衣。其所分物。以好惡相
參。均之無偏。今謂眾人既皆有分。若餘貴價之衣。
此則不須割散。聽從僧中四上座次第行。若用者
應直付之。准義有二。一護惜檀施而不廢。次彰無
貪。好以敬尊。葢心非物。驗知足莫曉。境不隨遷。乃
名持戒。此一羯磨差人分物為事故作。是屬公
也。
非　一人非。謂分物者心存憎愛。集眾中有遮不
遣等。二法非。謂不言展轉。錯失文句等。三事
非。謂以重作輕等。後四准知。
△四人分法
毗尼母云。若但四人。應作直分羯磨。其賞看病物。
義唯三人口和。以衣付言。
釋　四人即滿僧數。應作前方便。不得受欲問答。
如上直分羯磨者。謂無展轉之語。四人中一人看
病。其賞物法。准義三人唯聽口和。以衣付彼言。
諸大德憶念。今持亡比丘（某甲）衣鉢（坐具等隨有言之）。與（某
甲）看比丘（三說）。
自餘輕物。應准作直分羯磨。
大德僧聽。若僧時到僧忍聽。（某甲）比丘命過。所有衣
物。現前僧應分。白如是。
大德僧聽。比丘（某甲）命過。所有衣物。現前僧應分。誰
諸長老。忍僧今分是衣物者默然。誰不忍者說。僧已
忍分是衣物竟。僧忍默然故。是事如是持。
若捨衣。若分衣。若客來竝准上。
釋　此羯磨為事。屬公同上。
非　一人非。謂不來說欲等。二法非。謂秉白展
轉等。三事非。謂物不相參等。後四壞相。准常
配取。
△眾多人分法
毗尼母云。四人共住。一人死。應展轉分。捨衣已。賞
勞法。任二人口和付言。
大德憶念。我等持是亡（某甲）比丘衣鉢（坐具針筒盛衣貯器）。與
（某甲）看病比丘。
三說已。其輕物者。准本律云。應彼此三語受共分。
應言。
二大德聽。此亡比丘（某甲）衣物。應屬我等（三說）。
餘人亦爾。有二人。亦須准上。其賞勞直付三語。雖
了分物未入手。客來須一與分。
釋　若物入手。已屬主故。是現前僧物。客來不與。
若未入手。無屬主故。是十方僧物。客來有分。罪福
因果。善須稱量。此一眾法對首法。為事屬公。顯
非並准上。
△一人心念法
毗尼母云。一相應法者。二人共住。一人死在者。取
<pb n="496"/>
衣口言。
此（某甲）亡比丘物應屬我。
作此三說已。手執物故。後來不得。
○十得受衣法
僧祇云。若為病人。求醫藥衣食。及為塔事僧事。雖
當時不在。並應與分。
釋　前十誦已明為病者出外乞食衣藥。應留還
付。此復明者。因續塔僧等事之功。而為援引也。
善見云。若界外比丘入。亦須與分。謂在羯磨時。
釋　此意上明而重出者。俾知彼此制同無擬疑
也。
律中有比丘。無想別眾。不成分衣。又現前施中。得
與沙彌淨人。分等或半。如前分別。
釋　有比丘無想別眾不成分衣者。准律有六句。
此乃略引第三句也。一謂有住處有比丘有比丘
想別部分衣。佛言。不成分。得突吉羅罪。二謂有住
處有比丘有比丘疑別部分衣。不成分。得罪同上。
三謂有住處有比丘作無比丘想。不成分。無罪。四
謂有住處無比丘有比丘想別部分衣。成分。得突
吉羅罪。五有住處無比丘疑有比丘別部分衣。成
分。得罪如上。六謂有住處無比丘無比丘想。成分
不犯。又現前施中等者。以此例彼。沙彌淨人與分
可知也。
十誦云。比丘有衣鉢寄尼者。若死。比丘索取。先見
者分之。
釋　前十種分法中。已引十誦。寄人不寄處者。是
比丘寄比丘處。不須取之。即彼處僧分也。此乃寄
於尼處者。尼是亞眾。不合得大僧衣鉢。故制索取。
還本界分之。縱非共住者。若先見索取。亦當赴集。
同眾分分故。
若在白衣家死。輕物隨五眾現前分。重物任意遠
近有僧法寺付之。
釋　隨五眾現前分者。此就死期而言。於五眾中。
不論次第。但先來者。現前分之。有僧法寺付之者。
揀非無界伽藍及二三人止處。謂有作法界。能秉
羯磨。行僧事之處。將亡者所遺重物付彼。以作僧
祇常住物也。
若無五眾者。律令信樂檀越應守掌。若無五眾來
者。應送與近處僧伽藍僧。餘如鈔中也。
釋　此引本律合十誦。以明輕物也。檀越而云信
樂者。信則因果分明。不昧彼此。樂則供養三寶。不
惜己財。如是之人乃可守掌亡物。以待五眾臨分。
若數期竝無來者。應送鄰近僧寺。如法分之。餘如
鈔中者。此句示知分物是非。於鈔明也。審夫捨家
趨家。捐世好如洟唾。視榮富若弊屣。厭愛欲之境。
心不隨逐。滌習染之氣。道恒佩懷。累行勤修。以報
四恩。聚德厚深。乃可二利。唯貴道重。何患身貧。設
爾因緣卒湊。見檀供似箭攢。思酬施猶負石。隨獲
隨淨。付之兩田。非貪非畜。僅資四大。若果德隆而
無餘長。則芳名千古。見聞仰範。此可謂僧寶也。今
時行業不充。染習未褫。謀攀交往。過畜無厭。唯勸
俗捨以破慳。自不樂行於檀度。眼光落地。不思何
是。我有儘囊托出。方顯癡迷悋藏。若在僧寺亡者。
得依僧法均給。若在俗舍死者。准制五眾竝分。如
是豈特亡沾生濟。幸爾逍遙。抑且施福益增。令獲
廣博。倘或病篤昏昧。物被私匿。又若分處非法。竊
為己有。此則因貪自墜。緣盜牽人。俱入泥犁。報感
極苦。夫物是毒。佛口親言。毒傷慧命。教每頻說。故
知出家為僧。勿以自毒毒他。共傷慧命。致喪戒身
也。毗尼母云。若有比丘用僧祇物。以自資命。此亦
是賊。是故一切屬四方僧物。不應獨用。然鈔中興
廢。大約是非。義亦若斯。今且略釋一班。以補鈔之
云爾。第八諸衣分法篇竟。
<pb n="497"/>
<other>毗尼作持續釋卷十</other>
音義
屬音孰。附也類也。
囂音鴞。喧也。交易市合則囂。市散則墟。墟音區。
故城也。
頻音貧。數數也。
憒音膾。心亂也。
遷音千。徙也。移也。
彫音彫。零落也。
蓊[鬱-山+止]上音翁。下蘊入聲。草木茂盛貌。
軼音鐵。車相出也。
湋音為。水回日湋。
殯音鬢。殯殮也。
擗同擘。開也。
靡音米。無也。
遯豚上聲。隱也。
綺音起。謂繪如細綾也。
幮音除。牀帳也。
鐲𨯤上音孰。下音羅。溫器也。
桎音質。
弊音備。敗也。惡也。
＆CB18358;音冐。手扶也。
揗音旬。手相安慰也。
岐黃岐謂岐伯。黃謂黃帝。其醫之始。黃問而岐
答也。
癐音膾。病甚也。
偶音藕。適然也。
八福田佛聖人僧此三為敬福田。和尚阿闍黎
父母此四為恩福田。救濟病人為病福田。亦名悲
福田。一佛田者。謂覺道具圓。位登極果。世出世
間最勝無比。人能恭敬供養。豈但獲一切福。亦能
滅一切罪。故名佛福田。二聖人田。謂菩薩緣覺
聲聞出離三界。證悟聖道。具足無量功德。智慧人
能恭敬供養。即獲勝福。故名聖人田。三僧福田。
僧者和合。眾謂處眾。和同敬順無諍。是佛弟子人
能恭敬供養。即獲福利。故名僧福田。四和尚福
田。謂出家者因師教誨之力。生長法身。其恩實重。
人能供養恭敬。即獲福利。故名和尚福田。五闍
黎田。謂此師能糾正弟子之行。即教授得戒等師
也。因依此戒。得生禪定智慧。其恩實重。人能供養
恭敬。即獲福利。故名闍黎福田。六父田。父為資
形之始。有生成之德。自孩提以至於長。教誡育養。
其恩罔極。為人子者。故當竭力奉養。豈有求福之
念。設若心之至孝之純。則自然獲福。故名父福田。
七母福田。謂母始自懷孕分娩。以至乳哺鞠育。
護持長養。愍念劬勞。其恩罔極。為人子者。固當竭
力奉養。豈有求福之念。設若心之至孝之純。則亦
自然獲福。故名母福田。八病田。謂見人有病。即
當念其苦楚。用心救療。給與湯藥。則能獲福。故名
病福田。
㽽音故。久病也。
延音沿。長遠也。
餌音耳。謂餈稻餅也。餈之言滋也。餌之言堅潔
也。餈音慈。
貯除上聲。積也。盛也。
投木桃詩云。投我以木桃。報之以瓊瑤。
邀音腰。招人也。
慨歟上開去聲。懷激也。下音于。歎辭也。
貞音征。正而固也。又治潔也。
僥倖上音驕。下音幸。優者有不遇。劣者有僥倖。
謂不當得而得也。
充音冲。備也。實也。
褫音耻。脫也。奪也。
<pb n="498"/>

<sarticle>曇無德部四分律刪補隨機羯磨卷第十一</sarticle>

唐京兆崇義寺沙門　道宣　撰集
金陵華山後學比丘　讀體　續釋
●懺六聚法篇第九之一
○懺悔法
釋　將懺六聚。先明機器。後出懺法。懺者謂披陳
眾失。發露過咎。不敢隱諱。悔者謂斷相續心。厭悔
捨離。能作所作合棄。故言懺悔。此篇中一切重輕
羯磨。皆為人故作。盡是屬私。於下文不再贅釋。唯
非相。則隨事別明。
律云。有二種人。一者愚癡。謂不見犯。雖見犯。不能
如法懺悔。二者智人。即反上句。
釋　此論機之利鈍也。愚癡即無明。由無明深厚。
障其本心。慧用未朗。是故犯已自不見犯。雖見所
犯。復不能識了罪相。如法懺悔。此乃鈍根人也。智
人者。謂是凡夫無明淺薄。智慧少現。犯已即見。見
已即能識罪懺悔。此是利根人也。
未曾有經云。前心作惡。如雲覆日。後心起善。如炬
消暗。故經律俱明懺悔。
釋　心即第六識心。此心乃善惡之首勳。染淨之
基本。前心作惡。如＆CB18356;雲迷覆杲日。喻癡惑障心。無
惡不造。後心起善。如大炬消滅昏暗。譬智起惑亡。
無善不具。此則善惡一心。染淨反復。昇沉之殊。唯
在智愚。故經律中俱明懺悔。是如來慈濟之方便
也。
然懺法多種。若作事懺。但能伏業易奪。若作理懺。
則能燋業滅業。
釋　上明機有利鈍。善惡一心。則作業之主已知。
能懺之人已別。此正明懺悔之法也。懺法多種者。
准淨名疏。以三法收之。一謂作法懺。滅違無作罪。
依毗尼門。二謂觀相懺。滅性罪。依定門。三謂觀無
生懺。滅妄想罪。依慧門。以違無作罪障戒。性罪障
定。妄想罪障慧。今復以前二攝事。後一是理也。若
作事懺。但能伏業易奪者。伏謂不能斷除煩惱業
根。但以持戒力用。增勝強捉伏之而令不起。是奪
惡心易為善心爾。若作理懺。能燋業滅業者。謂煩
惱堅固。如稠林根深。慧力殊強。猶猛火熾盛。若能
入理起慧。斷除煩惱。似猛火焚林。根本盡枯。永不
復生。其慧力過於戒力。事懺不及理懺也。
先論利根。依理斷業。如涅槃經云。若有修習身戒
心慧。能觀諸法。猶如虗空。設作惡業。思惟觀察。能
轉地獄重報。現世輕受。
釋　修習身戒乃至猶如虗空者。身戒謂嚴持木
叉。防禁七支。心慧者心乃吾人靈明覺體。清淨本
心。慧即覺體之用。觀謂奢摩他。名空觀也。若妄想
顛倒。念慮紛紜。則無明覆心。煩惱障慧。隨所作業。
輪迴生死。若能修習淨戒。入奢摩他觀。除却妄想。
分別都無。則本有心體。靈明不昧。以無相慧。照了
諸法。元無所有。從妄想生。當體如如。唯一實相。猶
若虗空。寂然澄湛。設作惡業。能如是思惟觀察者。
則能轉地獄極重苦報。而於現世輕受以免之。
若於小罪。不能自出。心初無懺不能習善。覆藏瑕
疵。雖有善業。為罪垢汙。現世輕報。轉為地獄極重
惡果。是為愚癡。
釋　小罪。謂所犯者輕。不能自出。謂口不露陳。心
初無懺者。謂犯時已知無慚愧心。不思懺悔。此人
既不能修習身戒。覆藏瑕疵。雖有善業。皆為罪垢
所汙。初則覆輕。續復犯重。致使現世輕報。轉為地
獄極重惡果。是為愚癡。
若犯四重五逆謗法。名為破戒。有因緣故。則可拔
濟。若披法服。常懷慚愧。生護法心。建立正法。我說
<pb n="499"/>
是人。不名破戒。
釋　四重。謂四根本。五逆者。逆則不順於理。謂弑
父母和尚阿闍黎。破羯磨轉法輪僧也。謗法者。謂
不信大乘方等。言非佛說。斷學般若。撥無因果。此
乃極重之惡。若犯一一。名為破戒。毗尼宗中。不通
懺悔。今云若有因緣故則可拔濟者。須知機非泛
常。悔非輕易。此之悔法。如還丹一粒。點鐵成金。至
理一言。轉凡成聖。應察其人。若犯重已。不欲罷道。
樂披法服。常懷慚愧。發露無隱。生護法心。願度含
靈。建立正法。誓紹佛種。此謂堪可拔濟因緣也。我
說是人不名破戒者。此是如來觀機設教誠實之
語。以證依理斷業。而顯懺悔力用難思也。如昔勇
施比丘犯婬殺二重。即時心生大悔憂惱。自知身
終當墮惡道。誰能免我如是之苦。從一精舍。至一
精舍。惶怖馳走。衣服落地。作如是言。我今即是地
獄眾生。至鼻揉多羅菩薩所。舉身投地。菩薩為彼
湧身虗空。令生深信。復入諸佛境界大乘妙門如
來寶印三昧。身放光明。光中出無量佛。同聲說實
相妙法。勇施見佛神通變化。聞清淨實相。了萬有
虗幻。思惟選擇。離諸葢纏。得無生忍。乃至成佛。號
曰寶月如來。又無垢光比丘犯婬。文殊引至佛所。
佛為說實相法。彼得無生忍。授記當來成佛。號曰
功德蓮華最勝妙行如來。斯皆所謂有因緣故。則
可拔濟也。
成實論云。有我心者。則業煩惱集。若無我者。則諸
業不能得報。以不具故。
釋　初句謂若心計我則有我。所以虗幻身境妄
執為實。是故諸業煩惱。集聚因果。酬償不無。次句
謂了妄無生。真如湛寂。我尚本空。將何為業。故云
以不具故諸業不能得報。所謂皮既不存。毛將安
附也。
未曾有經云。夫人修福。須近明師。修習智慧。悔重
惡業。
釋　教中一切善行統收六度。前五屬福業。後一
屬慧業。此約單論。若前五兼後。是為福慧雙修也。
今云。修福者且就修持身戒而言。若欲增修智慧。
以期入理者。須近實證實悟。大乘法師從聞而思。
精習觀行。觀成慧發。則能悔除極重惡業。此明得
法從師修習無謬。
華嚴經云。譬如幻師能幻人目。諸業如是。知是名
清淨真實悔過。
釋　幻者。無而忽有曰幻。准教以三細六麤釋之。
幻師喻第一業相。即真如不守自性。最始一念。妄
動之根本。無明惑也。幻師正在作幻。幻出諸男女
時。喻第二轉相。亦名見相。謂依初動業識。轉成能
見之相也。幻師正在作幻。幻出樓臺殿閣林池花
果種種物時。喻第三境界相。亦名現相。即依轉相
分別初動之境界相。由前轉相。則境界相現也。幻
師幻法已成。列於人前。而人見時。不知是幻。念念
不忘。計著名相。以喻六麤也。言麤者。由三細而生。
一智相。謂依第三境界相。不了自心所現。妄起分
別。於染淨境。生好醜故。二相續相。依前智相分別。
於好醜愛不愛境。生樂生苦。覺心起念。相續不斷
故。三執取相。依前相續。念苦樂等境。心起著故。四
計名字相。依前執取。分別假名言說之相故。五起
業相。依前名字。執取生著。造種種業故。六業繫苦
相。苦即生死之苦。依前起業。繫縛生死。逼迫不得
自在故。故云譬如幻師能幻人目也。諸業如是知
者。此以法合業。即三細六麤所造一切諸業。知即
觀智也。若能如實觀照。求覓業性。內外中間了不
可得。則諸緣起本。無自性因。妄有生妄。滅亦滅。如
彼幻師所作幻法。是名清淨真實悔過。已上引經
明依理斷也。
<pb n="500"/>
二者鈍根依事懺者。若依大乘。則佛名方等具列
行儀。依法懺悔。要須相現。准教驗心。
釋　此明定律二門。依事懺悔。以就中下之機而
言。鈍者是對最利上機。非實愚鈍也。大乘者。揀非
聲聞乘。以梵網並千佛名經等。俱攝大乘方等教。
梵網經云。若有犯十重戒者教懺悔。在佛菩薩形
像前。日夜六時誦十重四十八輕戒。苦到禮三世
千佛。得見好相。若一七日二三七日。乃至一年。要
見好相。好相者。佛來摩頂。見光華種種異相。便得
滅罪。若無好相。雖懺無益。千佛名經云。若有眾生。
欲得除滅四重禁罪。欲得懺悔五逆十惡。欲得除
滅。無根謗法極重之罪。當勤禮敬諸佛名號。如是
或誦或禮。必須淨結壇場。嚴設香花。尅期求悔。要
見相現。准教驗心。此則依定門觀相懺也。
若依律宗。必須識於罪名種相。隨有牒懺。若疑不
識。不合加法。唯除不學者隨犯結根本。此但滅犯
戒罪也。
釋　此明律宗作法懺也。言作法者。謂依佛所制。
懺有請乞。白秉准之。必須識於罪。名種相。隨其所
犯。牒入懺文。罪名者。有五篇六聚之名。罪種者。有
根本等流之類。罪相者。有重輕開遮之條。若於犯
有疑。或不識犯相者。此則不合加牒作法。唯除不
學者。隨犯結根本。外更加一無知不學戒波逸提。
如此懺悔但滅違犯無作之罪也。
故智論云。戒律中雖復微細。懺則清淨。犯十善戒
雖懺。三惡道罪不除。如比丘犯諸性戒等。
釋　此准論結判二種事懺也。十善戒是防禁三
業之聖制。三惡道罪是諸性罪之重條。如比丘犯
諸性戒等。此指第三篇。後分而為證也。謂依大乘
方等。准教驗心。懺者能滅性重。故若依律宗懺者。
性重不除。如斬草害命。二罪同名。作法滅二。違無
作滅。害命不滅。雖違無作滅。性罪未滅也。
○懺波羅夷法
佛言。若比丘比丘尼若犯波羅夷已。都無覆藏心。
當如法懺悔。與學戒羯磨。奪三十五事。盡形行之。
若眾僧說戒羯磨時。來與不來無犯。若更犯重。應
滅擯。
僧祇云。犯重已啼泣。不欲離袈裟者。又深樂佛法。
應與學戒。比丘不淨食。彼亦不淨。彼不淨食。比丘
亦不淨。得與比丘過食。除火淨五生種及金銀。自
從沙彌受食。
十誦云。佛所結戒。一切受行。在大比丘下坐。不得
與大僧過三夜。自不得與未受具過二夜。得與僧
作自恣布薩二種。羯磨不得足數。餘眾法不得作。
得受歲。
律云。不得眾中誦律。無者聽之。
毗尼母云。與學悔法已。名清淨持戒。但此一身不
得超生離死障。不入地獄。
○懺僧伽婆尸沙法
佛言。若犯僧殘已覆藏者。隨覆藏者隨覆藏日。與
波利婆沙。行波利婆沙已。與六夜摩那埵。行摩那
埵已。當二十僧中出罪。若犯罪不覆藏。僧應與六
夜摩那埵。行此法已。便二十僧中。與出罪羯磨。若
二種行法中間重犯。隨所犯者。與本日治。行此法
已。然後出罪。若行波利婆沙者。得羯磨已。奪三十
五事。在僧下行八事失。夜白僧發露。供給眾僧。盡
覆日行之。其摩那埵法與別住法並同。唯在僧中
宿為異。
○懺偷蘭遮法
罪緣兩種。初明獨頭偷蘭。有三差別。如破法輪僧。
盜四錢。盜僧食等。名上品。若破羯磨僧。盜三錢以
下。互有衣相觸等。名中品。若惡心罵僧。盜一錢。用
人髮。食生肉血。裸身著外道衣等。名下品。二明從
<pb n="501"/>
生者。十誦云。從初篇生重。應一切僧中悔。若初篇
生輕。二篇生重。應界外四比丘眾中悔。若僧殘生
輕。一比丘前悔。薩婆多云。懺法與波逸提同前。獨
頭偷蘭懺法亦准從生。上中下懺應知。
已前三懺罪事。非輕悔法繁密。理須精練。自可持
律。行用是常。餘者博尋。終成虗託。必欲清薄。即是
智人觀緣執法。固無有失。縱舒撰次。非學不知。徒
費時功。未辦前務。故闕而不載。必臨機秉御。大鈔
詳委。
釋　此文明略示制綱未出全法之意。謂已前列
初二三懺罪事。非類餘輕悔法。極為繁密。一是無
殘。猶人已死。二雖有殘命在呼吸。非耆婆妙用起
死靈丹。則難救矣。若干斯者。求覓清淨僧伽。如制
秉宣。不易獲之。亦復如是。其為比丘者。理須精攻
熟練佩心。自可持律。行用是常。若餘淺信者。博尋
罔守。終成虗托。於己奚濟。必欲清薄世染。決志冀
立梵行。但奉四依。即是智人。更有何心可肆。何境
可侵。設恐習重防興。觀緣對治執法有＆CB17844;。斯則固
無有失。縱舒撰次。非學不知在己。則徒費時。功於
紙筆。在他則未辦前務。於事人故。斯三法闕而不
載。必臨機秉御。曾於大鈔詳分源委。今因無鈔討
探。仍准所列原文分三。逐一依律續釋。然雖續釋
便行。復請閱廣方徹。切莫認漚作海。以斯為足也。
○續初懺波羅夷法
佛言。若比丘比丘尼若犯波羅夷已。都無覆藏心。
當如法懺悔。與學戒羯磨。
釋　此即白四羯磨綱目中與學悔法也。波羅夷
如止持中明。都無覆藏心者。謂業境現前。業心黏
發。由無堅勇持戒之力用。故突被煩惱所使。以毀
戒體。隨犯即深生慚愧。痛責癡迷。造重極惡。求哀
懺悔。毫無隱覆。如是者為之都無覆藏心也。當如
法懺悔與學戒羯磨者。佛言。教犯罪比丘到眾僧
中。偏露右肩。脫革屣。跪地合掌。作如是言。
大德僧聽。我（某甲）比丘犯不淨行。都無覆藏心。今從
僧乞波羅夷戒。願僧與我波羅夷戒。慈愍故。
如是三說已。僧中上座應差堪能羯磨者。作前方
便答云。與波羅夷戒羯磨。作如是白。
大德僧聽。此（某甲）比丘犯不淨行。都無覆藏心。今從
僧乞波羅夷戒。若僧時到僧忍聽。僧今與（某甲）比丘
波羅夷戒。白如是。
大德僧聽。此（某甲）比丘犯不淨行。都無覆藏心。今從
僧乞波羅夷戒。僧今與（某甲）比丘波羅夷戒。誰諸長
老。忍僧與（某甲）比丘波羅夷戒者默然。誰不忍者說。
是初羯磨（第二第三亦如是說）。僧已忍與（某甲）比丘波羅夷戒
竟。僧忍默然故。是事如是持。
佛言。如是與學戒羯磨已。奪三十五事。應盡形行
之。
釋　奪者。眾僧遵制而強革也。三十五事。又云七
五事。律云。一不得授人具足戒。此謂不得受請登
壇。與人作三師七證。二不得與人依止。此謂一
往具德可堪。今已羯磨不允。豈但新求依止奪之。
若先有者。亦當辭却。三不得畜沙彌同上。四
不得受差教誡比丘尼。此謂既已求懺學戒。唯自
深慚護己。安能往教淨眾。五設差不應往教。此
謂清淨已前曾受僧差。今則理無復聽。六不應
為僧說戒。此謂律制犯者不得說戒。今雖無覆。已
經羯磨。仍屬治罰。故爾革之。七不應在僧中問
答毗尼。此謂眾中若有於犯生疑。於法未諳。倘遇
決疑請問。不應獨當答之。答則自違治罰。令人輕
信。八不應受僧差使作知事人。此謂量德任差。
分僧物等。一一絕分。九不應受僧差別處評斷
事。此謂若以現前毗尼滅言。諍時不得參簡。智人
屏處斷諍。十不應受僧差使命。此謂差白覆鉢
<pb n="502"/>
及懺白衣等。十一不得早入聚落逼暮還。此謂
由見染存心。故犯不淨。若非禁止。恐復潤生。十
二當親近比丘。此謂依隨淨眾。易得束斂身心。其
學悔人。更宜親近。十三不得親近外道白衣。此
謂外道邪執。白衣少信。不能助益。生善交往。多有
大損。十四當隨從比丘法。此謂沙門戒持五篇。
過禁三業。故令隨從以為淨緣。若能進修。可蠲染
習。十五不得說餘俗語。此謂聞熏般若。佛法應
談。避招口業。俗語誡慎。如昔比丘共論法則神鬼
散華。方雜語則擲土瞋慢。況與學悔。理宜攝心。
十六不得眾中誦律。若無能誦者。聽此謂聖世誦
律。唯記無卷未犯。雖能學悔不聽。若遇布薩。一眾
無者。權開代誦。非許恒為。十七不得更犯此罪。
餘亦不應。此謂棄罪有四。已犯其初。幸無覆隱。僧
慈拔濟。若更犯此。或干餘三。縱無覆藏。制當滅擯。
十八若相似。此謂根本四重各有等流。雖輕相
似。俱不應犯。十九若從生。此謂從婬所生。重輕
偷蘭罪名方便。實婬為本。能成重罪之因。故所誡
令自厭。二十若重於此者。此謂非理七逆。惡倍
四重。若犯於斯法無救濟。二十一不得非僧羯
磨及作羯磨者。此謂僧集秉辦。設違三墮七。不得
眾中呵法呵人。來與不來自非僧數。二十二不
得受清淨比丘敷具。此謂與眾敷具。皆新比丘所
為。彼雖夏小。由絕染犯。若往眾中。宜自敷之。設與
敷者。善却勿受。二十三洗足水。二十四拭革屣。
二十五揩摩身。二十六禮拜。二十七起迎。二十八
問訊。二十九不應受清淨比丘捉衣鉢。如是七事
不應受者。律制比丘彼此恭敬。凡是界內舊住者。
若見外來比丘。或是遠方客僧。或是上座親識。即
應起身相迎。為捉衣鉢。問訊途勞。然後取與洗足
水。拭去革屣塵。事訖。方行禮拜。若洗浴時。當為揩
摩身垢。乃至去復送之。斯並清淨比丘恭敬既歷。
羯磨俱不應受。三十不得舉清淨比丘為作憶
念。此謂比丘清淨。本無有犯。被諸比丘數數詰問。
故制憶念毗尼羯磨已。令眾憶念。不得更詰。今學
悔人。不但遮舉。亦不得為作憶念故。三十一作
自言治。此謂僧中縱有犯者。不得令作自言露罪
治罰。三十二不得證正人事。正者以正人之不
正也。此謂學悔者。與眾同居不得以見聞疑證正
人過。三十三不得遮清淨比丘說戒。三十四不
應遮自恣。此謂眾僧說戒。及自恣無論。緣之成壞。
不應遮僧時事。三十五不得與清淨比丘共諍。
此謂犯重聽悔。實僧慈愍。應生恭敬。乞求喜悅。豈
可反慢而共相諍。如是三十五事一一盡壽奉行。
苟一不遵。罪結越毗尼。向下羯磨。凡有制奪事
者。釋義准此。不再繁出。
若眾僧說戒羯磨時。來與不來無犯。
釋　謂比丘犯重已。非僧無覆。乞羯磨已。似僧是
以來則容之。似僧故不來則隨之。無別眾過故。
僧祇云。犯重已。啼泣不欲離袈裟者。又深樂佛法。
應與學戒比丘不淨食。彼亦不淨。彼不淨食比丘
亦不淨。得與比丘過食。除火淨五生種及金銀。自
從沙彌受食。
釋　文中先引本律。唯明都無覆藏心。復引僧祇。
明深樂佛法不離袈裟。然據二律合度。方可與羯
磨。若深樂佛法。犯已覆夜緩露。若都無覆藏機。非
深樂佛法。斯皆不應與學戒。啼泣者無聲。出涕細
哭也。此有二義。一怖地獄惡報苦故。二不欲捨衣
罷道故。樂法亦有二義。一自欲修出離道故。二愍
苦弘法利生故。斯符涅槃經云。有因緣故。則可拔
濟也。而云比丘不淨食彼亦不淨彼不淨食比丘
亦不淨者。此謂九十事中第三十五不作餘食法。
三十八畜殘宿食。三十九不受食食。如是三戒名
<pb n="503"/>
不淨食。今文互明。若學悔人犯。則同比丘犯故。五
生種者。謂[殼-一]子根節核。有五種淨法。一火淨。二刀
淨。三瘡淨。四鳥⿰口豕破淨。五不中種淨。律制比丘不
得自手受食。自捉金寶。自手作淨。今學悔人得自
手受食。與諸比丘。唯除火淨五生種及捉金寶。不
聽應自從沙彌受食。不得自取食食。
十誦云。佛所結戒。一切受行。在大比丘下坐。不得
與大僧過三夜。自不得與未受具過二夜。得與僧
作自恣布薩二種。羯磨不得足數。餘眾法不得作。
得受歲。律云。不得眾中誦律。無者聽之。
釋　此引十誦者。以補本律。奪中未具之事也。佛
所結戒。即比丘所持五篇是不得。謂我是學悔似
僧。可以棄之不受行。應一切受行。若未犯重時。會
坐序臘。既與學戒。不論臘次。應在一切大僧下坐
居於沙彌之上。不得與大僧過三夜自不得與未
受具人過二夜者。住止雖容同界宿臥。不聽共房。
得與僧作自恣等者。謂二種時事羯磨雖得與僧
同作。然非僧數所攝。餘眾法不得作者。此如本律
所奪之事也。得受歲者。既許自恣。故得受歲。但令
記其年臘而已。坐則必居一切僧下。律云。不得眾
中誦律。無者聽之。此乃略示所奪之第十六一事
爾。為布薩誦律。制不可違。故特舉此以開之。
毗尼母云。與學悔法已。名清淨持戒。但此一身不
得超生離死。障不入地獄。
釋　彼論文云。作白四羯磨。除波羅夷。但此一身
不得超生離死。證於四果。亦不得無漏功德。然障
不入地獄爾。喻如樹葉落已。還生樹上。無有是處。
若犯初篇。得證四果。獲無漏功德。亦無是處。此人
雖與僧同在一處。但僧與其方途隔也。准斯論義。
謂今身纏使未斷。所以有界難超。幸仗羯磨。功勳
故爾。惡道遮障。自此以去。實能持戒皎潔。亦可作
將來出世遠因。三會記莂。決參其中矣。
非　一人非。謂能與所與乖制等。二法非。謂白
秉奪事錯遺等。三事非。謂界違宗義等。後四
合具准知。
若更犯重。應滅擯。
續　此法白四綱目無。今准原文。依律續入。時諸
比丘白佛言。若與波羅夷戒比丘重犯。復得與波
羅夷戒不。佛言。不應爾。應滅擯。與作舉。作舉已。為
作憶念。作憶念已。與罪處所。羯磨者作前方便。答
云。與滅擯。羯磨作如是白。
大德僧聽。此（某甲）比丘犯婬波羅夷罪。無覆藏心。已
從僧乞波羅夷戒。僧已與（某甲）比丘波羅夷戒。此比
丘於學悔中。重犯（某）波羅夷罪。若僧時到僧忍聽。僧
今與（某甲）比丘。重犯（某）波羅夷罪滅擯羯磨。不得共
住。不得共事。白如是。
大德僧聽。此（某甲）比丘犯婬波羅夷罪。無覆藏心。已
從僧乞波羅夷戒。僧已與（某甲）比丘波羅夷戒。此比
丘於學悔中。重犯（某）波羅夷罪。僧今與（某甲）比丘。重
犯（某）波羅夷罪滅擯羯磨。不得共住。不得共事。誰諸
長老。忍僧與（某甲）比丘。重犯（某）波羅夷罪滅擯羯磨。
不得共住不得共事者默然。誰不忍者說。是初羯磨
（第二第三亦如是說）。僧已忍與（某甲）比丘重犯（某）波羅夷罪滅
擯羯磨。不得共住。不得共事竟。僧忍默然故。是事如
是持。
非　餘非同前。唯異法非。謂三舉四白。增減錯
脫等。
△犯波羅夷覆藏者與滅擯法
續　此法綱目無。今依律增續也。佛言。若犯波羅
夷覆藏者。僧應作舉等。問答同上。作如是白言。
大德僧聽。此（某甲）比丘犯（某）波羅夷罪。若僧時到僧
忍聽。僧今與（某甲）比丘（某）波羅夷罪滅𢷤羯磨。不得
共住。不得共事。白如是。
<pb n="504"/>
大德僧聽。此（某甲）比丘犯（某）波羅夷罪。僧今與（某甲）
比丘（某）波羅夷罪滅𢷤羯磨。不得共住。不得共事。誰
諸長老。忍僧與（某甲）比丘（某）波羅夷罪滅擯羯磨。不
得共住。不得共事者默然。誰不忍者說。是初羯磨（第二
第三亦如是說）。僧已忍與（某甲）比丘（某）波羅夷罪滅擯羯磨。
不得共住。不得共事竟。僧忍默然故。是事如是持。
非　餘非同上。唯異事非。謂人不現前等。
○續二懺僧伽婆尸沙法
佛言。若犯僧殘已覆藏者。隨覆藏者。隨覆藏日與
波利婆沙。行波利婆沙已。與六夜摩那埵。行摩那
埵已。當二十僧中出罪。
釋　僧殘如止持中所明。覆藏者。佛言。若比丘犯
僧殘罪。謂犯波羅夷倫蘭遮乃至惡說覆藏者。是
謂不覆藏。若犯僧殘罪作僧殘。意覆藏。應教作突
吉羅懺悔已。與覆藏法。而云先教作突吉羅懺悔
者。謂犯僧殘已。經夜覆藏。隨夜展轉覆藏。二品從
生。經僧說戒。默妄語。一品根本。經夜覆藏。隨夜展
轉覆藏。二品從生。並犯突吉羅。雖列五品小罪。應
隨有者言之。先應至離聞見處。作對首法懺。竝准
後波逸提中隨覆藏者。謂僧殘名總。罪事有別。隨
十三中。所犯何罪。覆藏言之。隨覆藏日者。佛言。犯
僧殘。不憶犯數不憶日數者。應與清淨已來覆藏。
若憶犯數不憶日數者。亦與清淨已來覆藏。僧祇
律云。若不憶罪不憶夜者。持律比丘應問彼言。無
歲時犯耶。若默然者。隨年與無量別住。若問言不
爾。更問未有歲耶。一歲耶。二歲耶。三四五歲耶。隨
默然。處與作無量。別住准此。謂與清淨已來覆藏
也。又五分云。若犯一僧殘。乃至眾多覆藏。若與別
住者。但計覆藏最久者。隨日與別住。律本。佛言。若
憶日數不憶犯數者。彼比丘應到眾僧中乞懺。偏
露右肩。脫革屣。跪地合掌。作如是乞。
大德僧聽。我（某甲）比丘犯（某）僧殘罪。覆藏（若干）日（隨所覆年
月長短稱之。下皆准知）。我（某甲）比丘犯（某）僧殘罪。隨覆藏（若干）日。
今從僧乞覆藏羯磨。願僧與我（某甲）比丘。隨覆藏（若干）
日羯磨。慈愍故（如是三乞）。
上座差堪羯磨者。作前方便答云。與覆藏羯磨。應
如是與法言。
大德僧聽。此（某甲）比丘犯（某）僧殘罪。覆藏（若干）日。此（某
甲）比丘犯（某）僧殘罪。隨覆藏（若干）日。今從僧乞覆藏羯
磨。若僧時到僧忍聽。僧與（某甲）比丘隨覆藏（若干）日羯
磨。白如是。
大德僧聽。此（某甲）比丘犯（某）僧殘罪。覆藏（若干）日。此（某
甲）比丘犯（某）僧殘罪。隨覆藏（若干）日。今從僧乞覆藏羯
磨。僧與（某甲）比丘隨覆藏（若干）日羯磨。誰諸長老。忍僧
與（某甲）比丘隨覆藏（若干）日羯磨者默然。誰不忍者說。
是初羯磨（第二第三亦如是說）。僧已忍與（某甲）比丘隨覆藏（若干）
日羯磨竟。僧忍默然故。是事如是持。
佛言。得羯磨已。奪三十五事。在僧下行。供給眾僧。
盡覆藏日行之。
釋　原文准此。故云隨覆藏者。隨覆藏日與波利
婆沙行也。所奪三十五事同上。其間異者。彼制盡
形行之。此制盡覆日行之。後諸羯磨奪事亦爾。非
盡形之制也。
△白僧行覆藏行法
佛言。彼得法已。即欲行者。僧中具儀。應作如是白。
大德僧聽。我（某甲）比丘犯（某）僧殘罪。覆藏（若干）日。我（某
甲）比丘犯（某）僧殘罪。隨覆藏（若干）日。已從僧乞覆藏羯
磨。僧已與我（某甲）比丘隨覆藏（若干）日羯磨。我今行覆
藏法。願僧憶持（如是三說）。
佛言。彼白行已。應在清淨比丘後行。若經行處不
得在上行。不得竝行。於小食大食時。應掃灑食處
具盛食器。彼正食時。供給所須。若熱當扇。取鉢浣
洗。仍收食器。若受食者。不得與清淨比丘隨次坐。
<pb n="505"/>
應在末行下坐。若僧浴時。應至諸比丘所問言。大
德洗不。若答洗者。應當先看浴室。若有塵垢。應掃
除之。若有老病人洗。如看病法無異。一一如弟子
於和尚所行弟子法。故原文云。白僧發露。供給眾
僧。盡覆日行之也。
△八事失夜
佛言。行僧殘行比丘。有八事失夜。一往餘寺不白。
二有客比丘來不白。三有緣事自出界不白。四寺
內徐行比丘不白。五有病不遣信白。六二三人共
一屋宿。七無比丘處住。八半月說戒時不白。
釋　佛律為折伏一比丘。改往修來。而令一切比
丘謹慎持戒。故制此八事也。一往餘寺白者。欲令
眾知所犯所行。不以清淨客比丘禮恭遜故白。二
有客比丘來白者。為己乞僧與羯磨法。願往來比
丘共知。不敢諱故白。三有緣事。自出界白者。由犯
者聞。制令白眾便從此處至彼處。白疲極故。聽有
緣事往彼處應白。四寺內徐行。比丘白者。此則雖
非入界同居。凡暫往來寺中比丘。亦令知之應白。
五有病遣信白者。若自身有病行法難行。即當遣
人說知其由。此乃告假之語。六二三人共一屋宿
者。此為遵制行別住行。不得與清淨比丘同屋宿。
七無比丘處住者。制令依眾慚愧行。行故不聽在
無比丘處住。八半月說戒時白者。此令乞僧憶念
所行。以冀期滿。清淨出罪應白。然此八事。若違一
事。失一夜行。犯一突吉羅罪。所制是同。唯五六七
無白詞也。
△半月說戒時白法
佛言。至布薩日。僧集作前方便竟。彼行波利婆沙
者。具修威儀。禮僧足已。於中向上長跪合掌。白言。
大德僧聽。我（某甲）比丘犯（某）僧殘罪。覆藏（若干）日。我（某
甲）比丘犯（某）僧殘罪。隨覆藏（若干）日。已從僧乞覆藏羯
磨。僧已與我（某甲）比丘隨覆藏（若干）日羯磨。我（某甲）比
丘已行（若干）日。未行（若干）日。白大德僧。令知我行覆藏（如是
三說）。
釋　此白詞隨現前所對之人。僧及大德稱呼不
定。餘說無異。
非　一人非。謂集和雜眾。不令別住等。二法非。
謂不詰動覺。覆憶弗勘等。三事非。謂奪事遺落
等。取前明後。具七可知。
△白停行法
佛言。若大眾難集。若不欲行。若彼輭弱。多有羞愧。
應至一清淨比丘所。具儀白云。
大德上座。我（某甲）比丘今日捨教勅不作（三說）。
釋　大眾難集不欲行者。彼欲在多人廣眾中行
之。緣勝行勤。業心易伏故。輭弱者。謂色力不堅。恐
增病苦。多羞愧者。或舊檀有約問訊。或大會知識
眾多。如是緣等。聖慈聽停。
△白行行法
佛言。若欲行時。應至一清淨比丘所。具儀作是白
云。
大德上座。我（某甲）比丘今日隨所教勅當作（三說）。
作是白已。如前行法。一一行之。
△行法滿已白僧停法
佛言。若行法滿。即應向僧白。知至眾僧中。具修威
儀。作如是白。
大德僧聽。我（某甲）比丘犯（某）僧殘罪。覆藏（若干）日。我（某
甲）比丘犯（某）僧殘罪。隨覆藏（若干）日。已從僧乞覆藏羯
磨。僧已與我（某甲）比丘隨覆藏（若干）日羯磨。我今行覆
藏竟。願僧憶持（如是三說）。
△與摩那埵法
佛言。彼比丘行覆藏竟。聽僧與六夜摩那埵。梵語
摩那埵。善見律云。漢言折伏貢高。亦言下意。下意
者。承事眾僧故。毗尼母云。秦言意喜。自意歡喜。亦
<pb n="506"/>
使眾僧歡喜也。此行法唯行七日。故云六夜摩那
埵。彼比丘應往僧中具儀作如是乞。
大德僧聽。我（某甲）比丘犯（某）僧殘罪。覆藏（若干）日。我（某
甲）比丘犯（某）僧殘罪。隨覆藏（若干）日。已從僧乞覆藏羯
磨。僧已與我（某甲）比丘隨覆藏（若干）日羯磨。我（某甲）比
丘行覆藏竟。今從僧乞六夜摩那埵。願僧與我（某甲）
比丘六夜摩那埵。慈愍故。
如是三說已。僧中羯磨者。作前方便答云。與摩那
埵羯磨。應如是與白云。
大德僧聽。我（某甲）比丘犯（某）僧殘罪。覆藏（若干）日。此（某
甲）比丘犯（某）僧殘罪。隨覆藏（若干）日。已從僧乞覆藏羯
磨。僧已與此（某甲）比丘隨覆藏（若干）日羯磨。此（某甲）比
丘行覆藏竟。今從僧乞六夜摩那埵。若僧時到僧忍
聽。僧與（某甲）比丘六夜摩那埵。白如是。
大德僧聽。此（某甲）比丘犯（某）僧殘罪。覆藏（若干）日。此（某
甲）比丘犯（某）僧殘罪。隨覆藏（若干）日。已從僧乞覆藏羯
磨。僧已與（某甲）比丘隨覆藏（若干）日羯磨。此（某甲）比丘
行覆藏竟。今從僧乞六夜摩那埵。僧與（某甲）比丘六
夜摩那埵。誰諸長老。忍僧與（某甲）比丘。六夜摩那埵
者默然。誰不忍者說。是初羯磨（第二第三亦如是說）。僧已忍與
（某甲）比丘六夜摩那埵竟。僧忍默然故。是事如是持。
佛言。彼得法已。即欲行者。於僧中具修威儀。作如
是白。
大德僧聽。我（某甲）比丘犯（某）僧殘罪。覆藏（若干）日。我（某
甲）比丘犯（某）僧殘罪。隨覆藏（若干）日。已從僧乞覆藏羯
磨。僧已與我（某甲）比丘隨覆藏（若干）日羯磨。我（某甲）比
丘行覆藏竟。已從僧乞六夜摩那埵。僧已與我（某甲）
比丘六夜摩那埵。我今行摩那埵。願僧憶持（三說）。
佛言。行摩那埵比丘如覆藏法。一一行之。應在僧
中宿。日日白僧。故原文云。其摩那埵與別住並同。
唯在僧中宿為異也。
△日日僧中白法
佛言。若白時於小食大食上具儀。至僧中跪地合
掌。作如是白言。
大德僧聽。我（某甲）比丘犯（某）僧殘罪。覆藏（若干）日。我（某
甲）比丘犯（某）僧殘罪。隨覆藏（若干）日。已從僧乞覆藏羯
磨。僧已與我（某甲）比丘隨覆藏（若干）日羯磨。我（某甲）比
丘行覆藏竟。已從僧乞六夜摩那埵。僧已與我（某甲）
比丘六夜摩那埵。我（某甲）比丘行摩那埵。已行（若干）日。
未行（若干）日。白大德僧。令知我行摩那埵（三說）。
若經說戒。並往餘寺等白。同前准知。若停若行緣
白如上。
非　法非。謂不白行滿。與法乞秉。牒事不明等。
事非。謂不將入眾。行減覆藏等。餘非。同前准知。
△白摩那埵行滿停法
佛言。彼比丘行六夜摩那埵已。應至僧中。具儀跪
白言。
大德僧聽。我（某甲）比丘犯（某）僧殘罪。覆藏（若干）日。我（某
甲）比丘犯（某）僧殘罪。隨覆藏（若干）日。已從僧乞覆藏羯
磨。僧已與我（某甲）比丘隨覆藏（若干）日羯磨。我（某甲）比
丘行覆藏竟。已從僧乞六夜摩那埵。僧已與我（某甲）
比丘六夜摩那埵。我今行摩那埵竟。願僧憶持（三說）。
△與出罪法
佛言。行摩那埵竟。聽僧與出罪羯磨。梵語阿浮訶
那。善見律云喚入。亦云拔罪（[托-七+友]罪即出罪也）。云何喚入。與
同布薩說戒自恣法事共同。故名喚入拔罪。戒本
云。當二十僧中出是比丘罪。若少一人。不滿二十
眾出。是比丘罪。是比丘罪不得除。諸比丘亦可訶
彼比丘行。六夜行竟。應至僧中具修威儀。作如是
乞。
大德僧聽。我（某甲）比丘犯（某）僧殘罪。覆藏（若干）日。我（某
甲）比丘犯（某）僧殘罪。隨覆藏（若干）日。已從僧乞覆藏羯
磨。僧已與我（某甲）比丘隨覆藏（若干）日羯磨。我（某甲）比
<pb n="507"/>
丘行覆藏竟。已從僧乞六夜摩那埵。僧已與我（某甲）
比丘六夜摩那埵。我（某甲）比丘行六夜摩那埵竟。今
從僧乞出罪羯磨。願僧與我（某甲）比丘出罪羯磨。慈
愍故（如是三說）。
眾中差堪羯磨者。作前方便答云。與出罪羯磨。應
作如是白。
大德僧聽。此（某甲）比丘犯（某）僧殘罪。覆藏（若干）日。此（某
甲）比丘犯（某）僧殘罪。隨覆藏（若干）日。已從僧乞覆藏羯
磨。僧已與此（某甲）比丘。隨覆藏（若干）日羯磨。此（某甲）比
丘行覆藏竟。已從僧乞六夜摩那埵。僧已與此（某甲）
比丘六夜摩那埵。此（某甲）比丘行六夜摩那埵竟。今
從僧乞出罪羯磨。若僧時到僧忍聽。僧與（某甲）比丘
出罪。白如是。
大德僧聽。此（某甲）比丘犯（某）僧殘罪。覆藏（若干）日。此（某
甲）比丘犯（某）僧殘罪。隨覆藏（若干）日。已從僧乞覆藏羯
磨。僧已與此（某甲）比丘隨覆藏（若干）日羯磨。此（某甲）比
丘行覆藏竟。已從僧乞六夜摩那埵。僧已與此（某甲）
比丘六夜摩那埵。此（某甲）比丘行六夜摩那埵竟。今
從僧乞出罪羯磨。僧與（某甲）比丘出罪。誰諸長老。忍
僧與（某甲）比丘出罪者默然。誰不忍者說。是初羯磨
（第二第三亦如是說）。僧已忍與（某甲）比丘出罪竟。僧忍默然故。
是事如是持。
非　一人非。謂淨眾不足。滿雜餘眾等。二法非。
謂牒行錯脫。言詞不明等。三事非。謂奪事不還。
臘次不復等。後四准取明非。
△與壞覆藏者本日治法
佛言。若彼比丘行覆藏時更重犯。聽僧為彼比丘
作本日治白四羯磨。
毗尼母云。行本事法。別住時未竟。又復重犯。從僧
乞別住。僧還與本所覆藏日。作白四羯磨。此是新
罪。與舊罪合。法應至僧中。具修威儀乞云。
大德僧聽。我（某甲）比丘犯（某）僧殘罪。覆藏（若干）日。我（某
甲）比丘犯（某）僧殘罪。隨覆藏（若干）日。已從僧乞覆藏羯
磨。僧已與我（某甲）比丘。隨覆藏（若干）日羯磨。我（某甲）比
丘行覆藏時。中間更重犯（某）僧殘罪。覆藏（若干）日。今從
僧乞前犯中間重犯（某）僧殘罪覆藏（若干）日及覆藏本
日治羯磨。願僧與我（某甲）比丘。前犯中間重犯覆藏
（若干）日及覆藏本日治羯磨。慈愍故（三說）。
僧中堪能羯磨者。作前方便答云。與覆藏本日治
羯磨。作如是白。
大德僧聽。此（某甲）比丘犯（某）僧殘罪。覆藏（若干）日。此（某
甲）比丘犯（某）僧殘罪。隨覆藏（若干）日。已從僧乞覆藏羯
磨。僧已與（某甲）比丘隨覆藏（若干）日羯磨。此（某甲）比丘
行覆藏時。中間更重犯（某）僧殘罪。覆藏（若干）日。今從僧
乞前犯中間重犯（某）僧殘罪覆藏（若干）日。及覆藏本日
治羯磨。若僧時到僧忍聽。僧與（某甲）比丘前犯中間
重犯覆藏（若干）日及覆藏本日治羯磨。白如是。
大德僧聽。此（某甲）比丘犯（某）僧殘罪。覆藏（若干）日。此（某
甲）比丘犯（某）僧殘罪。隨覆藏（若干）日。已從僧乞覆藏羯
磨。僧已與（某甲）比丘隨覆藏（若干）日羯磨。此（某甲）比丘
行覆藏時。中間更重犯（某）僧殘罪。覆藏（若干）日。今從僧
乞前犯中間重犯（某）僧殘罪覆藏（若干）日及覆藏本日
治羯磨。僧與（某甲）比丘前犯中間重犯覆藏（若干）日及
覆藏本日治羯磨。誰諸長老。忍僧與（某甲）比丘前犯
中間重犯覆藏（若干）日及覆藏本日治羯磨者默然。誰
不忍者說。是初羯磨（第二第三亦如是說）。僧已忍與（某甲）比丘
前犯中間重犯覆藏（若干）日及本日治羯磨竟。僧忍默
然故。是事如是持。
釋　若更重犯者。唯此法加牒。並白行等法。亦隨
加牒之。
非　餘非同前。唯異法非。謂有覆無覆。事乖文
言。不如聖制等。
△與壞覆藏者摩那埵法
<pb n="508"/>
佛言。彼比丘應詣僧中具儀。作如是乞。
大德僧聽。我（某甲）比丘犯（某）僧殘罪。覆藏（若干）日。我（某
甲）比丘犯（某）僧殘罪。隨覆藏（若干）日。已從僧乞覆藏羯
磨僧已與我（某甲）比丘隨覆藏（若干）日羯磨。我（某甲）比
丘行覆藏時。中間更重犯（某）僧殘罪。覆藏（若干）日。亦從
僧乞前犯中間重犯（某）僧殘罪覆藏（若干）日。及覆藏本
日治羯磨。僧亦與我（某甲）比丘。前犯中間重犯覆藏
（若干）日及覆藏本日治羯磨。我（某甲）比丘行前犯中間
重犯覆藏（若干）日及覆藏本日治羯磨竟。今從僧乞六
夜摩那埵。願僧與我（某甲）比丘六夜摩那埵。慈愍故。
如是三說已。僧應與法。羯磨人作前方便答云。與
壞覆藏者。摩那埵羯磨。作如是白。
大德僧聽。此（某甲）比丘犯（某）僧殘罪。覆藏（若干）日。此（某
甲）比丘犯（某）僧殘罪。隨覆藏（若干）日。已從僧乞覆藏羯
磨。僧已與此（某甲）比丘隨覆藏（若干）日羯磨。此（某甲）比
丘行覆藏時。中間更重犯（某）僧殘罪。覆藏（若干）日。亦從
僧乞前犯中間重犯（某）僧殘罪覆藏（若干）日及覆藏本
日治羯磨。僧與此（某甲）比丘前犯中間重犯覆藏（若干）
日及覆藏本日治羯磨。此（某甲）比丘行前犯中間重
犯覆藏（若干）日及覆藏本日治羯磨竟。今從僧乞六夜
摩那埵。若僧時到僧忍聽。僧與（某甲）比丘六夜摩那
埵。白如是。
大德僧聽。此（某甲）比丘犯（某）僧殘罪。覆藏（若干）日。此（某
甲）比丘犯（某）僧殘罪。隨覆藏（若干）日。已從僧乞覆藏羯
磨。僧已與此（某甲）比丘隨覆藏（若干）日羯磨。此（某甲）比
丘行覆藏時。中間更重犯（某）僧殘罪。覆藏（若干）日。亦從
僧乞前犯中間重犯（某）僧殘罪覆藏（若干）日及覆藏本
日治羯磨。僧亦與此（某甲）比丘前犯中間重犯覆藏
（若干）日及覆藏本日治羯磨。此（某甲）比丘行前犯中間
重犯覆藏（若干）日及覆藏本日治羯磨竟。今從僧乞六
夜摩那埵。僧與（某甲）比丘摩那埵。誰諸長老。忍僧與
（某甲）比丘六夜摩那埵者默然。誰不忍者說。是初羯
磨（第二第三亦如是說）僧已忍與（某甲）比丘六夜摩那埵竟。僧
忍默然故。是事如是持。
釋　與羯磨已。一切白行等法並同前。唯異隨事
牒名。其中七非皆准上。
△與壞覆藏及壞摩那埵本日治法
釋　此本日治有二種。一壞覆藏及壞六夜摩那
埵。二不壞覆藏。壞六夜摩那埵。佛言。彼比丘應至
僧中具修威儀。作如是乞言。
大德僧聽。我（某甲）比丘犯（某）僧殘罪。覆藏（若干）日。我（某
甲）比丘犯（某）僧殘罪。隨覆藏（若干）日。已從僧乞覆藏羯
磨。僧已與我（某甲）比丘隨覆藏（若干）日羯磨。我（某甲）比
丘行覆藏時。中間更重犯（某）僧殘罪。覆藏（若干）日。亦從
僧乞前犯中間重犯（某）僧殘罪覆藏（若干）日及覆藏本
日治羯磨。僧亦與我（某甲）比丘前犯中間重犯覆藏
（若干）日及覆藏本日治羯磨。我（某甲）比丘行前犯中間
重犯覆藏（若干）日及覆藏本日治羯磨竟。已從僧乞六
夜摩那埵。僧已與我（某甲）比丘六夜摩那埵。我（某甲）
比丘行摩那埵時。中間更重犯（某）僧殘罪。不覆藏（此中
據重犯不覆者作法。下並同此。其重犯覆合治者。自入應治中辯）。今從僧乞前犯中
間重犯（某）僧殘罪不覆藏六夜摩那埵。及摩那埵本
日治羯磨。願僧與我（某甲）比丘前犯中間重犯（某）僧
殘罪不覆藏六夜摩那埵。及摩那埵本日治羯磨。慈
愍故（三說）。
僧中羯磨者。作前方便答云。與壞覆藏及壞六夜
本日治羯磨。如是與法云。
大德僧聽。此（某甲）比丘犯（某）僧殘罪。覆藏（若干）日。此（某
甲）比丘犯（某）僧殘罪。隨覆藏（若干）日。已從僧乞覆藏羯
磨。僧已與此（某甲）比丘隨覆藏（若干）日羯磨。此（某甲）比
丘行覆藏時。中間更重犯（某）僧殘罪。覆藏（若干）日。亦從
僧乞前犯中間重犯（某）僧殘罪覆藏（若干）日。及覆藏本
日治羯磨。僧亦與此（某甲）比丘前犯中間重犯覆藏
<pb n="509"/>
（若干）日。及覆藏本日治羯磨。此（某甲）比丘行前犯中間
重犯。覆藏（若干）日。及覆藏本日治羯磨竟。已從僧乞六
夜摩那埵。僧已與此（某甲）比丘六夜摩那埵。此（某甲）
比丘行摩那埵時。中間更重犯（某）僧殘罪。不覆藏。今
從僧乞前犯中間重犯（某）僧殘罪不覆藏六夜摩那
埵。及摩那埵本日治羯磨。若僧時到僧忍聽。僧與（某
甲）比丘前犯中間重犯（某）僧殘罪不覆藏六夜摩那
埵。及摩那埵本日治羯磨。白如是。
大德僧聽。此（某甲）比丘犯（某）僧殘罪。覆藏（若干）日。此（某
甲）比丘犯（某）僧殘罪。隨覆藏（若干）日。已從僧乞覆藏羯
磨。僧已與此（某甲）比丘隨覆藏（若干）日羯磨。此（某甲）比
丘行覆藏時。中間更重犯（某）僧殘罪。覆藏（若干）日。亦從
僧乞前犯中間重犯（某）僧殘罪。覆藏（若干）日。及覆藏本
日。治羯磨。僧亦與此（某甲）比丘前犯中間重犯。覆藏
（若干）日。及覆藏本日治羯磨。此（某甲）比丘行前犯中間
重犯。覆藏（若干）日。及覆藏本日治羯磨竟。已從僧乞六
夜摩那埵。僧已與此（某甲）比丘六夜摩那埵。此（某甲）
比丘行摩那埵時。中間更重犯（某）僧殘罪。不覆藏。今
從僧乞前犯中間重犯（某）僧殘罪不覆藏六夜摩那
埵。及摩那埵本日法羯磨。僧與（某甲）比丘前犯中間
重犯（某）僧殘罪不覆藏六夜摩那埵。及摩那埵本日
治羯磨。誰諸長老。忍僧與（某甲）比丘前犯中間重犯
（某）僧殘罪不覆藏六夜摩那埵。及摩那埵本日治羯
磨者默然。誰不忍者說。是初羯磨（第二第三亦如是說）。僧已忍
與（某甲）比丘前犯中間重犯（某）僧殘罪不覆藏六夜
摩那埵。及摩那埵本日治羯磨竟。僧忍默然故。是事
如是持。
釋　得法已白諸行等並顯非。皆同上。
△與不壞覆藏壞六夜本日治法
佛言。彼比丘當詣僧中具儀。作如是乞云。
大德僧聽。我（某甲）比丘犯（某）僧殘罪。覆藏（若干）日。我（某
甲）比丘犯（某）僧殘罪。隨覆藏（若干）日。已從僧乞覆藏羯
磨。僧已與我（某甲）比丘。隨覆藏（若干）日羯磨。我（某甲）比
丘行覆藏竟。已從僧乞六夜摩那埵。僧已與我（某甲）
比丘六夜摩那埵。我（某甲）比丘行摩那埵時。中間更
重犯（某）僧殘罪不覆藏。今從僧乞前犯中間重犯（某）
僧殘罪不覆藏六夜摩那埵。及摩那埵本日治羯磨。
願僧與我（某甲）比丘。前犯中間重犯（某）僧殘罪不覆
藏六夜摩那埵。及摩那埵本日治羯磨。慈愍故（三說）。
僧應如上作前方便答云。與不壞覆藏壞六夜本
日治羯磨。作如是與云。
大德僧聽。此（某甲）比丘犯（某）僧殘罪。覆藏（若干）日。此（某
甲）比丘犯（某）僧殘罪。隨覆藏（若干）日。已從僧乞覆藏羯
磨。僧已與此（某甲）比丘。隨覆藏（若干）日羯磨。此（某甲）比
丘行覆藏竟。已從僧乞六夜摩那埵。僧已與此（某甲）
比丘六夜摩那埵。此（某甲）比丘行摩那埵時。中間更
重犯（某）僧殘罪。不覆藏。今從僧乞前犯中間重犯（某）
僧殘罪不覆藏六夜摩那埵。及摩那埵本日治羯磨。
若僧時到僧忍聽。僧與（某甲）比丘前犯中間重犯（某）
僧殘罪不覆藏六夜摩那埵。及摩那埵本日治羯磨。
白如是。
大德僧聽。此（某甲）比丘犯（某）僧殘罪。覆藏（若干）日。此（某
甲）比丘犯（某）僧殘罪。隨覆藏（若干）日。已從僧乞覆藏羯
磨。僧已與此（某甲）比丘。隨覆藏（若干）日羯磨。此（某甲）比
丘行覆藏竟。已從僧乞六夜摩那埵。僧已與此（某甲）
比丘六夜摩那埵。此（某甲）比丘行摩那埵時。中間更
重犯（某）僧殘罪。不覆藏。今從僧乞前犯中間重犯（某）
僧殘罪不覆藏六夜摩那埵。及摩那埵本日治羯磨。
僧與（某甲）比丘前犯中間重犯（某）僧殘罪不覆藏六
夜摩那埵。及摩那埵本日治羯磨。誰諸長老。忍僧與
（某甲）比丘前犯中間重犯（某）僧殘罪不覆藏六夜摩
那埵。及摩那埵本日治羯磨者默然。誰不忍者說。是
初羯磨（第二第三亦如是說）。僧已忍與（某甲）比丘前犯中間重
<pb n="510"/>
犯（某）僧殘罪不覆藏六夜摩那埵。及摩那埵本日治
羯磨竟。僧忍默然故。是事如是持。
釋　凡白行等法。並稱量簡非。一一同上。
△與壞覆藏及壞六夜出罪法
釋　此出罪法有四。一不壞覆藏及六夜法。二壞
覆藏及壞六夜法。三壞覆藏不壞六夜法。四不壞
覆藏壞六夜法。其初法前已明。
佛言。彼比丘二行俱壞者。應至僧中。具修威儀。作
如是乞言。
大德僧聽。我（某甲）比丘犯（某）僧殘罪。覆藏（若干）日。我（某
甲）比丘犯（某）僧殘罪。隨覆藏（若干）日。已從僧乞覆藏羯
磨。僧已與我（某甲）比丘。隨覆藏（若干）日羯磨。我（某甲）比
丘行覆藏時。中間更重犯（某）僧殘罪。覆藏（若干）日。亦從
僧乞前犯中間重犯（某）僧殘罪覆藏（若干）日。及覆藏本
日治羯磨。僧亦與我（某甲）比丘前犯中間重犯覆藏
（若干）日。及覆藏本日治羯磨。我（某甲）比丘行前犯中間
重犯覆藏（若干）日。及覆藏本日治羯磨竟。已從僧乞六
夜摩那埵。僧已與我（某甲）比丘六夜摩那埵。我（某甲）
比丘行摩那埵時。中間更重犯（某）僧殘罪。不覆藏。亦
從僧乞前犯中間重犯（某）僧殘罪不覆藏六夜摩那
埵。及摩那埵本日治羯磨。僧亦與我（某甲）比丘前犯
中間重犯（某）僧殘罪不覆藏六夜摩那埵。及摩那埵
本日治羯磨。我（某甲）比丘行前犯中間重犯（某）僧殘
罪不覆藏六夜摩那埵。及摩那埵本日治羯磨竟。今
從僧乞出罪羯磨。願僧與我（某甲）比丘出罪羯磨。慈
愍故（三說）。
僧中如上作法答云。與壞覆藏及壞六夜出罪羯
磨。作如是白。
大德僧聽。此（某甲）比丘犯（某）僧殘罪。覆藏（若干）日。此（某
甲）比丘犯（某）僧殘罪。隨覆藏（若干）日。已從僧乞覆藏羯
磨。僧已與此（某甲）比丘。隨覆藏（若干）日羯磨。此（某甲）比
丘行覆藏時。中間更重犯（某）僧殘罪。覆藏（若干）日。亦從
僧乞前犯中間重犯（某）僧殘罪覆藏（若干）日及覆藏本
日治羯磨。僧亦與此（某甲）比丘前犯中間重犯。覆藏
（若干）日及覆藏本日治羯磨。此（某甲）比丘行前犯中間
重犯覆藏（若干）日及覆藏本日治羯磨竟。已從僧乞六
夜摩那埵。僧已與此（某甲）比丘六夜摩那埵。此（某甲）
比丘行摩那埵時。中間更重犯（某）僧殘罪。不覆藏。亦
從僧乞前犯中間重犯（某）僧殘罪不覆藏六夜摩那
埵。及摩那埵本日治羯磨。僧亦與此（某甲）比丘前犯
中間重犯（某）僧殘罪不覆藏六夜摩那埵。及摩那埵
本日治羯磨。此（某甲）比丘行前犯中間重犯（某）僧殘
罪不覆藏六夜摩那埵。及摩那埵本日治羯磨竟。今
從僧乞出罪羯磨。若僧時到僧忍聽。僧與（某甲）比丘
出罪。白如是。
大德僧聽。此（某甲）比丘犯（某）僧殘罪。覆藏（若干）日。此（某
甲）比丘犯（某）僧殘罪。隨覆藏（若干）日。已從僧乞覆藏羯
磨。僧已與此（某甲）比丘。隨覆藏（若干）日羯磨。此（某甲）比
丘行覆藏時。中間更重犯（某）僧殘罪覆藏（若干）日。亦從
僧乞前犯中間重犯（某）僧殘罪覆藏（若干）日及覆藏本
日治羯磨。僧亦與此（某甲）比丘前犯中間重犯覆藏
（若干）日及覆藏本日治羯磨。此（某甲）比丘行前犯中間
重犯覆藏（若干）日及覆藏本日治羯磨竟。已從僧乞六
夜摩那埵。僧已與此（某甲）比丘六夜摩那埵。此（某甲）
比丘行摩那埵時。中間更重犯（某）僧殘罪。不覆藏。亦
從僧乞前犯中間重犯（某）僧殘罪不覆藏六夜摩那
埵及摩那埵本日治羯磨。僧亦與此（某甲）比丘前犯
中間重犯（某）僧殘罪不覆藏六夜摩那埵及摩那埵
本日治羯磨。此（某甲）比丘行前犯中間重犯（某）僧殘
罪不覆藏六夜摩那埵及摩那埵本日治羯磨竟。今
從僧乞出罪羯磨。僧與（某甲）比丘出罪。誰諸長老。忍
僧與（某甲）比丘出罪者默然。誰不忍者說。是初羯磨
（第二第三亦如是說）。僧已忍與（某甲）比丘出罪竟。僧忍默然故。
<pb n="511"/>
是事如是持。
釋　其壞覆藏不壞六夜。並不壞覆藏壞六夜。此
二種出罪法。准類應知。隨壞加牒。於中七非。俱
如上簡無異。
△犯僧殘不覆藏者摩那埵法
佛言。若比丘犯僧殘罪。不覆藏者。聽僧與摩那埵
白四羯磨。彼比丘應至僧中具儀。作如是乞言。
大德僧聽。我（某甲）比丘犯（某）僧殘罪。不覆藏。今從僧
乞六夜摩那埵。願僧與我（某甲）比丘六夜摩那埵。慈
愍故（三說）。
僧中羯磨者。作前方便答云。與摩那埵羯磨。應如
是作白。
大德僧聽。此（某甲）比丘犯（某）僧殘罪。不覆藏。今從僧
乞六夜摩那埵。若僧時到僧忍聽。僧與（某甲）比丘六
夜摩那埵。白如是。
大德僧聽。此（某甲）比丘犯（某）僧殘罪。不覆藏。今從僧
乞六夜摩那埵。僧與（某甲）比丘六夜摩那埵。誰諸長
老。忍僧與（某甲）比丘六夜摩那埵者默然。誰不忍者
說。是初羯磨（第二第三亦如是說）。僧已忍與（某甲）比丘六夜摩
那埵竟。僧忍默然故。是事如是持。
釋　與羯磨已。奪事並白行諸法顯非等。一一同
前。
△與摩那埵本日治法
佛言。若比丘行摩那埵時。中間更犯者。聽僧與摩
那埵本日治白四羯磨。彼比丘應至僧中。具儀作
如是乞云。
大德僧聽。我（某甲）比丘犯（某）僧殘罪。不覆藏。已從僧
乞六夜摩那埵。僧已與我（某甲）比丘六夜摩那埵。我
（某甲）比丘行摩那埵時。中間更重犯（某）僧殘罪。不覆
藏。今從僧乞前犯中間重犯（某）僧殘罪不覆藏六夜
摩那埵及摩那埵本日治羯磨。願僧與我（某甲）比丘
前犯中間重犯（某）僧殘罪不覆藏六夜摩那埵及摩
那埵本日治羯磨。慈愍故（三說）。
能羯磨者。作前方便答云。與摩那埵本日治羯磨。
作如是白言。
大德僧聽。此（某甲）比丘犯（某）僧殘罪。不覆藏。已從僧
乞六夜摩那埵。僧已與此（某甲）比丘六夜摩那埵。此
（某甲）比丘行摩那埵時。中間更重犯（某）僧殘罪。不覆
藏。今從僧乞前犯中間重犯（某）僧殘罪不覆藏六夜
摩那埵及摩那埵本日治羯磨。若僧時到僧忍聽。僧
與（某甲）比丘前犯中間重犯（某）僧殘罪不覆藏六夜
摩那埵及摩那埵本日治羯磨。白如是。
大德僧聽。此（某甲）比丘犯（某）僧殘罪。不覆藏。已從僧
乞六夜摩那埵。僧已與此（某甲）比丘六夜摩那埵。此
（某甲）比丘行摩那埵時。中間更重犯（某）僧殘罪。不覆
藏。今從僧乞前犯中間重犯（某）僧殘罪不覆藏六夜
摩那埵及摩那埵本日治羯磨。僧與（某甲）比丘前犯
中間重犯（某）僧殘罪不覆藏六夜摩那埵及摩那埵
本日治羯磨。誰諸長老。忍僧與（某甲）比丘前犯中間
重犯（某）僧殘罪不覆藏六夜摩那埵及摩那埵本日
治羯磨者默然。誰不忍者說。是初羯磨（第二第三亦如是說）。僧
已忍與（某甲）比丘前犯中間重犯（某）僧殘罪不覆藏
六夜摩那埵及摩那埵本日治羯磨竟。僧忍默然故。
是事如是持。
釋　得羯磨已白行等法並揀非。皆同上。
△出罪法
釋　此出罪有二。一壞六夜法。二不壞六夜法。佛
言。若壞六夜摩那埵比丘。應至僧中。具修威儀。作
如是乞。
大德僧聽。我（某甲）比丘犯（某）僧殘罪。不覆藏。已從僧
乞六夜摩那埵。僧已與我（某甲）比丘六夜摩那埵。我
（某甲）比丘行摩那埵時。中間更重犯（某）僧殘罪。不覆
藏。亦從僧乞前犯中間重犯（某）僧殘罪不覆藏六夜
<pb n="512"/>
摩那埵及摩那埵本日治羯磨。僧亦與我（某甲）比丘
前犯中間重犯（某）僧殘罪不覆藏六夜摩那埵及摩
那埵本日治羯磨。我（某甲）比丘行前犯中間重犯（某）
僧殘罪不覆藏六夜摩那埵及摩那埵本日治羯磨
竟。今從僧乞出罪羯磨。願僧與我（某甲）比丘出罪羯
磨。慈愍故（三說）。
羯磨者作前方便答云。與出罪羯磨。作如是與之。
大德僧聽。此（某甲）比丘犯（某）僧殘罪。不覆藏。已從僧
乞六夜摩那埵。僧已與此（某甲）比丘六夜摩那埵。此
（某甲）比丘行摩那埵時。中間更重犯（某）僧殘罪。不覆
藏。亦從僧乞前犯中間重犯（某）僧殘罪不覆藏六夜
摩那埵及摩那埵本日治羯磨。僧亦與此（某甲）比丘
前犯中間重犯（某）僧殘罪不覆藏六夜摩那埵及摩
那埵本日治羯磨。此（某甲）比丘行前犯中間重犯（某）
僧殘罪不覆藏六夜摩那埵及摩那埵。本日治羯磨
竟。今從僧乞出罪羯磨。若僧時到僧忍聽。僧與（某甲）
比丘出罪。白如是。
大德僧聽。此（某甲）比丘犯（某）僧殘罪。不覆藏。已從僧
乞六夜摩那埵。僧已與此（某甲）比丘六夜摩那埵。此
（某甲）比丘行摩那埵時。中間更重犯（某）僧殘罪。不覆
藏。亦從僧乞前犯中間重犯（某）僧殘罪不覆藏六夜
摩那埵及摩那埵本日治羯磨。僧亦與此（某甲）比丘
前犯中間重犯（某）僧殘罪不覆藏六夜摩那埵及摩
那埵本日治羯磨。此（某甲）比丘行前犯中間重犯（某）
僧殘罪不覆藏六夜摩那埵及摩那埵本日治羯磨
竟。今從僧乞出罪羯磨。僧與（某甲）比丘出罪。誰諸長
老。忍僧與（某甲）比丘出罪者默然。誰不忍者說。是初
羯磨（第二第三亦如是說）。僧已忍與（某甲）比丘出罪竟。僧忍默
然故。是事如是持。
釋　七非同前。若不壞摩那埵出罪法准此。唯
減重犯之句為異。
附　前與壞覆藏者摩那埵法。但與六夜。詳思本
律。恐譯筆之悞。何以知然。正制覆藏者。不得共屋
住。豈可與一摩那埵而已。以是推義。則少一摩那
埵。凡犯僧殘罪。不論多少。若一時發露。乞別住羯
磨者。應與一摩那埵。若二次發露者。其覆藏日數。
應隨二次所說者。合總令續而共行竟。當令乞二
摩那埵。由另發露。另乞別住羯磨故。此論根本初
犯之罪。應如是治也。若行覆藏中間重犯者。前後
所犯愈遠。理當增與二摩那埵。若但與六夜者。將
作後犯。前則乖制。將作前治。仍復遺後。況且覆藏
日數已行過者。因其重犯。尚不准算。必須從頭另
行此摩那埵法。故難盡免不行。今准僧祇律。以補
本律所遺。彼律內本罪及中間罪分別立名最詳。
今故列之。俾臨事便用有據也。
言本罪者。謂比丘犯眾多罪。皆覆藏後。但發露一
罪。乞別住已。復發露餘罪。或行別住至半。復發露
餘罪。律云。應問言。是本罪。是中間罪。答言本罪。復
問覆不覆。答言覆。應語言。先別住者已如法行。今
所說覆者當更乞別住已。兩罪合行別住。是名別
乞共行別住共行摩那埵共出罪法。
若行別住竟發露者。是名別乞別行別住共行摩
那埵共出罪法。
或行摩那埵至半更發露者。皆應語言。先別住摩
那埵已如法行。今所說覆者。應更乞別住行竟。更
乞摩那埵。是二罪合行。已共出罪。是名別乞別行
別住。別乞共行摩那埵共出罪法。
若行摩那埵竟更發露者。是名別乞別行別住摩
那埵共出罪法。
言中間罪者。謂比丘別住中間復犯罪。或行行未
竟發露。或行竟發露。律云。應問言。是本罪。是中間
罪。答言是中間罪。問言何時犯。答言別住中間犯。
復問言覆不覆。答言覆。應語言。先別住已如法行。
<pb n="513"/>
但少若干夜摩那埵。及出罪法皆不成就。今所說
覆者。應更乞別住合行已。更合乞摩那埵。是名別
乞共行別住共行摩那埵共出罪法。
若行摩那埵中間犯者。乃至應問言覆不覆。答言
覆。應語言。先別住摩那埵已如法行。但摩那埵中
少若干夜。出罪不得成就。今所說覆者。應更乞別
住行已。更乞摩那埵合行。是名別乞別行別住。別
乞共行摩那埵共出罪法。此據僧祇法。當如是
治也。然前二種行。設有重重犯者。重重牒犯。從僧
乞法。羯磨准乞。重重唱白。所謂悔法繁密也。
△比丘尼法
續　律云。比丘尼犯僧殘罪。應二部僧中。半月行
摩那埵。
僧祇云。若比丘尼犯僧殘。應二部中半月行摩那
埵。比丘尼眾中行隨順法。應日日白二部僧。是名
二部僧。是名比丘尼二部眾中半月行摩那埵。
五分云。佛告諸比丘。聽二部僧白四羯磨。與彼比
丘尼半月摩那埵。應到僧中禮二部僧足。三乞二
部僧已。一比丘唱白羯磨。與羯磨行摩那埵時。應
晨起掃灑比丘尼住處諸房。泥治壁地。應有水處。
皆取令滿。諸有所可作。皆應作之。若有客比丘尼
來去皆應白。又應將一比丘尼為伴。至比丘住處。
若有可作。應如上作之。若客比丘去來亦皆應白。
日欲暮還比丘尼處。如是半月行已。於二部僧。各
二十人中。求出罪羯磨。

<other>毗尼作持續釋卷十一</other>

音義
肆恣縱也。
托音託。推求也。
＆CB18356;音費。雲布貌。
炬束蘆燒之。
稠音酬。多也。
紛紜雜亂也。
精舍謂息心所棲曰精舍。非粗暴者所居。豈由
舍之精妙。良由精練行者。故名之。
揉音柔。
探音貪。窺索也。
勘堪去聲。校也。
另音令。割開也。

<sarticle>曇無德部四分律刪補隨機羯磨卷第十二</sarticle>

唐京兆崇義寺沙門　道宣　撰集
金陵華山後學比丘　讀體　續釋
●懺六聚法篇第九之二
○續三懺偷蘭遮法
罪緣兩種。初明獨頭偷蘭有三差別。如破法輪僧。
盜四錢。盜僧食等。名上品。
釋　偷蘭遮罪名雖一。犯緣兩種。初明獨頭偷蘭
者。揀非從生。乃別自犯。亦名自性偷蘭遮。此獨頭
有上中下三品。就上品亦分三。初破法輪僧者。由
本發心為破僧而得。僧若不破。其罪可懺。僧若破
已。罪不可懺。二盜四錢者。西域四大錢。准此方六
十四文小錢。以初起盜心。唯盜如是而已。三盜僧
食者。謂信檀供僧一切飲食。此屬現前十方僧故。
若眾未用私心竊餮。多則一飽。少則入咽。皆名盜
僧食。而云等者。按僧祇律云。若瞋恚破守持應量
器。破守持三衣。破世尊塔。破眾僧房。但有瞋恚。俱
攝上品。然中破世尊塔。得偷蘭遮罪。業行罪報多
苦於餘。此謂上品獨頭三種。
若破羯磨僧。盜三錢以下。互有衣相觸等。名中品。
<pb n="514"/>
釋　此明獨頭中品三種。初破羯磨僧者。謂背和
異部。居同法分。於一界中別作羯磨說戒。盜三錢
以下者。謂盜三錢。或盜二錢。本念不盜四五錢物。
互有衣相觸者。此乃僧殘。第二謂有隔。有隔相觸。
何以不攝從生。而名獨頭。由本意不作無隔相觸
受欲樂。但作是爾等者。復於一身上分觸。此謂中
品獨頭三種。
若惡心罵僧。盜一錢。用人髮。食生肉血。裸身著外
道衣等。名下品。
釋　惡心罵僧者。謂比丘以慈修身。須謙敬德。若
懷瞋恚。出言麤獷。觸辱僧倫。非水乳眾。故所制之。
盜一錢者。准此土十六小錢。事物雖微。於戒不應。
用人髮者。輕他遺體故。食生肉血者。無慈助瞋故。
著外道衣者。謂一切顯異惑眾。非緇色如制之衣。
俱名外道衣也。而云等者。如母論中。畜石鉢。剃陰
上及腋下毛。皆是下品偷蘭遮。此謂下品獨頭三
種。
二明從生者。十誦云。從初篇生重。應一切僧中悔。
若初篇生輕。二篇生重。應界外四比丘眾中悔。若
僧殘生輕。一比丘前悔。
釋　界外四比丘眾中悔者。彼律云。出界外。今略
出字。由此罪劣前勝後。有異於餘故。懺時是僧而
託別。非三同倫。是佛開聽。不得以餘例此。今引十
誦。分別初二篇輕重者。然此從生輕重不易度判。
應須熟究。作持有據。准薩婆多論云。於初篇婬戒
中。若男形將入女形已未還失精。犯重偷蘭。若已
入少許已還。不問失不失。盡犯重偷蘭。若二根黃
門非人畜生亦爾。若死女壞半行婬。若生死女非
處行婬。皆犯重偷蘭。於盜戒中。若自起盜心。欲
取五錢已上。至物所選擇取四錢。犯重偷蘭。若起
盜心取四錢。至彼選取四錢。離本處。犯重偷蘭。若
自盜教人盜僧物四錢。犯重偷蘭。若比丘入比丘
所拔房。犯重偷蘭。若盜取非人物五錢已上。犯重
偷蘭。天與畜生物亦爾。於殺戒中。若執刀欲殺
人。至彼人所。刀若著身。不問淺深。命未斷。得重偷
蘭。若欲殺人作坑。若人墮中。勇健便出坑。得重偷
蘭。若墮坑不死。亦重偷蘭。若以杖打刀刺。不隨手
死。十日應死。後更有他打。即隨死。此打死者。犯波
羅夷。先打者得重偷蘭。若比丘遣比丘使殺人。彼
至以刀著身。不問淺深。二俱犯重偷蘭。於妄語
戒中。若不誦阿含。言誦阿含。非阿毗曇師。言是阿
毗曇師。非持律自言持律。實非坐禪。實非阿練若。
自言坐禪。自言阿練若。盡得重偷蘭。此是初篇生
重也。
初篇生輕者。論云。於婬戒中。欲作重婬。若起還坐。
輕偷蘭。發足趣女。未捉已還。及捉已失精。乃至共
相嗚抱。其形已露。將入已還不失精。皆輕偷蘭。二
形黃門非人亦如是。於盜戒中。欲取五錢已上。
初始發足。步步輕偷蘭。若選擇取三錢已還。輕偷
蘭。始心欲取四錢。取二三錢還亦爾。若遣使取他
物。當教時輕偷蘭。若盜僧物。若曳不離僧房。輕偷
蘭。於殺戒中。初持刀欲殺人。步步輕偷蘭。若作
坑殺人。作竟輕偷蘭。若遣使殺人。教云若來者殺。
而受使者。彼人去時殺。比丘得輕偷蘭。若殺用刀
而用杖。若不如本教。更異方便者。盡輕偷蘭。於
妄語戒中。若無習誦。一一言習誦。凡為利養說者。
盡輕偷蘭。此是初篇生輕偷蘭也。
二篇生重者。論云。於初戒中。若有欲心己弄不失
精。得重偷蘭。若教他比丘時。己有欲心。彼受教弄
失。教者重偷蘭。失者得本罪。於第二戒中。若有
欲心。手初近女人身。得重偷蘭。若是女疑非女。摩
己者得重偷蘭。若女作女想。身觸彼瓔珞具。欲心
受樂。得重偷蘭。於第三戒中。若有欲心。說麤惡
<pb n="515"/>
語。一一不了了。得重偷蘭。麤惡語作麤惡想。重偷
蘭。於第四戒中生重。同第三戒。於第五戒中。
若自受語往彼。不還報。重偷蘭。若聞語往不還報。
重偷蘭。若與語而不受。便往彼說還報。重偷蘭。
第六戒中。作房若餘一摶泥。在未竟之時。皆重偷
蘭。第七戒生重。同第六戒。第八第九戒中。若
以瞋恚心至彼謗已。說不了了。重偷蘭。除四事。更
以無法謗亦爾。以八事謗尼亦爾。其後四戒中。
若作白二羯磨竟。不捨者。三重偷蘭。此是二篇生
重也。
二篇生輕者。論云。於初戒中。若有欲心。初將弄手
至形還。得輕偷蘭。第二戒中。若有欲心。欲趣女
人所。摩觸受欲樂。去時步步輕偷蘭。若觸女人衣
具。心中有欲樂。已近將摩還。輕偷蘭。第三戒麤
惡語中。若指印遣使作相。令彼女人知者。一一教
使。輕偷蘭。麤惡語作麤惡語疑。輕偷蘭。第四戒
生輕。同第三戒。第五戒中。作媒嫁若遣書。字字
輕偷蘭。作相令知。雖未至彼。一一輕偷蘭。第六
戒中。若平地時。封地作相時。從第二摶泥未竟已
還。盡輕偷蘭。第七戒生輕。同第六戒。第八第
九中。若以瞋恚心。欲謗清淨者。初發足至前人所。
步步輕偷蘭。其後四戒中。若集僧一白竟捨者。
一輕偷蘭。作白一羯磨竟捨者。二輕偷蘭。此是二
篇生輕也。
薩婆多論云。懺法與波逸提同。前獨頭偷蘭懺法
亦准從生。上中下懺法。
釋　此引論例法也。諸部所制。偷蘭無異懺法。唯
薩婆多論云。與波逸提同。然同中復有不同者。若
僧殘生輕。及獨頭下品。應在一比丘前悔。此則與
波逸提同。所以首篇但對首綱目內列懺偷蘭遮
法也。言不同者。若是初篇生重。及獨頭上品。應一
切僧中悔。若初篇生輕二篇生重。及獨頭中品。應
界外四比丘眾中悔。此乃眾法對首法。是與懺尼
薩耆波逸提同。非但對首法也。詳思作持失傳。例
法卒難曉了。今故准懺列法。
△對僧乞懺法
若犯初篇生重並上品獨頭者。應一切僧中懺。如
常鳴槌集僧。彼犯者應至僧中。偏露右肩。脫革屣。
跪地合掌。作如是乞言。
大德僧聽。我（某甲）比丘犯（某）偷蘭遮罪。今從僧乞懺
悔。願僧聽我（某甲）比丘懺悔。慈愍故（三說）。
△請懺悔主
從僧乞懺悔已。應於眾僧中請一持律如法比丘
為受懺主。具儀如是請云。
大德一心念。我（某甲）比丘犯（某）偷蘭遮罪。今請大德
作懺悔主。願大德為我作懺悔主。慈愍故。
三請已畢。受懺主未得即許。應白知現前僧聽不。
△和白法
僧中上座應作前方便答云。受偷蘭遮懺悔羯磨。
受懺主禮上座已。單白云。
大德僧聽。（某甲）比丘犯（某）偷蘭遮罪。今從僧乞懺悔。
若僧時到僧忍聽。我比丘（某甲）受（某甲）比丘懺悔。白
如是。
作是單白羯磨已。眾僧合掌。一齊答云。可爾。眾
僧既聽。方乃作法。
△正懺悔法
受懺主應知。其間覆等諸罪。八品分別。如上僧殘
懺法。准後捨墮中。此唯明正懺本罪法。具修威儀。
作如是言。
大德一心念。我（某甲）比丘犯（某）偷蘭遮罪。今向大德
發露懺悔。不敢覆藏。懺悔則安樂。不懺悔不安樂。憶
念犯發露。知而不敢覆藏。願大德。憶我清淨戒身具
足清清布薩（如是三說已。受懺者應語彼云。自責汝心生厭離。（答云）爾。
<pb n="516"/>
釋　此懺悔文釋義。於後捨墮中明。
非　餘非准常。唯異法非。謂將輕作重。從獨不
分等。
△對四比丘懺法
若犯初篇生輕。二篇生重。並中品獨頭者。界內四
清淨知法比丘應將犯者。出界外懺悔。准義不須
作前方便。更無餘眾可集。故彼於四比丘前。具儀
乞懺。並請懺主文詞同上。唯不得和白應口和問
邊人云。
若三長老。聽我受（某甲）比丘懺者。我當受（三比丘言）可爾。
受懺主詰問覆等小罪。及正懺本罪。皆同上無異。
非　人非。謂過四或減等。法非。謂問和答事等。
事非。在界不出等。餘四合具。
△對一比丘懺法
若犯二篇生輕。並下品獨頭者。應至一清淨知法
比丘所。其請主及懺罪俱如上。然託處不局。有人
聽別。
已前續釋三懺。因法闕而不載。已後依文列法。若
目有而法無。並至文自顯。
○懺波逸提法
悔通僧別。故前列三十。唯據對首。後列九十。由貪
慢財事輕重二心。故分二位。懺捨兩據也。
釋　波逸提戒比丘制有一百二十。篇居第三。聚
開為四。此文初二句標捨墮。次二句標單墮。然罪
是一。而分前後三九者。前三十由多貪財物。業心
則重。後九十因慢教犯事。業心則輕。故結集者。類
分二位。九十唯懺其愆。法但對首。三十兼捨其財。
悔通僧別。准律所明。懺捨兩據。
○前懺捨墮
佛言。犯捨墮衣。不得遣與人作三衣。作波利迦羅
衣。若數數著用衣。若淨施應捨已。然後作淨。此尼
薩耆衣。當捨與僧。若眾多人若一人。不得別眾捨。
若捨不成捨。得突吉羅。故知三種懺法。又犯通僧
別界分二所。並委詳思。
釋　犯捨墮衣者。乃三十之首戒。並第三過一月
衣戒。詳明止持中。今但約過畜有犯而言。此衣不
得作真實淨施。不得作受持三衣。不得作餘雜碎
衣。不得數數著用故壞。不得作展轉淨施。應如法
捨已。然後作二種淨施。梵語尼薩耆。翻云捨。若捨
此衣時。當捨與僧。設僧數不滿。當捨與眾多人。謂
三比丘。或二比丘。若無二三比丘。當捨與一比丘。
制局住處。隨人多少。若有僧捨與三二一比丘。若
有三比丘捨與二一比丘。若有二比丘捨與一比
丘者。捨不成捨。以突吉羅罪治之。故知三種懺法。
其中又犯通僧別眾。界分二所。並須委詳思之。事
法施必相應也。
○僧中懺法
要須五人以上為受懺者。僧中捨墮有於三種。初
明捨財。謂離罪緣。中明捨心。謂離罪因。後明捨罪。
除生死業。此之三捨懺法宗途。義類通贍。
釋　此僧中懺法。要須五人以上。於中請一人為
受懺主。餘者須滿僧數。若不滿數。不得行此法也。
今文先標三捨。俾曉成濟之用。苟昧其一。反招違
教之尤。大約犯戒。外依五塵境以為罪緣。內起貪
取心而為罪因。因緣和合。所作業成。報感三塗。苦
倍世刑。故令先捨罪緣。緣既不著。心亦無貪。貪心
既滅。罪報無由。生死業苦故能除斷。今此三捨誠
為三十懺法之宗途。義類通足矣。
△初明捨財
三十捨中。乞綿作衣畜貨三寶。此之三戒不對於
僧。餘者皆並通三境。今擿取數犯者。以為標首。捨
法有三。初五長之物。二離受衣。餘雜捨等。辦定三
說。將往僧中。
<pb n="517"/>
釋　此明捨中之差別也。乞綿作衣者。若犯第十
一雜野蠶綿作新臥具。此應捨。若以斤斧細斬和
泥塗壁埵。律云。臥具乃衣之都名也。畜貨者。金玉
曰貨。若犯第十九種種賣買寶物三寶者。若犯第
十八自手捉錢若金銀。此畜貨捉寶應捨。若有信
樂守園人或優婆塞當語言。此是我所不應。汝當
知之。此三戒。一是自壞捨。二是對俗捨。不對於僧。
捨已罪應懺。餘者二十七戒。若有犯者。並通三境。
今擿取數犯者列法。乃故畜長衣。以為標首也。准
二十七捨法。有三殊故。初五長之物。謂第一過畜
十日衣戒。第三過畜一月衣戒。第二十八急施衣
過後畜戒。第二十一畜長鉢戒。第二十六過畜七
日藥戒。是為五長也。二離受衣。謂第二若三衣中。
離一一衣異處宿戒。第二十九後月離衣過六夜
戒是也。餘雜捨等。除上三七是也。比丘於此三十
中。若有犯者。欲乞懺冀淨。如制捨財。先須辦定三
說。然後將往僧中。
佛言。捨與僧時。持往僧中。偏袒右肩。脫革屣。向上
座作禮已。互跪合掌。應作如是捨言。
大德僧聽。我（某甲）比丘故畜（一三五八）事長衣。犯捨墮（故離
僧伽黎宿。犯捨墮。自買得一事衣。犯捨墮）。我今（捨與）僧（一說）。
釋　是中捨文唯三。戒條念七。隨犯入文。准此為
式。然列一三五八四字者。是明犯緣之開遮也。宣
祖慮恐後來比丘但知畜長有十日之限。及衣財
不足者聽一月之法。而不知時非時中開遮久近
犯緣多種。故出此四字於捨文。使後人詳知開遮。
以便行用。不致漏過干制也。一三五是開條。八乃
遮制。一者謂夏安居竟。無功德衣比丘。開十日之
常限。聽一月中得畜長物。更過則犯。此是捨墮之
第三戒。三者謂夏三月安居未竟。開前十日得受
急施衣。若過前受過後畜皆犯。此是捨墮之第二
十八戒。五者謂夏安居竟。有功德衣比丘。開五月
中得畜長物。過期即犯。八者謂八事失功德衣。畜
長即犯。此是遮制。其八事失衣。如前受功德衣中
所明。然畜長開遮差別雖廣。一三五八四字全收。
則見刪繁取要。用文之妙。無過於祖也。自買得一
事衣者。於雜捨中。且標自受錢寶買得衣犯捨墮
一事明捨。其餘雜捨等准犯隨牒。
若知數者。隨多少言之。若衣財眾多。乃云不憶數
也。唯除三衣一種。以必有數。若衣財多處並隨處
捨已。然後懺罪。由通染犯故也。乃至罪名多小具
明牒。准律如此。不可疑作。
釋　若衣財多處等。謂所畜衣財若多處寄者。並
須隨處一一盡捨已。然後總乞懺悔。罪俱蠲除。倘
有一處不捨。縱懺罪皆不滅。物處雖異。由通一貪
染心犯故。所以懺不能清淨也。罪名多少具明牒
者。若犯一事牒一罪名。若犯多事牒多罪名。無容
𢤱恫。恐墮相似非中。准律如此。不可疑作。疑作者。
義借虞書。罪疑惟輕。功疑惟重之謂也。
△中明捨心
薩婆多云。一者衣已捨。罪已懺悔。畜心不斷。當日
明日得本異財。並犯由心染故。二者衣捨罪未悔
畜心斷者。若即日得本財異財。犯突吉羅。
釋　本財。謂是先所希得者。異財。謂是意外不求
者。若衣已捨。罪已說悔。畜心不斷者。謂貪心相續。
畜念猶存。於本日或明日。更得本異衣財。是後衣
與前衣邊得捨墮。由通染故犯。若衣已捨。罪尚未
悔。畜心斷者。謂訶貪絕求於即日。復得本異衣財。
犯突吉羅。由事無間隔法。越毗尼故。
今按諸律論。捨墮還財。並由僧量。不自專己。或永
棄捨。或永入僧。或還本道俗。或通施七眾。如律本
斬壞入庫之例等是也。故捨心決。曾無顧緣。若還
本財。事同新得。如法說淨。淨應本白法。
<pb n="518"/>
釋　此引律論明法無紊也。聖制捨墮還財。乃剪
貪却愛。罄垢雪愆。少有黏帶。業蒂猶存。並由眾僧
量度施為。不任於己專主擬議。永棄捨者。如捉寶
戒。五分律云。僧應白二。差一比丘作棄金銀及錢
人。彼比丘應棄此物著坑中。或流水中。或曠野中。
不應誌處是也。永入僧者。如雜野蠶綿作具戒。五
分律云。應捨與僧。不得捨與餘人。僧用敷地。除捨
比丘。餘一切僧隨次坐是也。還本道俗者。如索衣
六反戒。若四反五反六反在前默然立不得衣者。
從所得衣價處。語言還取是也。通施七眾者。如捉
寶戒。僧祇律云。若犯捨墮物。僧中捨已不得還。彼
比丘僧亦不應分。若多者應著無盡物中。無盡物
中。謂十方僧物庫中。准此但通施出家五眾。而云
七者。後人錄寫之誤。如律本斬壞入庫之例等是
也。此句復以本律。例其他宗。證明並由僧量之義。
是故捨心已決。曾無一念顧戀前緣。若還本財。事
同新得。即應如法說淨著用。隨自因緣。其說淨法。
應依本律文白之。
今此律宗。言非虗設。既捨與僧。心亦無繫。故律本
云。若不還衣。若著用破壞。受作三衣。但犯突吉羅。
止是失法之罪。
釋　此明律制不虗物捨無主。所以僧若不還衣
等。但犯突吉羅者。止是失悞還法之罪。
△捨罪法
佛言。彼捨衣竟。即於僧中懺悔。
○乞懺悔法
准律本後文出。當作是乞。
釋　此謂懺罪之法。准律本第一分中。如後文所
出。先當作是乞也。
大德僧聽。我（某甲）比丘故畜（眾多若干）長衣。犯捨墮。是衣
已捨與僧。今有（眾多若干）波逸提罪。從僧乞懺悔。願僧聽
我（某甲）比丘懺悔。慈愍故（三說）。
△請懺悔主法
佛言。若一住處一切僧並犯罪者。不得向犯者懺
悔。有犯者不得與他解罪。若有客比丘來。清淨無
犯者。當一一往彼所懺悔。若無來者。當詣比近清
淨眾中懺。此比丘當還本住處。餘比丘向此比丘
說犯名懺悔。如是者名清淨。
釋　凡修善品。以益前人。若自不清淨。令他清淨。
自不止斷貪慢心。而欲令他止斷者。皆無是處。應
於僧中請一如法持戒比丘。以為受懺之主也。
五分律云。若有命難因緣。佛開同犯不同犯。並得
受懺。若無緣者不得。故律云。有二種癡。謂不見犯。
從犯者懺悔。
釋　此謂死限將臨。怖罪心切。設全遮不開。則急
難莫救。故佛垂憐。暫聽攝濟。若無如是因緣。不得
故就犯者露懺。故復引律便用。而復隨誠之也。
律闕請法。今准義應須言。
大德一心念。我比丘（某甲）今請大德。為波逸提懺悔
主。願大德為我作波逸提懺悔主。慈愍故。
三請。未得答其可不。
○和白法
應索欲問和已。答云。受波逸提懺悔羯磨。
釋　文但通答。應隨所犯。以通別言之。索欲問和。
乃僧中上座單白和法。是懺主親宣。應如是白言。
大德僧聽。（某甲）比丘故畜（眾多若干）長衣犯捨墮。此衣已
捨與僧。是中有（眾多若干）波逸提罪。今從眾僧乞懺悔。若
僧時到僧忍聽。我比丘（某甲）受（某甲）比丘懺悔。白如
是。
作是白已。告知眾僧。答言。可爾。
釋　懺悔請主。為有證盟。令知清淨故。雖經三請。
不得擅允。須白僧忍。然後受懺。此則眾僧又與懺
主作證也。
<pb n="519"/>
△正捨罪法
其常途謹誦。多有繁濫。檢過則無。不可妄指。藏罪
著用。隨犯方言。希故削除。有則如後。
釋　此文示譌明法。謹者專也。誦乃流行。謂當代
司律令悔捨墮者。一往專懺八品。流行作辦。多有
繁濫。應先詰機檢過。無則不可妄指。須知覆藏通
兼著用。不共隨犯。某者方令次第削除。有則如後
對一人懺法。此正捨根本墮罪。應如是言。
大德一心念。我比丘（某甲）故畜（眾多若干）長衣犯捨墮。此
衣已捨與僧。有（眾多若干）波逸提罪。今向大德發露懺悔。
不敢覆藏。懺悔則安樂。不懺悔不安樂。憶念犯發露。
知而不敢覆藏。願大德憶我清淨戒身具足。清淨布
薩（三說已應<bz>〔說〕</bz>言。自責汝心生厭離。（答<bz>〔云〕</bz>爾。
釋　懺悔則安樂者。此有三儀。一因安樂。謂持戒
知非。律名智人。以身居有漏。心等凡流。宿習既深。
現熏易發。而能具慚說露。誠意洗愆。猶浣故衣。垢
盡仍潔。毗尼作法亦復如是。不為眾遠。不雜於眾。
故得安樂。二華報安樂。謂五已淨。三增未強。不歷
惡途。權受天福。故得安樂。三果報安樂。謂無漏三
學為因。有餘涅槃是果。涅槃永離諸患。不受後有。
故云懺悔則安樂也。若犯罪覆藏。則二報無由。三
途必往。故云不懺悔不安樂也。憶念犯發露知而
不敢覆藏者。正顯自言。非他所舉。願憶我清淨戒
身具足者。是乞懇前人為己作證語。戒身即戒體。
無染無缺。為曰具足。由清淨具足故。得同僧羯磨
布薩也。受懺主令自責心生厭離者。此是律中自
言治罪之法。律攝云。凡犯戒有五因緣。一無羞恥
心。二無敬教心。三情懷放逸。四稟性癡鈍。五忘失
正念。今令自責如是等心。當生厭離。慎勿復起。以
犯聖制。彼自答云爾者。乃深慙痛責立誓之言。縱
過失命因緣。誓不再犯也。
○還衣法
佛言。彼捨墮衣應還比丘。若不還者犯罪。還法有
三。謂五長等有緣者展轉還。非五長者即應即座
還。若無緣五長者明日還。明了論中令一宿間故。
義須分識。
釋　即座還者。西域集僧就地敷座。此方無論座
立。但眾未散。應即還衣。
△初即座轉付法
佛言。若眾僧多難集。此比丘有因緣事。欲遠行者。
應問言。汝此衣物與誰。隨彼說便與。是中有一月
衣急施衣過後畜長鉢殘藥長衣。此五長戒。依此
法還之。
釋　准此緣。一為界廣眾多。各有行業。集會時難。
二為自有緣事。急欲遠行。不克住此。故爾開聽。彼
此成辦。令無妨覊。僧應問言。汝此衣物。現前眾中。
欲與誰人耶。隨所說者便應與。若是一月衣等五
長戒。並依此法還之。作如是語。
大德僧聽。（某甲）比丘故畜（眾多若干）長衣犯捨墮。此衣已
捨與僧。若僧時到僧忍聽。僧今持是衣與（某甲）比丘
（某甲）。比丘當還此比丘。白如是。
大德僧聽。此（某甲）比丘故畜（眾多若干）長衣犯捨墮。此衣
已捨與僧。僧今持此衣與（某甲）比丘。（某甲）比丘當還
此比丘。誰諸長老。忍僧持此衣與（某甲）比丘。（某甲）比
丘當還此比丘者默然。誰不忍者說。僧已忍持此衣
與（某甲）比丘。（某甲）比丘當還（某甲）比丘竟。僧忍默然
故。是事如是持。
僧祗律云。知識比丘僧中得此衣已。屏處分付。
釋　分者施也。付者授也。僧中得衣物屬於己。屏
處施人。事不共僧。應教說淨。或令受持。若不說淨。
不得儲畜。若不加法。不得披著。所謂若還本財。事
同新得也。
△後明即座直付法
<pb n="520"/>
若非五長。並依此法。若是五長。曾經宿者。准此文。
大德僧聽。（某甲）比丘故離僧伽黎宿（餘二衣乃至迴僧物。並准著）
犯捨墮。此衣已捨與僧。若僧時到僧忍聽。僧今持此
衣還（某甲）比丘。白如是。
大德僧聽。（某甲）比丘故離僧伽黎宿犯捨墮。此衣已
捨與僧。僧今持此衣還（某甲）比丘誰諸長老。忍僧持
此衣還（某甲）比丘者默然。誰不忍者說。僧已忍還（某
甲）比丘衣竟。僧忍默然故。是事如是持。
釋　此作白文中贅云。餘二衣乃至回僧物並准
著。著者補也。所以於止持內三十捨衣還法等。一
一僉示云此作持中詳明者。葢准上捨。並斯羯磨
隨事改補。牒名任用。餘文皆同無異。其七非簡
過。於初篇已明。故於三九法中。不復再示也。
○對四人已下對首法
釋　此目雙標。作時制別。文中准例。兼僧列法。唯
顯對首。
若向四人懺者。捨財文同於上。懺罪須口和三人
不得用單白。還財得作直付。羯磨如上。
釋　僧有四滿數。前明五人以上。是後三種僧。此
向四人懺者。是第一種僧也。捨財文同上者。現前
四人。應稱僧捨。懺罪須口和不用單白者。一人受
懺。三缺非滿。還財得作直付者。懺罪既訖。一三足
數。是故羯磨如上白二。此謂准例兼僧。於下正顯
眾法對首法也。
佛言。若欲在三比丘前懺悔者。應至三清淨比丘
所。如前懺法。具修威儀。作如是捨言。
諸大德聽。我（某甲）比丘故畜眾多長衣犯捨墮。我今
捨與諸大德（一說）。
作如是捨已。應懺本罪。先請懺悔主。其請文如上
僧中無異。是中懺主應問餘二比丘言。
二長老若長老。聽我受（某甲）比丘懺悔者。我當受（彼二
比丘答言）。可爾。
方告懺罪者言可。還衣對二人亦爾。
釋　其懺諸罪。並准此法。還衣對二人亦爾者。今
亦例明便用。若是五長及非五長直付。准此應如
是言。
二長老聽。（某甲）比丘故畜長衣犯捨墮。此衣已捨與
我等。若二長老忍者。今持此衣。還（某甲）比丘（二比丘答言）。
可爾。
○對一人捨墮法
佛言。若在一比丘前悔者。至一清淨比丘所。應如
法懺。今時行事對首懺多。故須明立定式。使披尋
者。易為照練。
釋　今時行事乃至易為照練者。此是宣祖指彼
時行事之人而言。謂彼等雖云司持律軌。皆莫知
懺捨墮之差別。一槩作對首懺者最多。故須明立
五種差別之定式。使後來披尋懺法者。易為照了
精練。得以免過獲益也。此法名曰眾法對首。謂應
集僧而不向僧懺。應對首而不應別眾。不同單墮。
必於屏處對首別眾懺之。而云五種定式者。是將
一眾法對首法。貫其五懺也。第一若在五人以上
眾中懺悔者。單白受懺。及用展轉。直付二法。還物
皆得。第二若向四人懺者。但口和三人。直付還物。
不應用單白及展轉二法。第三若向三人懺者。應
口和二人。其直付法亦不得用。第四若向二人懺
者。應口和一人。第五若向一人懺者。無人可和。直
受則已。如是懺式。雖列五異羯磨。唯定一眾法對
首法也。
○捨衣法
應將一比丘至自然界中。或在戒場。並須盡集。
釋　此文雖是對一人。捨必令至自然界中。或在
界場上者。義含對五人以上。若四人三人二人捨
故。知有人不得別眾。則五懺之式通攝矣。故云並
<pb n="521"/>
須盡集。
將所犯財。並束一處。已具修威儀。如是捨言。
大德一心念。我（某甲）比丘故畜眾多長衣（故離僧伽黎宿）犯
捨墮。今捨與大德（一說）。
請懺悔主法。其文如上所說。懺悔主應為分別罪
名及種與相也。名謂六聚差別。種謂畜長離衣三
十事異。相謂一多不同。故律云。一名多種住別異。
釋　名謂六聚差別者。一四波羅夷。二十三僧伽
婆尸沙。三從生偷蘭遮。四一百二十波逸提。五四
可呵。六一百眾學法。然此名合則唯五因。令懺主
分別審察。所以從開而論。故為六也。種謂畜長離
衣三十事異者。種即罪種自性。以犯染之心不一。
則此罪種自性。非彼罪種自性。若擴而推之。則六
聚罪種。亦各有異相。謂一多不同者。相即所犯之
罪相。有犯一戒得一罪。或犯一戒有多罪。故引律
云。一名多種住別異。此出第三分人揵度。佛言。若
犯僧殘。知日數不知日數。知覆藏不知覆藏。知等
覆不知等覆。一名多種自性非自性住別異也。
佛言。若犯僧殘罪乃至突吉羅。知覆藏。應先教作
突吉羅懺。後如法懺。故知前須委問。然後教悔。
釋　前於但對首綱目中。列云旨露六聚法。乃准
此立名。並攝下二種懺法也。
○明懺罪法
若按捨墮具足八品。突吉羅二品。根本從生。如後
所列。覆藏合有六品。初二品覆本墮生。中二品覆
著用不淨衣生。後二品覆僧說戒默然生。並經初
夜二夜。以去為率。
△先懺從生罪
其八品小小罪。應總請一懺悔主。文同波逸提。唯
以突吉羅懺悔主為異。次正懺悔覆藏罪。
大德一心念。我（某甲）故畜眾多長衣。犯眾多波逸提
罪。經夜覆藏。隨夜展轉覆藏並著用。犯捨衣突吉羅
罪。經夜覆藏。隨夜展轉覆藏。經僧說戒默妄語。犯突
吉羅罪。經夜覆藏。隨夜展轉覆藏（並據有言之）。並犯突吉
羅罪。不憶數。今向大德發露懺悔。更不敢作。願大德
憶我（一說）。
餘治罪立誓並如上。
△懺悔二根本小罪法
善見云。犯捨墮衣。不捨而著隨著。得突吉羅。律云。
僧說戒時。乃至三問憶念罪。而不發露者。突吉羅。
大德一心念。我（某甲）比丘犯著用不淨衣。及經僧說
戒默妄語。並犯突吉羅罪。各不憶數。今向大德發露
懺悔。更不敢作。願大德憶我（一說）。
餘詞同上。此並據有犯者言之。上來從生。根本律
合前後兩懺。不出正文。今義准諸懺。理例可解。故
立正儀想。無疑濫之也。
釋　此文決例法之疑也。謂上來以從生根本八
品小罪。依律合會。宜當前後兩懺。然雖不出正文。
由犯則本始。懺則從先。今義准諸懺法。理順無乖。
例行可解。故立正儀想閱攻者。自無疑擬濫廁之。
論所謂必彼俱無則理通決例者是也。
○懺根本罪法
應對前懺主言。
大德一心念。我比丘（某甲）故畜長衣不說淨。犯捨墮。
此衣已捨與大德。有眾多波逸提罪。今向大德發露
懺悔。不敢覆藏。
餘文如上僧中。乃至呵治立誓還衣諸法並准前
條。其犯捨財。已用壞盡。必委種相。及九十事並同
懺悔。
釋　其犯捨財等者。謂犯捨墮財。日久已經。著用
壞盡。必隨所犯。種相一一說露罪。與九十事並同。
故須懺悔。前於捨心中。唯明衣已。捨罪懺悔。畜心
不斷衣。捨罪未悔。畜心斷者。未明衣已壞盡罪。並
<pb n="522"/>
畜心未捨。所以足成三義捨墮之法。靡不罄矣。
○懺後墮法
大同三十中。唯無財捨為異。若懺前品從生八種。
或有或無。如新衣過量。著用並犯。理須准懺。如妄
語掘地無因而犯。亦不必並通。宜隨犯多少。稱實
前懺。不得在根本。後以佛制在前。若懺根本別眾
得開。不得同三十。
釋　此中九十事若懺。前品從生八種小罪。須知
有無不得妄指也。如新衣過量者。此句總標。內攝
第六十得衣不染戒第八十五綿貯牀褥戒第八
十七坐具過量戒第八十八瘡衣過量戒第八十
九雨衣過量戒第九十佛衣等量戒。如是六事犯
者並通著用。其第八十四作牀過最戒第八十六
骨牙針筒戒。但犯用而無著。餘者八十二事如妄
語掘地等。著用無因。不必並通。宜應隨犯多少。稱
實發露。俱在前懺。若懺此根本墮罪所託界二。別
眾得開。不同三十。悔通僧別也。
其請懺悔主文如上說。若心正懺悔本罪。文少有
別應言。
大德一心念。我（某甲）比丘犯故妄語波逸提罪（餘有隨稱）。
不憶數（但犯單墮多不憶數。自有<bz>〔者〕</bz>。隨有言之。實而非謬。今向大德發露懺
悔。不敢覆藏。
餘詞如上。乃至訶責立誓亦爾。
○懺波羅提提舍尼法
謂在村巷中。從非親尼。自手受食。或食尼指授食
等。
釋　此戒相釋義。如止持中明。共制有四。今但明
初二。故以等字。攝其第三先作學家羯磨無病受
食。第四在僧伽藍內無病受食也。
諸律令請一人為主。說罪名種。一說便止。其詞曰。
大德一心念。我（某甲）比丘食比丘尼指授食。犯波羅
提提舍尼罪。不憶數。大德。我犯可呵法。所不應為。今
向大德悔過。（僧祇云。前人應問言）汝見罪不。（答言）見。（應呵責言）慎莫更
作。（答言）頂戴持。
釋　而云請一人為主文同上法。其中小品。著用
全無。餘覆隨有。准實先懺。
非　一人非。謂請懺所向遮簡等。二法非。謂白
詞增三錯漏等。三事非。謂所犯疑似未決等。
後四准常。
○懺突吉羅法
佛言。若故作者。犯應懺突吉羅。又犯非威儀突吉
羅。若不故作。但犯突吉羅。律本具明故悞二心。唱
言兩罪條別。諸師不披律部。但以五懺為宗。遂即
雷同。一槩輕重。共同懺蕩。且五懺明義。止是別時
偷蘭及墮。有無多少。立法非一。理須顯明。凡語難
依。聖言易信。
釋　律本正文云。佛言。若故作犯。應懺突吉羅。以
故作故。犯非威儀突吉羅。而云應懺突吉羅者。是
所犯之本罪。正犯本罪。以故作故。失僧儀體。兼犯
非威儀突吉羅。此謂同時從生。犯則別立罪名。懺
則同時隨滅也。若不故作。但犯突吉羅者。律本中
一百眾學法。具明故悞二心。唱言求悔。兩罪條別。
而律學諸師自不披研律部。沿習除棄。五懺為宗。
遂即雷同。一槩輕重。共同懺蕩。且五懺所明之義。
止是初二篇從生偷蘭中。須識別時獨頭。第三篇
墮內知有捨無捨。三九多少犯異。所以立法非一。
然此突吉羅。豈特本犯詳分。故悞並通。諸戒亦爾。
理須顯明。故下引律以證。凡語難依。聖言易信也。
故毗尼母云。若故作者。對一人說懺悞。作者責心。
懺此則與律扶同。何得故執。如律訶責揵。度及明
了論薩婆多等。各有明據。非唯抑度。義須謹依。餘
有從生根本九品不同。並如上准酌例取。
釋　非唯抑度者。謂非唯抑他所行。而自私度矜
<pb n="523"/>
顯。義既准制如斯。須當謹依奉持。九品不同者。謂
本悞犯及餘八品並如上。一一酌量。以例取懺法
滌之也。
○正明懺儀
律並無文。准用前法。理通除滅。前明故作者。先請
懺主云。
大德一心念。我（某甲）比丘今請大德為突吉羅懺悔
主。願大德為我作突吉羅懺悔主。慈愍故（三請）。
○捨罪法
從生根本。名須兩識。種相多少。並委審詳。應對前
人。作是言。
大德一心念。我（某甲）比丘故不齊整著僧伽黎（餘有准著）。
犯一突吉羅罪。今向大德發露懺悔。更不敢作。願大
德憶我（一說）。
訶責立誓如前。
非　一人非。謂邊有餘眾等。二法非。謂言訶脫
落等。三事非。謂所犯互錯等。餘非取合准常。
○悞作懺法
具修威儀。心生慚愧。口言。
我（某甲）比丘悞不齊整著僧伽黎。犯突吉羅罪。我今
自責心悔過（一說）。
非　人非。謂對人說悔等。法非。謂心念口默等。
餘非如前。
○餘語法
續　此准單白綱目。今依律續法。即九十事之第
十二異語惱他戒也。律云。若比丘犯罪。諸比丘問
言。汝自知犯罪不。即以餘事報諸比丘。汝向誰語
為說何事。為論何理。為語我語誰耶。是誰犯罪。罪
由何生。我不見罪。云何言我有罪。佛言。自今已去。
聽僧白已當名作餘語准常。問何索欲。答云。與餘
語羯磨。應如是白云。
大德僧聽。此（某甲）比丘犯罪。諸比丘問言。汝今自知
犯罪不。即以餘事報諸比丘言。汝向誰說。為說何事。
為論何理。為我說。為餘人說。誰犯罪。罪由何生。我不
見罪（此依犯緣所說。但以實說者牒言之）。若僧時到僧忍聽當名（某甲）
比丘作餘語。白如是。
律云。作是白已名餘語。若僧未白。作如是說者。盡
突吉羅。若白已如是語者。一切波逸提。
非　人非。謂治者不現前等。事非。謂戲說不故
等。餘非准前。
○觸惱法
續　此准單白網目。今依律續法。緣由前作餘語
已。後故觸惱眾僧。喚來不來。不喚便來等。佛言。自
今已去。聽僧白已。名此比丘觸惱。如常集問答云。
與觸惱羯磨。當作是白。
大德僧聽。（某甲）比丘僧名作餘語已。觸惱眾僧。喚來
不來。不喚來便來。應起不起。不應起便起。應語不語。
不應語便語（以實者牒入）。若僧時到僧忍聽。制（某甲）比丘
名作觸惱。白如是。
律云。若未白喚來不來等。盡突吉羅。若白竟作。如
是一切盡波逸提。若上座喚來不來。突吉羅。簡
非准上。
○差說麤罪法
續　此准白二綱目。今依制續法。律本提婆達多
為利養破僧。故惡心害佛。復將教阿闍世害父。世
尊告諸比丘可差。舍利弗告諸白衣大眾。若提婆
達多所為事者。非佛法僧事。是提婆達多所作。應
白二羯磨差。差時索欲問緣。答云。差使羯磨。作是
白言。
大德僧聽。若僧時到僧忍聽。今差舍利弗比丘。向白
衣大眾。說提婆達多所為事者非佛法僧事。當知是
提婆達多所作。白如是。
大德僧聽。僧今差舍利弗比丘。向諸白衣大眾。說提
<pb n="524"/>
婆達多所為事。非佛法僧事是提婆達多所作。誰諸
長老。忍僧差舍利弗比丘向諸白衣大眾說提婆達
多所作。非佛法僧事者默然。誰不忍者說。僧已忍差
舍利弗比丘。向諸白衣大眾。說提婆達多所作事非
佛法僧竟。僧忍默然故。是事如是持。
釋　此乃九十事之第七向俗說罪戒中。除僧羯
磨是也。今無此事。為知開緣。故仍續附。
○護鉢法
釋　此准白二綱目。今依律續入。乃三十事之第
二十二戒。畜鉢減五綴不漏。更求新鉢為好故。尼
薩耆波逸提。彼比丘應往僧中捨。展轉取最下鉢。
與之令持。乃至破應持。今續此護鉢法。先有與鉢
白二法。行鉢單白法。法則依律列續。儀當准義加
行。
△初明與鉢法
釋　此法攝二十七還衣中之一也。先應捨請懺
罪呵責立誓。如是諸法並同前。其間異者不開捨
與。眾多人一人應捨與。此住處僧亦無即座展轉。
直付二種還法。若捨鉢除罪已。上座應眾中告言。
明日集僧與鉢。但本律義顯文缺據。僧祇律云。令
一人於僧中唱。諸大德（某）時分各持本所受持鉢
來。若不唱者犯越毗尼罪。若諸比丘更受下鉢持
來。亦得越毗尼罪。文作是唱已。次朝鳴槌。時諸比
丘各將自受持鉢囊盛。隨掛赴集。
律中。佛言。此比丘鉢。若貴價好者應留置。取最下
不如者與之。應白二羯磨與。
釋　由犯戒業心原是貪好。今制留好與下。正為
盡潔此心也。僧時集已。應如常序臘而坐。上座索
欲問緣。答云。與鉢羯磨。復問眾中誰能羯磨。有者
答云。（某甲）堪能。長老既能。當如律作法。彼起禮上
座畢。上座以先日所捨鉢付之。彼接鉢已。復本位
而坐。如是白云。
大德僧聽。此（某甲）比丘鉢破減五綴不漏。更求新鉢。
犯捨墮。今捨與僧。若僧時到僧忍聽。僧今與此比丘
鉢。白如是。
大德僧聽。此（某甲）比丘鉢破減五綴不漏。更求新鉢。
犯捨墮。今捨與僧。僧今與此（某甲）比丘鉢。誰諸長老。
忍僧與此（某甲）比丘鉢者默然。誰不忍者說。僧已忍
與此（某甲）比丘鉢竟。僧忍默然故。是事如是持。
釋　作此白二羯磨已不得。即與彼比丘鉢。待行
問僧周。然後方與。
△次明行鉢法
佛言。彼比丘鉢應作。白已問僧。
釋　羯磨者。於本座跏趺。手捧其鉢。白云。
大德僧聽。若僧時到僧忍聽。以此鉢次第問上座。白
如是。
釋　此乃單白綱目中行鉢法也。眾僧聽白竟。各
以鉢出囊。安於己座前。羯磨者起座捧鉢。次第行
問佛言。作此白已。當持與上座。若上座欲取此鉢
與之。應取上座鉢與次座。若與彼比丘。彼比丘應
取不應護眾僧故。不取（謂應取即取。不須迴護眾僧不取也）亦不應
以此因緣。受持最下鉢。若受突吉羅（此謂眾僧不得以此行鉢
因緣故。受持最下鉢。換此好鉢。若故持下鉢。換好鉢者。犯此。如僧祗所制）。若第二上座
取此鉢。應取第二上座鉢。與第三上座。若與彼此
丘。彼比丘應受。不應護眾僧。故不受不應。以此因
緣。受最下鉢。若受突吉羅。如是展轉乃至下座若
持彼比丘鉢。還彼比丘。若持最下座鉢與。
△正明護鉢法
佛言。與時應作白二羯磨。與作如是白。
釋　行問眾僧。鉢法既周。若僧中受彼鉢。展轉取
最下座鉢與者。羯磨人捧所與之鉢歸座。坐定作
如是白。
大德僧聽。若僧時到僧忍聽。僧今以此最下鉢。與（某
<pb n="525"/>
甲）比丘受持。乃至破。白如是。
大德僧聽。僧今以此最下鉢。與（某甲）比丘受持。乃至
破。誰諸長老。忍僧與此比丘鉢竟。僧忍默然故。是事
如是持。
釋　若眾僧不取彼鉢。可將彼鉢。仍復還之。其文
改云。以此鉢還與（某甲）比丘。餘詞無異。白已羯磨
者。起座以鉢與彼比丘。令彼捧鉢。跪於上座前。上
座依律為說護鉢法。
佛言。彼比丘守護此鉢。不得著瓦石落處。不得著
倚杖下。及倚刀下。不得著懸物下。不得著道中。不
得著石上。不得著果樹下。不得著不平地。不得一
手捉兩鉢。除指隔中央。不得一手捉兩鉢開戶。除
用心。不得著戶閾內戶扉下。不得持鉢著繩牀木
牀下。除暫著。不得立蕩鉢。乃至足令破。不應故壞
鉢。不應故令失若壞。不應作非鉢用。根本部云。若
乞食時以有犯鉢。盛好囊中。守持者置之餘囊。此
比丘持有犯鉢。所有行法不依行者。得越法罪。如
上一一教已。上座應與彼比丘言。如是行法。皆佛
親宣。汝一一能奉行不。彼答云奉持。令彼起已禮
僧足。眾僧各以囊盛鉢掛肩。如常威儀散去。
非　法非。謂白秉乖制。護行不宣等。事非。謂集
赴無鉢等。餘非准前。
○制不往學家法並解
續　此准白二綱目。今依律續入。由四可呵之第
三戒發起。律云。時有居士家。夫婦俱得信樂。為佛
弟子。得見諦。於諸比丘。無所愛惜。乃至身肉。諸比
丘至家。種種供養。故令貧乏。愚俗譏嫌。佛言。聽僧
與此居士作學家白二羯磨。應如是作。僧集索欲
問緣。答云。與作學家羯磨。差秉法者。如是白。
大德僧聽。此（某）城中一居士家。夫婦得信。為佛弟子。
財物竭盡。若僧時到僧忍聽。僧今作學家羯磨。諸比
丘不得在其家受食食。白如是。
大德僧聽。此（某）城中一居士家。夫婦得信。為佛弟子。
財物竭盡。僧今與作學家羯磨。諸比丘不得在其家
受食食。誰諸長老。忍僧與彼居士。作學家羯磨者默
然。誰不忍者說。僧已忍與彼居士作學家羯磨竟。僧
忍默然故。是事如是持。
律云。作是羯磨已。一切比丘不得至其家。
釋　凡篤信居士自然不惜所有。廣行布施。設若
往業臨酬。頓遭貧乏。但可以僧規白眾。誡勅莫往
不得輕例。此法以秉羯磨。然此法為見諦。學家特
制。用則反非。作法不成。今所續者。為釋綱目所列。
不漏法故。
非　人非。謂俗非學家等。事非。謂學家未貧。譏
嫌不興等。餘非准常。
△解學家羯磨法
佛言。若彼學家財物還多。從僧乞解羯磨者。聽僧
作白二羯磨解。眾僧集已。作前方便。答云。解學家
羯磨。差秉法人。作如是白。
大德僧聽。此（某）城中有一居士。夫婦得信。為佛弟子
好施。財物竭盡。僧先與作學家羯磨。今財物還多。從
僧乞解學家羯磨。若僧時到僧忍聽。僧今解學家羯
磨。白如是。
大德僧聽。此（某）城中有一居士。夫婦得信。為佛弟子。
好施財物竭盡。僧先與作學家羯磨。今財物還多。從
僧乞解學家羯磨。誰諸長老。忍僧與彼居士。解學家
羯磨者默然。誰不忍者說。僧已忍與彼居士解學家
羯磨竟。僧忍默然故。是事如是持。
律云。解羯磨已。諸比丘仍受食食。無犯。
釋　此制解學家二法。乃不現前羯磨。為僧遮開
利益。居家屬公也。

毗尼作持續釋卷十二
<pb n="526"/>
音義
腋音亦。左右肘脇之間曰腋。
敘徐上聲。述陳也。
贍音善。足也。
擬音蟻。揣度也。
尤音由。過也。
廁差去聲。雜也。
擴音廓。張大也。謂擴而充之。
率即律切。音說。盡也。終也。
閾音域。門限也。門下橫本。為內外之限也。

<sarticle>曇無德部四分律刪補隨機羯磨卷第十三</sarticle>

唐京兆崇義寺沙門　道宣　撰集
金陵華山後學比丘　讀體　續釋
●懺六聚法篇第九之三
○尼與僧作不禮法并解
續　此法准白二綱目。今依第三分尼揵度續入。
律制。比丘尼八敬法第一云。雖百歲比丘尼見新
受戒比丘。應起迎逆禮拜。與敷淨座請令坐。此法
應盡形壽恭敬尊重。不可違也。
佛言。若有比丘罵打比丘尼。若唾若華擲水灑。若
說麤語。說詭語勸喻。告諸比丘。自今已去。聽比丘
尼僧為作不為禮白二羯磨。應如是作。尼部界內
集僧已。差能羯磨者。作前方便答云。與比丘作。不
禮羯磨。如是白言。
大姊僧聽。此（某甲）比丘罵打比丘尼。乃至詭語勸喻。
若僧時到僧忍聽。為（某甲）比丘。作不禮羯磨。白如是。
大姊僧聽。此（某甲）比丘罵打比丘尼。乃至詭語勸喻。
今僧為作不禮羯磨。誰諸大姊。忍僧為（某甲）比丘。作
不禮羯磨者默然。誰不忍者說。僧已忍為（某甲）比丘
作不禮羯磨竟。僧忍默然故。是事如是持。
此並下解。俱是不現前法。其羯磨皆為人。故作是
屬公也。
非　一人非。比丘現前。尼集干遮等。二法非。不
指人名。稱為僧作等。餘非准前。
△解不禮法
佛言。若此與法比丘。若隨順比丘尼僧不敢違逆。
從比丘尼僧乞解羯磨者。比丘尼僧應為解。作白
二羯磨。
釋　尼僧遵制。作羯磨已。若見彼比丘行。來時不
起迎問訊禮拜。不請坐。及去送彼比丘。慚顏俛首。
反遜尼眾。是為不敢違逆佛制也。從尼僧乞解者。
不同比丘僧中三乞。彼比丘應詣尼僧界內。鞠躬
叉手語言。嚮因無智。故所觸犯。自今更不再為願。
諸大姊與解羯磨說已。辭尼出界。尼眾應集界內
僧。差羯磨人。作前方便答云。與解不禮羯磨。作如
是白。
大姊僧聽。此比丘（某甲）。比丘尼僧為作不禮羯磨。隨
順比丘尼僧。不敢違逆。今從比丘尼僧乞解不禮羯
磨。若僧時到僧忍聽。僧今為解不禮羯磨。白如是。
大姊僧聽。此比丘（某甲）。比丘尼僧為作不禮羯磨。隨
順比丘尼僧。不敢違逆。從比丘尼僧乞解不禮羯磨。
僧今為（某甲）比丘。解不禮羯磨。誰諸大姊。忍僧為（某
甲）比丘。解不禮羯磨者默然。誰不忍者說。僧已忍為
（某甲）比丘解不禮羯磨竟。僧忍默然故。是事如是持。
釋　解已則尼僧仍遵八敬。如違罪治單墮。此
中顯非同上。
○諫破僧法
續　此准白四綱目。今依僧殘之第十戒續法。
佛言。若比丘方便欲破和合僧。受破僧法。堅持不
捨者。彼比丘（是清淨如法比丘）當諫此比丘言。大德。莫方
便欲破和合僧。莫受破僧法。堅持不捨。大德。當與
<pb n="527"/>
僧和合。歡喜不諍。同一水乳。於佛法中。有增益安
樂住。大德。可捨此事。莫令僧作訶諫而犯重罪。若
用語者善。若不用語者。復令比丘比丘尼優婆塞
優婆夷異道沙門求（求謂求聽其言也）。若餘方比丘聞知
其人。信用言者應求。若用語者善。若不用語者。聽
僧當訶諫。捨此事故。白四羯磨。
毗尼母論云。諫者有五事。一知時。二利益於前人。
三實心。四調和語。五不麤惡語。復有內立五種因
緣故應諫。一利益。二安樂。三慈心。四悲心。五於犯
罪中。欲使遠離。是名諫法。
釋　諫者。直言以悟人也。凡有智多聞。堪能諫者。
須心存利濟。口應心言。以正直之語。令人自覺其
非。此則自他有益。故引母論。具二五之德。應行諫
也。彼云一知時者。謂觀機可諫。事宜稱時。正是護
法救人之際。二利益於前人者。謂見一人作惡。如
法諫捨。令多人警䇿。誠意精修。三實心者。謂非損
他之名聞。令乏利養。實據三根。以體六和。四調和
語者。謂善巧勸慰。令信從言。五不麤惡者。謂言若
麤獷難親。語合法律調攝。復有內立五緣。一利益
者。令人悔過新善。奮志梵修。二安樂者。令人斷結
出纏。獲證涅槃。三慈心者。令人浣染除垢。捐諸業
苦。四悲心者。令人隨順眾僧。免極治罰。五於犯罪
中欲使遠離者。令人深生慚愧。悔已永不更作也。
凡白四中用諫捨法。唯此破僧不捨。制令未作。白
前一二比丘。當屏處諫之。若不納諫者。復令四眾
及外道等求之。若不納言者。令彼知友比丘求之。
若再三不捨者。僧當作訶諫白四。餘則但先一二
比丘諫而不從。僧應白四。所以諫中有異。切勿卒
爾為之。如律僧中白四羯磨者。應集僧已差羯磨
者索欲問緣。答云。與破僧作訶諫羯磨。如是白云。
大德僧聽。此（某甲）比丘欲方便破和合僧。堅持不捨。
若僧時到僧忍聽。與作訶諫捨此事故。（某甲）比丘汝
莫破和合僧。堅持不捨。汝（某甲）比丘當與僧和合。歡
喜不諍。同一水乳。於佛法中安樂住。白如是。
作白已。羯磨者應諫彼言。
大德。我已白竟。餘有羯磨在。汝今可捨此事。莫令僧
為汝作羯磨。更犯重罪。
若用語者善。若不用語者。作初羯磨云。
大德僧聽。此（某甲）比丘欲受破和合僧法。堅持不捨。
今僧與訶諫捨此事故。汝莫破和合僧。堅持不捨。汝
（某甲）當與僧和合。歡喜不諍。同一水乳。於佛法中安
樂住。誰諸長老。忍僧與（某甲）比丘訶諫捨此事者默
然。誰不忍者說。是初羯磨。
作是初羯磨已。應諫彼言。
大德。我已白作初羯磨竟。餘有二羯磨在。汝可捨此
事。莫令僧更為汝作羯磨。而犯重罪。
若用語者善。若不用語者如上說。作第二羯磨。二
羯磨已。應諫彼言。
大德。我已作白二羯磨竟。餘有一羯磨在。汝可捨此
事。莫令僧更為汝作羯磨。而犯重罪。
若能捨者善。若不捨者如上說。與作第三羯磨。結
云。
僧已忍與（某甲）比丘訶諫捨此事竟。僧忍默然故。是
事如是持。
是中諫捨。若初白未竟捨者。突吉羅。若白竟捨
者。一輕偷蘭遮。若作白一羯磨捨者。二輕偷蘭
遮。作白一羯磨捨者。三重偷蘭遮。第三羯磨
竟不捨。僧殘。若一切未白不捨。一切突吉羅罪。
釋　此唯續羯磨法。今無是事。故不顯非。下助破
亦爾。
○諫助破僧法
續　此准白四綱目。今依僧殘第十一戒續法。
佛言。若比丘作非法伴黨。助破和合僧者。彼比丘
<pb n="528"/>
當諫此比丘言。大德。汝莫作是語。此比丘是法語
比丘是律語比丘。此比丘所說。我等忍可。而此比
丘非法語比丘非律語比丘。汝等莫壞和合僧。當
助和合僧。大德。與僧和歡喜不諍。同一水乳。於佛
法中有增益。安樂住。可捨比事。勿為僧所訶。更犯
重罪。若隨語者善。若不隨語者。聽僧當訶諫捨此
事。故白四羯磨。
釋　順從有二。一法順從。謂以法教授諷誦承受。
二衣食順從。謂給與四事也。應如是作集僧已差
羯磨者。作前方便答云。與助破僧。作訶諫羯磨。如
是白言。
大德僧聽。此（某甲）伴黨比丘。順從（某甲）作如是言。汝
等諸比丘莫訶諫（某甲）。何以故。（某甲）是法語比丘律
語比丘。（某甲）所說我等忍可。若僧時到僧忍聽。僧今
與（某甲）伴黨作訶諫捨此事故。汝等莫言（某甲）是法
語比丘律語比丘。（某甲）所說我等忍可。然（某甲）非法
語比丘律語比丘。汝莫欲壞和合僧。汝等當助和合
僧。大德。與僧和合。歡喜不諍。同一水乳。於佛法中。有
增益安樂住。白如是。
作白已。羯磨者當諫彼言。
大德。我已白竟。餘有羯磨在。汝可捨此事。勿為僧所
訶。更犯重罪。
若隨語者善。不隨語者。當作初羯磨云。
大德僧聽。此（某甲）伴黨比丘。順從（某甲）作是語。汝等
諸比丘莫訶諫（某甲）。（某甲）是法語比丘律語比丘（某
甲）。所說我等忍可。今僧為（某甲）伴黨比丘作訶諫捨
此事故。大德。莫作如是語。（某甲）是法語比丘律語比
丘。（某甲）所說我等忍可。而（某甲）非法語比丘非律語
比丘。汝等莫壞和合僧。汝等當助和合僧。大德。與僧
和合。歡喜不諍。同一水乳。於佛法中。有增益安樂住。
誰諸長老。忍僧訶諫（某甲）伴黨比丘。令捨此事者默
然。誰不忍者說。是初羯磨。
作是初羯磨已。應諫彼言。
大德。我已作白初羯磨竟。餘有二羯磨在。汝可捨此
事。勿為僧所訶。更犯重罪。
若隨語者善。若不隨語者。如上作第二羯磨。二羯
磨已。應更諫彼言。
大德。我已作白二羯磨竟。餘有一羯磨在。汝可捨此
事。勿為僧所訶。更犯重罪。
若隨語者善。若不隨語者。如上與作第三羯磨結
云。
僧已忍訶諫（某甲）伴黨比丘。令捨此事竟。僧忍默然
故。是事如是持。
是中諫捨不捨治罪同上。
○諫惡性法
佛言。若比丘惡性。不受人語者。彼比丘當諫此比
丘言。大德。莫自作不可共語。當作可共語。大德。如
法諫諸比丘。諸比丘亦當如法諫。大德。如是佛弟
子眾得增益。展轉相教。展轉相諫。展轉懺悔。大德。
可捨此事。莫為僧所訶。更犯重罪。若隨語者善。若
不隨語者。聽諸比丘自今已去集僧與此比丘當
作訶諫捨此事。故白四羯磨。應如是作。眾僧集已。
僧中差羯磨人。作前方便答云。與惡性作訶諫羯
磨。如是白云。
大德僧聽。此（某甲）比丘惡性不受人語。諸比丘以戒
律如法教授。自作不可共語。語諸比丘言。大德。莫語
我若好若惡。我亦不語諸大德若好若惡。大德且止。
不須教我。若僧時到僧忍聽。僧今與（某甲）比丘作訶
諫捨此事故。汝（某甲）莫自作不可共語。當作可共語
（某甲）。汝應如法諫諸比丘。諸比丘亦當如法諫汝。如
是佛弟子眾得增益。展轉相教。展轉相諫。展轉懺悔。
白如是。
作白已。羯磨者應更求云。
<pb n="529"/>
大德。我已作白竟。餘有三羯磨在。大德。可捨此事。勿
為僧所訶。更犯重罪。
若隨語者善。若不隨語者。作初羯磨。
大德僧聽。此（某甲）比丘惡性不受人語。諸比丘以戒
律如法教授。自作不可共語。語諸比丘言。大德。莫語
我若好若惡。我亦不語諸大德若好若惡。諸大德且
止。不須教我。今僧為（某甲）比丘作訶諫。捨此事故。汝
（某甲）莫自作不可共語。當作可共語。汝當如法諫諸
比丘。諸比丘亦當如法諫汝。如是佛弟子眾得增益
展轉相教。展轉相諫。展轉懺悔。誰諸長老。忍僧為（某
甲）比丘作訶諫捨此事者默然。誰不忍者說。是初羯
磨。
作是初羯磨已。應更求云。
大德。我已作白初羯磨竟。餘有二羯磨在。大德可捨
此事。勿為僧所訶。更犯重罪。
若隨語者善。若不隨語者。如上作第二羯磨。二羯
磨已。應更求云。
大德。我已作白二羯磨竟。餘有一羯磨在。大德可捨
此事。勿為僧所訶。更犯重罪。
若隨語者善。若不隨語者。如上與作第三羯磨結
云。
僧已忍與（某甲）比丘作訶諫捨此事竟。僧忍默然故。
是事如是持。
釋　此中諫捨不捨治罪准上。若有餘比丘。教
莫捨偷蘭遮。若比丘尼教亦爾。
非　餘非准常。唯異事非。謂戲說非真。治以實
事等。
○諫惡邪法
續　此准白四綱目。今依單墮之六十八續法。佛
言。若比丘生如是惡見。我知世尊說法。其有犯婬
欲。非障道法者。彼比丘當諫此比丘言。汝莫作是
語。莫謗世尊。謗世尊者。不善世尊。不作是語。世尊
無數方便。說行婬欲。是障道法。汝今可捨此事。莫
為僧所呵更犯罪。若受語者善。若不隨語者。聽諸
比丘自今已去集僧。與彼比丘作呵責。捨此事故。
白四羯磨。應集僧已。差羯磨者。作前方便答云。與
惡邪作訶諫羯磨。如是白言。
大德僧聽。此（某甲）比丘作如是語。我知佛所說法。行
婬欲非障道法。若僧時到僧忍聽。僧今與（某甲）比丘
作呵諫捨此事故。（某甲）汝莫作是語。莫謗世尊。謗世
尊者不善。世尊不作是語。世尊無數方便。說婬欲是
障道法。若犯婬欲。即是障道法。白如是。
作白已。羯磨者應諫彼云。
大德。我已白竟。餘有羯磨在。大德。可捨此事。莫為眾
僧所呵責更犯罪。
若隨語者善。若不隨語者。作初羯磨。
大德僧聽。此（某甲）比丘作如是語。我知佛所說法。犯
婬欲非障道法。僧今與作呵諫捨此事故。（某甲）莫作
是語。莫謗世尊。謗世尊者不善。世尊不作是語。世尊
無數方便。說婬欲是障道法。若犯婬欲。即是障道法。
誰諸長老。忍僧為（某甲）比丘作呵諫捨此事故者默
然。誰不忍者說。是初羯磨。
作初羯磨已。應諫彼云。
大德。我已白初羯磨竟。餘有二羯磨在。大德。當捨是
事。莫為眾僧所呵責更犯罪。
若隨語者善。不隨語者。如上作第二羯磨。二羯
磨已。應再諫彼云。
大德。我已白二羯磨竟。餘有一羯磨在。大德。可捨是
事。莫為眾僧所呵責更犯罪。
若隨語者善。若不隨語者。如上作第三羯磨結云。
僧已忍為（某甲）比丘作呵諫竟。僧忍默然故。是事如
是持。
是中若白未竟捨者。突吉羅。若白竟捨者。一突
<pb n="530"/>
吉羅。若作白一羯磨捨者。二突吉羅。作白二
羯磨捨者。三突吉羅。第三羯磨竟不捨。波逸提。
若未白前作是語。一切突吉羅。若眾僧諫以
不諫餘比丘遮汝莫捨此事。一切突吉羅。尼及小
三眾遮莫捨。亦爾。
釋　此羯磨呵諫。為人從正為法。是屬私也。於三
破中。是破見故。顯非同上惡性。
○諫擯惡邪沙彌二法
續　此准白四綱目。今依單墮之七十續。此二法
先明諫捨。後明行擯。皆是破見乃不現前羯磨。律
云。時有二沙彌。共行不淨。自相謂言。我等從佛聞
法。其有行婬欲。非障道法。諸比丘聞知嫌責云。汝
等自相謂言。我從佛聞法。行婬欲。非障道法。諸比
丘以此因緣。具白世尊。佛告諸比丘言。自今已去。
聽僧與如是沙彌作訶諫捨此事故。白四羯磨。應
如是作。集僧已。差羯磨者。作前方便答云。與惡邪
沙彌作訶諫羯磨。將此沙彌。立於眾僧前。眼見耳
不聞處。作如是白。
大德僧聽。彼沙彌自相謂言。我從世尊聞法。行婬欲
者非障道法。若僧時到僧忍聽。可責彼沙彌。捨此事
故。汝沙彌莫作是語。莫誹謗世尊。誹謗世尊者不善。
世尊不作是語。沙彌。世尊無數方便。說行婬欲是障
道法。白如是。
大德僧聽。彼沙彌自相謂言。我從世尊聞法。行婬欲
者非障道法。僧今與彼沙彌作呵諫。令捨此事故。汝
沙彌莫誹謗世尊。誹謗世尊者不善。世尊不作是語。
世尊無數方便。說婬欲是障道法。誰諸長老。忍僧今
呵責此沙彌。令捨此事者默然。誰不忍者說。是初羯
磨（第二第三亦如是說）。僧已忍呵責此沙彌竟。僧忍默然故。是
事如是持。
釋　此法名諫。准律唯是秉白文中諫捨。非同諫
比丘及尼一白三羯磨次第諫也。
非　人非。謂不遣離聞。或著屏處等。法非。謂秉
白停諫等。餘非如前。
佛言。此沙彌眾僧呵責。而故不捨惡見。僧應與此
沙彌作惡見。不捨滅擯白四羯磨。應如是作集僧
已。差羯磨人。作前方便答云。與沙彌作惡見。不捨
滅擯羯磨。將沙彌至眾僧前。立著見不聞處已。作
如是白。
大德僧聽。此沙彌眾僧呵責。故不捨惡見。若僧時到
僧忍聽。僧今與此沙彌作惡見不捨滅𢷤。自今已去。
此沙彌不應言佛是我世尊。不得隨逐餘比丘。如諸
沙彌得與比丘二宿三宿。汝今不得。汝出去滅去。不
應住此。白如是。
大德僧聽。此沙彌眾僧呵責。故不捨惡見。眾僧今與
此沙彌作惡見不捨滅擯羯磨。自今已去。此沙彌不
得言佛是我世尊。不應隨逐餘比丘。如諸沙彌得與
比丘二宿三宿。汝今不得。汝出去滅去。不應住此。誰
諸長老。忍僧為此沙彌作惡見不捨滅擯者默然。誰
不忍者說。是初羯磨（第二第三亦如是說）。僧已忍與此沙彌作
惡見不捨滅𢷤竟。僧忍默然故。是事如是持。
釋　此羯磨為人法屬私顯非。並皆同上。
○諫隨舉比丘尼法
續　此准白四綱目。今依尼八棄之末戒續法。佛
言。若比丘尼知比丘為僧所舉。如法如律如佛所
教。不隨順。不懺悔。僧未與作共住而隨順。諸比丘
尼如是諫已。猶故不捨。告諸比丘。自今已去。聽僧
與彼比丘尼作訶諫捨此事故。白四羯磨。
釋　隨順有二。一法隨順。謂教增戒增。心增慧教。
學問誦經。二衣食隨順。謂與飲食衣服。牀度臥具。
病瘦醫藥。此乃隨順第二也。尼界內應集僧已。差
能羯磨者。索欲問緣。答云。與隨舉作訶諫羯磨。如
是白云。
<pb n="531"/>
大姊僧聽。是（某甲）比丘尼。知（某甲）比丘。僧為作舉。如
法如律如佛所教。不隨順。不懺悔。僧未與作共住。而
隨從（某甲）比丘。諸比丘尼語言。（某甲）比丘。僧為作舉。
如法如律如佛所教。不隨從。不懺悔。僧未與作共住。
汝莫隨從。而故隨從。若僧時到僧忍聽。僧與（某甲）比
丘尼。作訶責捨此事故。大妹。（某甲）比丘僧為作舉。如
法如律如佛所教。而不順從。不懺悔。僧未與作共住。
汝莫隨順。白如是。
作白已。羯磨者當復語云。
妹當知。我白已。餘有羯磨在。汝捨此事。莫為僧所舉。
更犯重罪。
若隨語者善。若不隨語者。當作初羯磨。
大姊僧聽。是（某甲）比丘尼。知（某甲）比丘。僧為作舉。如
法如律如佛所教。不隨從。不懺悔。僧未與作共住。而
順從（某甲）比丘。諸比丘尼語言。（某甲）比丘。僧為作舉。
如法如律如佛所教。不順從。不懺悔。僧未與作共住。
汝莫隨順。而故隨順。僧今與（某甲）比丘尼。作訶責捨
此事故。（某甲）比丘。僧為作舉。如法如律如佛所教。不
順從。不懺悔。僧未與作共住。汝莫隨順。誰諸大姊。忍
僧與（某甲）比丘尼。作訶責捨此事者默然。誰不忍者
說。是初羯磨。
作是初羯磨已。當語言。
妹我已與汝作白初羯磨竟。餘有二羯磨在。汝可捨
此事。莫為僧所舉。更犯重罪。
若隨語者善。不隨語者。如上作第二羯磨。二羯
磨已。當復語言。
妹知不。我已作白二羯磨竟。餘有一羯磨在。汝捨此
事。莫為僧所舉。更犯重罪。
若隨語者善。若不隨語者。如上作第三羯磨結云。
僧已忍與（某甲）比丘尼。作訶責捨此事竟。僧忍默然
故。是事如是持。
是中訶諫。若作白未竟捨者。一突吉羅。若白竟
捨者。一輕偷蘭遮。若作白一羯磨捨者。二輕偷
蘭遮。若作白二羯磨竟捨者。三重偷蘭遮。第
三羯磨竟不捨。波羅夷。若未白前隨順所舉比
丘者。一切突吉羅。若作法時有比丘教莫捨。偷
蘭遮。若未作法前教莫捨。突吉羅。尼教亦爾。
非　人非。謂比丘現前。尼集違制等。法非。謂先
闕屏諫。作法不求等。餘非准前。
○諫習近法
續　此准白四綱目。今依尼僧殘之十四續法。佛
言。若比丘尼共相親近住。共作惡行。惡聲流布。餘
比丘尼如是諫時。而猶故不改悔。告諸比丘。自今
已去。聽僧與彼比丘尼訶諫捨此事。故白四羯磨。
釋　習近近住。身習近。謂共牀坐。共器食。共出共
入。口習近。謂染污心數數語。數數笑。數數調戲。身
口習近准知。共行惡行者。謂自種華樹。乃至以線
貫華持與人。亦教他人。如是作尼部中。集僧差羯
磨者。索欲問緣。答云。與習近作訶諫羯磨。如是白
云。
大姊僧聽。此（某甲某甲）比丘尼相親近住。共作惡行。
惡聲流布。展轉共相覆罪。餘比丘尼諫言。大妹。汝等
莫相親近共作惡行。惡聲流布。莫共相覆罪。汝等若
不相親近。共作惡行。惡聲流布者。於佛法中。有增益
安樂住。而彼猶故不改悔。若僧時到僧忍聽。僧與（某
甲某甲）比丘尼作訶諫捨此事故。汝等莫相親近。共
作惡行。惡聲流布。莫共相覆罪。汝等若不相親近。不
作惡行。惡聲流布。於佛法中。有增益安樂住。白如是。
作白已。羯磨者當語言。
妹我已白竟。餘有羯磨在。宜捨此事。莫為僧所訶諫。
更犯重罪。
若隨語者善。若不隨語者。作初羯磨。
大姊僧聽。此（某甲某甲）比丘尼共相親近。共作惡行。
<pb n="532"/>
惡聲流布。展轉共相覆罪。餘比丘尼語言。大姊。莫相
親近共作惡行。惡聲流布。展轉共相覆罪。汝等若不
相親近共作惡行。惡聲流布。於佛法中。得增益安樂
住。而彼猶故不改悔。今僧與（某甲某甲）比丘尼作訶
諫。捨此事故。汝等莫相親近。共作惡行。惡聲流布。莫
展轉共相覆罪。汝等若不相親近。共作惡行。惡聲流
布。於佛法中。有增益安樂住。誰諸大姊。忍僧與（某甲
某甲）比丘尼。作訶諫捨此事者默然。誰不忍者說。是
初羯磨。
作是初羯磨已。當復語言。
妹我已作白初羯磨竟。餘有二羯磨在。可捨此事。莫
為僧所訶諫。更犯重罪。
若隨語者善。不隨語者。如上作第二羯磨。二羯
磨已。當復如上語（云云）。
若隨語者善。不隨語者。如上作第三羯磨已。結云。
僧已忍與（某甲某甲）比丘尼作訶諫捨此事竟。僧忍
默然故。是事如是持。
釋　是中諫捨不捨。並教莫捨。治罪同上。隨舉唯
結。治本罪有異。
非　餘非准常。唯異法非。謂屏眾無諫。作白三
唱不求等。
○諫勸習近住法
續　此准白四綱目。今依尼僧殘之十五續法。佛
言。若比丘尼僧為作訶諫時。餘比丘尼教作如是
言。汝等莫別住。當共住。我亦見餘比丘尼不別住。
共作惡行。惡聲流布。共相覆罪。僧以恚故。教汝等
別住。餘比丘尼如是諫已。猶不改悔。告諸比丘。自
今已去。聽比丘尼僧與彼比丘尼等作訶諫白四
羯磨。令捨此事。應如是作。尼部中集僧。差堪羯磨
者。作前方便答云。與勸習近住訶諫羯磨。作白云。
大姊僧聽。此（某甲）比丘尼僧。與（某甲某甲）比丘尼作
訶諫而教。作如是言。汝等莫別住。當共住。何以故。我
亦見諸比丘尼共相親近。共作惡行。惡聲流布。共相
覆罪。僧以恚故。教汝等別住。若僧時到僧忍聽。僧與
（某甲）比丘尼作訶責。捨此事故。汝莫作如是語言。莫
別住。當共住。亦莫言我亦見諸比丘尼。共相親近。共
作惡行。惡聲流布。共相覆罪。僧以恚故。教汝別住。今
正有此二比丘尼。共相親近。作惡行。惡聲流布。共相
覆罪。更無有餘。若此比丘尼不相親近。共作惡行。惡
聲流布者。於佛法有增益安樂住。白如是。
作白已。如上當語（云云）。
若隨語者善。若不隨語者。作初羯磨。
大姊僧聽。此（某甲）比丘尼僧與（某甲某甲）比丘尼。作
訶諫而教。作如是言。汝等莫別住。當共住。我亦見諸
比丘尼。共相親近。作惡行。惡聲流布。共相覆罪。僧以
恚故。教汝別住。僧今與（某甲）比丘尼作訶責。捨此事
故。汝等莫言。莫別住。當共住。莫言我亦見諸比丘尼。
共相親近。作惡行。惡聲流布。共相覆罪。僧以恚故。教
汝等別住。今正有此二比丘尼。共相親近。作惡行。惡
聲流布。共相覆罪。更無有餘。若此比丘尼不相親近
者。於佛法中有增益安樂住。誰諸大姊。忍僧為（某甲）
比丘尼。作訶諫捨此事者默然。誰不忍者說。是初羯
磨。
作初羯磨已。復當如上語（云云）。
若隨語者善。不隨語者。如上作第二羯磨。二羯
磨已。當如上語（云云）。
若隨語者善。不隨語者。如上與作第三羯磨已。結
云。
僧已忍訶諫（某甲）比丘尼。令捨此事竟。僧忍默然故。
是事如是持。
釋　於中秉白求聽。並教莫捨。治罪同上。非相
亦準上法。
○諫嗔捨三寶法
<pb n="533"/>
續　此准白四綱目。今依尼僧殘之十六續法。佛
言。若比丘尼輒以小事瞋恚不喜。便作是語。我捨
佛法僧。不獨有此沙門釋子。亦更有餘沙門。我等
亦可於彼修梵行。餘比丘尼如是諫時。猶故不捨。
告諸比丘。自今已去。聽比丘尼僧與彼比丘尼作
訶責捨此事故。白四羯磨。應如是作。尼部集僧已。
差善羯磨者。作前方便答云。與瞋捨三寶。作訶責
羯磨。如是白云。
大姊僧聽。此（某甲）比丘尼輒以一小事。瞋恚不喜。便
作是語。我捨佛捨法捨僧。不獨有此沙門釋子。亦更
有餘沙門婆羅門修梵行者。我等亦可於彼修梵行。
若僧時到僧忍聽。僧今訶責此（某甲）比丘尼捨此事。
大妹。莫輒以一小事瞋恚不喜。便作是語。我捨佛捨
法捨僧。不獨有此沙門釋子。更有餘沙門婆羅門修
梵行者。我等亦可於彼修梵行。白如是。
作白已當語言。
我已白竟。餘有羯磨在。可捨此事。莫為僧所訶責。更
犯重罪。
若隨語者善。若不隨語者。當作初羯磨。
大姊僧聽。此（某甲）比丘尼輒以一小事。瞋恚不喜。便
作是語。我捨佛捨法捨僧。不獨有此沙門釋子。更有
餘沙門婆羅門修梵行者。我等亦可於彼修梵行。今
僧與彼（某甲）比丘尼作訶責。捨此事故。大妹。莫輒以
一小事。瞋恚不喜。便作是語。我捨佛捨法捨僧。不獨
有此沙門釋子。更有餘沙門婆羅門修梵行者。我等
亦可於彼修梵行。誰諸大姊。忍僧為（某甲）比丘尼。作
訶責捨此事者默然。誰不忍者說。是初羯磨。
作初羯磨已。當復如上語（云云）。
若隨語者善。不隨語者。如上作第二羯磨。作二
羯磨已。當復如上語（云云）。
若隨語者善。若不隨語者。如上與作第三羯磨已。
結云。
僧已忍與（某甲）比丘尼。作訶責捨此事竟。僧忍默然
故。是事如是持。
釋　是中訶捨不捨。及教莫捨治罪。並明非相。俱
同上法。
○諫發諍法
續　此准白四網目。今依尼僧殘之十七續法。佛
言。若比丘尼喜鬬諍不善。憶持諍事。後瞋恚。作是
語。僧有愛恚怖癡。餘比丘尼如是諫已。猶不改悔。
告諸比丘。自今已去。聽僧與彼比丘尼作訶責捨
此事故。白四羯磨。尼部中應集僧。差能羯磨者。索
欲問緣。答云。與發諍作訶諫羯磨。如是白云。
大姊僧聽。此（某甲）比丘尼喜鬬諍不善。憶持諍事。後
瞋恚。作是語。僧有愛有恚。有怖有癡。若僧時到僧忍
聽。今僧與（某甲）比丘尼作訶責捨此事故。大妹。汝莫
喜鬬諍不善。憶持諍事。後瞋恚。作是語。僧有愛有恚。
有怖有癡。而僧不愛不恚。不怖不癡。妹。汝自有愛有
恚。有怖有癡。白如是。
作白已。當更語言。
妹。我已白竟。餘有羯磨在。汝可捨此事。莫為僧所訶
責。更犯重罪。
若隨語者善。若不隨語者。當作初羯磨。
大姊僧聽。此（某甲）比丘尼喜鬪諍不善。憶持諍事。後
瞋恚。作是語。僧有愛有恚。有怖有癡。今僧與（某甲）比
丘尼。作訶責。捨此事。妹。汝莫喜鬬諍不善。憶持諍事。
後瞋恚。作是語。僧有愛有恚。有怖有癡。而僧不愛不
恚。不怖不癡。汝自有愛有恚。有怖有癡。誰諸大姊。忍
僧與（某甲）比丘尼。作訶責捨此事者默然。誰不忍者
說。是初羯磨。
作初羯磨已。當如上語（云云）。
若隨語者善。不隨語者。如上作第二羯磨。作二
羯磨已。當復如上語（云云）。
<pb n="534"/>
若隨語者善。若不隨語者。如上作第三羯磨已。結
云。
僧已忍與（某甲）比丘尼。作訶責捨此事竟。僧忍默然
故。是事如是持。
釋　此中捨不捨及教莫捨治罪等。並七非相。皆
准上法。
○諫習近居士子法
續　此准白四綱目。今依尼單墮九十九續法。佛
言。若比丘尼親近居士居士兒共住。作不隨順行。
餘比丘尼如是諫。而故不別住。告諸比丘。自今已
去。聽比丘尼僧與彼比丘尼作訶責捨此事故。白
四羯磨。應如是作。尼界內集僧已。差羯磨者。索欲
問緣。答云。與習近居士子。作訶諫羯磨。作如是白
言。
大姊僧聽。此（某甲）比丘尼親近居士居士兒共住。作
不隨順行。餘比丘尼訶諫言。汝妹莫親近居士居士
兒。作不隨順行。汝妹可別住。汝若別住。於佛法有增
益安樂住。彼比丘尼故不改。若僧時到僧忍聽。僧與
彼（某甲）比丘尼作訶責。令捨此事。汝妹莫親近居士
居士兒共住。作不隨順行。汝妹可別住。若別住。於佛
法有增益安樂住。白如是。
作是白已當更語言。
妹。我已作白竟。餘有羯磨在。可捨此事。莫為僧所訶
責。而更犯罪。
若隨語者善。若不隨語者。作初羯磨。
大姊僧聽。此（某甲）比丘尼親近居士居士兒共住。作
不隨順行。餘比丘尼諫言。妹。莫親近居士居士兒共
住。作不隨順行。汝妹今可別住。汝若別住。於佛法有
增益安樂住。而彼故不改。今僧與彼（某甲）比丘尼。作
訶責捨此事故。汝妹莫親近居士居士兒共住。作不
隨順行。汝妹可別住。汝若別住者。於佛法有增益安
樂住。誰諸大姊。忍僧與彼（某甲）比丘尼。作訶責捨此
事者默然。誰不忍者說。是初羯磨。
初羯磨已。當復如上語（云云）。
若隨語者善。不隨語者。如上作第二羯磨。二羯
磨已。當復如上語（云云）。
若隨語者善。若不隨語者。如上作第三羯磨已。結
云。
僧已忍與彼（某甲）比丘尼。作訶責捨此事竟。僧忍默
然故。是事如是持。
釋　是中捨不捨教莫捨皆准上。唯結本罪。異顯
非亦同上。
○與覆鉢法　差使告覆鉢法　解覆鉢法
續　此三法並准白二綱目。今依雜揵度續入。法
制有三。緣同一事。乃不現前羯磨也。律云。時有比
丘瞋恚餘清淨比丘。教親友知識。以無根不淨法
謗。於僧集時往說。佛令諸比丘詰彼說者。汝莫以
無根不淨法。謗清淨比丘。得大重罪。彼答言。某比
丘清淨。無有不淨行。此是某比丘教我耳。佛言。自
今已去。與彼作覆鉢。不與往返言語。作白二羯磨。
白衣家有五法。應與作覆鉢。謂不孝順父。不孝順
母。不敬沙門。不敬婆羅門。不供事比丘。有五法不
應與作覆鉢（反上五是）。復有十法。眾僧應與作覆鉢。一
罵謗比丘。二為比丘作損減。三作無利益。四方便
令無住處。五鬬亂比丘。六七八於比丘前說佛法
僧惡。九以無根不淨法謗比丘。十若犯比丘尼。如
是十法。但若有一。僧應與作覆鉢羯磨。應如是作。
鳴槌集僧已。差羯磨者。索欲問緣。答云。與作覆鉢
羯磨。白云。
大德僧聽。此（某）居士（某甲）比丘清淨。以無根波羅夷
法謗。若僧時到僧忍聽。僧今為此居士作覆鉢。不相
往來。白如是。
大德僧聽。此（某）居士（某甲）比丘清淨。而以無根波羅
<pb n="535"/>
夷法謗。今僧為作覆鉢不相往來。誰諸長老。忍僧為
（某）居士。作覆鉢不相往來者默然。誰不忍者說。僧已
忍為（某）居士作覆鉢。不相往來竟。僧忍默然故。是事
如是持。
釋　此羯磨為人故作。是屬公也。
非　人非。謂白衣現前等。事非。謂俗謗非重等。
餘非如常。
△差使告覆鉢法
佛言。與作覆鉢已。聽僧差使往白衣所語。如是言。
僧為汝作覆鉢不相往來白二羯磨。若比丘具八
法者。應差往。能聽。能說。自解。能令他解。能受教。能
憶持。無謬失。別好惡義。白二羯磨差使。
釋　一能聽者。謂僧命委任。聞持無漏。二能說者。
謂對多智人。心無怯畏。三自解者。謂己心自解。不
須請誨。四能令他解者。謂知他所懷。出言契意。五
能受教者。謂受教益人。語不損減。六能憶持者。謂
事義通諳。善持毗尼。七無謬失者。謂所說如實。言
非錯亂。八別好惡義者。謂問不傾動。開導令喜。然
此差使者。不須眾中普問。唯選具如是德人委之。
秉法者羯磨差云。
大德僧聽。若僧時到僧忍聽。僧今差（某甲）比丘為僧
使。往（某）居士所語言。今僧為汝作覆鉢。不相往來。白
如是。
大德僧聽。僧今差（某甲）比丘為僧使。往（某）居士所作
如是言。僧今為汝作覆鉢。不相往來。誰諸長老。忍僧
差（某甲）比丘為僧使者默然。誰不忍者說。僧已忍差
（某甲）比丘為僧使。往彼（某）居士所語言。僧為汝作覆
鉢不相往來竟。僧忍默然故。是事如是持。
釋　此據與作覆鉢已。僧未散差法。若隔宿差者。
仍復集僧。作前方便答云。作差使告覆鉢羯磨。所
以此法亦可屬具。亦可屬單也。
佛言。受差比丘著衣持鉢往彼時。彼居士見已。前
迎請入自舍。應報言。我不入汝家受牀坐飲食供
養。若彼問者。答言。僧已為汝作覆鉢不相往來故。
彼若問以何事故。比丘即為說因緣。若彼聞知。極
生憂惱痛悔。我當作何方便。解我覆鉢。還相往來。
比丘語言。應往懺悔。眾僧可解。
釋　此羯磨差人為事作。是屬公也。
非　餘非如上。唯異人非。謂乏德遴差。委事誤
任等。
△解覆鉢法
佛言。若白衣隨順眾僧。不敢違逆。後從僧乞解覆
鉢還相往來者。應為解白二羯磨。應如是作。界內
集眾。作前方便答云。與解覆鉢羯磨。羯磨者白云。
大德僧聽。今僧為（某）居士。作覆鉢。不相往來。彼隨順
眾僧。不敢違逆。從僧乞解覆鉢不相往來羯磨。若僧
時到僧忍聽。僧今為（某）居士。作解覆鉢。還相往來。白
如是。
大德僧聽。僧為（某）居士。作覆鉢。不相往來。彼隨順眾
僧。不敢違逆。從僧乞解覆鉢不相往來羯磨。今僧為
（某）居士。解覆鉢。還相往來。誰諸長老。忍僧為彼（某）居
士。解覆鉢還相往來者默然。誰不忍者說。僧已忍為
彼（某）居士解覆鉢還相住來竟。僧忍默然故。是事如
是持。
釋　此謂知非痛責愚癡悔過。願求植福。雖然律
制令人倍增深信。在僧行潔。乃可行斯。
非　人非。悔責不切。乞僧欠恭等。餘非同上。
○呵責法並解
續　此二法准白四綱目。今依呵責揵度續入。佛
言。若比丘喜鬬諍。共相罵詈。口出刀劒。互求長短。
若復有餘比丘罵詈者。即復往彼勸言。汝等好自
勉力。莫不如他。我等為汝作伴黨。令僧中未有諍
而有諍。已有諍而不滅。告諸比丘。自今已去。聽僧
<pb n="536"/>
與彼比丘作訶責白四羯磨。應如是作。集僧已與
彼作舉。作舉已為作憶念。作憶念已與罪。眾中差
羯磨者。作白羯磨。
釋　三舉之制。於白四羯磨中最嚴。今先引律明
法。後皆准此不繁。僧祇云。成就五法得舉人。淨身
業。淨口業。正命。多聞阿毗曇。多聞毗尼。若身業不
淨舉他者。前人應語。長老。自身業不淨。何故舉他。
應自淨身業。然後舉他。乃至若少聞毗尼舉他者。
前人應語。長老何故少聞毗尼而舉他罪。長老亦
不知在何國聚落城邑。因何事制此戒。善哉長老。
欲舉他者。先當多聞毗尼。然後舉他。又有五法。
有罵而後舉。謂先惡罵已。後以五眾罪中。若舉一
一罪是（五眾罪乃佛制比丘五篇眾罪也）。有舉而後罵。謂先五眾
罪中。若舉一一罪已後惡罵是。有即舉即罵。謂惡
罵已。汝犯某罪是。有罵而不舉。謂作種種惡罵而
不舉罪是。有舉而不罵。謂五眾罪中。若舉一一不
惡罵是。是中前四僧不應問。亦不應受。若舉而不
罵者應檢校。若欲舉他時。應先語。長老我欲舉事
聽舉不。前人言欲舉者可爾。若不問聽而舉者。越
毗尼罪。十誦律云。先不乞聽。不得舉他罪令憶念。
若作者突吉羅。是罪人於僧中教住五法。一從座
起。二偏袒著衣。三脫革屣。四右膝著地。五合掌在
前。有舉罪者。亦住此五法。乞聽者。有五事乞聽。
應語彼言。我今語汝。我今示汝。我今舉汝。我今令
汝憶念。汝聽我。有五事與聽。應言語我。示我。舉我。
令我憶念。聽汝。又現前有五種與。汝云何舉我。
見耶。聞耶。疑耶。身耶。口耶。如是現前語已。生怖畏。
有五種事現前安慰。莫怖。莫驚。莫覆罪。莫走。莫
羣黨。不犯言犯。犯言不犯。如是安慰時。彼作異種
語者。應以五法檢究。應苦切作苦切。應依止作依
止。應驅出作驅出。應下意作下意。應覓罪作覓罪
（五法檢究。總攝七羯磨也。苦切中具四。謂訶責不見不懺不捨。下意謂遮不至白衣家。並依止驅出。是為
七）。
今准義加儀。先鳴槌集僧已。一如法舉罪比丘。具
儀出眾。禮上座畢。合掌跪云。我（某甲）今於僧中舉
（某甲）比丘（此乃先作舉也）。被舉者聞知。亦即具儀出眾。禮
僧中上座已。合掌跪云。大德。汝云何舉我。見耶。聞
耶。疑耶。身犯耶。口犯耶。舉者語言。大德。莫怖莫驚。
我見大德於某處作某事。汝當憶念所作。直言莫
覆藏（此謂作舉已作憶念也。或聞或疑。皆據實說之。令彼憶念伏首已。復
語云。汝所犯者是某罪。汝應知悔（此謂作憶已與罪也。上座
常令舉者犯者俱起而立。作前方便答云。與作訶
責羯磨。差羯磨者。如是白云。
大德僧聽。此（某甲）比丘（隨人二三牒者。但不得滿僧數）喜共鬬諍罵
詈。口出刀劒。互求長短。彼自共鬬諍已。若復有餘比
丘鬬諍者。即復往彼勸言。汝等勉力莫不如他。汝等
多聞智慧。財富亦勝。多有知識。我等當為汝作伴黨。
令僧未有諍事而有諍事。已有諍事而不除滅。若僧
時到僧忍聽。為（某甲）比丘作訶責羯磨。若後復更鬬
諍共相罵詈者。眾僧當更增罪治。白如是。
大德僧聽。此（某甲）比丘喜共鬬諍。共相罵詈。口出刀
劒。互求長短。彼自共鬬諍已。若復有餘比丘鬬諍者
即復往彼勸言。汝等勉力莫不如他。汝等智慧多聞。
財富亦勝。多有知識。我等當為汝作伴黨。令僧未有
諍事而有諍事。已有諍事而不除滅。僧為（某甲）比丘
作訶責羯磨。誰諸長老。忍僧與（某甲）比丘作訶責羯
磨。若復後更鬬諍共相罵詈者。眾僧當更增罪治。忍
者默然。誰不忍者說。此是初羯磨（第二第三亦如是說）。僧已忍
為（某甲）作訶責羯磨竟。僧忍默然故。是事如是持。
佛言。為作訶責羯磨已。七五之事不應作。謂不應
授人大戒。乃至不應共善比丘諍（此即前所奪三十五事也）。有
三法作訶責羯磨。非法非毗尼。羯磨不成就。不舉。
不作憶念。不伏首罪。
<pb n="537"/>
復有三法作訶責羯磨。如法如毗尼。羯磨成就（即反
上法是也）。
有五法作訶責羯磨。非法非毗尼。羯磨不成就。不
在現前。不自言為清淨者。非法別眾。
復有五法作訶責羯磨。如法如毗尼。羯磨成就（即反
上五法是也）。
非　一人非。謂不和別眾等。二法非。謂違制相
似等（此人法二非。總攝首篇僧法中七羯磨不應作者）。三事非。謂所行非
宜呵責等。餘非准知。
△解訶責法
律云。若眾僧在小食大食上。若說法。若布薩時。被
訶責羯磨人。正衣服。脫革屣。在一面住。胡跪合掌。
白言。大德。受我懺悔。自今已去自責心。止不復作。
從僧乞解呵責羯磨。諸比丘白佛。佛言。若隨順眾
僧。無所違逆。求解訶責羯磨者。聽僧與解。作白四
羯磨。
有七五法。不應為解訶責羯磨。從授人大戒。乃至
共善比丘諍。有七五法。應解不授人大戒。乃至不
共善比丘諍。
應如是解彼。被羯磨比丘應至僧中。候鳴槌。集僧
已。偏露右肩。脫革屣。右膝著地。合掌作如是白。
大德僧聽。我比丘（某甲）。僧與作訶責羯磨。我今隨順
眾僧。無所違逆。從僧乞解訶責羯磨。願僧慈愍故。為
我解訶責羯磨（如是三說）。
僧中差羯磨者。作前方便答云。與解訶責羯磨。作
如是白。
大德僧聽。（某甲）比丘。僧為作訶責羯磨。彼比丘隨順
眾僧。無所違逆。從眾僧乞解訶責羯磨。若僧時到僧
忍聽。解（某甲）比丘訶責羯磨。白如是。
大德僧聽。此（某甲）比丘。僧為作訶責羯磨。彼比丘隨
順眾僧。無所違逆。今從眾僧乞解訶責羯磨。僧今為
（某甲）比丘。解訶責羯磨。誰諸長老。忍僧為（某甲）比丘。
解訶責羯磨者默然。誰不忍者說。是初羯磨（第二第三亦如
是說）。僧已忍解（某甲）比丘訶責羯磨竟。僧忍默然故。是
事如是持。
釋　如法解已。七五之事堪能。任作不禁。
非　餘非同上。唯異事非。謂乞情不懇。奪事有
十等。
○擯出法並解
續　此二法准白四綱目。今依訶責犍度續法。佛
言。若比丘依聚落住。行惡行。污他家。亦見亦聞。告
諸比丘。自今已去。聽僧為彼比丘作擯白四羯磨。
應如是作。與作舉乃至與罪。
釋　准律。行惡行者。謂自種華樹。乃至持與人。亦
教人作。村中有婦女。共同坐起。同器飲食。言語戲
笑。歌舞倡妓等。污他家。有四事。一依家污家。從一
家得物與一家。所得物處聞之不喜。所與物處思
當報恩。若與我者我當報之。若不與我者我何故
與。二依利養污家。若比丘如法得利。乃至鉢中之
餘。或與一居士。不與一居士。彼得者思報恩如上。
三依親友污家。若比丘若依王若大臣。或為一居
士。不為一居士。所為者思當報恩。其為我者我當
供養。不為我者我不供養。四依僧伽藍污家。若比
丘取僧伽藍華果。與一居士。不與一居士。即作是
念。其有與我者我當供養。不與我者我不供養。是
為四種污他家。行此法。須五人已上同往至彼住
處。若彼聚落是可分別自然界。亦有餘比丘住中。
應先語期集。若無住者唯往之。僧同集已。先與作
舉乃至與罪（法儀如前）。作前方便答云。與作擯羯磨。堪
羯磨者作白云。
大德僧聽。此（某甲）比丘。於（某）聚落（或城邑。住隨處牒入）。污他家。
行惡行。汙他家亦見亦聞。行惡行亦見亦聞。若僧時
到僧忍聽。今僧為（某甲）比丘作擯羯磨。汝汙他家。行
<pb n="538"/>
惡行。汙他家亦見亦聞。行惡行亦見亦聞。汝可離此
住處去。不須在此住處。白如是。
大德僧聽。此（某甲）比丘在（某）聚落。汙他家。行惡行。汙
他家亦見亦聞。行惡行亦見亦聞。僧今為（某甲）比丘
作擯羯磨。汝汙他家。行惡行。汙他家亦見亦聞。行惡
行亦見亦聞。汝離此住處去。不須在此住。誰諸長老。
忍僧為（某甲）比丘。作擯羯磨者默然。誰不忍者說。此
是初羯磨（第二第三亦如是說）。僧已忍為（某甲）比丘作擯羯磨
竟。僧忍默然故。是事如是持。
佛言。作擯羯磨者。七五之事不應作。有三法五法。
作此擯羯磨不成就。非法非毗尼。有三法五法作
此羯磨成就。如法如毗尼皆同上。訶責無異。
僧祇律云。與羯磨已。安著僧伽藍邊住。
非　餘非同上。異事非。謂言戲非實等。
△諫擯謗法（此一法。原卷綱目列於助破之下。為順僧殘戒相故。今續法移於此者。為
順發起因緣故。其擯解合別列者。為順揵度七種羯磨皆有解故）
律云。諸比丘如上往彼作擯羯磨。時彼比丘在僧
中作是言。眾僧有愛恚怖癡。更有餘同罪比丘。有
驅者。有不驅者。而獨驅我。諸比丘如法羯磨竟。還
至佛所禮足。將此因緣啟白。佛以種種方便。遙訶
責之。告諸比丘。自今已去。聽僧與彼比丘。作訶諫
白四羯磨。餘比丘應先諫彼比丘言。大德。污他家。
行惡行。亦見亦聞。可捨此事。莫為僧所訶更犯重
罪。彼若隨語者善。若不隨語者。
鳴槌僧集已。作前方便答云。與作訶諫羯磨。羯磨
者作如是白。
大德僧聽。此（某甲）比丘在（某）聚落。僧與作擯羯磨時。
便作是言。僧有愛有恚。有怖有癡。有如是同罪比丘。
有驅者。有不驅者。若僧時到僧忍聽。今僧與（某甲）比
丘作訶諫。捨此事故。汝莫作是言。僧有愛有恚。有怖
有癡。有如是同罪比丘。有驅者。有不驅者。而諸比丘
不愛不恚。不怖不癡。汝污他家。行惡行。污他家亦見
亦聞。行惡行亦見亦聞。汝污他家。行惡行。白如是。
作白已。羯磨者應更求言。
大德。我已作白。餘有三羯磨在。須捨此事。莫為僧所
訶。更犯重罪。
若捨者善。若不捨者。應作初羯磨。
大德僧聽。此（某甲）比丘在（某）聚落。僧與作擯羯磨時。
便言。僧有愛有恚。有怖有癡。有如是同罪比丘。有驅
者。有不驅者。僧今與（某甲）比丘作訶諫。捨此事故。汝
莫作是言。僧有愛有恚。有怖有癡。有如是同罪比丘。
有驅者。有不驅者。而諸比丘不愛不恚。不怖不癡。汝
污他家。行惡行。污他家亦見亦聞。行惡行亦見亦聞
汝污他家。行惡行。誰諸長老。忍僧與（某甲）比丘。作訶
諫捨此事者默然。誰不忍者說。是初羯磨。
作初羯磨已。應更求言。
大德。我已作白初羯磨竟。餘有二羯磨在。大德。可捨
此事。莫為僧所訶。更犯重罪。
若隨語者善。不隨語者。如上作第二羯磨。
作二羯磨已。如上應更求（云云）。
若隨語者善若不隨語者如上作第三羯磨已結。
云。
僧已忍與（某甲）比丘作訶諫捨此事竟。僧忍默然故。
是事如是持。
釋　是中諫捨不捨。及教莫捨。治罪如前。並顯
非相亦准前。
△解擯法
律云。彼擯比丘不喚自來至界內。諸比丘白佛。佛
言。不應不喚來至界內。聽在界外住。遣好伴來至
僧中。白大德僧懺悔。自今已去自責心。更不復爾。
彼比丘隨順眾僧。不敢違逆。從僧乞解擯羯磨。應
與解白四羯磨。有七五法。不應與解。從授人大戒。
乃至共善比丘鬬。如是七五法不作。應與解。彼被
<pb n="539"/>
擯比丘應至僧中。候鳴槌集僧已。偏露右肩。脫革
屣。右膝著地。合掌白云。
大德僧聽。我（某甲）比丘。僧與我作擯羯磨。我今隨順
眾僧。不敢違逆。從僧乞解擯羯磨。願僧慈愍故。為我
解擯羯磨（如是三說）。
僧中差羯磨人。作前方便答云。與解擯羯磨。作如
是白。
大德僧聽。此（某甲）比丘。僧與作擯羯磨。隨順眾僧。不
敢違逆。從僧乞解擯羯磨。若僧時到僧忍聽。僧今為
（某甲）比丘解擯羯磨。白如是。
大德僧聽。此（某甲）比丘。僧為作擯羯磨。隨順眾僧。不
敢違逆。從僧乞解擯羯磨。僧今為（某甲）比丘解擯羯
磨。誰諸長老。忍僧為（某甲）比丘解擯羯磨者默然。誰
不忍者說。是初羯磨（第二第三亦如是說）。僧已忍為（某甲）比丘
解擯羯磨竟。僧忍默然故。是事如是持。
釋　如法解已。奪事仍聽堪為。顯非同上。
○依止法並解
續　此二法。准白四綱目。今依呵責犍度續法。佛
言。若比丘癡無所知。多犯眾罪（謂犯後三篇威儀戒）。共諸白
衣雜住而相親附。不順佛法。告諸比丘。自今已去。
聽僧為彼作依止白四羯磨。應集僧已。與作舉乃
至與罪（淮上法儀）。作前方便答云。與作依止羯磨。差堪
羯磨者。作如是白。
大德僧聽。此（某甲）比丘癡無所知。多犯眾罪。共白衣
雜住而相親附。不順佛法。若僧時到僧忍聽。與（某甲）
比丘。作依止羯磨。白如是。
大德僧聽。（某甲）比丘癡無所知。多犯眾罪。共白衣雜
住而相親附。不順佛法。僧今為（某甲）比丘。作依止羯
磨。誰諸長老。忍僧為（某甲）比丘依止羯磨者默然。誰
不忍者說。是初羯磨（第二第三亦如是說）。僧已忍為（某甲）比丘
依止羯磨竟。僧忍默然故。是事如是持。
佛言。作依止羯磨者。七五之事不應作。有三法五
法。作此羯磨非法非毗尼不成就。有三法五法如
法如毗尼成就。皆同上法。
律云。有稱方作依止羯磨。彼方破壞。人民反逆。有
稱國土。彼國破壞。人民散亂。有稱住處。彼處人民
破壞。有稱人。彼人或三破。或三舉。或二擯。不能增
益沙門法。有稱安居。彼被羯磨人。安居中得智慧。
佛言。不應稱如是等作依止羯磨。自今已去。聽語
言汝應受依止。
僧祗律云。雖復百歲。應驅依止持戒。下至知二部
律十歲比丘。晨起應問訊。與出大小行器唾器。舉
置常處。與齒木。與掃地迎食浣衣熏鉢。一切盡供
給。唯除禮拜按摩。若病時得令按摩。應教二部律。
若不能者教一部。若復不能者。應廣教五眾戒（謂五
篇戒）。應教善知陰界入十二因緣。應教善知罪相非
罪相威儀非威儀。若學已。即名為捨（謂許離依止也）。
根本一切有部云。以無所知愚癡依止比丘。應依
止智慧年少比丘學律。一切盡應供給。唯除禮拜。
名曰老小比丘。
非　餘非准前。唯異事非。謂事干初二等。
△解依止法
佛言。彼被羯磨者。親厚多聞智慧比丘所。學法毗
尼。得智慧。隨順眾僧。無所違逆。從僧乞解依止羯
磨。應與解白四羯磨。有七五法作不作不應與解
應與解如前。彼被羯磨比丘至僧中。俟鳴槌和集
已。具修威儀。胡跪合掌。白僧云。
大德僧聽。我（某甲）比丘。僧與我作依止羯磨。我今隨
順眾僧。從僧乞解依止羯磨。願僧慈愍故。為我解依
止羯磨（如是三說）。
僧中差羯磨者。作前方便答云。與解依止羯磨。作
如是白云。
大德僧聽。（某甲）比丘。僧與作依止羯磨。彼隨順眾僧。
<pb n="540"/>
不敢違逆。從僧乞解依止羯磨。若僧時到僧忍聽。僧
今為（某甲）比丘。解依止羯磨。白如是。
大德僧聽。（某甲）比丘。僧為作依止羯磨。隨順眾僧。不
敢違逆。從僧乞解依止羯磨。僧今與（某甲）比丘解依
止羯磨。誰諸長老。忍僧與（某甲）比丘。解依止羯磨者
默然。誰不忍者說。是初羯磨（第二第三亦如是說）。僧已忍與（某
甲）比丘解依止羯磨竟。僧忍默然故。是事如是持。
釋　如法解已。奪事不禁。堪任隨行。其間非相。
准前解法。

毗尼作持續釋卷第十三
音義
惡性謂不忍不受人如法教誨。
詭音癸。異也。詐也。
俛即俯字。曲也。
獷音礦。麤獷恚貌。言無親也。
倡伎倡者謂俳優雜戲也。伎者女樂也。
詈音利。正斥曰罵。旁及曰詈。
歟歎聲也。

<sarticle>曇無德部四分律刪補隨機羯磨卷第十四</sarticle>

唐京兆崇義寺沙門　道宣　撰集
金陵華山後學比丘　讀體　續釋
●懺六聚法篇第九之四
○遮不至白衣家法並解
續　此二法准白四綱目。今依呵責揵度續入。佛
言。若居士有信樂作檀越。多有利益。供養眾僧。比
丘乃以下賤言罵他。告諸比丘。自今已去。聽僧與
此比丘作遮。不至白衣家白四羯磨。若白衣家有
五法不應作此羯磨。不恭敬父母沙門婆羅門。所
應持者而不堅持。有五法應作此羯磨（反上五法是）。比
丘有十法應作此羯磨。惡說罵白衣家。方便令白
衣家損減。作無利。作無住處。鬬亂白衣。於白衣前
謗佛謗法謗僧。在白衣前作下賤罵。如法許白衣
而不實。如是十法。但有一法。惡說罵白衣家。應與
作此羯磨。應如是作。集僧已為作舉。乃至與罪（法儀
准上）。作前方便答云。與作遮不至白衣家羯磨。秉法
者如是白言。
大德僧聽。此（某甲）比丘（某）居士信樂檀越常好布施。
供給眾僧。而以下賤惡言罵詈之。若僧時到僧忍聽。
僧今為（某甲）比丘。作遮不至白衣家羯磨。白如是。
大德僧聽。（某甲）比丘（某）居士信樂檀越常好布施。供
給眾僧。而以下賤言罵詈之。僧今為（某甲）比丘。作遮
不至白衣家羯磨。誰諸長老。忍僧為（某甲）比丘。作遮
不至白衣家羯磨者默然。誰不忍者說。是初羯磨（第二
第三亦如是說）。僧已忍與（某甲）比丘。作遮不至白衣家羯磨
竟。僧忍默然故。是事如是持。
佛言。作遮不至白衣家羯磨已。有七五事不應作。
有三法五法作此羯磨。非法非毗尼不成就。有三
法五法作此羯磨。如法如毗尼成就。皆同上。
非　餘非准前。唯異事非。謂俗不恭敬。失持僧
言。誤戲非真等。
△差人懺白衣法
續　此准白二羯磨綱目。今依呵責楗度續入。佛
言。作遮不至白衣家羯磨竟。聽僧差使至居士家。
為比丘懺悔居士。白二羯磨。有八法應差使。一多
聞。二能善說。三已自解。四能解人意。五受人語。六
能憶持。七無闕失。八解善惡言義。
釋　此法釋德及列具單。並准前明。唯稱量現前
具德實者應差。作白云。
大德僧聽。若僧時到僧忍聽。差（某甲）比丘為使。為（某
甲）比丘。懺悔（某）居士。白如是。
<pb n="541"/>
大德僧聽。今僧差（某甲）比丘為使。為（某甲）比丘。懺悔
（某）居士。誰諸長老。忍僧差（某甲）比丘為使。為（某甲）比
丘。懺悔（某）居士者默然。誰不忍者說。僧已忍差（某甲）
比丘為使。為（某甲）比丘。懺悔（某）居士竟。僧忍默然故。
是事如是持。
佛言。僧差使竟。至居士家。如是與居士懺悔。僧已
為（某甲）比丘作罰謫。彼若受懺者善。若不受。應安
羯磨比丘。著眼見耳不聞處。教令如法懺悔（所犯者是
惡說突吉羅罪）。復來語居士言。彼比丘先犯罪。今已懺除。
若受懺者善。若不受者。犯罪比丘應自往懺悔（謂自
言無知。以惡說相犯。願求恕喜悅）。十誦律云。若是居士多知多識。
有大力勢。自能作惡事。惱亂眾僧。若令人作。僧應
語是比丘。汝當離是住處去。若是比丘強住者。眾
僧無罪。
僧祇律云。此名發喜羯磨。羯磨已。應遣到所犯俗
人家悔過。若俗人言。尊者故在精舍住耶。若故在
彼住者。我常斷彼食及衣錢財物。僧應語言。此非
僧過。汝應更往向彼下意。令其歡喜。若彼歡喜者。
即名為捨。
非　一人非。乏德差使等。二法非。對俗懺悔等。
三事非。已恕復求等。餘非准知。
△解遮不至白衣家法
佛言。若彼被羯磨比丘隨順眾僧。無所違逆。從僧
乞解羯磨。應與解白四羯磨。有七五法作不作不
應與解應與解如上。彼被羯磨比丘應至僧中。待
鳴槌集僧已。具修威儀。胡跪合掌。如是白言。
大德僧聽。我比丘（某甲）。僧與作遮不至白衣家羯磨。
我今隨順眾僧。不敢違逆。從眾僧乞解遮不至白衣
家羯磨。願僧慈愍故。為我解遮不至白衣家羯磨（如是
三說）。
僧中上座作前方便答云。與解遮不至白衣家羯
磨。差秉法者。作白云。
大德僧聽。（某甲）比丘。僧為作遮不至白衣家羯磨。彼
比丘隨順眾僧。不敢違逆。從眾僧乞解遮不至白衣
家羯磨。若僧時到僧忍聽。今僧為解遮不至白衣家
羯磨。白如是。
大德僧聽。彼（某甲）比丘。僧為作遮不至白衣家羯磨。
彼比丘隨順眾僧。不敢違逆。從僧乞解遮不至白衣
家羯磨。僧今為（某甲）比丘。解遮不至白衣家羯磨。誰
諸長老。忍僧為（某甲）比丘。解遮不至白衣家羯磨者
默然。誰不忍者說。是初羯磨（第二第三亦如是說）。僧已忍為（某
甲）比丘解遮不至白衣家羯磨竟。僧忍默然故。是事
如是持。
釋　如法解已。堪能授人大戒等。皆聽不禁。但須
依制為善。其中顯非。准前解法。
○不見舉法並解
續　此二法。准白四綱目。今依呵責揵度續法。佛
言。若比丘犯罪。諸比丘語言。汝犯罪見不。答言不
見。告諸比丘。自今已去。聽僧與此比丘作不見罪
舉白四羯磨。應如是作。集僧已。為作舉。乃至與罪
（法儀同上）。索欲問緣。答云與不見罪作舉羯磨。善羯磨
者。如是白言。
大德僧聽。此（某甲）比丘犯罪。餘比丘語言。汝犯罪見
不。答言不見。若僧時到僧忍聽。今僧為（某甲）比丘作
不見罪舉羯磨。白如是。
大德僧聽。（某甲）比丘犯罪。餘比丘語言。汝犯罪見不。
答言不見。今僧為作不見罪舉羯磨。誰諸長老。忍僧
為（某甲）比丘。作不見罪舉羯磨者默然。誰不忍者說。
是初羯磨（第二第三亦如是說）。僧已忍為（某甲）比丘作不見罪
舉羯磨竟。僧忍默然故。是事如是持。
佛言。作此羯磨已。有七五事不應作。有三法五法
作此羯磨。非法非毗尼不成就。有三法五法作此
羯磨。如法如毗尼成就。並如前法。十誦律云。僧欲
<pb n="542"/>
作不不見擯時（本律云舉。彼云擯也）。先應思惟五事。我等與
是比丘作不見擯。不共布薩說戒自恣。不共作諸
羯磨。不共中食。不共住止。不隨上座禮迎送。以是
因緣故。鬬諍事起。相言相罵。僧破僧諍僧別異。思
惟是已不應作。若思惟五事。不共布薩等。以是因
緣故。不起鬬諍等應作。犯罪比丘亦應思惟五事。
若諸比丘與我作不見擯。不得共布薩等五。何以
故。諸比丘樂持戒有慙愧。不能為我故隨愛恚怖
癡。思惟是法已。應受。
僧祇律云。作舉羯磨者。應隨順行五事等。應安著
僧伽藍外邊門。向阿練若處。若來入塔院僧院中
掃地者。比丘應逆掃其跡。若益洗脚處水大小行
處水者應還潟去。若共行弟子依止弟子者。不得
喚作和尚阿闍黎。弟子不應語言被舉。餘人應語。
非　餘非同前。唯異事非。謂戲非真眾。為實作
等。
△解不見舉法
律云。彼不見舉比丘。眾僧若在大食小食上。若說
法。若布薩時。在一面住。偏露右肩。脫革屣。右膝著
地。合掌白言。大德。受我懺悔。自責心意。從今已去
不敢復作。從僧求解不見罪舉羯磨。諸比丘白佛。
佛言。若隨順眾僧。無所違逆。求解不見罪舉羯磨
者。聽僧與解白四羯磨。有七五法作不作應與解
不應與解同上。彼被羯磨比丘應至僧中。候鳴槌
集僧已。正衣服。脫革屣。胡跪合掌。白如是言。
大德僧聽。我（某甲）比丘。僧與作不見罪舉羯磨。隨順
眾僧。不敢違逆。今從僧乞解不見罪舉羯磨。願僧慈
愍故。為我解不見罪舉羯磨（如是三說）。
僧中上座作前方便答云。解不見罪舉羯磨。秉法
者作如是白。
大德僧聽。彼（某甲）比丘。僧與作不見罪舉羯磨。彼隨
順眾僧。不敢違逆。今從僧乞解不見罪舉羯磨。若僧
時到僧忍聽。今僧為（某甲）比丘。解不見罪舉羯磨。白
如是。
大德僧聽。（某甲）比丘。僧為作不見罪舉羯磨。隨順眾
僧。不敢違逆。從僧乞解不見罪舉羯磨。僧今為（某甲）
比丘。解不見罪舉羯磨。誰諸長老。忍僧為（某甲）比丘。
解不見罪舉羯磨者默然。誰不忍者說。是初羯磨（第二
第三亦如是說）。僧已忍為（某甲）比丘解不見罪舉羯磨竟。僧
忍默然故。是事如是持。
釋　如制解已。奪事不禁。顯非同前。
○不懺法並解
續　此二法。准白四綱目。今依呵責揵度續法。佛
言。若比丘犯罪。餘比丘語言。汝犯罪懺悔。答言不
懺悔。告諸比丘。自今已去。聽僧與此比丘作不懺
悔罪舉白四羯磨。應如是作。集僧已與作舉。乃至
與罪（法儀同上）。作前方便答云。與不懺悔罪作舉羯磨。
差羯磨人。如是白言。
大德僧聽。此（某甲）比丘犯罪。餘比丘語言。汝犯罪懺
悔。答言不懺悔。若僧時到僧忍聽。僧今與（某甲）比丘。
作不懺悔罪舉羯磨。白如是。
大德僧聽。此（某甲）比丘犯罪。餘比丘語言。汝犯罪懺
悔。答言不懺悔。僧今與（某甲）比丘。作不懺悔罪舉羯
磨。誰諸長老。忍僧與（某甲）比丘。作不懺悔罪舉羯磨
者默然。誰不忍者說。是初羯磨（第二第三亦如是說）。僧已忍為
（某甲）比丘。作不懺悔罪舉羯磨竟。僧忍默然故。是事
如是持。
佛言。作不懺悔罪舉羯磨已。有七五事不應作。有
三法五法作此羯磨。成就不成就並同前。顯非
亦爾。
准十誦僧祇。思惟五法等。如不見舉所明。
△解不懺悔罪舉法
律云。彼被作不懺悔罪舉羯磨人。若眾僧在小食
<pb n="543"/>
上乃至若布薩時。具修威義。胡跪合掌。白言。大德
受我懺悔。自責心意。從今已去不敢復作。從僧求
解不懺悔罪舉羯磨。諸比丘白佛。佛言。若彼隨順
眾僧。無所違逆。求解羯磨者。聽僧與解白四羯磨。
有七五法作不作不應與解應與解如上。彼被羯
磨比丘應至僧中。待眾僧集已。具修威儀。右膝著
地。合掌白言。
大德僧聽。我（某甲）比丘。僧與作不懺悔罪舉羯磨。隨
順眾僧。不敢違逆。今從僧乞解不懺悔罪舉羯磨。願
僧為我解不懺悔罪舉羯磨。慈愍故（如是三說）。
僧中上座索欲問緣。答云。與解不懺悔罪舉羯磨。
差堪能羯磨者。作是白云。
大德僧聽。此（某甲）比丘。僧為作不懺悔罪舉羯磨。彼
隨順眾僧。不敢違逆。從僧乞解不懺悔罪舉羯磨。若
僧時到僧忍聽。今僧為（某甲）比丘解不懺悔罪舉羯
磨。白如是。
大德僧聽。（某甲）比丘。僧與作不懺悔罪舉羯磨。隨順
眾僧。不敢違逆。從僧乞解不懺悔罪舉羯磨。僧今為
（某甲）比丘。解不懺悔罪舉羯磨。誰諸長老。忍僧為（某
甲）比丘。解不懺悔罪舉羯磨者默然。誰不忍者說。是
初羯磨（第二第三亦如是說）。僧已忍與（某甲）比丘解不懺悔罪
舉羯磨竟。僧忍默然故。是事如是持。
釋　如法解已。若先所犯罪。是十三僧殘中事者。
推情難免。仍須如制懺悔。若餘有犯。不須再除。即
此解之。名曰清淨。不禁七五事。並顯非准上。
○不捨法並解
續　此二法准白四綱目。今依呵責揵度續入。佛
言。若比丘生惡見。僧與作訶諫白四羯磨已（即前諫惡
邪法是）。故不捨惡見者。聽僧與此比丘作不捨惡見
舉白四羯磨。應集僧已。與作舉乃至與罪（法儀同前）。作
前方便答云。與不捨惡見作舉羯磨。差秉羯磨者。
如是白。
大德僧聽。（某甲）比丘惡見不捨。僧與作訶諫。故不捨
惡見。若僧時到僧忍聽。僧今與（某甲）比丘惡見不捨
舉羯磨。白如是。
大德僧聽。（某甲）比丘惡見不捨。僧與作訶諫。故不捨
惡見。僧今為（某甲）比丘。作不捨惡見舉羯磨。誰諸長
老。忍僧今與（某甲）比丘。作惡見不捨舉羯磨者默然。
誰不忍者說。是初羯磨（第二第三亦如是說）。僧已忍與（某甲）比
丘。作不捨惡見舉羯磨竟。僧忍默然故。是事如是持。
佛言。作此羯磨已。有七五事不應作。有三法五法
不應作羯磨應作羯磨。成就不成就。並同上法。
十誦云。應以五法思惟等。如不見舉中明。
僧祇律云。惡邪比丘不應共語。不應共住。不應共
法食。不共佛。不共法。不共僧。不共布薩。不共自恣。
不共羯磨。得語外道欲坐便坐。不得語被舉令坐。
若病者不應看病。得語彼檀越若親里。言被舉人
病。汝往看。若無常者不應與華香供養屍。不應為
作飲食非時漿供養僧。不應分衣鉢。不應與燒身
取其所眠牀以屍著上。衣鉢繫咽曳牀而出。作是
言。眾僧事淨。眾僧事淨。於惡邪比丘。不應起惡心。
何以故。乃至燋炷不應起惡。應作是念。莫令後人
習此邪惡。若放牧人取薪草人。持衣鉢來施者得
取。即彼為施主。
△解不捨法
律云。彼被舉比丘如上。若眾僧在小食上乃至若
布薩時。求僧受懺。諸比丘白佛。佛言。若彼隨順眾
僧。不敢違逆。乞解不捨惡見舉羯磨。聽僧與解白
四羯磨。有七五法作不作不應解應與解如上。被
舉比丘應至僧中。候集僧已。具修威儀。胡跪合掌
白言。
大德僧聽。我（某甲）比丘。僧與作惡見不捨舉羯磨。今
隨順眾僧。不敢違逆。從僧乞解惡見不捨舉羯磨。願
<pb n="544"/>
僧為我解不捨惡見舉羯磨。慈愍故（如是三說）。
眾中差羯磨人。作前方便答云。與解不捨惡見舉
羯磨。應如是白。
大德僧聽。此（某甲）比丘。僧與作惡見不捨舉羯磨。今
隨順眾僧。不敢違逆。從僧乞解不捨惡見舉羯磨。若
僧時到僧忍聽。僧今為（某甲）比丘解惡見不捨舉羯
磨。白如是。
大德僧聽。此（某甲）比丘。僧與作惡見不捨舉羯磨。隨
順眾僧。不敢違逆。從僧乞解惡見不捨舉羯磨。僧今
為（某甲）比丘。解不捨惡見舉羯磨。誰諸長老。忍僧為
（某甲）比丘。解不捨惡見舉羯磨者默然。誰不忍者說。
是初羯磨（第二第三亦如是說）。僧已忍為（某甲）比丘。解不捨惡
見舉羯磨竟。僧忍默然故。是事如是持。
釋　解已奪事不禁。並顯非皆同上。
○憶念法
續　此准白四綱目。今依滅諍揵度之二續入。佛
言。若比丘不犯重罪波羅夷僧殘偷蘭遮。諸比丘
皆言犯重罪。數數問彼憶犯。難詰不止者。聽僧為
此比丘作憶念毗尼白四羯磨（云何憶念。彼比丘此罪。更不應舉。不
應作憶念。使諸比丘莫更問是）。應如是與。此比丘應往僧中。如上
具儀合掌跪白。
大德僧聽。我（某甲）比丘不犯重罪。諸比丘言我犯重
罪波羅夷僧殘偷蘭遮。諸比丘問我言。汝憶犯重罪
波羅夷僧殘偷蘭遮。我不憶犯重罪波羅夷僧殘偷
蘭遮。答言我不憶犯如是重罪。諸長老不須數數難
詰問我。而諸比丘故難詰不止。我今不憶念。從僧乞
憶念毗尼。願僧與我憶念毗尼。慈愍故（如是三乞）。
僧中差羯磨者。索欲問緣。答云。與憶念毗尼羯磨。
如是白云。
大德僧聽。此（某甲）比丘。不犯重罪波羅夷僧殘偷蘭
遮。諸比丘皆言犯重罪波羅夷僧殘偷蘭遮。諸比丘
問言。汝憶犯重罪波羅夷僧殘偷蘭遮不。彼不憶犯
重罪。即答言。我不犯重罪。諸長老不須難詰問我。而
諸比丘故難詰不止。彼不憶念罪。今從僧乞憶念毗
尼。若僧時到僧忍聽。與彼憶念毗尼。白如是。
大德僧聽。此（某甲）比丘不犯重罪波羅夷僧殘偷蘭
遮。諸比丘皆言犯波羅夷僧殘偷蘭遮。即問言。汝憶
犯重罪波羅夷僧殘偷蘭遮不。彼不憶犯重罪。即答
言。我不憶犯重罪。諸長老不須數數難詰問我。而諸
比丘故數數難詰不止。彼不憶罪。今從僧乞憶念毗
尼。今僧與（某甲）比丘作憶念毗尼。誰諸長老。忍僧與
（某甲）比丘憶念毗尼者默然。誰不忍者說。是初羯磨
（第二第三亦如是說）。僧已忍與（某甲）比丘憶念毗尼竟。僧忍默
然故。是事如是持。
十誦律云。憶念毗尼有三非法。有比丘犯無殘罪。
自言犯有殘罪。從僧乞憶念毗尼。若與者非法。應
滅擯。一有比丘狂癡還得心。從僧乞憶念毗尼。若
與者非法。應與不癡毗尼。二有比丘有見聞疑罪。
自言我有是罪。後言我無是罪。從僧乞憶念毗尼。
若與者非法。應與實覓毗尼（即罪處所。亦名覓罪相也）。有三如
法。有比丘被無根謗。若人常說是事。應與憶念毗
尼。一有比丘犯罪已懺除。若人猶說是事。應與憶
念毗尼。二有比丘未犯是罪。將必當犯。若人說是
事。應與憶念毗尼。
薩婆多論云。此法是守護毗尼。五眾五篇盡與憶
念。必要白四羯磨。小三眾不現前。
釋　是中顯非。准十誦三種。並首篇七非法羯磨。
不應作。
○不癡法
續　此准白四綱目。今依滅諍揵度之三續入。佛
言。若比丘癲狂心亂。多犯眾罪。後還得心時。諸比
丘言。彼犯重罪波羅夷僧殘偷蘭遮。數數問彼憶
犯。難詰不止者。聽僧與此比丘不癡毗尼白四羯
<pb n="545"/>
磨（云何不癡。彼比丘此罪更不應舉。不應作憶念）。應如是與。此比丘當詣
僧中。如上具儀。合掌白言。
大德僧聽。我（某甲）比丘癲狂心亂時。多犯重罪。行來
出入。不順威儀。後還得心。諸比丘問我言。汝憶犯重
罪波羅夷僧殘偷蘭遮不。我答言。先癲狂心亂時。多
犯重罪。行來出入。不順威儀。非我故作。是癲狂心故。
諸長老不須數數難詰問我。而諸比丘故難詰不止。
我今不癡。從僧乞不癡毗尼。願僧與我不癡毗尼。慈
愍故（如是三乞）。
僧中差羯磨人。作前方便答云。與不癡毗尼羯磨。
應如是白。
大德僧聽。此（某甲）比丘癲狂心亂。多犯眾罪。言無齊
限。出入行來不順威儀。後還得心。諸比丘語言。汝憶
犯重罪波羅夷僧殘偷蘭遮不。即答言。我先癲狂時。
多犯眾罪。言無齊限。出入行來不順威儀。此是癲狂。
非是故作。諸長老莫數數難詰我。而諸比丘故難詰
不止。此比丘今不癡。從僧乞不癡毗尼。若僧時到僧
忍聽。僧今與（某甲）比丘不癡毗尼。白如是。
大德僧聽。此（某甲）比丘癲狂心亂。多犯眾罪。言無齊
限。出入行來不順威儀。後還得心。諸比丘語言。汝憶
犯重罪波羅夷僧殘偷蘭遮不。即答言。我先癲狂心
亂。多犯眾罪。出入行來不順威儀。此是我癲狂心亂
非是故作。諸長老莫數數詰問我。而諸比丘故難詰
不止。此比丘今不癡。從僧乞不癡毗尼。僧今與（某甲）
比丘不癡毗尼。誰諸長老。忍僧與（某甲）比丘不癡毗
尼者默然。誰不忍者說。此是初羯磨（第二第三亦如是說）。僧已
忍與（某甲）比丘不癡毗尼竟。僧忍默然故。是事如是
持。
十誦云。不癡毗尼有四種非法。有比丘不癡狂。現
癡狂相。問時答言我憶癡故作（一）。他人教使作（二）。
憶夢中作（三）。憶裸形東西走。立大小便（四）。是人乞
不癡毗尼。若與者非法。有四種如法。有比丘實
狂癡心顛倒。問時答言不憶念（一）。他不教我（二）。不
憶夢中作（三）。不憶裸形東西走。立大小便（四）。是人
乞不癡毗尼。若與者如法。
薩婆多云。此亦守護毗尼。五眾盡與不癡毗尼。必
要白四。小三眾不現前。
釋　是中非相作法不成。准十誦。四種並首篇七
種羯磨。
○罪處所法
續　此准白四綱目。今依滅諍揵度之五續入。佛
言。若比丘喜論議。共外道論。得切問時。前後言語
相違。於僧中問時。亦復如是言語相違。在僧中故
作妄語。及外道譏嫌者。聽僧與此比丘作罪處所
白四羯磨（亦名覓罪相）。應如是與。集僧已為作舉乃至
與罪（法儀准前）。上座作前方便答云。與罪處所羯磨。差
羯磨人白云。
大德僧聽。此（某甲）比丘好論議。與外道論。得切問時。
前後言語相違。設於眾僧中問。亦前後言語相違。眾
中故作妄語。若僧時到僧忍聽。僧今與（某甲）比丘。作
罪處所羯磨。汝（某甲）無利不善得。汝得切問時。前後
言語相違。設眾僧中問時亦復如是。在眾中故作妄
語。白如是。
大德僧聽。此（某甲）比丘好論議。與外道論。得切問時。
前後言語相違。在眾僧中問時。亦復如是。在眾中故
作妄語。今僧與（某甲）比丘。作罪處所羯磨。汝（某甲）無
利不善得。汝得切問時。前後言語相違。在眾中問時
亦復如是。在眾中故作妄語。誰諸長老。忍僧與（某甲）
比丘。作罪處所羯磨者默然。誰不忍者說。是初羯磨
（第二第三亦如是說）。僧已忍與（某甲）比丘作罪處所羯磨竟。僧
忍默然故。是事如是持。
佛言。有三非法。與罪處所毗尼不應作。不作舉。不
作憶念。不作自言。有三如法應作（反上是）。復有三非
<pb n="546"/>
法。無犯。犯不可懺罪。若犯罪已懺。有三如法（反上是）。
僧祇云。與覓罪相羯磨已。此人盡形壽應行八事。
一不得度人。二不得與人授具足戒。三不得與人
依止。四不得受比丘按摩。五不得受比丘供給。六
不得作比丘使。七不得次第差會。八不得為僧作
說法人。
薩婆多論云。此覓罪相。是折伏毗尼。一切五篇。一
切五眾。盡與實覓毗尼白四羯磨。小三眾不現前。
釋　是中非相。准律三三並首篇七種羯磨不應
作。九懺六聚法篇竟。
●雜法住持篇第十
釋　一切羯磨制旨。無越成善治罰。前列已詳。後
攻不滯。此於前篇未收者。復撮聚之。編次居十。審
住持正法之要。非戒乏其本也。
○六念法
律中並有其事。而文意散落。正本出在僧祇。而彼
言略意廣。又當世盛行。故須義加文云。
△第一念日月數
僧祇律云。念知月一日乃至十四十五日。月大月
小。悉應知之。
五分律云。諸比丘應知半月數。知布薩日。悔過清
淨。
律云。念知黑月白月兩種數法。若入聚落。先須知
之。
此則具含道俗兩法。應作念言。今朝黑月小一日
乃至十四日言之。若大言大也。其白月者。以純大
故。但言今朝白月一日乃至十五日。
釋　具含道俗兩法者。道謂令出家僧徒。憶黑白
布薩。忖己德行。每於晨朝。心念日數。知光陰已過
則壽命隨減。所修道業為勤怠不。所持戒品為淨
染不。若勤而清淨。更當樂欲增修。若怠而犯染。必
須慚愧懺削。日日如是念之。乃名如法沙門。不致
坐待死魔。此法特為出家者制。按說戒揵度中。於
布薩說戒日。時有長者。問比丘云。今是何日比丘
答言不知。眾僧皆生慚愧。佛言。自今已去當數日。
數日復忘。故聽作三十數法。以十五染黑十五染
白。黑月以黑者數之。白月以白者數之。若王改日。
隨王者法。所以比丘凡入聚落。先須知之。有問便
答。此法為護世譏兼制。故云具含道俗兩法也。
△第二念知食處
僧祇律云。清旦當作施食念等。今以諸部會通。隨
實作念言。
我常乞食。若言我常自食己食。若言我常食僧食。
釋　常乞食者。謂不受請食。不隨僧供。為折我慢
現謙。俾以修淨行不擇貧富。令居家而除饑饉。此
行往聖通持。後賢當效。乃入正道之第五。四依法
之次制。是抖擻行。常自食己食者。謂不納轉施。不
分鉢分。任緣資形。絕思美好。止貪無望。唯志真修。
此是居家信歸。恒送食供。常食僧食者。謂與眾同
居。利均共活。不須時至入里乞食。是依四方僧常
住之處。
若不常定者。應作念言。
我無請處。今乞食。
若食己食。若檀越及僧常食等。例知。
釋　以上三種心念食法。有比丘堅志所持。為一
定之行。此下為隨緣受食。故云若不常定也。例知
者。若言今日無赴差請。不受長施。不食僧食。不往
乞食。我今有檀越送供。而食己食。若言今日無人
送食。不用常住僧食。亦不乞食。今僧應輪差。我赴
請食。若言今日無差次食。不自乞食。無人送食。我
今當同眾僧。食常住食。
若言今有請處。今依背緣。
佛言。迦提月中。若施衣。若病等。並開背請。
<pb n="547"/>
釋　迦提月者。從七月十六日至八月十五日。是
梵語迦提。華言昂星。謂昂星直此月也。背者。即別
眾義。為諸比丘。九夏功滿。三事自恣竟。諸居士來
請與食。不敢別眾。佛知開聽作衣時。施衣時。有病
時。途次行時。乘船行時。大會集時。沙門施食時。如
是七緣不犯別眾。然雖聽開。亦是時食不得過午。
除迦提月外。若別眾食。則犯罪結單墮。若但二人
三人受請乞食。皆無犯。非僧數故。
若言我有請處。今捨與人。
佛言。若一日受眾多請。自受一請。餘者施與人。應
言。
長老。我應往彼。今布施汝（一說）。
釋　此是但對首中捨請法。乃九十事之第三十
二展轉食戒所制。除此餘皆是心念法。若彼此不
明。則犯法非。
僧祇云。
我今得食。施與（某甲）比丘（乃至沙彌尼）。若言。
（某甲）比丘今朝檀越施與正食。迴施比丘（某甲）。檀越
於我不繫。我當食（三說）。
釋　檀越若有所繫。是著相請。不得迴施。若雖請
而無所繫者。為僧福田。意無分別。此則任施。須簡
三破。
十誦律云。此念法唯五種人得作。謂阿蘭若。獨住。
遠行。長病。饑時依親里住人。如此得行心念。
釋　此引十誦為證。僧祇之心念法也。蘭若則幽
棲無侶。獨住則不共眾居。遠行則緣急卒往。長病
則乏人瞻侍。饑時依親里住者。猶同獨處。故知有
人須作對首轉施。
△第三念知受戒時夏數
僧祇律云。日日自憶若干臘。諸部律論皆爾。應言。
我於（某）年（某）月（某）日（某）時（若云若干影）受具戒。今無夏。
後若有夏。隨多少稱。
釋　律制凡出家受具者。不論生年分尊卑。唯依
夏臘。序長幼。於月日時影。並須記念。應知無夏無
臘有臘無夏有夏有臘有夏無臘。無夏無臘者。謂
於七月十五日已後受具。未至來年安居自恣。有
臘無夏者。謂於四月十六日已前受具。即隨眾安
居竟自恣。有夏有臘者。謂於七月十五日已後受
具。至次年歷安居自恣。若經一夏臘零。若干月日
時影。乃至四五十夏亦如是。日日念知。若會聚行
坐。禮敬臘次。一一無紊。有夏無臘者。謂未圓具沙
彌雖制同僧安居。唯數夏數。無臘可序。仍以生年
論長幼也。
△第四念知衣鉢受淨
僧祇律云。當憶受持三衣。及不受持作淨施者。
我今三衣鉢具。並受持長財。並說淨。
後有不受持不說者。隨有念持念說念多少等。
釋　若不憶念受持三衣鉢者。或闕或離莫知。若
不憶所得長財說淨者。或淨不淨糅雜。如是日日
憶念。則不干缺畜之過爾。
△第五念念食同別
僧祇律云。念別眾食。又應念言。
我不別眾食。
若准佛言。別眾食有七緣開者應白入。若無別緣
者應白出。若有者白言。
我有別眾緣（作此白已得食。
釋　此復引出入制者。非心念法。亦非對首法。是
白眾之詞也。七緣如上作衣時等。別眾食者。若四
人若過四人。五分云。界內別請四人已上。名別眾
食。若遘此開緣時。則四人過四人已上。並聽受食。
若己亦在此緣中有分者。如是白眾求入。白已隨
上座次。得往受食。若此緣於己無分者。即白眾求
出云。我無別眾食緣。白已。不隨次受食。
<pb n="548"/>
△第六念身強羸
僧祇律云。念若病不病。應言。
我今不病。堪行道。（若有病者。應言）我有病。念須療治。
釋　修福業。須藉身力強健。修慧業。必依心境對
觀。福慧雖分身心。用時二皆兼濟。身強若怠道業。
何以克成。體羸若勤色力。難於進辦。是故調御垂
慈。而令比丘朝朝念身。當行則行。應療則療。託此
幻軀。以立梵德也。
○白同利食前後入聚法
釋　此准但對首中。白入聚法。是九十事之第四
十二。若比丘前食後食詣餘家者犯。故聽白已入。
先引開緣。
爾時羅閱城中。眾僧大有請處。皆畏慎不敢入城
受請。佛言。聽諸比丘相囑授入城。應告同請比丘
如是言也。
大德一心念。我（某甲）比丘先受（某甲）請。今有（某）緣事。
欲入（某）處聚落。至（某）家。白大德知（一說）。
佛言。若囑授已。欲至村而中道還。或詣不至所囑
家。或囑至白衣家。乃更至庫藏處尼寺中。若即白
衣家還出。如是等皆失前囑授。若欲往者。當更囑
授。除施衣時者。謂迦提一月五月。除此已。餘時中
勸化作食。並施衣者。若迦提時通開。
釋　更至庫藏處者。謂已至所囑白衣家。而往彼
邊房貯積米穀處。則處與囑不相應也。除一五凡
餘時中。勸化作食。並施衣者。皆遵囑授。若迦提時
者。由是安居欠未初到故。爾通開也。
非　一人非。謂白向小俗。二法非。謂三說稱僧。
三事非。謂囑詣兩乖。餘非准取。
○白非時入聚法
釋　此目法同上。是九十事之第八十三。若比丘
非時入聚落。不囑比丘者犯。
佛言。若入聚落。當囑同住比丘。而不出囑法。前條
亦爾。僧祇云。食雖早竟。若入即名非時。既無正文。
應義設言。
長老。我非時入聚落。（十誦律云）至（某）城邑聚落（某甲）舍。（前人
<bz>〔答〕</bz>言可爾。
釋　若比丘頻入聚落。則有廢真修。熏發舊習。復
招世譏。損人淨信。實逢有益因緣。白已而往。俾眾
知其去來方所。於己不違受持禁章。若非時市稀
緇流。乃顯法道清正。而僧寶之名。誠不虗矣。此
中非相准上。
○作餘食法
釋　此法是但對首。乃九十事之第三十五。若比
丘足食竟。或時受請。不作餘食法而食者。犯單墮。
佛言。若比丘食有二種。一者不正食。謂食枝葉華
果食。油胡麻黑石蜜磨細末。若粥出釜。持草畫之
無處。非食非請非足食。二者正食。謂飯麨乾飯魚
肉等。是請是食是足。若於正食中。若食飽足已捨
威儀。不作餘食法。得而食之。咽咽波逸提。
若依僧祇。但前食堪足飽食。咽咽已捨威儀者。若
更食。即名犯足。
又依律本。諸比丘受不作餘食法者（此是頭陀行人）。見上
座來告云。我受不作餘食法。便不須起。而得食竟。
故知前境是足。若起須作餘食法。又尼敬僧戒中
亦爾。故知尼亦有餘食法。
釋　尼百七十八單墮之第百七十五。慢新比丘
戒云。若比丘尼見新受戒比丘。應起迎送恭敬禮
拜問訊請與座。不者除因緣波逸提。因緣者。或一
坐食。或不作餘食法食。或病或足食。語言。大德。忍
我有如是因緣不犯慢僧戒。故今引例。
若犯足者（謂已捨威儀。持食至未足者前（謂至未捨威儀者前）。白
言。
大德。我已足食。汝知是看是（彼取少食已還與彼。若不食者。亦得與言。長
<pb n="549"/>
老。我已食已。止汝貪心（彼便取食之）。
律云。一足食。毗尼作法。已通一切足食者。同食也。
釋　此謂五足食中。以一足食依毗尼。作餘食法
已得食。通於一切足食者。同准此法。作已得食也。
非　一人非。彼此俱捨威儀。二法非。不取食而
默然。三事非。非食非請非足。餘四非准知。
○呵責弟子法
爾時諸弟子不順弟子法。不承事和尚阿闍黎。無
慚無愧。不受教授。作非威儀行。不恭敬難與語。與
惡人為友。好往婬女家。婦女家。大童女家。黃門家。
比丘尼精舍。式叉摩那精舍。沙彌尼精舍。好往看
龜鼈。佛言。和尚阿闍黎應作呵責。有三種。一者喚
弟子現前。二者出過令伏。三量過設呵。
釋　始方剃染。須恒侍師。請益出要。學修本業。若
道種熏成。則習性不退。發心為僧。乃弗辜爾。倘背
良師。狎近惡友。恣蕩身心。潤興宿業。而樂往不當
往處。輙看龜鼈。異交思化者。於生何益。沒嬰極苦。
故佛慈憐。制斯三種呵法。令師範紏正有方。俾弟
子行止無僻。一喚弟子現前者。恐遙呵憚避。徒費
慈心。人不現前。孰聽譴責。二出過令伏者。事無本
據。言發成怨。示過無謬。聞令伏首。三量過設呵者。
過有重輕。呵有寬嚴。若威儀誤失。當勸誡而宥之。
如事微過重。應嚴折以呵之。是為如法如律善教
也。
又自量喜怒。非分暢志。並反欺負。
釋　為師教誡弟子時。勿得心存逆愛見重過。而
默然棄置。意或暴怒。無大愆而枉言苦呵。如是非
分暢志者。於上自欺。模範不端。在下負辜。承事艱
恒。應須自量喜怒。依律教呵。乃名良導也。
呵詞五種應言。
我今呵責汝。汝去。（若言）汝莫入我房。（若言）汝莫為我作使
（若言）。汝莫至我所。（若言）不與汝語。
是為和尚呵責弟子法。
釋　此法五呵。初重後輕。一一降次攝之。初呵令
去者。例折伏擯法。次呵莫入房者。雖恕同居。無容
親近。三呵莫為作使者。役勞不用。執事盡遮。四呵
莫至前者。侍側既革。承事絕分。五呵不語者。捨其
訓䇿。法益不施。如此苦切嚴呵。似大冶之鎔精金。
如巧匠以直曲木。佛慈師恩。誠難報答。
阿闍黎呵責詞亦同。唯改第四呵詞言。
汝莫依止我。
弟子被呵責已。應日三時。朝中日暮向和尚阿闍
黎懺悔。當如是懺悔。偏袒右肩。脫革屣。右膝著地。
合掌作是懺悔言。
大德和尚。我（某甲）今懺悔。更不敢作（如是三說）。
若聽者善。不聽當更日三時如上懺悔。猶不許者。
當下意隨順。求方便脫其所犯。若下意隨順。而師
不受其懺者。如法治。亦令餘比丘。為將順故。令共
至和尚阿闍黎所調和。令早受懺悔。彼和尚若盡
形壽呵責。竟安居呵責。又呵責病者。不出過。不現
前。並名非法。反治其師。
釋　呵責之法猶如調象。若狂奔則加以鈎挽。設
馴伏以免其禁治。其弟子被呵隨順求悔亦復如
是。詎忍永棄。不興慈憐。按十誦云。共行弟子有五
事。和尚不折伏得罪。謂無愛。無敬。無慚。無愧。樂不
應行處。有五事應受共行弟子悔過。謂於和尚有
愛。有敬。有慚。有愧。樂應行處。不受得罪。此與本律
不受其懺者如法治同也。
若弟子被治罰。未相懺悔。而受供給及以依止者。
非法。須治其師。
釋　呵責不容親近奉事。乃苦切折伏。而令愧求
悔。若未隨順謝愆。仍受供給者。此則自語相違。既
不令知非懺犯。抑且縱無忌更為。葢由循情侮法。
<pb n="550"/>
故須反治其師。
若弟子被輕呵責。而不為和尚阿闍黎及餘比丘
執事勞役者。佛言得罪。應如法治之也。
釋　凡乞濟度。須觀品器堪可琢磨。乃與出家。若
依族姓以驕矜。或恃聰明而逆傲。但任重習。不受
輕呵。侍違師尊之職。不勤供眾之勞。罪與惡性同
科。理應如法責治。
○弟子辭和尚白謝法
佛言。若弟子見和尚五種非法。應懺謝而去。白和
尚言。
釋　懺者。懺其不能久侍巾瓶而辭別。謝者。謝其
初始剃度洪恩以難忘。應具修威儀。白和尚五種
非法。作如是言。
我如法。和尚不知。（若言）我不如法。和尚不知。（若言）我犯戒。
和尚捨不教訶。
若弟子犯過。和尚捨者。得今據合呵。而癡故不責
不開。
釋　謂凡弟子犯過。和尚捨置而不教訶者。謂今
五非後三為據。合當呵辭謝去。由和尚癡故。不責
令悔。所以律制不開依止也。
若有犯亦不知。（若言）若犯而懺者亦不知。
僧祇云。應輭語諫師。若不受者。和尚應捨遠去。依
止師者。持衣鉢出界宿。明日當還更依止比丘。
釋　此謂居下諫上。不得倉卒發言失禮傏揬。須
悅顏具儀。輭語進諫。勿越弟子之節。若上納言。仍
復相依。若不受諫。如律遠捨。應更請知法律德實
者依止。
十誦云。有四種和尚。若法食俱與名樂住。若與法
不與食者。餘處覓食。名為苦住。若與食不與法。懺
謝而去。若不與法食。不問晝夜。即應捨去。由出家
本意志存道業。俗壞圍繞。翻結生死。故成實言。染
著眷屬。愛樂住處。故墮迦陵伽等餓鬼中生。餘廣
如鈔。
釋　若思鈔義者。謂棄白披緇。真寂趣修。染緣頓
絕。履賢聖迹。以至為期。度眾生願畢終未罄。庶罔
極難報之恩。得以少酬。多生怨積之業。仗斯盡脫。
雖出家本意志存如斯。然則力藉師德方生。功由
法濟乃克。從訓依棲。必擇莫易。若法食俱與者。名
曰樂住。當竭心承事。盡壽依止。若與法無食者。以
法資慧命。食養幻軀。勿憚乞食為苦。宜應久久親
侍。若有食無法者。則與發心志欲相背。當須具儀
懺謝。別往更覓有法者師之。若法食皆無者。依居
徒爾。似僧同俗。不論晝夜。速應捨去。豈壞眷屬圍
繞之情籬。碎富貴縈纏之欲鎖。而翻與無益綢繆
業結生死。一息不返。萬劫沉淪。再復為人辦道。恐
如芥子投針。故引成實論云。染著眷屬住處。墮共
命等餓鬼中生。以貪愛是生因緣故。按馬鳴菩薩
侍師頌云　彼師及弟子　當互審其器　若不
先觀察　同得越法罪　今擬鈔意大略如斯。

<other>毗尼作持續釋卷第十四</other>

音義
除饑饉謂世人貧乏。未植福田。比丘梵行清白。
戒體圓淨。開大法施。利益有情。見聞生信。供興四
事。得種福良因。除當來貧乏苦。是故梵語比丘。此
翻云除饑饉也。
龜廣肩無雄。以蛇為雄。
鼈[鴳-女+隹]影生鼈。思生鼈。伏於淵。而卵剖於陵。此思
生也。
謫音窄。責也。罰也。
編音邊。簡次也。列也。
審熟究也。
<pb n="551"/>
羸音雷。病也。困也。
咽音烟。嚥也。吞也。
狎音洽。親近也。
僻聘入聲。邪僻也。
譴牽去聲。問也。責也。
謬音謬。詐也。妄言也。差誤也。
暢志上音唱。悅也。凡琴曲和樂而作。命之曰暢
憂愁。
宥音又。寬也。
枉汪上聲。屈也。冤抑也。
暴庖去聲。卒起貌。
挽音晚。引也。
抑音益。反言之辭。
忌音技。畏憚也。
循音旬。順也。
琢音捉。治玉。
驕矜上音嬌。下音今。自有所負也。
傲音敖。慢也。
職音隻。分也。
誚樵去聲。以辭相責也。
傏揬上音唐。下音突。不謙恭也。
遮冀也。幸也。
綢繆上音儔。下音謬。纏綿也。

<sarticle>曇無德部四分律刪補隨機羯磨卷第十五</sarticle>
唐京兆崇義寺沙門　道宣　撰集
金陵華山後學比丘　讀體　續釋
●雜法住持篇第十之二
○諫作犯法
時有比丘。欲犯波羅夷乃至惡說。佛言。諸比丘應
如法諫。作如是言。
大德莫作。是不應爾。大德所作。非法非律非佛所教。
若此比丘言。我今始知。是法是戒經半月說。戒經
中來者。餘比丘復應如是諫。
長老。汝曾經二三說戒中坐。何況多。汝今無利不善
得。何以故。汝說戒時。不用心念。不一心攝耳聽法故。
釋　說戒之法。和合共集。各各默坐。當憶本所受
持戒品輕重。故誤有犯無犯諦聽。誦聲入耳。一一
與己心憶對驗。若有犯者應求懺悔。若無犯者愈
加嚴持。設經二三布薩。同在說戒中坐。自不憶念
所持。復不攝心諦聽者。喻如覆盆不貯法水。無有
持戒利益。不善得其安樂。其罪有歸。故下引律明
之。然此比丘自知所作是。謂他所諫非。故作犯根
本。不從語。突吉羅。若自知所作非。謂他諫者是。故
作犯根本。不從語。波逸提。比丘無知無解。隨所犯
罪。如法治。重增無知罪。波逸提。若為無知人諫。應
反語言也。
汝可問汝師和尚阿闍黎。更學問誦經。知諫法已。然
後訶諫。
薩婆多云。若前所諫者有六種人。一心有愛憎。二
鈍根無智。三若少聞見。四為利養名聞。五為現法
樂。但欲自攝。六若新出家愛戀妻子。如是六人諫
則有損。若發教諫。出言無補。應反語。但自觀身善
不善行。亦不觀他作以不作。若反上六者。則應展
轉相諫也。
釋　若現前諫人者。須律身清白。具德多聞。發語
眾欽。乃可遮作諫止。故引論明六種進諫。無補有
損也。一心有愛憎者。謂內念先存不均。外豈令人
從信。二鈍根無智者。謂自且愚癡昧制。焉曉止
作是非。三若少聞見者。謂制教未練精徹。事法
多無本據。四為利養名聞者。謂借他衒己邀名。
情實私謀檀供。五為現法樂但欲自攝者。謂現
前初護法樂。自攝厭理他非。六若新出家愛戀
<pb n="552"/>
妻子者。謂方預僧倫乏臘。懷抱結使纏綿。如是者
應反語云。汝自觀身口所為善與不善之行。亦不
觀他作以不作。若反上六者。則應展轉相諫。展轉
懺悔。於佛法中有增益。是名戒和同修也。
○諫止犯法
時有比丘不學戒。不讚嘆戒。佛言。餘比丘應如法
諫。彼作是言。
大德。當學戒讚嘆戒。不自破壞不犯罪。不為智者呵
責。受福無量。長夜安樂。
釋　受福無量長夜安樂者。准智論云。持戒遍滿
無量。如不殺生戒。則施一切眾生命。如眾生無量
無邊。福德亦無量無邊。以例餘戒亦爾。此顯持而
諫犯。俾知罪福報等。
若彼比丘言。長老何用此雜碎戒為。我今不學此
戒。當難問餘智慧持律比丘。
釋　雜碎戒者。除初二篇。餘者謂之雜碎戒。餘
比丘復應重諫言。
大德。欲滅法故作是語耶。大德既不學戒。不讚戒法
故亦不自破壞多犯眾罪。為智者呵責。長夜受苦。不
得安樂。
若彼諫比丘癡不解者。此所不受諫。比丘應報彼
言。
汝還問汝和尚（餘文如上）。
如法諫已。諫若為知學者。應當難問。
釋　諫若為知學者。謂諫時若為了達深義。習學
知行者。應當難問智慧持律比丘。斯則無過矣。此
與上二種諫。採九十事之第七十一反難持律戒。
及七十二輕呵毗尼戒。立法以為式也。
佛言。五種持律。若誦戒序乃至三十。是初持律。若
誦戒序乃至九十事。是第二持律。若廣誦戒毗尼。
是第三持律。若廣誦二部戒毗尼。是第四持律。若
廣誦毗尼。是第五持律。是中春冬依止四持律。若
違突吉羅。夏安居應依第五。若違波逸提。
釋　持律是總。誦中有次。古今所以稱律師而論
大小者。葢准此五持之義。誦者背讀也。須知制緣
發起。隨事護遮非。謂讀文熟句。不味其義。猶虫嚼
木而已。若誦戒序乃至三十者。此謂僅諳二篇。有
餘未精具戒全旨。是名初持律。
若誦戒序乃至九十事者。此謂五篇後二。雖誦未
徹。前三事義。已練了然。是第二持律。
若廣誦戒毗尼者。此謂善閑比丘戒相重輕遮聽
無疑。是名第三持律。
若廣誦二部戒毗尼者。此謂詳究二部僧戒正兼。
制意殊同。是名第四持律。按十誦律。佛言。比丘應
誦比丘尼戒。莫令忘失。何以故。諸女人喜忘。智慧
散亂。我涅槃後。諸比丘尼當從大僧問戒法故。
若廣誦毗尼者。此謂精徹四分律藏。揵度諸法皆
通。尸握毗尼。綱維正法。名曰大律師。是第五持律。
春冬依止四持律若違突吉羅夏安居應依第五
若違波逸提者。此謂春冬無約期之制故爾。隨處
隨人。暫開前四。但不得無依止人。夏際諸眾依止
安居。九旬進道。於戒法中。若有所疑。必當往問。若
非廣誦毗尼。胡能酬答令喜。由第五律師學德勝
餘。誨人益博。不依安居治罪故重。下復引律。證其
德用也。
佛言。持律人得五功德。一者戒品牢固。二者善勝
諸怨。三者於眾決斷無畏。四者有疑悔開解。五者
善持毗尼。令正法久住。
釋　功德者。依戒自淨曰功。以戒濟人曰德。一戒
品牢固者。此謂決信安住毗尼。性遮完潔。猶持浮
囊欲渡大海。如草繫衣損命不犯。
二善勝諸怨者。此謂持戒力用強勝。貪欲不興。一
切煩惱魔怨等莫能得便擾亂障修。
<pb n="553"/>
三於眾決斷無畏者。此謂毗尼宗旨盡諳。梵德威
嚴處眾。能量七非。評斷四諍無畏。
四有疑悔開解者。此謂止作躬操如法。五眾欽歸。
若有於犯生疑昧悔。咸能指示罪種名相。疑者俾
決。應懺令悔。
五善持毗尼令正法久住者。此謂毗尼真淨不息。
在僧傳持。正法久住。世間誠戒而為壽命。然斯五
種。前二明功兼德。後三顯德由功。皆依持律為本。
本立而功德生。佛所以語諸比丘者。欲令堅持皎
皎。以具如是功德也。
佛言有四種斷事人。若寡聞無慚無愧。若多聞無
慚者。在僧中言說斷事。僧應種種苦切呵責。令無
慚者不復更作。若有慚者多聞。若有慚者寡聞。眾
中言說斷事。僧應種種佐助開示。若隨彼所說。讚
言善哉。
釋　若有慚愧。則樂持戒體淨德備。苟無慚愧。於
戒有虧。名德靡立。是故臨眾斷事。不論學識之多
寡。但度慚愧之有無。若呵若讚。唯重戒德。以德伏
人。無諍不滅。
佛言有五種疾滅正法。有比丘不諦受誦律。喜忘
文句。復教他人。文既不具。其義有闕。
釋　毗尼藏教。句句佛語。准緣義含。外遮內護。其
制事攝。或單兼雙。若自不諦受純熟章句。即以脫
落之文而復教他者。文既不具。其義有闕。如是展
轉相授。致令正制全迷。舉世沿非。法道衰沒。是為
第一疾滅正法。
二為僧中勝人上座。而多不持戒。但修不善。後生
倣習。放捨戒行。
釋　勝人者。謂夏臘拔眾。推為僧中上座。所云上
座者。乃律學眼目。僧倫標幢。應如制躬操。止作並
行。令依瞻履迹。從學欽規。若自不嚴持佛戒。但修
非制不善業等。如謂不著衣鉢以去執。任飡非時
以資形。貪服蠶絲。攀緣名利。則後生倣習。戒行無
拘。匝地邪風。尠諸梵德。是為第二疾滅正法。
三為有比丘持法持律持摩夷。不教道俗。即便命
終。令法斷滅。
釋　持法。謂智慧多聞。窮徹教海。持律。謂依制正
修。通達毗尼。持摩夷。謂總持三學。主宰玄綱。斯三
持人關係法道。理應廣宣聖化。導眾趣修。繼持慧
命。三乘接踵。由其樂寂幽棲。弘通念憩。己命既殞。
令法絕授。是為第三疾滅正法。
四有比丘難可教授。不受善言。餘善比丘便即捨
置。
釋　其為比丘者。以信勤修。學忍進道。有過納諫。
知非是善。必從誨䇿。斯可有益身心。紹隆正法。若
任情恣肆。不受善言。令眾厭捨軌依。默擯無慚。廣
造諸惡。糅緇大壞僧倫。是為第四疾滅正法。
五互相罵詈。互求長短。疾滅正法。
釋　四姓六和。異形同志。除憎愛心。空人我相。以
法為親。彼此恭敬。四儀俱可瞻歸。三業各無染犯。
庶僧尊俗仰。律氷法熾。若互相罵詈。互覓長短。則
清涼境內。反生熱惱。而令世譏道喪。是為第五疾
滅正法。
佛言。若上座既不學戒。亦不讚歎戒。若有餘比丘
樂學戒歎戒者。亦復不能以時勸勉讚歎。我不讚
歎如是上座。何以故。若我讚歎者。令諸比丘親近
習學其法。長夜受苦。我見如是上座過失。是故不
讚歎戒。（若中座下座亦如上作句　次有上中下座。能讚<bz>〔歎〕</bz>如此上座。作句反上即是。
釋　不讚歎戒者。謂不深讚戒法。是諸佛出世利
生之首。賢聖修行證果之根源也。審制教中佛慈
調眾。見有過抑斥令改而勿習。見有益讚揚令効
以相從。褒貶逆順。無非利濟。其為上座者。宜遵學
讚。成己範人。
<pb n="554"/>
佛言。毗尼有五答。一序答。二制答。三重制答。四修
多羅答。五隨順修多羅答。
釋　答者機務譍答也。一序答。謂有請問毗尼正
義者。令知戒法大槩。即以黑白半月布薩所誦戒
序以酬之。
二制答。謂有請問戒相通塞者。令曉事義殊途。即
依律中僧尼同制別學輕重開遮條章以酬之。
三重制答。謂有請問戒緣重沓者。令知佛智善識
時機。即以有漏事創制已定無開。復有益緣。隨聽
餘時不禁。據實分析以詶之。
四修多羅答。梵語修多羅。此翻云契經。乃聖教之
都名也。謂有擬律請問者。令知律法。不可凡情揣
度。即引經教為證。發明律中正義以詶之。
五隨順修多羅答。謂有請問毗尼事義不載律典
者。令知簡別邪正。即採經中符律之語。隨順其意
以答之。然此第五答若乖經律。即同魔說。亦名謗
法。必有據者。方可言也。
僧祇律言。欲得五事利。當應持律。一建立佛法。二
令正法久住。三不欲有疑悔請問他人。四僧尼犯
罪恐怖者為作依怙。五欲遊化諸方。而無有閡。是
謂篤信持律者五利。
釋　一建立佛法者。謂念去聖時遠。大法下衰。披
緇尠懷向道。作事多涉貪謀。人我山聳。欺妄匝地。
悲魔屬廁亂僧流。嘆獅虫自壞內教。推源無戒致
法非端。唯依毗尼。嚴持戒檢。行白道馨。德豐名振。
令不召趨歸受化。俾反邪從正洗心。欲誓匡玄猷。
興揚正法者。是故當應持律。
二令正法久住者。謂毗尼關係正法。如人命脈相
持。脈絕命殞。戒弛法喪。欲冀佛法不潛墜者。是故
當應持律。
三不欲有疑悔請問他人者。謂欲淵操禁旨。討探
制宗。施法善明三遮。應機克成二利。唯己與他。決
疑令悔。而己無疑。乞教於人者。是故當應持律。
四僧尼犯罪恐怖者為作依怙。此謂欲廣研二部
學處。善達六聚懺摩。僧尼若有干犯。本所受持諸
禁。能與除憂却怖。安慰露悔者。是故當應持律。
五欲遊化諸方而無有閡者。謂若修身絕染護體
淨。全無瑕疵。招世譏呵。唯慈愍宣佛法要。不藉虗
讚。不顯異端。如[鴳-女+隹]翔空。任往自在者。是故當應持
律。然斯五種勝利。唯篤信堅志持律之人。乃可護
之。
十誦律。諸比丘廢學毗尼。多便讀修多羅阿毗曇。
世尊種種呵責已。讚歎毗尼。比丘就優波離學律。
佛告諸比丘。有十種法住世。令正法疾滅。有比丘
無欲鈍根。雖誦句義。不能正受。又不解了。不能令
受者有恭敬威儀。乃至不樂阿練若法。又不隨法
教。不敬上座。無威儀者令後生不學毗尼。致令放
逸失諸善法。好作文頌。莊嚴章句。樂世法故。正法
疾滅。甚可怖畏。諸比丘應如是知。
釋　世尊呵責讀經論而讚歎毗尼者。為學不躐
等。戒是入道初步。行遠必自邇。登高必自卑。豈容
越之。若不始於毗尼嚴守發硎。則淨不知增。犯不
知悔。三業苟污。萬行難成。縱讀十二部教。勤勉修
行。無戒為因。涅槃絕分。故令先學毗尼。盡蠲業染。
堅固道基。然後學諸經論依理起解。依解修行。行
解相應。如理而證。所以讚歎毗尼。誡勿廢學。其旨
淵矣。於十法中。一一俱顯。廢學原文。以乃至二字
略而不足。今依彼律錄足十法。列序釋之。
一有比丘無欲。
釋　所言無欲者。非是如制呵欲斷欲之無。謂情
懷放逸無志樂欲毗尼。似僧非僧。招俗譏嫌。故令
正法疾滅。
二鈍根。
<pb n="555"/>
釋　謂有比丘稟性癡鈍。而無記功。不堪讀學。受
持諸禁。自無淨德。律呵啞羊。有廢布薩羯磨。故令
正法疾滅。
三雖誦句義。不能正受。又不解了。
釋　謂有比丘雖非極愚。可誦章句。不能一心正
受。思惟義旨。由不解了。是制成非。故令正法疾滅。
四不能令受者。有恭敬威儀。
釋　謂比丘授法與人。應內存敬法弘濟之心。端
身跏趺。肅容對卷。不撫案。不仰倚。不舒足相交。不
露齒共唹。先當語云。所誦章句待我聲止。汝方學
誦不得同音。超越前後。令作禮長跪合掌。聽受如
是。循循善誘。彼此俱恭。以表尊法及人。若反此者。
不能令受者有敬重心。失儀招慢。故令正法疾滅。
五鬬諍相言。不在阿練若處。亦不愛阿練若法。
釋　謂比丘不樂離喧靜處。亦不愛莊嚴十二。與
眾同居。鬬論頻興。法道輝掩。僧倫體辱。故令正法
疾滅。
六不隨法教。隨非法教。
釋　謂有比丘妄執邪思。莫擇正法。不隨如來教
勅。自奉訓他。反隨非法非律。以為是法。由其前行
後蹈。故令正法疾滅。
七不隨法忍。隨不忍法。
釋　忍即智也。戒淨心明。方能治伏業。非不逐二
境。此謂善隨法忍。若戒受廢持。體智不現。凡所施
為。皆被煩惱所使。遇順則貪愛愈增。逢逆則瞋恚
便舉。此謂隨不忍法。若有比丘不學毗尼。不隨法
忍。故令正法疾滅。
八不敬上座無威儀。上座不以法教。
釋　謂比丘謙恭敬臘。戒法乃昌。設我慢輕長。律
儀傾墜。既下不以禮褻之於上。上亦不以法教之
於下。故令正法疾滅。
九上座說法時。愁惱者令後生不學毗尼。致令放
逸。失諸善法。
釋　僧中上座職司法施。應誨人無倦。疊疊敷宣。
欲法明曉。種種譬喻。若不能慈誨同倫。聞思修慧
而反說法時。蔟眉疲困者致令後生疎畏。不學毗
尼。放逸身心。無所禁止。既失善法。眾過多干。故令
正法疾滅。
十好作文頌。莊嚴章句。樂世法故。正法疾滅。甚可
怖畏。諸比丘應如是知。
釋　此謂俗典文詞皆世間業。非解脫法。若比丘
專攻討論。以綺語莊飾文章。用偷心題寫頌偈。毗
尼棄學。交結白衣。形同方袍。情染浮俗。受具既非
僧寶。佛法籍之誰弘。故令正法疾滅。佛復告云。甚
可怖畏。諸比丘應如是知者。此雖彼時耳提面命。
誡其現前大眾。然意為悲愍。末運弟子凡納戒為
僧者。應知如上十法之過甚可怖畏。當奮發勤功
制教。漸增三學。於佛法中。速求解脫。是其本也。此
引律明滅法之害。如是下復引律明住法之利。殊
勝利害。對待取捨須知。
善見毗娑沙云。佛語阿難。我滅度後。有五種法。令
法久住。一毗尼者是汝大師。二下至五人持律在
世。三若有中國十人邊地五人如法受戒。四乃至
二十人出罪。五以律師持律故。佛法住世五千年。
釋　一毗尼是汝大師者。謂有比丘依律修持。念
念不忘受體。則戒身增長。五分漸具。如面承佛教。
無異於此。故令正法得以久住。
二下至五人持律在世者。謂末運戒紊。僧不知持。
故令法隨人滅。若世有五比丘持律清淨。善能如
制羯磨布薩。不荒福田。有裨玄化。故令正法得以
久住。
三若有中國十人邊地五人如法受戒者。謂毗尼
頹墜。僧廣鷄烏。皆由始受師法非制。故爾終身止
<pb n="556"/>
作雙迷。若末世比丘能奉律結界建壇受具。中邊
僧滿定開。如法作辦。成濟五夏。依止萬行有據。故
令正法得以久住。
四乃至二十人出罪者。謂有比丘故犯。次重法密
行。嚴僧難遴請譬。若妙藥雖療沉疴。不過良醫。莫
能採用。僧殘出罪亦爾。律制昭昭有法。尠僧善秉。
罪不能出。於末劫中。果有二十清淨比丘。如法和
合。羯磨出罪。故令正法得以久住。
五以律師持律故佛法住世五千年者。謂末世雖
有比丘識相護體慎守無犯。志唯獨善其身念。懼
弘化之任。但名持律。不名律師。猶細木難撑大廈
劣力。焉扶頹幢。若比丘受持清白。智願堅深。能高
樹戒標。弘傳正範。大熾法燈。授繼衍輝。此則以律
自師。以律師人。慧命藉之不息。故令佛法增益廣
大。更得住世五千年。
薩婆多論云。毗尼有四義。餘經所無。一是佛法平
地萬善由之生長。二一切佛弟子皆依戒住。一切
眾生由戒而有。三趣涅槃之初門。四是佛法瓔珞
能莊嚴佛法。具斯四義。功強於彼。
釋　一是佛法平地萬善由之生長者。謂佛說無
量三昧萬善等法。皆依戒故而得究竟。猶若世間
一切草木叢林等。皆依地故而得生長。捨戒則佛
法無基離地。則萬物靡託。故戒之功有勝餘經。
二一切佛弟子皆依戒住一切眾生由戒而有者。
謂七眾所修。諸善三乘。隨證道果。乃至趣生人天。
克獲妙藥。僉以一戒而為元基。故戒之功強於餘
經。
三趣涅槃之初門者。謂諸佛同證涅槃四德。轉度
眾生。解脫二死。雖法導始終。教演權實。總依毗尼
為入道之初門。功勳獨重。戒法三學冠之於首。
四是佛法瓔珞能莊嚴佛法者。謂聲聞人梵行皎
潔。四智圓成。則有三明六通莊嚴無漏道果。菩薩
人戒德清淨。萬行圓成。則以相好光明。莊嚴無上
菩提。故云戒是佛法瓔珞。無戒不能莊嚴。果德由
功。如是餘經所無。
佛言。有四種廣說。若比丘如是語諸長老。我於某
村城。親從佛聞受持。此是法是毗尼是佛所教。若
聞彼比丘所說。不應生嫌疑。亦不應呵。應審定文
句已。應尋究修多羅毗尼檢校法律。若聽彼比丘
所說。修多羅毗尼法律。若不相應。違背於法。應語
彼比丘言。汝所說者非佛所說。或是長老不審得
佛語。何以故。我尋究修多羅毗尼法律。不與相應。
違背於法。長老不復須誦習。亦莫教餘比丘。今應
捨棄。若聞彼比丘所說。尋究修多羅若毗尼法律。
與共相應者。應語言。長老所說是佛所說。審得佛
語。何以故。我尋究修多羅毗尼法律。與共相應而
不違背。長老應善持誦習。教餘比丘勿令忘失。此
是初廣說（第二句從和合僧上座前聞。第三句從知法毗尼持摩夷三比丘前聞。第四句
從一知法毗尼摩夷比丘所聞。作句違順。受捨亦如是）。是謂四廣說。是故諸
比丘汝等當隨順文句。勿令增減。違法毗尼。當如
是學佛說。如是諸比丘聞歡喜信樂受持。
釋　須知律是佛勅。大權影嚮。但知敬奉。餘諸賢
聖無敢措詞。況乎凡僧而容增減。今引此四種廣
說者。令後學比丘聽聞所說。善知檢校。莫以先入
之言。為是隨墮相似法非。
○老病比丘畜杖絡囊乞羯磨文
釋　此法特為老病者與之。而云老病簡非四大
突違及食過欠之症。謂生年耄耋。筋力俱衰。不無
出入因緣。非藉杖佐。則不能舉趾行履。若無絡囊。
則不能隨持衣鉢。故制從僧乞法。以預備之。彼乞
法者。應至僧中具修威儀。作如是白言。
大德僧聽。我比丘（某甲）老病不能無杖絡囊而行。今
從僧乞畜杖絡囊。願聽我比丘（某甲）畜杖絡囊。慈愍
<pb n="557"/>
故（如是三說）。
○僧與老病比丘畜杖絡囊羯磨法
釋　彼三乞已。僧中上座作前方便答云。與老病
畜杖絡囊羯磨。差秉法者如是白云。
大德僧聽。比丘（某甲）老病。不能無杖絡囊而行。今從
僧乞畜杖絡囊。若僧時到僧忍聽。比丘（某甲）畜杖絡
囊。白如是。
大德僧聽。比丘（某甲）老病不能無杖絡囊而行。今從
僧乞畜杖絡囊僧今聽此比丘畜杖絡囊。誰諸長老
忍。僧聽比丘（某甲）畜杖絡囊者默然。誰不忍者說。僧
已忍聽比丘（某甲）畜杖絡囊竟。僧忍默然故。是事如
是持。
釋　此羯磨為人故作。是屬私也。
非餘非准常。唯異人非。謂年未衰老。或老仍徤
等。
○十誦律受三十九夜羯磨文
釋　此法為緣事日多非一人能辦。故開雖開作
法。不得僧為僧羯磨。但可為三或二人方成。准常
集僧。差羯磨人。索欲問緣。答云。與受三十九夜羯
磨。作如是白言。
大德僧聽（<bz>〔某甲〕</bz>某甲）。諸比丘受三十九夜僧事故出
界。是處安居自恣。若僧時到僧忍聽（某甲某甲）。諸比
丘受三十九夜僧事故出界。是處安居自恣。白如是。
大德僧聽（某甲某甲）。諸比丘受三十九夜僧事故出
界是處安居自恣。誰諸長老。忍（某甲某甲）諸比丘受
三十九夜僧事故出界是處安居自恣者默然。誰不
忍者說。僧已忍聽（某甲某甲）諸比丘受三十九夜僧
事故出界是處安居自恣竟。僧忍默然故。是事如是
持。
釋　此羯磨為事故作。是屬公也。
非　人非。謂獨行無侶等。法非。謂僧為僧等。
事非。謂緣不久等。餘四准三可知。
○十誦律受殘夜法
若比丘受七夜未盡。而還事未竟。佛言。聽受殘夜
法。
我受七夜法（若干）夜在受彼出（一說）。
釋　此法儀同心念。無所對人故。若推情理。既作
心念受已。臨行須與知友者言之。一界共住。去來
豈由自便。
○僧祇律二十七事訖羯磨文
若為塔事為僧事。應作求聽羯磨。
釋　僧祇律中。僧法羯磨有四種。一求聽。二單白。
三白二四白。四求聽。是羯磨之名。其文共有三十
餘法。次第而來。此列於第二十七用。求聽羯磨。受
日出界。為塔僧事故。由路遠緣長。期限不可預定。
求僧寬限。事訖方歸。故云事訖。羯磨如常。集僧差
羯磨人。作前方便答云。與事訖受日羯磨。作如是
白云。
大德僧聽。（某甲）比丘於此處雨安居。若僧時到。僧（某
甲）比丘於此處雨安居。為塔事僧事出界行。還此處
住。
諸大德聽。（某甲）比丘為塔事僧事出界行。還此處安
居。僧忍默然故。是事如是持。
如是去者。要有所得。如是訖夜還。
釋　准彼律中。如是去所求索者。要有所得。若衣
若鉢若小鉢若腰帶等。及諸一切要使得一物。若
不得者越毗尼罪。如是事訖應還。若半月若一月
若二月乃至後自恣應還。若不還者越毗尼罪。若
道路恐怖賊難失命者。於彼自恣無罪。今文中雙
牒塔僧二種事緣。若作法時。隨事據實而言。不必
依文。此羯磨為事故作。是屬公也。顯非同上。
凡諸部律受日。又各不同。後來諸師用事者。各
執一部。不用餘部。此亦是一家。今詳此諸部律文
<pb n="558"/>
及以前互用皆得。所以然者。如其定知前事須一
夜。即用十誦受一夜法。乃至七夜亦如是。或須三
十九夜亦用十誦羯磨受日法。若須七日十五日
一月日即用四分律文受日法。若不定如前事幾
日當了。即用僧祇律文受日法。後有人不解。即誦
四分羯磨文為他受。僧祇事了。十誦三十九夜此
皆非法不成。何以知。羯磨文中牒事。各各不同。故
知不成也。今畏諸人謬用。總抄諸部律。正羯磨文。
呈簡諸賢。任見作法。隨事所用也。
大德僧聽。若僧時到僧忍聽。爾許比丘集結小界。白
如是。
大德僧聽。爾許比丘集結小界。誰諸長老。忍爾許比
丘集結小界者默然。誰不忍者說。僧已忍爾許比丘
集結小界竟。僧忍默然故。是事如是持。
若解。只改結字作解字喚。諸文如前小界自恣團座。
大德僧聽。若僧時到僧忍聽。諸比丘坐處已滿。齊如
是比丘坐處結小界。白如是。
大德僧聽。齊如是比丘坐處。僧於中結小界誰諸長
老。忍齊如是比丘坐處結小界者默然。誰不忍者說。
僧已忍齊如是比丘坐處結小界竟。僧忍默然故。是
事如是持。
曇無德部四分律刪補隨機羯磨卷下。
原文止此。下皆續入。
○差人行籌法
續　此准白二綱目。今依滅諍揵度。續入此法。由
用多人語。現前毗尼滅言諍所制。自後凡遇布薩
安居時。復制恒用。為知僧數。便報檀施也。應如常
集僧已。僧中上座作前方便答云。差行籌人羯磨。
若無五德不應差。謂有愛恚怖癡。不知行不行。若
反此應差堪羯磨人。作如是白。
大德僧聽。若僧時到僧忍聽。僧差（某甲）比丘行舍羅。
白如是。
大德僧聽。僧今差（某甲）比丘行舍羅。誰諸長老。忍僧
差（某甲）比丘。行舍羅者默然。誰不忍者說。僧已忍差
（某甲）比丘行舍羅竟。僧忍默然故。是事如是持。
釋　眾中若有已受差者。若欲行時不須再差。若
未受差不得行籌。但聽隨之收籌也。此一羯磨
為事故作。是屬公也。
非　餘非准常。唯異人非。謂乏德召差。無夏受
使等。
○離衣法
續　此准白二綱目。今依三十事之第二續法。律
本云。時有比丘乾𢈭病因緣。欲人間遊行。有糞掃
僧伽黎患重不堪持行。佛言。自今已去聽僧與此
比丘結不失衣白。羯磨。應如是與彼比丘。應至
僧中具儀。禮上座足已。合掌胡跪。作如是說。
大德僧聽。我（某甲）比丘得乾痟病。此糞掃僧伽黎重。
有因緣欲人間行。不堪持行。我今從僧乞結不失衣
法（如是三說）。
僧中差羯磨者。作前方便答云。與不失衣羯磨。作
如是白。
大德僧聽。（某甲）比丘得乾痟病。有糞掃僧伽黎衣重
有因緣事。欲人間行。不堪持行。從僧乞結不失衣法。
若僧時到僧忍聽。與此比丘結不失衣法。白如是。
大德僧聽。（某甲）比丘得乾痟病。有糞掃僧伽黎衣患
重。有因緣事。欲人間行。不堪持行。今從僧乞結不失
衣法。今僧與（某甲）比丘。結不失衣法。誰諸長老。忍僧
與（某甲）比丘。結不失衣法者默然。誰不忍者說。僧已
忍與（某甲）比丘結不失衣法竟。僧忍默然。故是事如
是持。
釋　如是與法已。隨緣不持僧伽黎出入意有二
開。一者他為已證故。次則自無有疑故。若病愈力
徤仍持勿離。此羯磨因病為人作結衣為事作。
<pb n="559"/>
是屬私也。
非　人非。謂病不應法等。事非。謂衣非重衲等。
餘非准前。
○減六年臥具法
續　此准白二綱目。今依三十事之十四續法。律
制。比丘作新臥具。持至六年。若減六年不捨。故更
作新者犯捨墮。時有比丘得乾痟病。有糞掃臥具
重。有小因緣。欲人間遊行。不堪持行。佛言。自今已
去。聽僧與彼比丘作白二羯磨。此比丘當往僧中。
如上具儀禮上座。胡跪合掌作。如是言。
大德僧聽。我（某甲）比丘得乾痟病。有小因緣。欲至人
間遊行。有糞掃臥具極重。不堪持行。我今從僧乞作
新臥具羯磨（如是三說）。
僧中差羯磨者。索欲問緣。答云。與減六年。作新臥
具羯磨。如是白言。
大德僧聽。此（某甲）比丘得乾痟病。欲人間遊行。有糞
掃臥具重。今從僧乞作新臥具羯磨。若僧時到僧忍
聽。僧與此比丘作新臥具羯磨。白如是。
大德僧聽。此（某甲）比丘得乾痟病。有糞掃臥具重。欲
人間遊行。今從僧乞更作新臥具羯磨。今僧與彼（某
甲）比丘。更作新臥具羯磨。誰諸長老。忍僧與彼（某甲）
比丘。更作新臥具羯磨者默然。誰不忍者說。僧已忍
與（某甲）比丘。更作新臥具羯磨竟。僧忍默然故是。事
如是持。
釋　是中七非並羯磨為人事屬私。皆同上結離
衣無異。
○作小房法
續　此准白二綱目。今依十三事之第六續法。佛
言。比丘若自求作屋無主。自為己當應量作。長佛
十二磔手。廣七磔手。當將比丘指授處所。無難處。
無妨處。無難者。謂無虎狼諸惡獸。下至蟻子。比丘
若不為此諸虫所惱。應修治平地。若有石樹荊棘。
當使人掘出。若有坑陷溝池。當使人填滿。若畏水
淹漬。當豫設隄防。若地為人所認。當共斷無使他
有語無妨者。謂通草車往來無礙。彼比丘看無難
處。無妨處。已到僧中。具修威儀。合掌作如是言。
大德僧聽。我（某甲）比丘自乞作屋。無主自為己。我今
從眾僧乞知無難無妨處（如是三說）。
佛言。爾時眾僧當觀察。此比丘為可信不。若可信
即當聽使作。應與羯磨。若不可信。一切僧應到彼
處看。若眾僧不去。遣僧中可信者到彼看。若彼處
有難有妨。不應與處分。若妨難互相有無。不應處
分。若無妨難應處分。應如是與僧中差羯磨者。白
二羯磨。
釋　准義先往看處已。明復還界內。應鳴槌集僧
已。差羯磨者。作前方便答云。與作房處分羯磨。作
如是白言。
大德僧聽。（某甲）比丘自乞作屋。無主自為己。今從眾
僧乞處分無妨無難處。若僧時到僧忍聽。當與（某甲）
比丘處分無妨無難處。白如是。
大德僧聽。此（某甲）比丘自求作屋。無主自為己。從僧
乞處分無難無妨處。僧今與（某甲）比丘處分無難無
妨處。誰諸長老。忍僧與（某甲）比丘處分無妨無難處
者默然。誰不忍者說。僧已忍與（某甲）比丘處分無難
無妨處竟。僧忍默然故。是事如是持。
釋　佛言。彼作房應知初安。若石若土墼泥團乃
至最後泥治也。此羯磨為事作。屬私也。
非　人非。謂乞者無信。僧不往觀等。事非。謂處
有妨難等。餘非如常。
○作大房法
釋　此准白二綱目。今依十三事之第七續法。佛
言。比丘欲作大房有主。為己作。當將餘比丘。指授
處所。無難無妨。
<pb n="560"/>
釋　此中事義並准上。唯異作大房而有施主也。
彼比丘應到僧中具儀。如是言云。
大德僧聽。我（某甲）比丘欲作大房。有主為己。今從僧
乞指授無難無妨處（如是三說）。
釋　彼既乞已。應觀察可信。往看處所。還界集僧。
羯磨者作前方便。答云。與作大房指授羯磨。作如
是白。
大德僧聽。此（某甲）比丘欲作大房。有主為己。今從僧
乞指授無難無妨處。若僧時到僧忍聽。與（某甲）比丘
指授無難無妨處。白如是。
大德僧聽。此（某甲）比丘作大房有主為己。從僧乞指
授無難無妨處。今僧與（某甲）比丘指授無難無妨處。
誰諸長老。忍僧與（某甲）比丘指授無難無妨處者默
然。誰不忍者說。僧已忍與（某甲）比丘指授無難無妨
處竟。僧忍默然故。是事如是持。
彼作房者。應知初安石等並羯磨。為事屬私。顯非
皆同上。
○持故房與道俗經營二法
續　此准白二綱目。今依房舍揵度續入制法。本
一而標二者。由羯磨文中雙牒道俗故也。律云。爾
時眾僧房舍。故壞有異居士言。若與我者我當修
理。諸比丘白佛。佛言。聽白二羯磨與之。
釋　異居士者。謂非原日起造之主。若與我者我
當修理。謂十方僧寺各有檀護。若舊主有智。則聞
修欣讚。若執相未融。則反生論諍。是故作法與之。
隨意增廣重新。設不與者。亦不得恃勢強為此。乃
不現前法。准常集僧。差羯磨者。索欲問緣。答云。與
故房修治羯磨。如是作白。
大德僧聽。若僧時到僧忍聽。僧今持此房。與（某甲）居
士修治。（某甲）比丘經營。白如是。
大德僧聽。僧今以此房與（某甲）居士修治（某甲）比丘
經營。誰諸長老。忍僧持此房與（某甲）居士修治（某甲）
比丘經營者默然。誰不忍者說。僧已忍與（某甲）居士
房修治（某甲）比丘經營竟。僧忍默然故。是事如是持。
釋　此法持房與俗修治。而兼差比丘者。若無俗
則布金之主誰為不。兼僧則修治之方莫測。然修
梵剎。逈異世居。故差一如法比丘。以董其事。縱廣
曰經。回旋曰營也。此一羯磨為事故作。是屬公
也。
非　人非。謂俗悋沽名。僧乏才德等。餘非並同
前。
○差比丘料理房法
續　此准白二綱目。今依房舍揵度續入。律云。有
一居士為僧作房。而無人住。彼作如是言。大富長
者多饒財寶。為僧作房。沙門釋子便在中住。我曹
貧窮。誰當住此。諸比丘以此白佛。佛言。眾僧應與
一比丘白二羯磨。應集僧已。差羯磨人。作前方便。
答云。差料理僧房羯磨。作如是白。
大德僧聽。今僧以此（某甲）房與（某甲）比丘料理。若僧
時到僧忍聽。白如是。
大德僧聽。此（某甲）房與（某甲）比丘料理。誰諸長老。忍
僧以此（某甲）房與（某甲）比丘料理者默然。誰不忍者
說。僧已忍以（某甲）房與（某甲）比丘料理竟。僧忍默然
故。是事如是持。
釋　檀越所造僧房。十方眾僧聽住。若私料理不
無論諍。若置不修有退檀信。故制僧中羯磨與之。
一令眾和默忍以息諍。次使主知修緝而信增。遮
護兩備。制意如斯。此羯磨為事故作。是屬公也。
非　餘非准常。唯異人非。謂才短未諳。修治作
事。多存私心等。
○差分臥具法
續　此准白二綱目。今依十三事之第八續入。律
本中因沓婆羅子尊者發起如是差法。佛言。自今
<pb n="561"/>
已去。若比丘具不愛恚怖癡。知分未分。此五德者。
聽集僧白二羯磨。差之眾中。善羯磨者。作前方便。
答云。差分臥具羯磨。應如是白言。
大德僧聽。若僧時到僧忍聽。差（某甲）比丘分僧臥具。
白如是。
大德僧聽。僧今差（某甲）比丘分僧臥具。誰諸長老。忍
僧差（某甲）比丘分僧臥具者默然。誰不忍者說。僧已
忍差（某甲）比丘分僧臥具竟。僧忍默然故。是事如是
持。
律云。分僧臥具者。若阿練若共同阿練若。若乞食
共同乞食。衲衣共同衲衣。不作餘食法共同不作
餘食法。一處坐共同一處坐。一摶食共同一摶食。
塜間坐共同塚間坐。露坐共同露坐。樹下坐共同
樹下坐。隨坐共同隨坐。三衣同三衣。多聞同多聞。
法師同法師。持律同持律。坐禪同坐禪。
釋　律中尊者發起羯磨。願求分僧臥具。差次受
請飯食。由綱目所列。但云差分臥具。故此羯磨文
中略之。原卷白二末贅云。應有差分。粥分小食。分
佉闍尼。差請敷具。分浴衣。分衣可取。與差比丘沙
彌。使此據房舍。犍度後之佛語也。如是八種。若遇
行用。准例此白二差法。由文通事類。唯牒改現行。
此羯磨正為人故作。是屬公也。
非　人非。謂乏德等。法非。謂事錯等。事非。謂
不應等。餘四准知。
○尼白入僧寺法
續　此准但對首綱目。今依尼單墮之百四十四
續入。佛言。若比丘尼知有比丘僧伽藍不白而入
者。波逸提。雖制令白。而闕白詞。若准義加。凡比丘
尼差使。往大僧處請教誡。並求自恣者。至寺門外。
不得輙入。若無人出。尼當微作聲。使內聞知。不應
諵諵有失威儀。若有比丘在外者。一尼近前。恭謹
作禮。一拜起立。合掌白云。
大德。我比丘尼等今入僧寺。欲囑教誡（或求自恣）。願大德
慈愍。為我通知（一說　彼比丘答言）。善可爾。
侯彼進語。出召方入。若非時事。准緣白入。佛言。除
禮拜佛塔及聲聞塔。不白入僧寺者無犯。末世此
法。久迷尼故。多慢僧也。
<other>續附</other>
審俗仰於僧欽歸者。為崇道德。僧行攝化於俗者。
須體制儀念。必毫無圖利之心。所懷唯遂悲濟之
願。說法藥病相投受施。觀心靡雜。境現不遷。緣凑
知足。如是豈特宣演。尊師無言。亦可弘化。末世比
丘教化作福。多乖制典。不護法道。故附聖言以自
誡。亦願同志者宜慎之。
毗尼母云。若比丘為在家。作師教化作福者。有五
事不得。一不應依此檀越舍止住。二不應繫心貪
其利養。三不應為檀越總說法。示教利喜。應別教
轉修餘法。餘法者布施持戒。受八齋法。如是一一
說之。四不得與在家人戲樂。共相娛樂。五不得繫
心常欲相見。
復有五事不得。一若檀越未親舊處。不得強作舊
意而往。二不得求其形勢料理檀越家業。三不得
私共檀越竊語。四不可語檀越良時吉日祠祀鬼
神。五不得於親舊檀越處過度所求。
右道宣比丘以唐貞觀中。遊諸律肆（肆音肄習也）。博求
異訣。但見誦文信語。部秩成宗。及至討論赴要。曾
未機正。乃顧命筆墨。依宗本撰次。雖不窮源究末。
庶得決事行用。願以塵露山海。照於萬代。志之所
及為遠矣。
釋　此文乃原卷末所敘者。宣祖於唐武德三年
受具。而云貞觀中。謂國更二帝。時歷八載。間遊諸
律。肆精習毗尼。文云博求異訣者。非奇異之術。謂
異於沿傳譌法而博求律制之正軌也。下二句明
<pb n="562"/>
討論無[(馮-(烈-列)+廾)/几]發起撰集之因意。謂毗尼一宗不類義
學。若以非制為制。是制晦遺住持之本。寧弗喪歟。
為欲挽救頹風。澄靖狂瀾。不隨時師。擬帙必覈聖
言憲章。豈無機正以誨將來。由是依宗本制。而撰
簡次。窮源究末。行用有歸。會集大成。善達時宜。若
非出窟師子。擇乳鵝王。孰能宗樹南山。律振西域。
雖云願微塵等於泰山。滴露同於滄海。以此作持。
照明萬代。然祖之志不特如斯而已。實願盡未來
際。正法恒存。利生靡間。故云志之所及為遠矣。凡
諸紹宗弘持者。咸入祖願。共乘戒舟云爾。第十
雜法住持篇竟。
毗尼作持續釋卷十五（終）
音義
詶音儔。以言答也。
尸主也。
握持也。
衒音眩。自媒也。
邀音腰。招求也。
猶持浮囊欲渡大海浮囊乃渡海之器也。昔有
商人。持浮囊渡海。海中羅剎從乞浮囊。其人不與。
乃乞一半。亦不聽許。至乞一絲。亦不從願。何以故。
命在囊故。若破則海岸終不能到。以喻持戒之人。
欲渡生死苦海。設遇愛染羅剎。假求一願。亦終不
從。何以故。命在戒故。若有破溺生死海。永無得出
故。
如草繫衣損命不犯昔有賊劫物歸。路遇一比
丘。恐言其事欲殺之。賊中有知比丘者。以生草繫
比丘衣。比丘曲身就草。寧饑渴而死。不敢犯禁戒。
而傷生草。
憩音契。息也。
殞音允。沒也。
褒保平聲。揚美也。
貶音匾。謫抑也。
譍音英。以言對問也。
沓音蹋。重疊也。
擬音蟻。揣度以待也。
揣度量也。
猷音由。道也。
閡與礙同隔閡也。
發硎下音形。發硎謂精割微細之極也。
唹音於。笑也。
循循音旬。次序也。論語云。夫子循循然善誘人。
蔟音促。攢聚也。
疲音皮。勞力倦也。
困倦劇力乏也。
耄音帽。惛忘也。八九十日耄。
耋田入聲。年八十皮膚變黑如鉄。又年之至也。
諵音男。諵諵多言也。
訣音決。方術要法也。
秩與帙同音。姪書卷編次也。
機會也。

<article id="n731">四分律疏</article>

<other>四分律疏目次</other>

卷第一本
自開發經題至發戒緣竟
卷第一末
自辯受體至正請竟
卷第二本
自正宗分初至比丘四波羅夷法總釋第十持犯
對治
<pb n="563"/>
卷第二末
釋四波羅夷法別解中婬盜二戒
卷第三本
自四波羅夷法中殺戒至十三僧殘法第八戒緣
卷第三末
自十三僧殘法之餘至二不定法
卷第四本
自三十尼薩耆法初戒至第四戒
卷第四末
自三十尼薩耆法第五戒至竟
卷第五本
自九十單波逸提法初戒至第二十六戒
卷第五末
自九十單波逸提法第二十七戒至第五十八戒
卷第六本
自九十單波逸提法之餘至第二分律比丘尼十
七僧殘法第七戒
卷第六末
自比丘尼十七僧殘法第八至一百七十八單波
逸提法
卷第七本
釋受戒揵度第一
卷第七末
自受戒揵度第一之餘至說戒揵度第二
卷第八本
自安居揵度第三至第三分律衣揵度第六
卷第八末
自藥揵度第七至瞻波揵度第十
卷第九本
自呵嘖揵度第十一至遮揵度第十四
卷第九末
自破僧揵度第十五至滅諍揵度第十六
卷第十本
自尼揵度第十七至第四分律毗尼增一
卷第十末
自毗尼增一之餘至竟
四分律疏目次（終）

<other>No. 731</other>
<sarticle>四分律疏卷第一本</sarticle>

沙門　法礪　撰
凡欲開發經題。須為三要。言三要者。第一舉宗攝教。
第二知教指歸。第三正釋律初題目。言舉宗攝教者。
聖教雖眾。略要三種。所言三者。第一修多羅藏。第二
毗尼藏。第三阿毗曇藏。言修多羅藏者所謂經。言毗
尼者謂諸戒律。言阿毗曇者即是諸論。今茲律典。三
藏□中。乃是第二毗尼藏攝。
第二辨教宗者。此律所明。□義通論。兼詮定慧。故下
文言。云何增戒學。所謂□□學增心學增慧學。是名
增戒學。良以止作俱戒故。□以宗求。其唯戒學。分
別戒學。兩番料簡。第一受戒法門。第二隨戒行相。言
受戒者。創發要期。斷惡修善。建志成就。納法在心。目
之為受。言隨戒者。受興於前。持心後起。義順受體。說
之為隨。就受隨二門。各開為兩。謂受門二者。為彰戒
法有為。不能孤起。藉因託緣。然後方發。故明能發之
緣。既有其緣。必所得。故次第二所發戒體。言受緣者。
寔以位陛聖凡。報殊男女。託緣不同。案此律辨五種
受戒。一曰善來。二稱上法。三名三歸。四曰八敬。五者
羯磨。斯之五名備如常釋。第二言受體者。據要而論。
不出二種。一者作戒。二無作戒。言作戒者。方便身口。
造趣營為。稱之為作。二無作者。一發續現。四心三性。
始末恒有。不藉緣辨。號曰無作。斯之二種。□□懸防。
<pb n="564"/>
同稱為戒。若也作戒。以色為體。言無作者。非□□心。
第二次辨隨戒二門者。第一專精不犯。第二犯已能
悔。言專精者。上行之流。一往順教。惡離善行。稱曰專
精。但持有二種。一明止持。二明作持。言止持者。念智
捨等。護防身口。不造諸惡。稱之為止。止而無違。順受
光潔。故曰止持。言作持者。奉順聖教。作法作事。對事
作法。稱之為作。作而順受。故號作持。第二犯能悔者。
不謹之人。放縱身口。違禁興過。不脩善行。汙本所受。
名之為犯。慚愧追謝。還令復本。亦名為持。雖非一往
善成。然亦毀而還復。第二白法。故名犯已能悔持。然
犯有二。一者作犯。現違聖教。廣造諸過。稱為作犯。二
者止犯。不依教奉修。止而有違。故名止犯。對斯二犯。
悔而還復。並稱為持。上來已辨教之宗旨。其唯受隨。
第三釋經初題。言四分律藏者。是其總名。初分已下
別已標舉。就總名中。□四分者。為異於餘部。異部餘
故。乃是佛涅槃後。五部□一部之別名。言律藏者。為
簡於餘藏。簡餘藏故。便是毗尼之都號。然大聖如來。
從波羅柰。終訖泥洹。隨根制戒。輕重差殊。緩急有異。
佛涅槃後。優波離等撰佛遺言。載傳竹帛。次第任持。
乃至毱多。一百餘年。並以秉宗無二。所化眾生不相
是非。但為一部大毗尼藏。備傳於世。然優波毱多有
五弟子。各執一見。以為揩准。至傳聖教不能均融齊
一。於是離分。遂為五典。各自相傳。並流季世。究其宗
旨。無非佛說。如破金杖為金用。總別之教。咸可受持。
本一今別。義興於此。據斯以論。明四分名者。於五部
內。一部之別名。若就能秉。應言曇無德律。此名法護。
今約所誦彰名。故言四分。大僧戒本以為初分。尼律
已下第二分。安居已下第三分。房舍已下第四分。言
律者。行用差分。略論四種。一能外防身口。稱之為戒。
內善調伏。名之為律。據果知因。字曰波羅提木叉。此
言解脫。故遺教經。戒是正順解脫之本。業結無處。逍
然無為。目曰毗尼。此方稱滅。但行不自宣。藉教以顯。
斯之律典備有四名。不可並班。且標其律。一部之教。
蘊積眾旨。故稱為藏。此釋總名。
言初分等者。四章建首。號之為初。共成一部。所以稱
分。卷舒之義。是故名卷。眾軸之始。故曰第一。解前三
門中。第二宗歸。昔解開宗五門分別。今以漸頓乃隨
中別義。故不別立義門。且就前四。束為受隨。方可就
總開別。故今解者。戒宗有二。一曰受戒。二曰隨戒。故
地持云。一者受戒。二者隨戒。此二當知。攝受無量淨
戒。但受謂要期創發。納法在心。隨據持心次起。義順
於初。又受以創發故。對法要期以成。隨次起故。對緣
防護以立。故曰受隨二門。若無其受。則行無所起。以
有受故。眾行得生。若無隨行。便有戒羸等失。以有隨
故。令受光潔。是故須此受隨二法。若釋受隨。可為二
門。第一約詮。二就行辨。言約詮者。受戒法聚尼聚少
法旨歸彰受。二部戒本及餘揵度。意辨其隨。言就行
者。兩門料簡。第一總解緣體。第二別解緣體。言總解
者。若受隨相對。始從歸禮。訖至在前而去。是其受門。
終盡一形所有二持。是其隨門。若據辨體。第三羯磨
一剎那前。判之為受。在前而去已故竟於一形。局以
屬隨。說相等事義通受隨。然就受中。作及無作是其
受體。餘僧界等是其緣也。初五受說。可以准知。次論
其隨。隨位有兩。一是專精。二犯已能悔。專精復二。義
分眾別。言眾法者。所謂護體是其因緣。眾法僧界等
能生作行。是增上緣。若就別行。亦以護體為因緣。餘
三藏教法善知識等所對違順。是其增上緣也。所成
二持作無作。正是隨體。第二若據犯已能悔。亦有眾
別。能生作行。謂永斷相續。還受持清淨對治護者。是
其因緣。僧別懺境及眾法等是增上緣。還成二戒是
隨戒體。
第二別釋。先解受門有二。第一受緣。第二受體。言受
緣者。八門解義。第一釋名通局同異。第二受緣總別。
<pb n="565"/>
第三能秉教人師徒位別。第四教所備者聖凡不等。
第五藉緣多少。第六辨此諸緣發戒時節。第七受捨
漸頓。第八校量勝劣。八中初門曲復分四。第一列數
釋名。第二得名。第三通局。第四諸部同異。初門復三。
一者先定受緣廢立。第二緣義既定。次釋其名。三受
緣開合。
言廢立者。先列五名。方定廢立。謂善來上法三歸八
敬羯磨等是。立義有三。謂或四五六一人立義。但有
四受。無其上法。所以然者。一以義求。謂從他得。故心
論云。別解脫調伏。當知從他教。若上法者。云何而言
從他教得。二以文證。以無上法人無上法教。以斯二
義。故但四受。若爾何故成阿羅漢。即名受具足。答此
謂補替減年之處。羯磨開緣。本非上法。故律云。年不
滿者。受已生疑。聽數胎閏。若修道成羅漢。即名受具。
故知開緣。如似曾嫁志性成立開合受戒。論義沙彌
勅聽亦爾。據斯推驗。故但四受。若爾十誦沓婆十六
成羅漢。何不開受。而要年滿。答此就開緣。彼據常行。
故不相類。其猶胎閏。豈容逆數。又如數夏之類。又問
若十律常行。要年滿者。曾嫁十二。論義沙彌。亦應待
滿。何以聽受。答女以仗人違志故。與共者同。故可亦
爾。胎閏就年數以開。無別受緣。今此曾嫁乃別立一
受。故使不義。論類釋妨。准此可知。問若羅漢是開緣
非上法者。所以減年戒未開通文無。答胎閏等三。滿
則成開。減則制戒。若以羅漢法開。無有不滿。闕於戒
本。故不列來。若爾羅漢亦有得不得。開文應有。答此
不定有。有即定滿。胎等定有而不定滿。是故不類胎
等俱列。然若有者。理是其滿。故並開得戒。又問若羯
磨開者。何故母經是名第一。不名羯磨。答此謂羯磨
開緣。不名如法羯磨。故言不名羯磨。問羅漢滿故。開
文無者。如增上慢癡誑等開。何以文有。答又解或可
略無。又復引證。沓婆羯磨邪輸善來。又經多說羅漢
沙彌。及採華等明無上法。又問若得四果。不得戒者。
五分法身不具邪。答以無漏戒為戒身故。具有五分
法身。第二解者。立有上法。故母經云。比丘與尼各有
五受。謂建立善根上受具足。故彼文言。有沙彌受戒
後生疑。佛開胎閏十四日。並言不滿。佛言得羅漢不。
答得。佛言。是建立善根上受具足。多論。自誓中。唯迦
葉自誓。即上法一人也。又此律文若修道成羅漢。即
名出家受具足。以如此等文。明有上法。若爾五分邪
輸重命善來。十誦。沓婆更加羯磨。其義何也。一解。五
分俗人道成羅漢。亦得具戒。有二義故。須唱善來。一
為除俗相。二釋疑。入來眾善來言下更不發戒。十誦。
沓婆義亦應同。問所以知須除疑者。母經說。六群比丘
存靜房中評論。迦葉一不如憍陳如善來受戒。又復
不如毗舍離䟦耆子三歸受戒。又復不如婆盧波斯
那羯磨受戒。云何而與諸比丘等布薩羯磨。迦葉答
言。我在多子塔邊。世尊與我建立善根上受具足。為
如此義。知有釋疑除相故爾。既先得戒。明有上法。作
此解者。非無有妨。如駞驃子。十六成道。豈可四年不
犯群品。又復諸經羅漢沙彌。如付法藏。毱多為二虎
呪。沙彌八歲成羅漢。採瞻菔華。又育王經。雞頭末寺
羅漢沙彌降伏外道。又賢愚經。專頭沙彌本作餓狗。
身子與食。出家成道。為報師恩。不受具足。准如斯義。
似不得戒。故今更釋四分摩夷。先有方便發戒心。盡
智現前。即發具足。五分十誦。先無方便受戒之心。但
得其果。而不得戒。須加羯磨。命唱善來及羅漢沙彌
等文。並是無心求戒故爾。是故上法三緣中。要假內
生善心。據如是義不如妨。四分。自有上法。故成五受
也。又可部別。所以得知。若也人別。可使為妨。然此律
陳如得初果已。命唱善來。十誦之中。見諦得戒。又此
邪輸善來度已。後獲第四。及至五分中俗人成羅漢。
方命善來。此等人一。二律既殊。何者定是。以斯推之。
故知宗別。未勞在妨。四分所明。意在存五戒。或言六
<pb n="566"/>
者。取下八比丘中自稱比丘自誓受戒。不然之義。至
文釋也。
第二釋名。言善來者。此人宿植妙因。道根深厚。聞佛
說法。契證初果。深厭生死。悕求出家。佛言。善來比丘。
即發戒品。故曰善來。亦可此等諸人深厭生死。悕求
出家。佛命善來。即發具足。故曰善來。言上法者。性空
之理。超出相有。物莫能加。故稱上法無欲。迦葉修道。
進得或盡解滿。會增上法。而發具戒。故曰上法。亦可
盡無生智。超出學表。會而得戒。故曰上法。故母經中。建
立善根上受具足。言三歸者。此等諸人未感如來玄
悟見者。但託小聖諸羅漢等。以為良緣。亦深厭三有。
悕求出家。母云。諸羅漢等。教令剃髮染衣。表憑仗三
寶歸依心成。即發具足。故曰三歸。或曰三語。言八敬
者。佛抑女人。不聽在道。波闍聞之。特生厭離。遂自剃
髮。倚立祇洹。阿難見已。為其三請。如來遙宣敬法。阿
難傳授愛道。愛道聞之。遵斯八法。作奉行之意。即發
具足。故曰八敬。此八敬名。出在僧祇。五分名八不可
越法。誦具二文。稱為八重。母名師法。了論說瞿婁達
磨。瞿婁曰尊。達磨是法。謂八尊法。此律所明。八不可
過法。今言八敬者。且依他律。言羯磨者。斯等人輩。要
假強緣。映彼弱因。方能發戒。緣彼僧眾羯磨言下。而
發戒品。隱其能秉。就所秉彰名。故曰羯磨受戒。
第三受緣開合者。就羯磨受中。隨事別彰。或開為四。比
丘與尼眾。各為兩受。比丘二者。一謂十眾。然以中國
僧徒繁多。求之易得。要假十僧。內生善心。即發具戒。
故曰十眾受戒。二謂五眾。邊地僧少。求之難得。致使
億耳受戒。三年始獲。如來曲開五人聽受。故曰五眾
受戒。十律。問曰。頗邊地有十人。但取五人成受以不。
答得名受具。僧得可呵罪。伽論亦爾。准此似是約處
定開故爾。計理亦合。更問白木調內。假儻僧少。不開
成受。約處定制故。然文無者略。尼眾二受者。一者二
十眾受具。為彰女人或重垢深。善心難生。要假僧尼
二十清眾。方發具足。故曰二十眾受戒。二者遣信受
具。此女人之中。面貌殊常。若出塔寺。詣僧受具。恐要
人陵逼。壞其梵行。聖開尼中作本法竟。差一比丘。往
大僧中。代彼乞戒。大僧作法加被。一如常則。使騰僧
命。詣寺傳授。於使言下即發具足。故曰遣信。對此釋
名。因辨遣使得戒時節。問遣信受者。何時得戒。答使
報方得。故下文言。已與汝受戒竟。又准媒業使報結
罪故爾。又若不待報。得戒得罪者。使義不具。若爾何
故教人殺盜。事成得罪。答受及媒業。須知年夏和合
二處。故報方成。不同盜殺。若爾戒非羯磨緣生。既假
緣生。何容使報方始得戒。故有異釋。三羯磨竟。即發
戒品。不待使報。如教殺等。事成得罪。若爾何不類媒
耶。答如媒報所媒受戒。殺盜等乃報能教。何得以所
類能。如此解時。無問媒殺。俱不報能。能即得罪。故知受
門義亦同彼。非謂報竟方始得戒。雖有此釋。義未為
盡。以此律文不了說故。如餘三律。並應似是使言下
得。故五分中。遣使受戒。婬女半迦尸尼。欲往蘭若住
處受具。賊欲逆路伺。取彼女聞不敢去。佛聽遙為受具。
尼眾中作本法竟。置受戒人著一處。將十尼僧。往蘭
若處。禮僧足已。尼羯磨師為從僧乞。乃至白四已。和
上闍梨將十尼僧。還至本處。呼受戒人。令禮僧足。在
羯磨師前。互恐合掌。羯磨師為說僧所作白四令聽
已。然故如上具說二八兩四。謂八墮法。四喻法。八不
可越。四依。乃至餘所未知者。和上當為汝說。祇十大
同。不繁並錄。准如是文。明因使得。此律文略。直言汝
已受具足竟。應具六法。一差使乃伴。二使尼為乞。三
戒師作白。四對眾撿問。然文不具者略。五正與羯磨。
六使還報知。問隨中諸業。乃有遣使。指印相盡。何為
受門無盡等三耶。答受有作法。故三不成。隨無別法。
四種皆得。故異緣無作。唯隨非受。又可受隨難易不
同。問受隨遣使。似如義等。何因受中。對難方開。隨中
<pb n="567"/>
諸業。無問難之有無。遣使俱成。答受據根本。總發假
緣。有難始開。隨中善惡。就事別起。易故恒得。問受捨
相對。得使捨不。答若難易相望。理亦應得。今取面化。
故無使捨。又復捨戒。不假餘緣。故無違使。問即此等
人可得開聽遣使懺不。答已起之惡難除。未生之善
易就。故不相類。所以知者。十人二十。足為良驗。又可
受本不得清僧就己。故開使受。懺容得請。故不開使
懺。上來所辨。羯磨離四。問僧邊開五。尼無邊十邪。答
文對僧開。所以尼無。若爾百一羯磨亦有不對尼起。
尼亦應無。然亦二眾俱秉。邊尼十眾理亦同開。又二
十眾者。即以僧十。故言尼有二十眾受戒。今亦以大
僧邊五。故尼有邊十。故今立義。邊尼十眾得受。問十
二得戒。何以不明。雖有多釋。義未為可。以其文無定
數故爾。若取下文。理亦應有。便成女婦二受之別。即
是羯磨離六。合則唯五。開便有十。今廢別就通。且從
五釋。又伽論十受之中。亦云二部僧及有十人五眾
遣信等。故知離成有四。并餘二受。故使離六。然此六
受。莫不五人十人二僧攝也。
第二得名。得名有四。善來體境。善謂行者求戒之心。
來是聖教故。或可讚歎受名。有心受戒。佛言善來故
爾。上法從境。羅漢所緣之理。名為法。與上法相應。得
果得戒。故名從境。又可當體受名。建立善根上受具
足故。謂盡無生智。歸敬二受。約數就心。羯磨從教。亦
可功能。謂名辦事故。
第三通局。通局有四。一者約時。謂佛現在未來二時。
時必假處。謂三天下處。三處中有人。謂報殊男女。四
人有位別。其唯凡聖。應作如此料簡。但今解者。凡聖
位別。第四門辨時處二法。第八門明。今且就人對報。
以辨通局。若依多論。對七受以說。此約五受。但知七
中有見諦無上法。律有上法無見諦。然唯多論局多
通少。羯磨一通。餘四是局。局四之中。八敬專尼。餘三
比丘。若依此律母經等說。通多局少。謂來上羯磨。此
三說通。歸敬二局故。八比丘尼中。有善來破結使羯
磨等故。問多論三局。僧中何故善來不度女人者。答
為止誹謗故。若佛自度女人。外道當言瞿曇本在王
宮之中。今雖出家。還度女人。以自娛樂。為息此謗故。
若爾何故此律母等善來度女。答此謂宮外女人。若
爾宮外女人應無譏染。譏染義齊。何以經論有度不
度。故今更解。不是專為止謗。但今解多論局者。偏就
愛道等為言。今此律等通者。對餘女說。所以爾者。女
性多慢。又是姨母並是宮內。須以敬法往要。即為受
法。既八敬得戒。何用善來。多論。據如此義。故說不通。
又此律母經。五百釋女咸八敬受。十誦五分。敬局愛
道。亦同此局。餘非尊重。又復宮外譏慢義微。敬為隨
行。餘受度之。如四分母經明了賢愚摩登耆等。對餘
女人。故言善來通被女。是故有人舉此五受。受隨分
別。義正當此。問所以得知此經等通者。答此律八尼。
母論五受。並有善來。賢愚經。叔[釐-未+牙]尼者。此云自淨生。
便白㲲褁身。故言白淨。善來受戒。明了論中。尼有三受。
謂善來羯磨。八尊法受五百。摩登耆女亦並善來。據
斯等文。故判為通。多論。自誓唯大迦葉。即是上法為
局一。多少為言。又可遠表女人依仗大僧。故無上法。
母經據理。故通尼眾。所以爾者。一以女人有得果之
義。又准下文。但言修道成羅漢。不別男女。其猶胎閏。
不分兩報。二眾通被。故此亦爾。又八尼中。有破結使
尼。故知上法通於二眾。歸敬二局。諸文大同。問所以
女人無三歸受。答以不及故。略有二義。一准時以驗。
佛成道八年之後。已止三歸。興羯磨受。至十四年。女
人方始有心出家。明知不及三歸之教。故多論說。十
四年前。八敬度女。十四年後。羯磨度之。二以能清人
證五百結集。毗尼序中。十力迦葉為阿難和上。明知
阿難羯磨受戒。女人出家。阿難啟請。將知所為女眾
不及三歸。故無此受。問曰。不及三歸者可爾。若及三
<pb n="568"/>
歸。頗亦度否。答及亦不度。為以八敬往要故爾。所以
知者。當時有善來。不以秉度。故知假及三歸。明亦不
度。羯磨亦爾。所以爾者。一為敬要。二須和上。今且舉
彼不及。以彰不度。上來所辨對具戒說。若五十八等
三歸。恒通女眾。次解八敬局尼者。以僧無敬尼得戒
義故。若爾何故不敬僧以受者。答女性多慢。情奢於
道。三請方許。須以敬要。丈夫不爾。故闕斯受。計理推
覈。三歸八敬始終俱局。善來上法初局以通。故使兩
論解義不定。若以此二。羯磨亦然。對須以敬要等。義
亦應同。善來始局終通。以愛道等專八敬故。如斯釋
者。便五俱局。若爾所以多論判羯磨通。答以對餘二
受。善來唯佛秉故。上法執人局法故。一向判局。今羯
磨者。仗大僧故。不同善來。非執人局法。復異上法故。
且一相四局一通。理非全通。上來所辨約五受通局。
若就十受。多論俱局。離羯磨故。是則二眾數齊有五。
若此律母等。善來上法此二說通。自餘八局。局中三
僧五專尼眾。今且隱別就通。故言五受通局。
第四諸部同異。同異為兩。一就諸律。二約諸論。律為
其三。先對十誦。受數為十。故彼文言。佛在王舍竹園
中。告諸比丘。十種受具足。自然。見諦。自誓。論義。邊五
受。重法。遣信。善來。三歸。羯磨等是。昔解。此十種中。六
同四分。不須別論。為四不同。事須廣彰。此義為餘。前
言六同。但同四受。謂除上法。又善來是同。而有初果。
不須善來。謂見諦是。八敬能秉全同此律。餘二則異。
謂所秉法八數雖齊。彼無罵謗。離第六為二。謂半月
半月求說三藏人。令成八也。所被行者。亦狹於此故。
十云憂波。問波闍受八重法。即是出家戒。成比丘尼。
餘尼云何。佛言。應現前白四。向判六同。此位言耳。
就四不同中。二門分別。一列數釋名。二得名隱顯。言
列數者。謂自誓見諦論義等是。第一釋自然中四句
分別。第一釋名。性空之理不為因造。稱為自然。故伽
論云。非佛聲聞緣覺人天所造。故曰自然。如來辟支
不假師咨。修道進德。惑盡解滿。會自然理。而發具足。
故曰自然。第二舉四分以難十誦。問所以佛作自然
之名。四分等中。弟子得戒。名上法邪。答一義釋時。為
分師徒故爾。又復更釋。佛具二義。一因中不假師託
教。二會自然理。故稱自然。弟子得戒。因中假師託教。
不具二義。故名上法。是故多論辨佛辟支佛得戒。與
見諦得戒。有同有異。一俱是具戒。二同障身口七支。
三同無漏心中得。是名為同。而佛辟支是無師得。見
諦受者。是從佛得。又此二戒大盡智現前得。見諦得。
戒道未知智生得。又二戒無學人得。見諦是學人得。
今以上法准於見諦。亦是假師不假師別。故異自然。
以此異故。分二受之名。問佛與辟支不假他身教。斯
義可爾。豈可不假自身口教耶。答多論言。假自身口
教得。佛在樹下結跏趺坐。即身教成就。口自唱言我
要不解此坐而得漏盡。即口教成就。為得漏盡。戒亦
俱得。問佛得戒者。得何等戒。答謂漏無漏二種戒。又
多論問。木叉戒是無漏戒禪戒不。答非無漏等戒。一
木叉。佛在世有。不在世無。禪無漏。若佛在不在為。二
木叉從教。禪無漏戒不從教。三從他不從他。四木叉
通三性。餘二無漏心禪心為。餘心中無。木叉人中為。
餘二人天俱為。木叉欲界中有。餘二通二界。色界無
色界成就無漏戒。木叉佛弟子為。禪戒外道亦為。第
三舉五分以問四分。問四分摩夷道成羅漢。上法得
戒。何故五分邪輸俗人得成羅漢。更命善來。答解義
為二。一釋俗人得羅漢。亦是得戒。為除俗相。釋疑入
眾。須命善來。又解。四分摩夷先為方便祈戒之心。上
法得戒。五分所明。先無方便納戒之意。但得無漏。故
不得戒。以不得故。理須更受。以其戒是從緣得故。廣如
廢立說。問得第四果。得具戒者。下三如何。答二律不
同。若如十誦。證下三果。亦得戒品。如見諦是。問證下
果時為一切得邪。答得下果時。為得不得。以下三果
<pb n="569"/>
煩惑未盡。聖解未滿。為心方得。無心不得。若第四果。
雖惑盡解滿。亦非一切得戒。如沓婆等是也。若依四
分。下三不得。若第四果。為心方得。無不心得。第四舉涅
槃以問五分。問俗人修道成阿羅漢者。何故涅槃亦
令在家人得三道果。出家人方得四果。答憂婆塞為
二種。一者在家。謂受五戒。聞佛說法。得下二果。不證
三四。二者出家。謂受八戒。自妻邪行。二俱捨離。聞佛
說法。得證三四。經言不得三四者。謂對在家。律言得
三四者。對出家者說。經律互彰。理實無妨。尋此解義。
不釋前妨。如涅槃言。令在家人得三道果。出家人得
四道果。何得判言。經中不得三四者。是其在家。若在
家者。以五戒人不斷自妻。豈得三果。既言得三道果。
明亦出家。如頻婆娑羅自然增進。成阿那含等。尋此
義時。經之與律。並就出家以說。問若俱就出家者。亦
得第四。何以言三。答五分據理。故得第四。經就道俗
多少為論。故言得三道果。非謂不得第四果耳。如斯
釋時。方無違失。言自誓受戒者。謂無欲迦葉。立誓要
期。多論云。佛為我師。我是弟子。修伽陀是我師。我是
弟子。因斯立誓。即便修漏盡智現前。獲得戒品。從遠
緣彰名。故稱自誓受戒。而自誓言下。實未得戒。但此
受戒。始終三名。性少煩惱。故稱無欲。迦葉者姓。字畢
波羅延。從初立名。名為教授。故善見論云。佛告迦葉。
汝當發慚愧心。徹於骨髓。應如是學。故名教授。得佛
教授已。立誓要期。就中受稱。故云自誓。故遂修應證
第四果。發於具足。就故為名。故云上法。若作此釋。乃
是十律七同四分。言見諦得戒者。聞佛說法。得無漏
解。明智現前。即發具足。故曰見諦受戒。言論義者。謂
須陀邪沙彌年始七歲。共佛對談。稱可聖心。因而勑
聽羯磨受戒。此從此立目論義得戒。論義之相。如增
一阿含廣說。謂問色等。就中受稱。或云勑聽。究理而
言名為羯磨。故多論所辨。舉一羯磨。攝十誦中三論
義一受。即羯磨以收。即名羯磨。若從餘部。文為多名。
伽云問答。見論答問。雜心十受稱為問興。此等名殊。
與論義一也。
第二得名隱顯者。自然從境立目。自誓要期得名。見
諦體境。亦可境智。論義遠因作名。隱者為三。謂十二
曾嫁十眾二十眾並攝在羯磨中。不別彰名。顯亦為
三。以從勝義。故所以耳。如論義一受。智踰二十五人。
遣信二眾開緣。為此殊別。故離三受。其十二曾嫁劣
於論義。十眾二十僧尼遺行。故此等三合而不離。為
斯合離。故但十受。
第二僧祇。成道五年比丘清淨。自是已故。漸漸為非。
隨事制立。說木叉法。四種受具足法。一自覺具足者。
世尊菩提樹下最後心。廓然大悟。自覺妙證。善受具
足。第二善來。佛自覺已。在王舍竹園。告諸比丘。如來
處處度人。汝等亦効如來。廣行度人。諸比丘等亦善
來度人。彼律所明。二人共庚。四分餘部善來局佛。彼
比丘雖秉善來。不能如法。為世所譏。身子默念。舉以
請佛。俱名善來。為如不如。云何令比丘善受具足。皆
悉如法。廣列佛與比丘。善來度者。皆名受具足。即制
十眾。彼律羯磨本替善來。第三十眾受具足。然復彼
律十一眾受。故彼文言。和上十人內不名受具。所以
可知。此律但言十人故。通取和上。是以不同。第四五
眾受具。與此大同。八敬一受。懸指線經。然彼文中。愛
道言佛。為尼制法。我等得廣聞不。佛即具說八數。一
禮拜。二學人受戒。三不得罵說比丘罪。四不得先受
衣食等。若受越。五毗尼懺。六請教授。七八同此。准斯
亦為八敬。但上列數四種受具。為此且言。祇律四受。
第三次辨五分。為五受具。一自然受戒。唯佛世尊。故
五分云。剃髮已。作是念。我今已為出家。自然具足。若
對祇律。因果不同可知。二者善來。能秉同此。所被即
異。彼通凡故。三者三歸。此律度俗。似為二三歸法。如
論具戒專三歸受。五分為一二三別故。彼律言。一歸
<pb n="570"/>
比丘。二歸比丘。三歸比丘。第四八不可越法。若論八
法。與此無差。所被寬狹。彼局愛道。此兼五百。故下文
言。我為汝制八不可過法。若能行者。即是受戒。又愛
道言。若世尊說八不可過。我及五百。當共頂受。又下
釋疑。佛言。愛道及舍夷諸尼亦得戒。此亦宗殊故爾。
五者羯磨大位法同。曲細為異。謂彼尼受為十一眾。
以其八敬。專度波闍。故須大僧十人。愛道為和上。度
餘釋女三人。一度不得過。僧尼二眾。雖不相足。通相
而論。故言十一眾受。若據此律。敬通五百故。即二十
眾受。以斯推之。尼三品受。五分四語。善見八語。如餘
三律。遣信十二語。此既人一。而受差殊。義在難知。但
應宗別也。
第二諸論同異。第一母論。二眾各總即為十。比丘五
者。善來。建立善根上受具足。勑聽。三語。羯磨。尼五受
者。善來。建立善根上受具足。師法。遣使。羯磨。此之十
受。義攝唯七。謂來上羯磨通二眾故。餘四便局三歸。
勑聽唯在比丘。師法遣信事專尼眾。三歸師法。如通
局中辨。餘二須解。勑聽為男報者。所謂丈夫智慧增
強。對談稱愜。故為勑聽。女人暗訥。何為問答。稱可聖
心。二來沙彌丈夫與佛形同。進止俱遊。得為論義。勑
聽受戒。女人形礙。不得俱遊。隨便問答。為斯二義。闕
無此受。遣信唯女者。計其二眾。犯行難齊。並為惡緣。
理應通為。但沙彌受戒。當眾進求。不遠遊詣。何勞遣
使。尼經二眾。進造僧徒。路為難緣。故開使受。
第二伽論十受。一無師謂如來。二見諦謂五人。三問
答謂須陀夷。四三歸。五自誓。謂迦葉及三說。六五眾。
七十眾。八八重。謂波闍等。九遣信。謂法與。十者二部
僧。謂尼常行。十中分二。初一是師。餘九弟子。弟子報
別。復分為兩。前六唯僧。後三尼眾。若舉此十。對四分
辨異者。初三及第五。此四為異。餘六義同。然此六度
但同。歸敬羯磨。細論同異可知。比丘未制白四。三語
三歸善受具足。若制已不得具足。善來者。若前若後。
善得具足戒。觀此文時。十中無善來者略尼三種受
中八敬遣信。已後二部現前白四受得戒。以八敬遣
信不得戒。若對十誦。此十但同十誦九受。以離羯磨
為十二十。無善來故。所以同九。
第三善見八受。一善來。二三歸。三教授。四答問。謂須
波迦佛聽受具足。五受重法。六遣使。亦可義言十二
語受。七八語。八白羯磨。於此八中。前四第八五局比
丘。五六與七此三尼眾。舉此八受。與四分辨異。除其
答問。自餘七受同四分五受。比說可知。此即彼論明
受寬多。
第四多論七受。謂見諦。善來。三語。三歸。自誓。八法。白
四。然此七中。羯磨通被一切。自餘皆局。善來三歸三
語局時。自誓見諦八敬局人。此即離合十誦十受。以
為七受。所謂見諦攝自然。羯磨攝三。謂論義五人遣
信。餘三還三。謂善來自誓八法。依本立一。及以三歸
故六。上來攝十律十受為六。於三歸中。離出三語。故
言七受。七受之中。一通六局。局五比丘。一比丘尼。不
同四分及夷論等。已如前釋。又對四分。此論明受寬
多。以攝十中。十受為七故爾。
第五明了論。說三乘人得戒。合有九種圓德。言圓德
者。四萬二千功德。無不具滿。稱曰圓德。故彼偈說。於
七依他得圓德。擇二圓德了別相。聲聞人為七圓德。
比丘為四。謂善來三歸。略羯磨廣羯磨等是。彼疏解
云。略羯磨者。佛初緣時。聞白已得戒。故曰略羯磨受。
尼為其三。一善來。二遣使者。謂瞿婁達磨。此言八尊
法。三廣羯磨。上七聲聞得戒。第八獨覺為量功德至
得。九佛無量功德至得。辨其同異。義亦所知。
第六心論云。律毗婆沙十種得戒。一自起。謂佛初出
家時。捨寶衣。貨鹿皮衣。自發正願得戒。二超昇離生。
謂五比丘即是見諦。三善來。謂邪舍等。四受師。謂迦
葉初出家時。受佛為師。五問樂。六受重法。七遣信。八
<pb n="571"/>
律師五人。九十眾。十三歸三說。此之十種。即同十誦。
然束斯十。總為三受。一若法如來五人受師。此三不
從他受。餘七從他中分二。二若眾攝四。十眾邊五遣
信問樂等。三若人攝三。謂善來三歸受重等。故廣論
為十。要攝唯三。此辨異可知。問此見諦得戒與無漏
戒。為何差別。答見諦得戒通三性心。盡於一形無漏
戒理觀心為。餘心即無。無漏戒。逕生不失。得果捨因
中戒。為此別也。
第二總別。如昔所論。善來羯磨。說之為總。餘三是別
者。今解。善來亦非是總。以呵欲等。非受名故。即不成
別。別義不成。總亦不立。故知非總。不同論義為多受
名。然人唯一。故得說為。從遠緣彰名。又若善來總者。
應開合中分十二受。既不開十二。明知非總。即四受
為別。羯磨一總。以從緣彰名。或四或六。而羯磨繞收。
故說為總。問羯磨是總。十五等別。若離成別受。即　羯磨
名者。舉七毗尼七種非法。總別為妨等釋。不類之義
可知。問羯磨受戒既為四緣。何故獨彰羯磨。餘不彰名
者何。一釋云。從餘緣彰名。乃為多種。今且隱別就通。
以彰羯磨。何足為妨。又作所以解者。何以獨彰羯磨。
解為二義。一定不定異。二總別為殊。定不定者。餘三
緣不定。如僧數滿足。則為五十等別如界內不別眾
中。亦為不定現別三舉得戒受戒。然體是比丘。遠為
別義。故知不定。身無遮障。復亦不定。仍為十二七歲。
斯乃遮位。開合得戒。此三增減。故言不定。語其羯磨。
要文句圓滿。說無增減。方得成就。故說為定。定故標
名。言總別者。如僧數滿。但為十人五眾。非二十八等。
即名數滿。不假結界成就住處盡集。身器清淨。秉法
圓具。方名僧數滿。以不攝餘三。故知是別。餘二類然。
若論羯磨。要具此四。方成辦事。假餘故總。總故得名。
具問兩義。故標羯磨。
第三秉人。多論判言。見諦自得。餘六從他。彼對七受
釋故。今類彼論。以判此五。遠而言之。盡從佛受。以佛
出世。為是法故。若以義推。上法得戒。名為自受。餘之
四種。是從他得。云何上法名為自受。論云。以根本而
言。由佛說法。得證無漏。發於具戒。名從佛受。以義而
推。自以盡智明照現前。而得具戒。又名自得。不從他
受。故心論云。若法者。佛五比丘受師等。若爾何故心
論別解脫調伏。當知從他教。答此據遠因而說。即同
多論遠釋故爾。此據具戒。若五戒八戒不言自得。以
志力弱故。就從他四中。善來八敬。是佛所秉。名從佛
受。三歸羯磨弟子所秉。是從弟子言教下得。問善來
受戒。唯佛得秉。非弟子者何。答佛以二義。善來度人。
一塵習雙亡。威德力大。能令眾生轉緣入道。如僧祇
說。乃至如五歲知法比丘等。二善識根性。應機授藥。
故十誦云。諸佛法王。自在義故。一唱善來。無為學地
而命終者。諸弟子等。闕此二義。一威德刀劣故爾。如
祇比丘。亦秉善來。不能如法。又付法藏經。阿難尊者
亦善來度人。但不比佛。第二不善識根性。如涅槃云。
舍利弗金師之子。教不淨觀等。以如斯義。弟子不秉。問
如來何故遙宣八敬。而度女人。不對化者。為二義。一
愛道等緣在兩人。方始發戒。二遠表尼眾依丈夫僧
眾。諮稟法訓。具斯二義。阿難傳授。闕無親化。問既為
傳授。應名遣使受戒。答八敬一受。彰名不同。亦可名
為遣使受戒。故明了論。尼三受中。遣使受者。謂八尊
法受。以此文證。故知俱得。但經論互明。又解不爾。但
女人出家。大聖抑止。阿難為請。因宣敬法。還授波闍。
寧容得為對面親度。非謂緣在二人。不對面度。若爾
此受誰秉。答為表來世弟子所秉。所以知者。以義而
推。當時發戒。乃在阿難言下。故弟子秉。如似羯磨。言
從佛出。弟子所秉。故此亦爾。多論言。見諦善來自誓
三是佛秉。餘四弟子秉。餘之二受弟子秉者。如來所
以不秉三歸等者。三歸等人機根微劣。緣不在佛。如
文可知。若語羯磨。多論十義。故佛不秉。一為平等故。
<pb n="572"/>
與此作師。不與彼為師。違平等化故。二止鬪諍故。為
為親疎。便生鬪諍。三為止外道誹謗。四為成三歸。若
秉羯磨。即墮僧數。闕無佛歸。五為成四不壞信。六為
成六念。七以七事瞻養弟子。諸佛法王不為眾生所
須故。八不滅前人功德。如一整富羅等。九不苦惱眾
生。不問遐邇。咸就佛故。十為通末代。若秉羯磨。如來
涅槃。誰復秉之。若言八敬是阿難秉者。上來三受。弟
子所秉。若以聖凡對。能秉分別。唯羯磨通局可知。
第四所被分別。若此律辨善來受戒。局在聖位。故下
文言。見法得果證已。初果已去。得無漏真解。猒世出
家。至順之極。方應善來發具足戒。內凡已還。於心所
間。非至極之極。故闕不度。又善來言下。正發具足。不
證四果。若五分僧祇。與此有異。五分。善來通度凡聖。
謂須提那善來受戒。而犯初禁。故知通凡。若依祇律。
善來言下。果戒俱得。故與賊期行戒中。五百群賊。王
欲刑之。化王令放。說法得道。方命善來。善來言下。如
五歲舊比丘。皆成羅漢。故不同此。亦可彼律出家經
之。言此等人善來言下得戒得果者。蓋始時得戒。終
時得果。非謂言時得阿羅漢。此是總言。若作是釋。亦
但得戒。上法受者。要第四果。以其或盡解滿故爾。三
歸八敬。一義判釋。內凡已上。是以多論。此二受法。不
羸不捨。故知內凡已去。又以義推。三歸受戒。似通外
凡。以羯磨無興。為起過人。此乃三歸所度。即言羯磨
始興為凡。故為義通。八敬一受。若依十誦五分多論
等。專度波闍。即是初果。此律通度五百。波闍初果亦
同此律。如下文言。我出世故。令摩訶波闍歸依三寶。
乃至知苦盡道。七生人天。便盡苦際。故知聖位。不知
五百位在何許。亦可既同一席。准同波闍。義亦無妨。
羯磨一受。始興為一。凡興已後。三人通被。如涅槃經。淨
梵志得初果已。羯磨為受。此律蓮華色尼。亦同此例。
第五藉緣多少。善來受戒。具四緣得。一證初果。文言
見法得法已。二內為出家善心。文言欲於如來法中
出家修梵行。三假對佛形。文云前白佛言。四假佛教。
謂聖命善來上法受戒。具三緣發。一假佛教授。如見
論說。二為祈戒心。是以餘文羅漢沙彌無出家意故。
但得其果。明須為心。三得無漏空解。謂盡智現前。即
得具戒。三語受戒亦具三緣。一假弟子形對諸羅漢。
二假弟子教。謂口授三歸。言詞無缺。三歸依心成。領
前歸仗。故能得戒。八敬受戒。若佛秉傳授。須具四緣。
一假佛八敬之教。二假弟子形。三假弟子教。謂口宣
八敬。四奉行之意。故愛道自陳我等頂受。若據弟子
秉者。具於四緣。一假佛聽許。二假弟子形。三須為言
教。謂宣陳八敬。四遵受之意。羯磨受戒。昔來所辨。具
於四緣。如律所說者。妙八比丘中解羯磨比丘。若受
大戒者。僧數滿足緣。白四羯磨如法成就者。教法成
就依。得處所者。結界成就界內不別眾緣。住比丘法
中者。年歲滿足身無遮難緣。若具此四。是大比丘得
成戒本。犯戒之人。四中若闕。非大比丘。非其所戒。故
須此四方成比丘。即是滅諍五法現前中。除其滅諍。
別所為者。具四現前。謂一能秉僧。二所秉法。三秉法
處。得界現前。四所為事。謂人現前是。今此受戒。得別
所為。故具此四。得能發戒。既具緣發戒是。若比丘義
若成所戒。便由具緣。故取此文。解具緣義。不乖道理。
此律成文。不順道理。不然之義至下當釋。又破此四
訖。引祇六緣者。然祇文解者。亦是釋八比丘文。何意
棄此。解比丘義。復引彼說。又復抄引母論五緣。一和
上如法。二闍梨如法。三七僧清淨。四羯磨稱文。五界
內和合不別眾。此之五緣令不周悉。彼雖為五。舉四
緣往收。但三緣攝上三。是第一緣。次一教法緣。次一
不別眾緣。何須背斯正義。所不了說。又更有人立五
緣得戒。言雖略亦不離此四。對辨是非。寄在禾莖粟
柄。更不別理。是非既顯。還歸初解。四緣者是。問善來
等受。以心為緣。羯磨一受。何故不爾。答羯磨非不為
<pb n="573"/>
心。以假外緣作法。從強以辨。故沒因名。又可羯磨四
心俱得。恐濫不辨心緣。又准心論。前四以心為緣。羯
磨一受。雖文不列。要亦須心。故下文言。眠醉狂等不
得戒故。問既言受緣。謂四緣中是何緣。答謂從二緣
生。以為祈戒心。四大造及四相故。即是因緣。餘僧界
等是增上緣。非二緣者。以非心法故。及二因所生。謂
所作共有。第二念無作。應加自分。令三因生。
第六得戒時節。三門料簡。一得戒時節。二辨重與不
重。三解此受緣作法差殊。
第一先明時節。善來受者。唱善來竟。即發具足。故下
文言。乃至得盡苦原。上法受戒。盡智現前時得。以小
乘分齊。羅漢梵行已立。自然戒淨。故更不從他受戒。
問此上法得者。得作無作不。答以非作法但得無作。
問既非作戒。何因能發無作戒者。答以非營為。故無
其作。以道力故。得無作戒。
次辨三歸。自為四門。一明時節。二緣境寬狹。三檢難
以不。四辨五八二戒分不分。
第一言時節者。問同用三歸。何故乃為五八十具戒
等多少耶。又引母解。更為所加。謂說相是。以相多少
故得戒差別。或五八十具等。若爾為說相竟。方得戒
邪。答為二解。一釋說相竟方發。故下尼律。度沙彌尼。
與三歸竟。始云。次與汝受戒故。謂相竟得。若爾何故
母論前三歸依發戒方便。故三結竟。正發於戒。又心
論言。三羯磨竟。作及無作根本業道。故知不是說相
竟發。若待說相方得戒者。如受具中。未為謂相之前。
何時中得。故知此釋定不合理。是故今解。三歸結竟
即發五戒。故多論言。欲受五戒先三歸。三歸竟。爾時
已得五戒。師所以說五戒名者。欲使前人識五戒名
字故。其猶白四竟已。為說持等。為知故說。五戒既爾。
八戒十戒義亦同然。故多論。若受八戒十戒。如五戒
說。若爾何故下文次與汝受戒。答謂領隨行。故言受
戒。非是受體。體已得竟。若爾何故前言更為所加。為
五八十具戒等。答此謂心期以說持多少。故令受者
期五期十等。隨心所期。三歸雖同。而戒多少。如上所
說。三歸處齊。故言為同。而詞句各別。別別持可知。及
心期不等。以斯義故。何妨多少。
第二緣境寬狹。言五戒者。心論云。於一切眾生。一切
眾生一切時戒不斷。或十二種。或二十一種。故知五
戒亦須普緣。故多論云。於眾生上。可殺不可殺。乃至
妄語。下至阿鼻。上至非想。及三千界乃至如來。為命
之類。得前四戒。以初受時。一切不殺等。無為齊限。故
於眾生。無不得戒。各得十二戒。故於非眾生。得不飲
酒戒。以八戒十戒。眾生非眾生得戒類爾。故知八戒
十戒並是緣寬。謂生非生數二時差別。十戒出家。故
時長期。盡一戒八戒接俗教。所以局日夜。故心論云。
具足一日夜離嚴威儀。又一一戒末結沙彌罪。故須
普緣。乃可為滿不滿具不具異。若爾何故但列十戒。
答以非具位。且就力分。故唯說十。復以惡非義通。故
戒戒結罪不得。以但說十。即不令分學。其猶大僧。豈
可盡說五篇。又如式叉。但六法仍一切應學。故此亦
爾。位雖未滿。然咸分學。故普緣也。又復此十。即為具
戒體故。
第三撿難以不者。問五十等戒為遮難發不。答不得
戒。若爾何不撿問。答其義有二。若望障不障。但重難
等。悉礙諸戒。所以爾者。良以戒是勝法。非淨等對。五
十具等。義並同爾。如逆人等受五八十等。咸應不發。
故母云。若破五中重戒。受八十具戒。並皆不得。餘戒
持望。類亦如是。故知難等。俱障諸戒。第二若望撿不
撿。義即不等。然就五十與具。並無難等。具戒制撿。不
同不得。故須撿問。五與十聖不制問。不撿得戒。故不
問難。其猶和上通具不具。為請不請。又如妨難。大小
二房咸不聽作等。就無妨六搩手外。要制處分。小容
身屋。直爾聽造。說淨財量。類亦如是。故不問難。問五
<pb n="574"/>
十可爾。三歸受具何為不問者。未為緣起。無故不問。
羯磨初緣南未須問。明知三障亦無撿問。
第四分受不受分。就中為二。一就戒數。二就其時。言
就數者。若十戒具戒悉須具受。方發律儀。諸論同爾。
八戒五戒二論為異。多論所明具受方得。若爾何故
經言一分二分。乃至滿足優婆塞。答此撿持為多少。
故云一分二分等。非謂受中一分等。若依成論。如八
戒齋。受二三等。皆得戒故。故彼論問。八戒齋為具受
得。分受得。答隨力能力能持。五戒亦爾。論問曰。為人
言五戒具受。則得律儀。是事云何。答隨受多少。皆得
律儀。但取要為五。
第二就時者。多論時定。八局日夜。五十具等定盡形
受。若依成實論。五戒十戒具戒盡形同爾。八戒隨時
長短。故文隨受一月二月等。又問准十誦律。問五人
受中。如億耳所見曰亦為分。受晝戒不受夜戒。受夜
戒不受晝戒等。八敬受戒說。第八訖時得戒品。羯磨
一受。羯磨竟發。諸論大同。然以義說。得位為三。一得
四語時。得如沙彌受。及五分初。緣諸釋女。或八語得。
如尼遣行。或十二語。如尼遣信。舉斯三位。莫不皆以
羯磨竟得。問羯磨竟時得戒者。為善心得。為餘心無
心等亦得耶。答依多論。一切盡得。問云何善心發善
心得邪。論云。先以善心。禮僧合掌。白四羯磨。起諸論
教業。相續善心。戒善成就。是名善心發善心得。又言
不善心得者。亦先善心禮僧等。乃至羯磨未竟。忽起
瞋等諸心。以藉前方便善心善教因緣力故。發生無
作任運而起。與不善心俱。是名善心發不善心得。非
不善心能發此戒。問不善心得戒者。如殺盜未成。善
心息時。應結究竟。答受戒作故善。雖為惡心違善心。
外緣猶善作故。藉前得戒。殺盜作故惡。善心息時。身
則成止。更無外緣惡作相助。故非究竟。言無記心得
戒。亦先以善心。乃至羯磨未竟之間。忽爾睡眠。亦得
戒品。是名無記心得。云何無心者。如那含沙彌。羯磨
未竟。忽入滅定。亦藉方便善心教力。故發得戒。與滅
定俱。是名善心發無心中得。問無心定何用此戒。一
解。為要期出故。又以戒是功德法故。相資故爾。問餘
三心中。何以但得無作。不得作邪。答多論。無作望要
期故得。從前發作。取當色為體。以從心故。不說為作
體。又若德宗。無作非色心故得。藉前方便。說為無作。
若言作戒。以色為體。色唯無記。身動口業損益者。是
作色。以其當時心既非善。遂無損益之作。故無其作
戒。上來所釋依多故爾。若取此宗。唯善心發善心得。
不須致難。故下文言。瞋恚人受眠醉狂等。不名受具
足。又依餘三律。遣信受戒十二語故。亦具作無作戒。
第二重不重。善來等五受具戒十戒。各自當分。並不
重受。咸以自分辨戒。盡形故爾。是以多論木叉之戒。
無其重得。譬如富貴家子。不須重著瓔珞。若爾如二
年學戒。若缺戒已。何以得重。答言。二歲學者。是學法
盡形。非謂別更辨戒體盡形。是故不類。問若五戒當
分不得重者。何故四分未利私呵。第二第三受五戒
邪。答此人得法歡喜。善心增著。故重歸依。據實而論。更
不發戒。又更解時。凡受戒者。乃是身口業善。何因初
受。即是善業。第二更受不成善業。既亦善業。故律云。
二三重發無妨。若爾出家等戒。亦應重也。答此乃化
宜接俗。理隨時心。故容重受。餘出家位定。理不合重。
亦可宗別。故使四分得重受。若以具等三位次第相
望。以十加五。以多攝少。捨俗趣道。以具加十。滿攝不
滿。趣滿足故。並以前二是俗及未滿故。次第增受。問
三位互增受者。如殺戒等為重發不。一解。依多亦不
重發。謂五外方十。十外方具。如遣所辨。又依心論。一
切因一切支。謂三品心得三種戒。即似重發殺盜等
戒。以其三時並身口善業故爾。又俱舍亦爾。若成論。
約位相望。盡應重發。如一日之中受七善律儀。隨得
道處。無作更生。本受不失。勝者受名。以斯義故。豈非
<pb n="575"/>
重發。
第三作法差別。四門分別。一起之次第。二說結多少。
三對乞和上教授受名為無。四說相為無。第一言次
第者。若具戒五受。以彰次第。善來最初。以陳如為首
故。三語第二。以百一十弟子。遊方度人。中道失信。遂
聽三語。羯磨第三。以息三語。興羯磨故。上法第四。如
下文言。年不滿受。受已生疑。開以胎等。年猶不足。此
沙彌修道成羅漢。即名出家受具足。故知第四。八敬
最後。以多論云。八年已後。羯磨興世。十四年後。方八
敬度女。故知最後。亦可上法非作法故。不須論其次
第。餘四如前。若以羯磨對十戒五戒。彰先後者。五戒
先制。次興羯磨。十戒最後。以十戒文中已稱和上某
甲故爾。為羯磨初始制和上故。
第二說結多少。除其上法。餘四受中。善來八敬。一遍
即得。三歸三說。羯磨白四。何故如是。釋言。善來緣強。
八敬情重。故一遍得。三歸心慢。故須三說。羯磨一受。
秉通凡聖。故須白四。又復前二不結。三歸羯磨。此二
須結。仍一三不同者。解言。前二結緣強心重。亦不須
結勸。餘二遍多。故亦須結。三歸相別。又人別秉。故加
三結。羯磨一法。又是眾秉。故但一結。上來所辨。或可
如此。既為四別。寧容一准。若以一法而類餘者。如三
歸俱說。羯磨亦爾。然此不類。何須致妨。但作法不同。
故為此別。
第三乞等為無差別者。羯磨對眾。所以須先。容不和
可不許受故。類餘一切對眾者。咸須乞法。唯除受日。
自餘受法。既非對眾。故闕無乞。羯磨受中。制持攝受。
須立和上。餘無可知。遮難緣興。方為教授。撿問行者。
故下文自今已去。與汝竪立受具足戒。餘受亦爾。又
羯磨受中言。與汝受具足戒。三歸但云出家者。此互
彰名。故結受言。汝始發心出家。明知是一。善來八敬。
雖無受具等名。義亦合為。如善來中我欲修梵行等。
即出家等名。八敬前後。若能行者。即是受戒。文雖少
殊。其義不別。
第四說相為無。善來等法。初受之時。並未即說持。唯
羯磨一種。因犯已後。方制別持。若五戒十戒受。則說
相不同受具。以五戒者。對俗化宜。復無制罪名。故不
待犯。言十戒者。是制羯磨。說持已後方為。故即說持。
問何以五戒持一往即制。出家諸戒。要待犯者。解云。
五戒接俗。無制罪名種。故得即制。比丘廣教。制罪名
種。故要待犯。請雖假請。但興廣教。又須第二犯廣方
為說持。雖初犯略。未為犯廣。不制說相。如文可知。
第七受捨漸頓。先明受漸頓。如昔所判。羯磨一受。亦
漸亦頓。餘之四受。頓而非漸。如何羯磨漸頓。先受五
戒。次受十戒。後受具戒。是名為漸。若不受五十。直受
具戒。得三種戒。說之為頓。問若一時受得三種者。何
須漸受。答染習佛法。必須次第先受五戒。如是次第
得佛法味。好樂堅固。難可退散。不失次第。不破威儀。
如遊大海。漸漸深入。一時受者。既失次第。又破威儀。
又復眾生得道時異。故須次第須受。是以多論云。七
種受中。唯白四次第。三時得戒。餘六種受。但一時得。
無三時次第。今准此律。其義稍異。若辨得不得。五種
受戒。俱為頓漸。若論犯不。羯磨制漸。頓犯漸不犯。故
下文不與沙彌戒。佛言得戒。眾僧為罪。餘四不制。故
頓漸俱得。先解五通漸頓。善來漸者。如那羅陀。上法
漸者。下文沙彌開胎閏等不滿。成羅漢得戒者是。三
歸無文。義亦無妨。如耶輸伽文。已為五戒。故知三歸
漸亦無妨。八敬漸者如文。波闍受三自歸後敬而得
戒。以斯文證。故知五受俱漸皆頓。若存此釋。與前立
義。正持翻對。問一時頓受。得三戒者。其無作體。為一
為三。答但發具戒。一無作體。更無餘二無作之體。若
爾便是一戒。如何言三。答比丘受得。防殺無作。與沙
彌俗人同戒者。其實體一。是以多論立義。據其體。通
望三人。始終位別。言得三戒。理實無三。問所以得知。
<pb n="576"/>
但一無三。答即此論文解次第受中。俗人下品心受
得下品五戒。次中品心受沙彌戒。前五戒仍本下品。
五戒外發。方為中品。上心受具。本前二品。仍猶下中。
五十外發。始為上品。據斯以驗。次第漸受。三時心別。
同戒先作。尚不發三。豈況一時受者而得為三。故知
漸制望位別作三。非體為三。亦可心論云。一切因一
切支得三戒者。三時漸受。受既時別。重發無作。為三
體故。若論頓受。受既一時。方可名為望位為三。非體
為三。次解捨之。
漸頓五問料簡。一泛列捨法。第二就捨以明漸頓。三
約受以明漸頓。四舉受辨捨多少。五出所捨法體。
第一列捨者。且依雜心論。四捨謂若捨及命終斷善
二形生等。作法捨者。違本要期故。命終捨者。所依不
住故。斷善根者。失本所依故。二形生者。依止別異故。
犯重等捨。論主不存。又復涅槃比丘犯重。不能更生
善牙種子。如斷多羅。不解我意。說言失戒。又為純陀
說四種比丘。乃至第四汙道比丘犯重者是。汙道比
丘聞我此說。不解我意。說言不失。准斯義故。不可定
說。且依心論。四種捨法。此應廣解。四捨義偏解作法。
二門分別。一列捨法十九。定其欣猒。我捨佛等十一
猒上捨。次八受居家法等欣下捨。第二收捨盡不盡。
對心論以挍寬狹。
第二就捨辨漸頓者為二。第一定頓漸。二對作法。辨
漸頓之方。第一言漸頓者。作法捨含兩。餘三頓失作
法。十九沙彌優婆此二是漸。餘等說頓。第二言捨方
法者。問受既得三種戒。捨時云何。答義含漸頓。若也
要心。三戒俱捨。則頓失三。是名頓捨。若言我作沙彌。
但捨具戒。言作優婆塞者。又捨十戒。又言我作三歸
人。方捨五戒。名為漸捨。問受之與捨。俱頓並漸。或以
漸受頓捨。此三可爾。若本頓受。但得具戒。一無作體。
云何漸捨。若得漸捨。便成三體。如何言一。答比丘一
時受。防殺無作。通沙彌俗人。共為防非。是故捨時要
心捨具。不捨十戒。若與沙彌戒同。隨心則在。故律文
言。我作沙彌。以十對五。義亦同爾。故文我作優婆塞。
是以論說據體通三人。為共同義故。望位說三。非體
為三。如此釋時。頓受漸捨。義亦無妨。故多云。譬如樹
葉。夏青秋黃。冬時則白。豈體為殊。隨時異故。樹葉色
異。而始終一葉。戒亦如是。當是一戒。隨位異故。若爾
便不捨具。答此亦望位名捨。而實不捨具。受亦如是。
漸受漸捨。義亦同前。若准心論。一切因一切支。言發
戒者。漸受漸捨。各別捨體。不同前釋。若頓受漸捨。亦
同前解。以三體別故。
第三就受漸頓。若據昔解四受。受捨俱頓。羯磨受捨
並含漸頓。若如後釋。論其四受。受通漸頓。捨唯局頓。
無作法捨。故羯磨一受。受制局漸。捨兼頓。
第四以受對捨具捨多少。二門分別。一對受辨。二約
位聖凡。第一對受者。四受為命終。以形俱故。無三可
知。如多論說。無四災患故。羯磨具四。然於作法具含
二義。餘三局頓。言約位者。念處已前。具足四捨。四現
忍去。是色界法。無二根故。然煗頂之中無二形。一忍
心。二除二形斷善根。世第一法及見諦不捨初果已
去。得戒不壞。唯雖為命終。若依多論。四現忍去。亦唯
命終。
第五出所捨體。問凡言捨戒。為捨已生戒善。為因義
邊為捨無作戒體。答已生戒善。為因感果。必然不捨。
且捨無作。戒體本受。要期一形。無作任運相續。今心
猒捨。使無作戒不相續起。名為捨戒。以理而言。一者
戒法。二者戒業。若論捨戒。捨法不捨業。為因義成故。
若語得果。捨業不失法。果興因謝故。問不捨已生善
者。懺悔解義。不應除彼已起之惡。答善順理生。惡違
理起。順理力強。已生不捨。違理力劣。故可悔除。又解
懺本。別興對治。抑伏惡業故。使殄捨者。直是厭退。絕
彼相續。不欲別為對治。故言不捨。若依心論。初念作
<pb n="577"/>
戒。現在成第二念。過去成初念無作。現在成第二念。
二世成此無捨緣。故為得得。若遇捨緣。非但失體。亦
無得得。雖可無得。亦不失因義。
第八優劣。如多論說。若就灾患為無。四受是勝。羯磨
為劣。若取任持佛法利益寬長。羯磨一勝。餘四受劣。
言四勝一劣者。羯磨受者。內實凡夫。福德淺薄。感得
此戒。多諸灾患。容為厭上厭下。奉持心劣。令戒為羸。
餘四受法。內凡已去。理解心中。受得斯戒。持心堅固。
肥而不羸。二者羯磨。凡夫容為。不樂道法。捨本所受。
餘四受法。樂道情慇。理無退捨。三者羯磨容為轉為
二形。餘四受法。復無比變。四者羯磨受人。或起邪見。
斷捨善根。餘四理解。不斷善根。羯磨一受。或為上四。
故稱為劣。餘四受法。無前過非。是以名勝。此對為凡。
若為聖人受。亦是其勝。言一勝四劣者。羯磨一受。乃
具六義。一是時長。謂通現未。二處遍三方。除[鬱-山+止]單越。
三報兼男女。四位該凡聖。五所被無數。六多坐作法。
以斯論義。佛法始終。以白四羯磨為宗本。能繼續三
寶。作無邊利益。為任持之功莫大羯磨。故說為餘。四
受中。善來一受。終盡雙林。自外三受。中間即止。又局
閻浮。不該餘二。凡聖位差。報局男女。對前六義。互各
闕少。紹繼功微。故稱四劣。此發戒緣竟。

四分律疏卷第一本

<sarticle>四分律疏卷第一末</sarticle>

第二次辨受體。四門料簡。第一釋名出體二戒先後。
第二受隨同異。第三辨發戒緣。三世唯現在心得防
三世非。第四所發無作頭數多少。
第一門中復為三門。一列數釋名。二次辨體。三明先
後。初門復二。一列數釋名者。戒相雖眾。義要二種。一
曰作戒。二無作。先釋別名作與無作。次解通名所目
之戒。言作者。謂方便身口。起動造趣。稱之為作。故心
論言。作者身動身方便。言無作者。身動滅已。與餘識
俱。彼法隨生。名為無作。如善受戒。穢汙無記心現在
前。善戒隨生。惡戒亦爾。次釋通。名戒者。此作無作
俱為懸防。咸稱為戒。依善生依善生經。通為五名。一
名為制。制斷一切諸不善故。故名戒。又名迮隘。雖為
諸惡。性等容受。故名戒。又名清涼。遮煩惱熱。令不入
故。又名為上。能上天堂。至無上道。又名學。調伏心智。
故名為戒。此五咸是。義用得名。是故從用立名。稱之
為戒。然復五中迮溢。清涼是義名。餘三用名。又依心
論。波羅提木叉律儀作時。即彼剎那無作。為七種名。
彼一切惡戒對治。名為律儀。二防護惡戒故。入七眾
故。名彼羅提木叉律儀。若言防護惡戒者。辨律儀義。
入七眾者。翻木叉義。義名解脫。以入七眾數。不為惡
眾縛。故名解脫。三於一生眾生所得。故善作故。名為
妙行。四得愛果故。思願道故。名為業道。五最初隨順
解脫故。名波羅提木叉。六作所起故名業。七名尸羅
者。淳善不害心起故。後諸無作為五種名。除波羅提
木叉。以非前故。除業道。思故願後。此七名中。第五從
果立名。第六從因受稱。餘五義用立名。此等諸名。通
作無作故。但今從用。且名為戒。
第二引證。問所以知為作無作者。心論云。第三羯磨
一剎那作及無作。根本業道。又根本業無作。或復說。
又為作云。身口作。前二為對身口無作。俱不可見無
對。多云。初念戒為身口教及無教。第二念唯為無教
無為為教。又十住毗婆沙云。律儀善根為二種。一者
為作。二者無作。作者是色無作。非色非心。以斯文證。
明知戒二。問所以要須作無作者。答若無其作無作
無所從生。若無無作。不可一形防非。故須兩戒。此位
言耳。如上法得戒。以道力故。得無作戒。
第二定二戒體。先依多論。並是色法為體。若解此義。
<pb n="578"/>
可為六門。一為無分別。二為為中三聚分別。三色聚
中三色分別。四就色聲中報方便分別。五三性分別。
六始終分別。
先解第一為無分別者。二戒俱是為為法聚。非三無
為。
第二為為法中。三聚分別者。作無作戒。並色法為體。
心及四相不相應法。是其戒因。故論云。作及無作假
色。是分別色陰。又涅槃經云。以是無作色因緣故。故
知唯色。所以然者。良由聲聞力劣。但防身口故。發戒
之時。還從身口。獲無作色。以防七支。故作無作。並局
是色。
第三色聚之中。三色分別。一可見有對色。謂色入。二
不可見有對色。謂五根四塵。三不見無對色。謂法入
中無作。若言作戒。前二色收。無作戒者。第三色攝。故
伽心二論云。身作可見為對。口作不可見為對。身口
無作。俱不可見無對。非三為對。故名無對。以無作戒
法。入法界中攝。是故非三為對。三為對義。此應廣說。
但三色中。義猶寬通。故須局定。論其身作。前二色中。
唯色入攝。口作戒者。是聲入收。非餘八色。其二無作。
並法入攝。此作無作俱是色陰。
第四就色聲等中報。方便分別。色雖通報及方便。然
身作是方便非報。故心論云。作者身動身方便。口作
唯方便。以聲非報法故。問身作是方便。非報者一色
者。二色何異答。報與方便。亦一亦異。鼓動報故。而成
方便。義言為一。如離水外無別為波。但報酬往因。故
是無記。方便現起。體通三性。復是其異。如水濕為性。
波以風動為性。以斯異故。唯取方便為作。戒體身口
二無作。非報非方便。故涅槃經非異色因。不作異色
因果。非異色因。謂非報色。報色是方便色因。報非方
便。故言為異。非異色果。謂非方便。方便是報色果。方
便非報。故稱為異。故知無作非報非方便。又更一釋。
作既方便非報。無作異前。明知非是報色及方便色。
然經文未必證成非報非方便義。今解異色因等者。
唯就方便色中辨之。如彼經說。菩提王子意疑比丘。
餘二性中。所以不名失戒。佛即答言。非異色因。非異
色因果。其心雖在惡無記中。本所受戒。不名漏失。言
非異色因。謂非受中之作。以彼作者。但一念故。不作
異色因果者。謂非隨行之中。及以處中。作與無作。以
彼作無作短故。既非此二。仍是比丘。明知為彼受中
無作。形俱長故。縱入餘心。不名失戒。故言非異色因
非異色因果。
第五方便色聲等三性分別者。身口色聲是善。非餘
兩。故心論云。以善清淨心。動於身口。名善作等。即問
初色為二十種。前十二唯無記。後八高下長短方圓
正不正通三性。局取善邊。身作戒體。三聲之中。謂除
第二因。不受四大聲。如風鈴等。唯無記故。就初因受
四大聲第三因俱聲。此二通三性中。亦取善聲邊。為
口作體。泛論身口。無作通於二性。今論戒故。是善性
攝。
第六始終分別。此善作中通於始終。取終不取始。謂始
從請師。終至羯磨未竟。要心未熟。善而非戒。第三羯
磨一剎那頃。要期心滿。思願成就。善而是戒。故局取
終。然為人立義。始終通取。為作戒體。若局第三一念
者。前兩不如。亦應發戒。故知通取。又身口之體俱色。
然當時身止之色為眼所得。口止之業非耳所得。若
局取第三當時無聲。可無口作戒體。故須通取方便。
淳熟至此。但諸論師剋取論文。第三剎那是作戒體
方便非者。令無口戒。亦可唯局。第三不妨。而得口業
之體。此即互造。謂因身作得口作業。第二德宗解二
戒體。無作戒者。定用非色。非心為體。是故論云。已知
無作非心。為是色。為是心。不相應行邪。答是心不相
應行陰所攝。以色等五法是無記性無作非無記故。
又色等是惱壞性。無作非惱壞故。故知無作定非色
<pb n="579"/>
心。但作戒者取文不定。或為取文。色心為體。故論文
言。口業者非直音聲。要以心力助成。故知身業亦以心
力助成。明知二業色心為體。又引論文。以心為體。故
論言。離心無思。無身口業。故知二業用心為體。又解
色為身口業體。故論云。身口業依止四大。意業依心。
若身業非四大為體性者。意業依心。亦不應以心為
體。然意業依心故。即說意業。用心為體。故知身業以
四大動為業。業無別體。即用四大作體。口業者。四大
相擊。於中出聲。聲成音曲。為所表彰。以為名字句。用
此名字句。為口作業。業無別體。用聲作體。是以論云。
是法名聲。性法入所攝故。以遠從四大生故名依止
四大。即聲成成。故用聲為體。身業近依四大故。即用
所依止為體。問若色為作業體者。何故論云。口業者
非直音聲。要力以心助成。答此以聲為業體。以心助
名成字句。用此名字句。以為口業。心是助業之因。非
是業體。問論言離心無思無身口業。而心為思體。身
口業亦不離心。亦應用心為身口業體。邪答此破外
人義思與心同時別體。故言心即是思。然心不必思。
思必是心。故亦破外道身口二業不假心助。故說離
心無身口業。問色即無記色陰攝。作戒善惡。性行陰
收。如何善惡。用無記法為體。答以不即不離故。不即
故作戒。是善惡。色是無記。陰攝不同。以不離故。色動
名業動。無別體。用色為體。聲成名字句。此名字句以
為口業。此名字句無別體。即用聲為體。是以論云。是
法名聲。性法入所攝故。如似四相即於色心。用色心
為體。色是色入等四相。及今根是法入攝。此亦同爾。
問色等是無記。無作是善惡性。是故不用色為體。作
戒亦是善惡性。何因用色為體。答無作問一在後。作
戒所依。色滅盡已。然始續生。若以色為體。則定是色。
若是色者。則是無記。故不以色為體。作戒與所依色。
同時而生。體用相依。不即不離。故用無別體。故言作
戒用色為體。問第三羯磨竟時。身業為眼意所得可
使說。有身作戒體。口業依聲。名句之業。既不為耳意
所得。應無口作戒體。答身業依色。然青黃等為眼所
得故。即青黃長短等業亦為意所得。即是身作業體。
口業依聲。聲雖無記。而是方便不可當為。故不為耳
得。以無即業之聲故。此口業非意所得。雖可第三竟
時身業為眼意所得。而口業不為耳意所得。俱以遠
從要期生故。並有二業之體。亦可身能互造口業或
口作得身業等。
第三二戒先後者。依心論說。似一時得。故文言。第三
一念作及無作根本業道。又多云。初念戒為教及為
無教。後次第生戒。但為無教無為為教。故知一時。然
無作三時為非戒者。一者同時無作。但是作俱。非今
戒體。二是果時無作。無作為二。一是作俱。二是形俱。
形俱一種方是戒體。三謂果後。唯局形俱。此是戒體。
以其果時為形俱故。明一時得。若依此宗。似先後故。
成實云。問曰。云何名為無作。答第二念須名為無作。
以作戒為初念。故名無作為第二念。唯羯磨竟。所為
無作。是茲戒體。前二時中位是作俱所攝。又善生經
方便心異。作時心異。眾緣和合。得名為作。以作因緣。
發生無作。作已過去。唯為無作。其心雖在惡無記中。
本所作業。不名漏失。據斯以辨明先後發。
第二受隨同異。昔解受隨義一。譬如一楯能捍眾敵。
為破斯義。故立此門。受隨二法並作無作。先解無
作。無作多種。作俱事在。從用異緣。心俱欲俱。要期助
緣。形俱等位。可為三形俱定受前六局。隨要期助緣
二通受。隨助緣通受者。如遣信受因使得。故亦為人
解。七種無作。二定共無作。三形俱。四要期如日夜及
處中要期等。五隨業無作。如隨戒無及作處中隨作
業發者是。六事在如塔常橋船等事。在時念念發無
作等。七隨用無作。即前事在。為人用時復發無作者
是。或可更之助緣互緣無作者。義推不異前七。故但
<pb n="580"/>
為七。就此七中。形俱定受。要期通二。餘五定隨。
次辨同異受。隨無作同義為三。謂名體義異。便為六。
第一受中無作。義均一品。隨中無作。乃為優劣。第二
總別。第三懸對。第四短長。第五三性為無。第六根條
兩別。言受中無作一品者。若本上品心受所發無作。
心增上故。戒亦上品。或容犯罪。或終至羅漢。更無增
減。以其酬本一品心故。中下心受義亦同然。三品為
定。故言義均一品。問所防五篇輕重為殊。所以能防
體均一品。答受戒之時。一品心中總斷一切惡意。心
因既是一品致。所發無作。酬一品心因。故無五品之
別。然所防之罪非是一心。備犯五篇。蓋是託事先後
而犯。心為濃淡。境為優劣。犯為輕重五品之別。故不
相類。問若言一品。何為肥羸。答今言肥羸乃至望隨
行。為隨資受。說受作肥。若無隨行。顯受無力。名受為
羸。為以肥羸。望隨為無故。戒體猶一品。故羅漢人成
就下戒。云何優劣隨中無作。隨事修成。所防罪事。既
為五篇之殊。致能治之行。所發無作。亦五品優劣。又
後根本上品心。受得上品無作。還起上品心持。持亦
上品。若次下心持。持還次下中。下心受持。各為三類。
亦如是隨中無作。多品不定。故為優劣。對五篇辨。此
優劣者。若就根條。初勝乃至五劣。若自分勝進五勝。
乃至初劣。即應五篇次第之義。又可一一篇一一戒。
心為增微。事別不等。即有九品之持。故隨無作為斯
階降。
第二總別。受中無作發心。總斷一切惡意。於生非生。
數頓得律儀。故稱為總隨行。無作次第漸成不可頓
起。故名為別。第三懸對。受中無作懸為防非。未即行
持中無作。對事防非。行成皎潔。問懸未為非對。即隨
行受為何用。答若無其受隨。不成隨。以共成一治故。
第四長短受。是形俱說之。為長持行。無作從修行。發
非形俱。故目之為短。第五有無者。受中無作通三性。
體唯是善。隨無作者。體非二性。亦不通兩。此據剋性
分別。受隨俱善。便二並狹。今約有無。有通不通。受是
形俱通。在餘二性中。故說為寬。隨是作俱等局善性
中。所以言狹。此就一心。自作為言。若先後心及以教
人。餘二性中。隨亦通為。如教相所詮。犯不犯中亦同
此狹。故犯行中無不犯行。若通就先後心及教人。犯
行中亦為不犯行。此即受隨俱寬。作此解者。然須約
以為三。若局善性俱狹。受隨同善性故。若隨中教人
等俱寬。以通三性故。若以自作隨行。對受分別。方為
寬狹。此准多論。有四五不同。若依實論。不別寬狹長
短。然後受中無作。定是長寬。隨無作者。具於二種。以
道無作寬長故爾。第六受是根本。隨是枝條。第二次
解二作同義有五。謂名體義寬狹長短等不同為四。
一一品多品。二總別。三亦懸對。四亦根條。比說可知。
既有此殊。豈同昔解。受隨義一。
第三緣境發戒。若薩婆多。別解脫戒唯緣現在。以過
未非眾生故。若防通。根本眷屬不同。禪無漏通於三
世。唯局根本。若也曇無德宗。發戒之時。不在過未心
得戒。以非眾生數故。現在相續心中發戒以是眾生。
然受戒時。要須三世境所為之惡。皆作斷。方能發戒。
還防三世境上非。所以然者。過去之境。能生惡心。故
論云。如人供養。過去所尊。是亦得福。律儀亦爾。未來
之境亦生惡心。故須普緣總作斷意方能發戒。又若
過未不發戒者。三世諸佛戒不齊等。以其諸佛戒品
齊等故。緣三世以發戒也。問戒防未非。毗尼𣧩已起。
何故得言緣三世境發還防三世非也。答境雖過去。
非非過去。以斯義故。猶防未非。
第四發戒多少。語戒雖眾。不過二種。謂作無作。作已
過去。唯為無作。一形相續。此無作戒。乃為多品。以所
防之惡。既為無量。戒寧是一。故多論云。於一切眾生
數非眾生數。而發律儀。言於眾生數者。上至非想。下
至阿鼻。可殺不可殺。可誑不可誑等。一一眾生乃至
<pb n="581"/>
如來就根本而言。不過為身口七惡三因緣故。一貪
故起七。二瞋故起七。三癡故起七。三七二十一惡。對
防此惡。受戒之時。謂從無貪等三善根心。各得身口
七支。合二十一種戒善。乃至三千大千。一一眾生皆
亦如是。若十戒五戒得十二種戒故。故心多二論於
一切眾生一切時戒不斷。或十二種。或二十一種。故
經云。眾生無邊。戒亦無邊。若非眾生數。乃至草草木
生種大地。非法衣食等。及一一罪處。本受戒時。要期
不作。還得爾所。戒善功德故。善生經云。大地等無邊。
戒亦無邊。出家僧尼。佛聖弟子。位尊人天。寔由於此。
又准了論。四萬二千福河。謂四萬二千學處一切恒
流。其猶河水。洒除破戒煩惱。言四萬二千者。根本戒
為四百二十。所以爾者。如婆藪。此律戒為二百。多明
輕戒。優婆提舍戒為一百二十一。多明重戒。比丘尼
別戒九十九。合成四百二十。是一一戒為攝僧等十
功德。一一功德能生十種正行。謂信等五根。無貪等
三善根。及身口二護一戒即百。合戒為四百二十。豈
非四萬二千。又解無願毗尼者。謂第三羯磨竟時。四
萬二千學處一時並起。無一戒不生。故稱無願。據斯
以驗。故知戒量不可稱數。問僧尼二眾戒數各別。何
以無願毗尼真言四萬二千邪。一解。此據總二眾以
說。若取實理。各隨本戒。又釋以轉根義證。俱為四萬
二千。受戒法問門竟。自下隨戒寄文中說。
第三解律題名。言四分者。蓋是一百年後之名。百年
已前總為一部大毗尼藏。未有此名。若欲料簡分不
分義。可為四門。第一如來本制已有五意不分之義。
二解佛說法及以時節。三解佛去世後五師任持。四
解分為五部。
次解初門。佛從鹿苑。終訖雙林。隨根制戒。少有差殊。
良由眾生根器不同。樂聞有異。致聖制輕重緩急。差
如祇。父母夫主。不聽輙度。僧殘。此律犯提。又涅槃云。
或說偷蘭。以為四重。或說四重。以為偷蘭。何故世尊
作不定說。如四錢三角。祇說蘭為夷。此律說夷為蘭。
如此律謗二眾俱互並得殘罪。十律謗尼犯吉。此即
說殘為吉。吉為殘也。乃至犯不犯等皆有差降。制雖
輕重。而各稱根性。奉行之益。以斯文證。明知聖制本
有五意。所以不分者。一教主是一。共誰諍競。而得分
五。二者所被眾生不相是非。各目體解。隨化差別。以
斯二義。總為一部大毗尼藏。又遺教三昧經。佛因羅
旬喻比丘現在分僧五部服色者。此乃一部隨機之
說。然說未分處眾。且依前文等。
次解第二如來在世。但說略教。不說廣教。所以爾者。
略教法輪。言雖是略。理處包含。通於輕重。是以如來
說此總教。通被五種眾生。各稱根性。皆為奉行之益。
故但說略。廣有五差。輕重不等。若為說廣。益利不普。
是以見云。一切諸佛但說教授波羅提木叉。不說威
德波羅提木叉。略無名種。但名教授。廣有名種。令怖
而不造。稱為威德。又戒經云。為無事僧。說是戒經。故
知說略。然說之時節。經論不定。依祇。五年已前為無
事僧。說於略教。五年已後因犯制廣。行不清淨。不得
聞戒。付諸弟子。說廣略二教。見論。如來成道二十年
前。說教授木叉。二十年後。付諸弟子。說威德木叉。若
此律十誦增一阿含。十二年前。為無事僧。說是略教。
從是已後。廣分別說。付諸弟子。蓋隨根同。所見異故。
亦可僧祇五年制廣。時節餘文。見論說之時分。所以
見論不同者。或可十二二十。此是言到。且從經律十
二為正。問五年制廣。便是有事。如何乃言。十二年前
為無事僧。答廣教雖興。最初無過。猶名無事。如下正
說。文證可知。
第三五師任持者。大聖化緣既周。眾生感盡。將欲涅
槃。以三藏法。付大迦葉。於佛滅後。任持理。行二教。具
足無缺。將欲滅度。即以此法。付屬阿難。於雞足山。現
十八變。立誓入滅盡定。待彌勒佛出世。阿難有二弟
<pb n="582"/>
子。一名商那和修。二名末田地。阿難將欲滅度。付此
二人三藏教法。付屬已竟。在恒水中船上入滅。商那
和修在中國教化。末田地在罽賓國流通。商那和修
將欲滅度。復以此法。付屬憂波毱多。此人善能說法。
度人無量。但無三十二相。時人號為無相好佛。傳通
聖教。具足無缺。然此五人皆懷明內朗。體道殊方。任
持聖教。秉宗被時。仍令一部大毗尼藏。號八十誦。
第四分為五部者。依三藏傳云。一百年後分五部。二
百年後分為十二部。四百年後分十八部。分五部者。
憂波毱多在世末後。育王大集論師。共論佛法。是時
諸人各情見不同。為所偏執。毱多不能刊正。遂分此
藏。以為五典。如釋論云。毱多即受持十誦。在罽賓國
流通。故名罽賓律師。此亦一經所明。大集經云。佛告憍
陳如。我涅槃後。我諸弟子顛倒解義。顛倒說法。名曇
摩毱多。法名四分。受後三世。及以內外。凡所問難。悉
能答對。是故名為薩婆帝婆。此名三世有。法名十誦。說
無有我及以受者。轉諸煩惱。猶如死屍。是故名為迦
葉毗部。此名解眾生解脫。但有戒本。不作地相。水火
風相。虗空識相。是故名彌沙塞部。此名廣解義。法名
五分。廣博遍覽五部經書。是故名為婆蘇富羅。此名
眾首。法是摩訶僧祇。此名大所持。善男子如是五部。
雖名有異。而皆不妨諸佛法界及大涅槃。四分之名。
至此方生。分為十二部者。薩婆多部中分出婆蹉。婆
蹉部中復出三部。一名法上。二名賢。三名六識。此本末
合五。迦葉遺中分出二部。一僧伽提。二淺摩提。本末合三。
以三配五合八。彌沙塞部分出一部。名中間見。以二
配八。合為十部。曇無德僧祇此二不分。通前合有十
二部。分十八部者。但僧祇部中分出六部。一名唯迹。
二名彌多。三名施設。四名毗陀。五施羅。六名止施羅。
六兼十二。合十八部。文殊問經為二十部。云何分別
部。云何根本部。佛言。根本部二。一摩訶僧祇。老少同
會。共集律故。二名體毗履。老宿共集。此律一百年後。
此二部起於二百歲中。僧祇出七部。一名執一切語
言。二出世間語言。三高拘梨柯。是律主姓。四多門。多
門智故。五只底柯。六東山。七北山。此三所居處。此七
從祇。展轉相生非一時。俱從祇出。於百歲中。從體毗
履。出十一部。一一切語言。二雪山律主所居之處。三
名犢子是姓。四名法勝。五名名賢。此二是名。六一切
所貴為人重故。七芿山是處。八大不可棄。律主初生
母棄於井。父追尋之。雖墮不死。九法護名也。十迦葉
毗姓。十一修妬路。執此義故。此十一亦展轉從生非
一時。合二十部。偈言。摩訶僧祇部。分別出為七。體毗
履十二。是謂二十部。十八及本二。悉從大乘出。無是
亦無非。我說未來起。此經所明亦不杆五部。辨別故
來。
隨文釋中。文雖浩博。聖凡見異。分釋多種。如增五文
毗尼五答。一序謂知時已前。二制謂僧戒本。三重制
謂尼戒本。四修多羅犍度下是。五隨順修多羅謂調
部已下。又結集文亦以為五。謂比丘律。尼律。犍度。條
部。毗尼。增一。以為毗尼藏。今且分三。謂序正流通。定
三文者。第一從初至知時來明其序分。第二從毗舍
離已下是其正宗。第三五百結集已下是流通分。次
釋三名。顯宗由致發起之端。稱之為序正。序正明犯。
以不犯輕重等相。被時之益。正當聖意。當於序興。又
當機感。故曰正宗。法傳季世。目之為流。流而不擁。名
之為通。故曰流通。次釋所以者。說經制戒。必為由藉。
故須序。序分既彰。宜宣宗本。故次正宗。正說之文。豈
唯現在。亦欲開演大文。流傳像季。末代等聞。企渴同
悟。故須流通。
就前序中。復分為二。初盡偈來正明律主將欲流傳
聖教。被及遐代。恐時不信。歸敬三寶。歎戒功能。勸信
奉修序。第二蘇羅婆已下請制發起序。於斯二序。六
門解釋。一明二序意。三義故爾。一人為師徒。謂曇無
<pb n="583"/>
德如來之別。二時為現未。三經體不同。如來經者。出
於金口。曇無德經傳於竹素。以斯三異。得為三經。經
故為二。須立二序。第二序名不同。謂就法以辨勸信發起。
若也約人。曇無如來雖名為殊。且約前說。第三總別。偈
序是別。長行是總。總別可知。第四所明旨異。流演聖
教。非信不傳。故此偈序寄歎戒功。勸信奉修。以明序
義。蘇羅婆下大聖制戒。非請不陳。故須啟請。以彰發
起。第五先後次第。問發起前及在後。謂勸信偈後。迴
在前明。所以爾者。人解若發起序。前二種不便。一彰
身子請序。隔於勸信。發起不便。二顯曇無勸信不具。
若勸信前明。順前兩義。故迴發起。次於後說。又可不
勞為妨。理而言之。勸信之偈。乃在流通事後。何以不
對正宗等以辨。先後故知。不爾。但勸信雖後。位須前
明。
第六隨文釋。偈文分三。初稽首禮三字。是云何敬。敬
之儀式。二諸佛已下七字。是何所敬。顯所敬境。三今
演已下是何故敬彰其敬意。所謂略廣歎戒。勸信欲
解。三文先釋。其義三門分別。一能敬體。二所敬體。三
辨敬意。
第一能敬者。謂律主等行者。身口意業。身業恭敬。口
業稱揚讚歎。意業信敬尊重。此就業具成身口意。若
局明敬體。其唯信數。
二所敬體者。即是三寶。謂佛法僧。佛者西音。此方稱
覺具一切智。通達諸法。自覺覺人。故名為佛。法者為二
義。一就體解法。法名目體。二就用名法。行者軌則。所
言僧者亦是西音。此名和合眾。謂四人已上。於理於
事。絕去違諍。名和合眾。通名寶者。斯之三種。世所珍
貴。咸稱為寶。三寶不同。略為別相。一體之異。今此小
乘戒律。未證真如法界。故不論一體。就別相中。又分
大小。且就小明。如薩婆多說。成佛乃為四階。第一三
僧祇劫修為漏四波羅蜜。除禪定般若。為種智因。第
二百劫中修相好因。第三最後身出家已後修為漏
四禪四無色定。斷八地煩惱。始從欲界乃至無所為
處。唯除非想所為漏行。欣上猒下。方能斷惑。非想地
無上地可欣為漏行。於彼無能。故不得斷。第四菩提
樹下修三十四心。次第成佛。三十四者。見諦為十六
心。觀欲界四諦。法忍法智。觀上二界。比忍比智。先觀
欲界苦。苦法忍苦法智。次觀上二界苦。苦比忍苦比
智。此則苦下四心。乃至道諦亦四。是為十六。於此十
六心中。四法忍法智不斷煩惱。以欲界煩惱修禪時
已捨離故。四比忍比智斷非想地一地見諦煩惱。四
禪三無色。見諦煩惱先已斷故。不須更斷。次斷非想
修道煩惱。凡為九品。斷一一品。皆為二心。一無礙道。
二解脫道。故為十八。下之八地修道煩惱。修禪定時。
先已斷故。不須更斷。於此三十四心。前三十三是菩薩
學心。最後一種佛無學心。隨義以論。具為三。佛無漏
五分法身以為法佛。父母生身及報生四陰以為報
佛。化作佛身。於餘方施化。以為應佛。若據大乘。此之
三種皆是化佛。言大乘三佛者。三僧祇劫滿。金剛心
後頓得。當住五陰。是為報佛。真如法界第九淨識。本
隱今顯。以為法身。慈悲大願。化作色身。生兜率天。乃
至涅槃。為化身佛。今律主所敬。且約小說。次明法寶。
異論四種。一是教法。所謂三藏十二部經。二是理法。
謂四諦三乘聖人。同觀四諦。入於聖道。三是行法。謂
戒定慧等四是果法。謂盡智無生智二種涅槃。次明
僧寶。謂四向四果。諸聲聞眾。緣覺菩薩。不在僧數。緣
覺出無佛世。無羯磨等法。菩薩獨一。是故非僧。但是
法寶所攝。若說為福田。僧義容可爾。非羯磨僧收。
第三敬意者。初先別明敬佛四意。一佛是教主。將傳
聖教。寧不致虔表師諮為在。二報恩供養。三開示僧
尼遵奉之儀。四請威加護。敬法三意。一法是所傳之
旨。真益軌聚。故亦宜敬。二示遵奉之儀。三請威加護。
敬僧三意。一僧有傳持之功。益利於我。報恩供養。二
<pb n="584"/>
示遵奉之儀。三請威加護。次總敬三意。心論云。開發
眾生佛法僧念。成論云。三寶最吉祥故。我經初說。今
律主敬者。為演毗尼。是其大意。
次釋三文。頭頂暨足。身業致[虔-文+ㄆ]。故曰稽首禮。又稽者
屈也。首者頭也。故曰稽首也。所禮是何。所謂諸佛眾
聖非一。稱之曰諸。宜敬教主。而兼禮餘佛者。顯教道
理均化儀無二。諸佛平等。故須齊敬。佛如前解。以上
稽首貫下通下二目之為及所及是何。謂是法僧。法
如前解。比丘者能成之因。僧者所成之眾。總別合舉。
故曰比丘僧。比丘西音。智論有多義。一名乞士。二意
故乞。一為資身長道。離邪活命。邪命為四。一者下口。
二者仰口。三者方口。四者維口。離此四邪。正命自活。
故曰比丘。二為益施主。謂僧田行施。獲反報之福。是
故須乞。二名破煩惱。比名破。丘名煩惱。能破煩惱。故
名比丘。三曰怖魔。能怖於魔及魔人民。故名怖魔。解
比丘竟。僧如前釋。
次釋何敬。文分為三。初有兩行半偈。略歎戒功。勸
信奉修。二今說十句義已下廣歎戒益。以彰勸信。三
末下半偈正明律主歎勸意申。重更稽首。結竟止彰。
就前略中。復分為四。初為半行。總申敬意。為演毗尼。
勸時生信。稟化相傳。為久住之益。二次為半行。顯己
所傳。理非私謬。親承我師毱多之訓。遠稟憂波離之
遺誨。傳持為由。證成可信。三為半行。略歎戒要。勸時
勅聽。四為一偈。但能順教奉修。獲益不虗。以成耆舊。
先解初文。於茲吐宣。故曰今演。所演是何。謂毗尼法。
毗尼西音。此方稱滅剋滅。由於行教。就功能彰名。故
說此教。為毗尼法。毗尼之名。乃為多義。如三藏義說。
一能引生。是毗尼義。謂第三羯磨竟時能引生。四萬
二千功德。一時並起。二能教身口清淨及正直。是毗
尼義。謂離業濁煩惱濁故。名身口清淨。清淨正直。故
向涅槃。三為滅義。是毗尼義。性離諸惡。業非不生。故
名滅。四引勝故名毗尼。謂引俗入道。引小入大。令凡
入聖等。五勝人所行。是毗尼義。謂一切聖人同行此
法總攝律教。一切都盡。既為多義。今翻滅者。謂能得
於滅。且當第二向涅槃第三滅義。但經教廣略。此律
八毗尼。如增二說。祇五毗尼。一略謂五篇戒。二謂廣
謂二部戒。三方面如輸奴國聽五事。四堅固如受德
衣捨五罪。五應法謂法和合羯磨。夷論五毗尼。謂懺
悔隨順滅斷捨毗尼等。明了論九毗尼。一比丘毗尼。
如故意出不淨等。二尼毗尼。如獨行等。三二部。如婬
盜等。四罪毗尼。謂八緣起所生。如法對治。五惑毗尼。
如三界五部惑九。永斷智及滅者。此約滅惑釋毗尼。
六觸毗尼。謂十種學處。即沙彌十戒。攝未來事。所以
名欲。若受十戒。則不得具足。此戒是具足方便。能攝
未來事故名為。七無觸毗尼。正羯磨竟時。四萬二千
學處一時並起。無復一戒不生。故名無觸。八一處毗
尼。如受戒洗浴等處。為二義。一國土為處。如邊方開
等十。二時即為處。如昔三歸得戒。今即不得者。是中
就時。謂中國熱時便聽等。九一切處毗尼。如不殺等。
一切處共學。伽論為十毗尼。謂比丘比丘尼。具分少
分。處一切處。滅三毒滅罪滅諍等。斯等名數。教門廣
略。攝此行教。義無不周。今解毗尼。隨舉一數。以消此
文。故曰今演毗尼法。眾行之執。稱為正法。法由人弘。
人能通法。法在人故。更興不墜。故曰令正法久住。故
祇律初云。欲建立佛法。當盡受持此律。二令正法久
住者。三不欲為所疑悔。請問他人。四為諸破戒僧尼。
犯罪恐怖。為作依怙。五欲遊化諸方。而無礙者。為得
此五事利故。篤信男子當盡受持此律。既獲斯五。故
得久住。又見論云。持律五事利。一自能持戒。二能斷
他疑。三入眾無畏。四建立正法。五正法久住。亦同此說。
第二憂波為首者。親飡聖說。傳通之初。稱之曰首。及
餘者。謂五師皆阿羅漢。具二解脫故。言身證者。問五
師傳持中無憂波離名。今此並彰其義何也。答曰。五
<pb n="585"/>
師善解理行二教。故標其名。憂波但解行教。不達理
教。非是具足傳通。故沒名不彰。此律中直欲流通行
教。故律主並引證傳為由。顯成可信義。問何故此引
憂波戒經云。首舉其七佛。答此列憂波稟承次第故
爾。以不親奉佛說故。不引七佛。但戒從此出。不須重
引。稟承通說略教。故引七佛。
次第三於茲宣吐。故言今略說歎戒功能。滅惡生善。
出離中勝。稱曰要義咸皆也。飡採之徒。非一曰諸。並
為和直之行。稱賢冀仁者齊去詳飡故。言咸共聽。
次解第四深戒者。解為三種。一明戒善。體幽理玄。津
潤無涯。名之曰深。二者能發生。定慧深解。三者能防
三業。深重之。故名為深。說必被物。非器不益。一為專
精自利故。言為樂持戒者。二為稟行兼益。名曰諷誦。
自行善成。剋用屬己。名之曰利。開己所得。令他獲潤。
目之為益。益利非一曰諸。二行具足。以成耆舊。名曰
長老。
自下第二廣歎戒益。上文雖言深要。其狀未顯。難以
寄意。故下廣彰深要之相。就中為二。初為三初為三
偈。法說戒利。舉宗以勸修。法說相微。理隱難識。自非
喻況。無由可曉。是以第二眾山已下廣明喻說。戒益
殊狀。持則為益。十利功德。剋之不虗。毀則為損。三塗
火鑊。必趣不疑。汝等云何不棄損以就益。捨惡以行
善。初法說為三。第一半偈。總舉利數。結法屬人。第二
兩偈。廣彰利體。第三半偈。結成如來。制戒本意。原在
斯益。然戒利塵沙。何限斯十。且就一方化儀。略標二
五。故稱為十。詮利之文表彰曰句。句下所詮功德曰
義。
次明第二十利。體相下為正文。不繁廣釋。略屬而已。
令僧喜永安者。第二第三利攝取於僧。初利不信者
令信。第四已信者增廣。第五斷不持戒者。第六令邪
道入正。第八第九利慚媿者第七久住。第十次第三
原制戒之意。為在斯益。故今結言。是以世最勝等。
釋第二喻說。其文為四。初至羅云已來。喻嘆戒法能
生善滅惡。善調三業。生善滅惡。託教以立。是以第二
從所以立王至龍中來。與五篇罪相輕重作喻。既識
其相。必能奉持。使惡無不離。善無不積。是以第三師
子已下至久住。正明戒能。生成行益。功能作喻。教行
既宣。宜勸崇習。是以第四乳母已下勸修勸說喻。就
初中文三。初為二偈。喻戒能生善眾德之本。二除結
一偈歎。戒能滅惡。然生善滅惡。必由三業。行乃可就。
是以第三從夫欲造善已下正明善調三業生善滅
惡之本。初文為二。初一偈喻戒能生善。次一偈舉前
戒益以勸修。初偈上半喻說。下半合說。眾山之中須
彌最者。然須彌能持大地。使不傾耶。一切百卉。因之
增長。持地中勝。勿過須彌。故稱為最。喻萬行之中戒
行功德。能持行者身口大地。離於七支傾邪之過。一
切善法因之增長。集生中勝。義同須彌。故為最。故經
云。依因此戒。得生諸禪定及滅苦智慧。大海淵廓。潤
澤無涯。踰於百川。目之為最。喻戒善理深資潤無窮。
超於萬行。喻若於海下舉教以合眾經。合上眾山流
戒為第一最。合上須彌大海。若就行論之。定除細亂。
慧斷煩惱。所以是勝。根條往別。戒是根本。定慧從生。
戒復是勝。約教辨。為餘詮定慧。故二藏勝。若詮本行。
毗尼為勝。今言最者。根本故最。夷論云。最為四種。一
生善勝名最。二滅惡中勝故最。三依世間戒得出世
戒故。四依非心戒。剋於心戒。行要既宣。宜務斯益。是
以次偈舉最以勸修。但能奉持。勿替於心。第一勝利。
剋之不虗。然若欲求前行中第一最者。非持戒不剋。
故言今世。謂現在僧尼。後世謂未來僧尼。當持此禁
戒。必獲益不虗。過去僧尼無持戒義。故不勸也。
次釋第二滅惡。解興惑喪。萬累斯損。故曰除結無罣
礙。凡欲遣縛。信在明慧。但慧興為本。由於淨戒。推功
歸本。故曰由此解。然解不虛。剋必須護。持淨戒故。宜
<pb n="586"/>
省己之違順。准教以自觀。以此律教。驗一生已來。行
之淨穢。了了斯現。目曰觀察。猶若懸鏡。高堂好醜。斯
故言如鏡照面像。
次釋第三備具。三種業能生二善。如持犯所說。意成
身口善惡之本。故勸審觀。羅云。為輕義婆羅門。三業
加惱。忍不反報。到愍前人。我痛須臾間。那汝長苦。何
顯持戒中勝故。引以之曉。
第二罪相輕重中文二。初為二偈。能詮教興作喻。第
二次為十偈。與所詮罪相作喻。初文中二。初一偈半
喻說。下半合喻。喻中復二。初一行教興所由喻。次半
行教興所為喻。此一部律教尊貴可重。為僧尼所欽。
喻若於王責。此教興所由故。言所以立王者。由世諍
詔者。喻由諸比丘罪。故眾人舉者。喻諸比丘舉過白
佛請聖制戒。古昔當法喻三世諸佛咸待犯請。然後
制廣古今恒式。故曰當法。次教所為人者。所以立此
廣教。戒律王者。為二種人。一為犯己能悔人。使識病
知藥。懺除對治。殄滅之方。故言犯罪者知法。二為專
精不犯人。使順教奉修。對治行立。故曰須法者成就。
合喻可知。
次第二罪相輕重中文二。初為二偈。總喻五篇。第二
次為八偈。別喻五篇。總中二偈。前喻後合。喻文中二。
初句識病別藥喻。下三句療治得所喻。此一部律教。
能詮罪相。輕重分明。故曰如醫觀眾病。下三句中。初
之一句立二章門。下二釋成。下四須懺。目之為進。初
篇過重。理不可悔。稱之曰止。但進為四義。一殘等枝條。
二不定障道。三為從緣殄滅。四現足僧數。是故稱進
夷反。前說亦具四義。是故名止。進否合儀。故曰得所。
可治釋上進。不可釋上止。次合喻。初句合初句。下三
合下三。四事一句。合止得所。不可者捨可救。二句合
進得所。可治即進藥。又一義。合者初句。合初三字。四
事十三。餘者合眾病二字。不可治合。止得所門可救。
不須救合。進得所門。此四事攝。不可治盡不。答一分
劑盡。母經就性。四不可治。今約教相。故局此四。即簡
蘭提吉等。舉篇非聚。亦是除於二逆。唯僧非尼。則甄
觸等。故言四事不可治也。
次明別喻。初二偈初篇作喻。次為二偈第二篇喻。次
為二偈與三四二篇。何故合者。答如四犯畏。為取畏
故。怖微者沒名。以增四門。故遂離三四。今明五篇。而
三四合者。對不對分。第五之一對中僧別。三四對別
故。所以合却。就僧中救不救分。故唯四喻。然初二篇
異多故離一。可治不可治。夷有覆不覆別。殘罪覆不
覆。盡可懺除。二者懺殘為限。懺夷學悔盡形。三者殘
罪覆。懺中重犯。與本日治。夷中重犯。更不聽懺。四足
數不足數。別雖俱對僧為多異故。須為兩喻。三四二
篇。若據三說。一說之別。應離為二。然同義多。一俱對
別人。二同是可懺。三覆與不覆皆聽懺。四並足數。故
合為一喻。次釋初喻。前喻後合。初句自行絕分喻。次
句眾法絕分喻。次句作法除棄喻。次句穢不在淨喻。
若犯初篇。一形永障。絕於慧命。名之曰死。不成治比
丘用。名之為屍。屍為五義。如下所辨。為業既重。淨眾
不納。故言大海不容受。作白羯磨。駈殯治之喻。疾風
所飄。永甄眾外。故言弃之於岸上。合中上二合初句。
第三合下三。第四勸持次第二喻。上半喻持。下半喻
破。念捨智等。禁防六根。名曰守門。對治行成。畢竟清
淨。不為緣壞。稱曰窂固。不懼外非。劫人善財。故言不
憂失財物。第二篇行眾法。綱網義同。垣墻遇緣。毀為
缺壞。慮失戒財。故曰憂懼。合喻可知。次第三喻。上半
喻破。下半喻持。三四兩篇威儀微細。易為壞。義同坏
器。遇緣起過。字曰穿漏。覩己罪過。恐墜三塗。名曰憂
愁。戒行善成。為資身之用。喻若完具。內心躍踴。度己
所持。喻若眷屬歡憙。此先破後持前。喻先後犯。綺文
故爾。次第四喻。第五篇罪惡中之微。喻若飈火。微惡
易犯。持宜須禁。故曰慎莫。謂為輕相續善心。如似草
<pb n="587"/>
木。一念微惡。性是違害。能開不善門。焚燒善心。使不
現起。故曰燒盡無為餘。何等五不善門。一能燒人善
根。二從惡起。三為聖所呵。四退失道果。五死墮惡趣。
第三段生成行益中文二。初為二偈。愚智二人喻。第
二和合下生成行益。初愚智喻者。為成上生下義。言
成上者。明五篇罪過實是可畏。何人不懼。無惡不造。
所謂愚夫。何人能畏。患無不離。所謂智人。即是成上
畏不畏喻。言生下者。何人不能持。所謂愚夫。何人能
持。所謂智人。即是生下。作能持不能持喻也。初偈喻
說。下偈合喻。上半偈與愚人不畏喻。下半偈與智人
能畏喻。初篇重罪。業障深厚。能喪法身。絕於慧命。可
畏之甚。如師子虎吼。愚癡凡夫三毒迷醉。不懼斯惡。
故曰醉者不恐怖。此舉重況輕。重既不畏。輕則亡言。
解下半偈。突吉羅罪。惡中之微。故曰小獸聲雖微。智
人能畏。情生戰競。故曰醒者聞則懼。此舉輕以況重。
輕既尚畏。重則云言。次合喻。如是三活人合上醉者。
一切惡合師子吼。不懼合上不恐怖。智者合上醒者。
於微惡合上小獸聲雖微。當懷於恐畏合上聞則懼。
第二生成行益中復分為二。初為十偈。與生成自行
作喻。第二如先自窂眾已下正明能生。撩理僧徒。眾
法和合。興建正法行。就初中為五喻。十偈。初為二偈。
與受隨相應。對治修行。猶如良藥。能療眾患喻。第二
次為兩偈。歎戒如脚足。能涉險道喻。第三次為兩偈。
明戒如浮囊。體性上昇。擔負行人。越度三為喻。第四
次為二偈。戒如階陛。趣涅槃要路喻。第五次為二偈。
正明戒如伎藝。但能修學感果畢。然不墜惡趣喻。次
解初偈喻說。下偈合喻。就喻中為四句。初句名正念
修戒喻。既正念現前。無惡不離故。次第二句明對治
伏業喻。既伏七非。尸羅清淨。能發生定慧。斷除煩惱
惑。是故第三句明資成斷結喻。業結既除。逍然無累。
剋證大果。以自適神。是故第四次明因圓剋果喻。念
智捨等。護本所受。受隨相應。義同和合。對治之行非
一。稱之曰眾。治行既成。能滅於惡。目之曰藥。釋猶除
也。良猶善也。正念行成。必伏斷七非。故曰除去。不善
者。九十八使諸結煩惱。嬰纏行人。⿱穴侵臥生死。名曰病
者。尸羅既淨。集生三昧。定心澄靜。剋理觀在心。稱之
曰服。解興惑喪。故曰除愈。業結既除。得涅槃道果。以
自適神。故曰身康得安樂。次合句別相當。次第二喻。
初偈喻說。下偈合上。半喻持。下半喻破。涅槃淨天。出
生死之表。稱曰遠路。發意將趣。故曰若欲涉意雖發
趣若無戒足。無由可階。故曰當自護其足。下半偈可
知。求天若涅槃合上若欲涉遠路。守護戒合上護具
足。下半偈破戒。舉持反合第三喻。假名行者。發心欲
越生死暴河。故曰如人能度河。受戒之善。體性上昇。
擔負行人。使不沉沒。喻若浮囊。護本所受。義同用乎。
生死無涯。名曰雖深。受隨相資。對治善成。不懼淪溺。
故曰無沒憂。達到涅槃彼岸之果。故言到彼岸。諸佛
子合如人欲度河。修行合用乎。禁戒本合浮囊。終不
者以一終不括。下二句即合下二。亦可總合。第四喻
涅槃正法之堂。蔭覆行人。免生死寒暑喻。若帝釋堂
以三十七道品。瑩鏤涅槃正法之堂。故曰彫飾眾寶
城。趣果由戒。喻於階陛。賢聖遊履。故曰天人所行。下
合可知。第五喻方便正念。修止作二種。持戒之善。名
為善學世間也。持戒行成。內為幹正之能曰伎。外為
妙用無窮曰藝。眾行非一。故曰一切。既持戒成終。必
不墮下趣惡報。猶如世人。為王所念。不墮貧賤。非但
不墮三塗。復得道果。以自適神。故曰以是得安樂。合
中上半到而別。下半順而總。
第二生眾法行中文二。初偈能成眾益。次偈聖所嘉
美。前中上半喻說。下半法合。若欲秉御護持。必須善
眾相得。故曰如先。眾既和密。資成僧用。不為惡眾所
壞。故曰窂自。惡在善外。名曰彼軍。伏從正化。故稱為
破。下合可知。次偈上半聖所嘉讚。下半久住釋。所以
<pb n="588"/>
次解。
大段第四中為二。初八偈舉上行益功能勸修。次二
偈舉上教益功能勸說。初二偈戒能養護行人喻。戒
善資人。使法身成立曰養。防護行人。使外惡不忓曰
護。下釋護義。一切水火者。出所護事。三塗逼惱。如水
火難。戒善功德。防護行者。使不墜三塗。故言護使不
傷害。合中上半合上半。次言終不墮。合上護使不傷
害。畜生等三合上水火難。次為二偈戒能生成真實
功德喻。內為剛決護戒之心曰勇。覺察外非罪相輕
重曰猛。能破生死曰將。如增一阿含。為五戰夫。一持
伏入軍。遙見風塵即怖。二見高幢即怖。三見飛箭即
怖。四見他所捉或斷命根。第五人者至死不怖。能壞
他軍。比丘亦爾。一為比丘覩見女人。捨戒還家。二或
與女調戲。三或與女身手相加捨戒。四或為觸女。起
於慾想返戒。五戒為比丘。能觀不淨。便得解脫。四智
究竟。今言勇猛。當第五人。善修止作二持之行。名曰
善習。持犯相違。義同戰鬪。對治行成。能喪犯戒等業。
故曰降伏等。心怖真實功德。寧死不悔。故曰沒死等。
次合。佛子合上猛將。善學於戒合二三兩句。五蔭散
壞時合上沒死。終不等合前不顧命。次第三崇真捨
偽喻。前偈崇真法生真實。資成慧命。故曰是真生。下
半引成事為證。次偈捨偽得戒真生。明知捨戒。絕於慧
命。故稱為死。恐濫俗死。故言於佛法為死。下半舉損
勸持。如世人護命。故曰故如護命。次第四二偈除擁
通物喻。上喻下合。上半喻持。下半喻犯。念捨智等。護
本所受。故曰得印。行立清昇。不為業羈。故曰無罣礙。
犯下四篇。字曰毀缺。若犯初篇。義同全失。次合如文。
第二舉教益勸說中。初喻下合。佛本制戒。為於二人。
一專精人。二犯己能悔人。二人非一。故言為一切人。
此之二人為業煩惱魔繫羈繫。三為不能出離。如來
大悲。為制此戒。教修對治。斷除惡業。故曰降伏諸魔
鬼神仙五通人喻佛造設。於呪術。喻五篇戒。為彼慙
媿者。合上一切人。不媿合上魔鬼。如來合第三。立禁
戒合第四。半月半月說舉益勸說。非合喻。修行之本。
皆由慙媿。隨行塵沙。今且論一二慙者。先不作罪即
專精人。媿者發露向人即能悔人。耻己作惡曰慙。即
無惡不離。止行成就。慨己善不滿足。修令滿足曰媿。
即無善不修。作行成就。內自顧不作惡曰慙。外顧於
人不作惡曰媿。慙者羞天。屏不起惡。媿者羞人。露不
作罪。反上慙媿。即不媿慙。第三半偈結竟。單意難明。
寄意以彰。申壞讚美。立宗勸信。若久談德則廢。所通
之法。宜奄己情。息歎歸禮。
自下發起序。就中文二。第一從初訖未來世云何正
明請制處所。所以先明者。但以啟請之。來必託處。由
事作請之端序。故見論云。爾時身子請佛結戒。是時
佛在毗蘭若國。第二從舍利弗下託處興請發起所
說。就前段中分文為五。第一至樹下已來正明大聖
遊化棲託處所。第二從毗蘭若已下正明國主聞佛
功德信心慶遇。第三從爾時毗蘭若已下設敬請佛
福田行施。第四從世尊已下正彰佛趣彼請而食馬
麥。第五大目連下請佛避麤如來抑止。
就初段中。與者俱義。大比丘者。見論云。一功德大。二
果大。三徒眾大。故言為大。至毗蘭若者。五分云。此是
邑名。波斯匿王以邑封此波羅門故。佛至此國者。見
論多義。一為慈愍白衣故。二為四大故。三為制戒故。
四為說法度國主故。那隣羅者。見論云。夜叉鬼名。濵
者水涯。洲者水中可居曰洲。曼陀羅者。練木樹。夜叉
依此樹故。佛在夜叉樹下。故曰濵洲樹下等。何以佛
依樹下。見論云。為人寂靜。故為使弟子倣佛成規住
在。樹下。除房舍。惡欲故。亦為安身故。專在此樹下者。
此樹[鬱-山+止]茂。兼復近城。往來便易。
就第二文三。一從初至樹下正明聞佛遊化來至己
國。二此沙門已下出所聞功德十號響班三輪化益。
<pb n="589"/>
三從善哉已下信心慶遇。就第二文中。初明十號。後
明三論。言此沙門為如是大名等者。總舉其號。此者
其人。沙門者息惡。舉其種性。故曰瞿曇比。是如來名
稱功德。然為通利。釋迦彌勒阿閦善德等是其別名。
如來等十是其通號。應相須分。故立別名。實德須顯。
故為通稱。佛德無量。依德立名。豈局斯十。今據一數。
且言十號。所謂如來乃至世尊。今經總舉。言為如是。
大名稱凡。召體曰名。表德為字。名實相應曰稱。響班
人天曰號。自下別列。十中前五自利德號。後五利他
自利。五中分為兩對。初二一對前明道圓。後彰滅極。
初如來者。西音多陀阿伽度。此云如來。龍樹論云。乘
如實道。來成正覺。此據證通。以解如來。地云。非不如
說。故名如來。約教道釋如來滅。經云。乘六波羅蜜。十
一空來。就不住通。以解如來。二無所着者。地持云。何
一切義故。所以應供義者。大般涅槃。故言滅極。或云
阿羅漢者。此言無生。或言無着。無着者如下文。我是
世無着。絕二縛故。是故應供。言無所着者。內為大悲
故。於空不取證。內智具足故。緣為而不染。空為兩泯。
故曰無所着。次三一對。前二解行具。次一果滿。於前
二中。等正覺解圓。明行足行圓。等正覺者。契窮法性。
平等真照。故曰等正覺。亦名正遍知。遍猶覺。明者三
明。行者謂六波羅蜜。行由解立。故曰明行。足者圓果。
酬於往因曰足。萬善備修。趣證菩提。故曰善逝。善者
好。逝者去。以如來好去。故曰善逝。故持論云。第一上
昇。永不復還。故曰善逝。下五利他。上四德能化物。下
一為世欽敬。四中初一化生之智。解了世間。次無上
士調御丈夫。化生之能。能調物心。次天人師化生之
德。師德具足。次一佛者。化他之行。覺行窮滿。善達眾
生世間根器利鈍。故曰世間解。進達窮原。人天莫過。
能調人天丈夫。伏後聖化。故曰無上士等。言天人師
者。能教眾生。斷惡修善。故名為師。如來實是六道之
師。人天益多。故曰天人師。善達法界三聚之法。自覺
覺人。覺行窮滿。故名為佛。德為時欽。故曰世尊。
就第二三論中。初神足教化。謂神力善巧。令人生信。
於人既信。事須修行。故次修習梵行者。彰其起行。梵
名菩薩。是道能到。故曰修習梵行。言彼於諸。天謂天
眾。魔謂欲界魔。梵謂初禪已去。沙門是正眾。波羅門
謂俗眾。於此諸眾。獨證神通。故曰作證等。所說不改。
故曰常說。說理非邪。稱為正法。上善等者。見論多解。
一謂初中後。言悅契群心。名之為善。二謂戒定慧等。
三謂三種菩提等。並稱當益物。故名上中下善。所詮
之旨。以之為義。能詮教者。名之為味。理教相應。故曰
清淨等。
第三善哉等者。此國主者慶遇之詞。己及眷屬。故曰
我等。言得見者。當為所見。故曰得見。言無着人者。所
聞德中。且舉一號。具足應言。乃至三論。化益人我。今
宜往等者。自申己利。我若禮覲。必聞法歡喜。敬養福
田。合時多益。故曰宜往問訊等。
第三設敬請佛中文五。初至一面坐來三業致敬。二
時世尊已下稱根說法。三聞佛已下信心請佛。四時
世尊已下默許受請。五毗蘭若下遂請歡喜致敬還
歸。釋初句中。到已共相問訊者。亦應禮敬。又應口言
起居。輕利教化。為勞等意業尊重。但此文含故。總言
問訊。言一面坐者。見論。身體布地。聽法安故。至宿德
所以避。六法等可知。語言莫算。故曰無數方便。令波
羅門解心創啟曰開。忽為名化。稱機＆CB18361;欲。故曰令得
歡喜。第三子句聞法歡喜等者。經家序。國主信敬之
情。次即白佛已下彰其請詞。謂請佛僧夏興供養。第
四受請。所以默受請者。見云。佛已應世間人。以身
口益。今用忍心。默然受請。為愍眾生。顯佛三業俱益。
見佛聞法是身口益。默許受請是其意益。譬如藥樹。
根莖枝葉。俱能愈病。如來法王亦復如是。三業俱益。
多云。止誹謗故。不發言受。問所以此中默然受請。涅
<pb n="590"/>
槃經默然不受。發言受供邪。答此中以其佛是應供。
請佛者少。故對國主。默然受請。涅槃會上唱言涅槃。
又請供者眾。是以發言。受純陀供。寄興常理。為此不
同。次第五文見世尊受請者。問佛既默受。非眼識得。
所以言見。答覩佛怡悅之色。是故言見。敬戀不已。請
退還歸。故曰繞已而去。
就第四文中為四。一赴請安。二時為波離國下明得
馬麥之所。三時世糓貴下食麥之緣。四爾時比丘下
時食馬麥。食麥緣中。一時世乏食。二毗蘭雖請者。魔
惑國主。為斯二緣。故食馬麥。何以故者。若波羅門先
不請佛。今不供養。未足為疑。然波羅門信心請佛。理
應供養。何以今忽不供養故。答為魔所惑。失本信心。
故不供養。五分云。非我無物。亦非心悔。魔在我心。故
不供養。如何在心。十云。魔惑國主。躭於五欲。內語不
出。外語不入。我九十日。五欲自娛。故曰皆是魔波旬
所作故。問佛受請時。知魔惑不。見云。佛知若知。何故
受請。見云。一夏安居竟。為度國主故。二因受此請。請
聖制戒故。三設往餘方。亦不得免。唯此為麥。可依安
居故。問魔王所以不惑販馬人邪。見云。魔王已去。販
馬人後至。問何不更來。見論云。四事不可全弊。一期
中供養。二湯藥。三光明。四壽命。正食馬麥其文為四。
一往造求食。二次生施念。三如念行施。祗云。五百延
馬日給一斗。為一馬王日給二斗。各減其半。以奉佛
僧。故曰乃至一斗。四佛僧食異。完未不同。故曰所食
各異。十中佛以殘食與阿難。天味加之。故言為異。問
佛所以食此馬麥者。答百緣經說。佛為宿因。如來過
去作五百婆羅門主。遊行見迦葉佛眾人供養。發言
如是好食。宜供養我。此沙門等應與馬麥。身子在中。
不可此言。以斯口業。本因魔惑。為緣故食此麥。十云。
當佛食此麥時。身子口業。善因故在。不空道山中受
毗沙門天王釋夫人供養。
第五文四。初兩一對直請縱答。次兩一對兼請抑答。
問大目連者。神足第一。何不輙以神力迴反大地。取
自然粳米。供養眾僧。而請佛者。見云。輙作神通。則與
如來並神力。乖弟子法。是以須請除。不在佛前。為利
益故。問如來何以止目連者。見論。若聽往者。現在為
神力能爾。當來比丘無神力者。值儉乞食人生慢言。
佛在世時。弟子持戒具足。神力取彼粳米。以供養眾。
今者比丘持戒不具。內無神力。不能取米。供養於彼
比丘。更生輕薄。復不少施。以倒見故。死墮地獄。見此
無益。故不聽往。遮之義永。故重言止止。
第二託處興請文四。從初至不久住來。託處思詳。久
不久義。既為疑念在心。理須諮決。是以第二從靜處
起下如念請問何佛住滅。如來略答。久不久人。雖知
其人未解。所以情疑未盡。理須重請。是故第三從舍
利弗下問久不久。所由廣答。所以第四舍利弗下乘
前答勢。請聖結說。同於四佛久住之益。如來抑許。初
文問。身子智惠何不自觀。而問者何。見云。身子自觀。
正可知佛。久與不久。未知所以。故須請佛。又可身子
神力。觀之不離。為依止如來住。為顯佛尊上。故請佛
也。又解所以請者。但舍利弗智拔群表。性樂推審。故
思六佛住滅久近。作興請之端。
第二文二。初請為三。一至退坐經舉請由。二白佛言
下次申疑意。三。為開示。正顯請詞。謂請佛披演。使
我解心啟悟。名之為開。顯在心首。故稱為示。第二佛
答。四佛久住。二不久住。十誦。無此請文。五分。佛答惟
衛尸棄隨葉。三不久住。拘留拘那含迦葉。此三人住。
與此不同。見論。住滅一同。五分祇。身子在舍衛國祇
洹林請問久不久事。佛直答言。說九部經。結說故久。
不爾疾滅。不辨人之名號。身子即請。說九部為聲
聞。結說准知。此文似是並請化制二教。
第三文三。初問住滅所由。二佛告已下廣答住滅所
以。三以此因緣下結成住。然此三文。問中先問其久。
<pb n="591"/>
次問不久答。先釋不久。次答其久。結中先結其久。後
結不久。文次如是。初門者。身子問言。以何因緣者。謂
此六佛同常住等正覺。以何緣故。而為住滅。
就第二答中。初答第二問不久所由義。二文四。四者
初心說。二爾時彼佛以下但為說略。三又舍利弗
下說略之益。現在流布。四若彼佛滅度下無廣之損。
故不久住。二者初二一對止廣說略。次二一對為略
現益。無廣後損。先釋初文為二。初明無廣教。二故諸
弟子下彰無廣機。釋不說廣意。先總舉二佛化主。無
其廣教。故曰乃至不廣。為弟子說法。次別明不說。文
二。初舉其二佛所不說法體。第二不為人廣說已下
正彰無其廣教。但正不說中。具為化制二教。明知。所
不說法體中。但為十二。闕無制教。謂少結戒訖戒之。
言此十二部經者。以聲為經體。佛語語性。故通為名
句。味謂色行二陰中攝。翻名釋名者。一修多羅。此言
契經。二祇夜謂重誦偈。三和伽羅那此名授記。四伽
陀此名不重誦偈。律名偈經。五憂陀那此云無問自
說。謂不由諮請。如來自說。律曰句經。六尼陀那此名
因緣經。七阿波陀那此云譬喻。律在第十一。八伊帝
曰多伽此云本事。謂說他往古。如云拘留孫佛法名
甘露皷等。律曰善道經。九闍陀此云本生。謂自陳己
報。十毗佛略此云方廣。十一阿浮陀達摩此云未曾
有。十二憂波提舍此云論議。大小隱顯。故說十二。謂
方廣部是菩薩藏。餘十一部是聲聞藏。若大小有無
互顯。各有九部。故成十八。謂大乘中除因緣譬喻論
義。小乘除方廣授記無問自說。故各九部。大小具義。
論云。各具十二。今之所明。小乘十二。第二不為人廣
說已下正彰二佛。不說化教。亦不結戒者。亦無制教。
次明無廣機。文言故諸弟子疲猒者。謂此等眾生聞
廣嫌繁。佛知疲猒。不為說廣。是其無廣。所以義故。故
言法不久住。
第二但說略中文。初明說略法體。二乃往已下說略
處言。是應念者。見云。當念無常苦不淨無我。是不應
念者。無常莫念。為常不淨。莫念為淨。是應思惟者。三
善根應。思是不應。思惟者三不善根莫思。次下一對
總結修捨。是應斷者謂第四句。識過須捨是應具足
住者謂初句。第三句須念思。故云具足住。此但出二
佛化教之略。不辨制略。制略教者。不謗亦不嫉等是。
隨葉佛略。心莫作放逸等。是拘那含佛略。第二乃往
昔時下舉其二佛。說略處所者。此恐畏林。猒惡情猛。
入道則易。故依此處。
第三說略益者。以有略教。佛僧在世。佛法流布。謂略
教益。
第四無廣故。滅中有三。法喻合。法中有四。一滅法人。
二出家彰此等人入佛法中。三是故已下明滅法之
損。四何以故下釋疾滅意。種種名者。見云惑名。曇無
德薩婆多等種種姓者。或姓。目連迦葉等種種家者。
貧賤富貴等家。然此眾生亦剃髮染衣。入佛法中。故
曰出家雖染。佛法無廣可依。各自用意。處當佛法。不
相承受。又復根鈍於略不攝。法在己。隨緣壞行。是以
疾滅不久。所滅法者。謂化制略教等。何以故者。然此
等人信心出家。應合興顯。所以疾滅正法。故言何以
故。以無廣教線經。任持行者故問。此人出家。何法受
戒。人言准義。謂是羯磨。或可如是。喻中亦四。種種華
者喻初句散置。案上喻第二出家。風吹則散。喻第三
滅法法。何以故者。喻第四無廣教線經。次合喻亦四
可知。
問所以初欲舉滅法之人。兼舉第三在世流布者。答
為彰。以無廣故。雖可現益。未來有損。故相對辨。答四
佛久住中亦四。一有廣教。二弟子疲猒下亦為說略。
三如是舍利弗下有略廣。故明其現益。四若彼佛已
下以有廣故未來久住。第二說略。但應化宜之略無。
制教中略。謂忍辱第一道。乃至一切惡莫作等。不同
<pb n="592"/>
廣中具有化制。但應是略。言廣略二教者。多種差殊。
一定二教少多。二根本支條。三人有利鈍。四罪名輕
重等。如下辨。但修多羅中。廣略二教先後不定。以其
化生遇感便宣。逢緣即闡。良以眾生利鈍不定。故所
以爾。毗尼教中。要先略後廣。以其略。是根本。被於利
根行淨人等。一往即說廣。是枝條。被於鈍根犯寄事。
故須後制。又四佛先明說廣。亦結亦說。後方說略者。
謂對略辨廣。為彰四佛非但說廣。亦說略教。仍不是
先廣後略。及戒本中。以廣為宗。故七偈後說終不得。
今說在下。謂後說。問涅槃云。迦葉佛法住世七日。此
云久住。答經云。七日據利根者說。律彰久住。就鈍根
者。論又此住滅。為明興請。理齊廣略。即如五分。見論。
三住三滅。又增一阿含。阿難問毗婆尼佛。乃至迦葉。
乃至幾時生瑕穢弟子多少。云何說戒。佛答第一。佛
一百年前說略。百年已後付諸弟子說。於廣略第二
佛八十年。第三佛七十年。第四佛六十年。第五佛四
十年。第六佛二十年。第七佛十二年。前乘明彌。勒千
年之前未有瑕穢。但說一偈。口意不行。惡身亦無所
犯當除。此三行速脫生死淵。以此驗之。故知齊廣俱
略。
第四正請中文二。初請就中。先請威儀可知。次白佛
已下正請。二佛無廣。未來不久。四佛有廣。乃得久住。
欲同四佛久住之益。勿同二佛疾滅之損。故曰乃至
久住等。今正是時者。謂其正是制廣教時。唯者專獨
之義。故曰唯欲也。結戒說戒等者。二部戒本。是其結
戒說戒。揵度是說儀軌。餘受戒等。是修梵行法。亦可
戒戒之中。各前結戒。酬於此結。各後說戒。及說戒揵
度。復答此請餘受安等。是修梵行法。請制斯廣。勿同
二佛疾滅之損。同於四佛有久住之益。故曰久住。所
以不請。說化教者。梵王請訖。但制教者非俗分故。是
以今請。若准祇文。似如俱請。
第二答請。文三。一立二章門。二釋二門。三結二門。言
且止者。止謂抑在交頓。止而非永。故復言且。故是抑
門。佛自知時者。許之賖漸。賖謂待犯。漸據隨禁。故是
許門。釋此二門。一解句則有六對。便有三釋。唯兩謂
初三五釋抑門。二四解六許意。於此三對。釋二門時。
宛轉相釋可知。義少不便。今解初二句釋上抑許。第
二未得利養已下兩對。近釋生漏不生漏。遠釋且止
知時意。舍利弗如來未得結戒者。釋上且止。所以未
得結者。未犯有漏法故。若漏未起而先制者。見云。二
過。一重誹謗想。如我等輩。貴族出家。棄捨財色。奉持
戒行。不惜身命。於世名利。無所悕求。云何如來反以
木叉。繫縛我等。即是如來。不能善莂世人心器。反生
誹謗。獲大重罪。二者於我所制。亦復不生敬重之心。
令法則滅。即見此無益。不得先制。故言且止。若犯有
漏法者。釋上智時。上言知時者。知何等時。謂知漏法
起時。然後結戒者。見云。二益二者。讚歎是好醫師。善
治我病。二者於我所制。生敬重之心。令法久住。佛知
此時。結戒有益。故言知時。又復若犯有漏。即是生下
論起過。文文皆應此。然後結戒者。即是諸戒制廣之
文。咸對斯說。欲斷有漏者。便是招生十利。又復下文。
如來出世。見眾過失。為諸比丘結戒。以一義利故。攝
取於僧等也。此等正宗之文。並應賖漸之益。文言若
犯有漏者。教行俱缺。然後結戒。因犯制廣。補前二缺。
問云何補教補行。若如來成道。說於略教。利根之徒
奉教修行。無所缺犯。教禁群機。有被時之益。鈍根之
流違教起非。又不奉修。令教毀壞。無禁時之用。是名
教缺。即違教成。犯汙本受。是名行缺。是以如來制彼
廣教。彰諸惡之名諸善之體。二教相㥧相成。還令略
教有被時之益。義同補教。既聞制廣。呵責示過。悔己
所犯。永斷相續。已起惡業。不能為因。未來苦果畢竟
不受。還令戒淨。名為補行。又以廣故。行者識相。護本
所受。專精皎潔。踰勝於前。資成不斷。亦名補行。問若
<pb n="593"/>
漏未起。制廣二過者。略教直陳。所以不待犯請。答有
二義。一略教根本法輪。故得直制。仍不待犯廣。是枝
條法輪。若根本未壞。何用廣為。是以要待根本既壞。
須制枝條。以補墤輪。以此根條兩異。制法不同。二略
教所被機根淳熟。調柔易化。故不待犯廣教。所被根
鈍。難犯不得。先制要因有犯寄事而結。以此利鈍不
同。制法有殊故爾。第二生漏不生漏緣。舍利弗比丘
乃至未得利者。近釋不生漏。遠釋且止意。乃者越時
節也。若得利養。便生有漏等者。近釋生漏。遠釋知時。
乃為結戒者。是乃厈之詞。未有名稱者。近釋不生漏。
遠釋且止。若得名稱乃至多財者。近釋生漏。遠釋知
時。此言乃者。越為人識等。結二可知。

四分律疏卷第一末

寶永七寅六月冐暑自寫。冀子子孫孫令律法久住
於世。往昔　鑑真過海大師傳法礪南山二宗。恰如
鳥兩翼。今南山宗廣行于世。法礪一宗傳之者少。非
我子孫。豈能流之。有志之徒思之思之。
位山天安精舍過海末葉沙門慧晃山識之

<sarticle>四分律疏卷第二本</sarticle>

沙門　法礪　撰述
自下正宗。所以得興者。良由僧尼不勝名利。廣生有
漏。壞其略教。是以如來隨其缺犯。制廣補之。便犯相分
班。輕重位別。教禁群機。有當時之益。原意在此。故號
正宗。正宗之旨。不出身口止善。受之與持。犯相輕重。
但人多釋。不可具錄。亦有說言。制在一代。人時處事。
前後不同。一戒一經。合有六百餘段。次第解釋。非無
此義。今以宗求。且分為二。初二部戒本。五篇罪辜。欲
使僧尼善修對治離過行或止持行相。第二犍度已
下身口進止修成眾別作持行相。先止後作。義次第
故。亦可前略明二持。後廣辨二持。且從初說。問上戒
宗中。其唯受隨。何故判文專約止作二持。似當局辨
隨義。答若望受隨行之次第。實受法非隨。今據能康
人說。故使受法。是作持收。初文復二。一大僧止持。二
尼眾止持。就此先須二門分明。一僧尼離合。二僧尼
先後。先辨離合。問大僧與尼。出家位同。齊悕出離。俱
是具戒。篇目無殊。別立五篇者何。答凡戒以防非為能。
在數出於所防非過。無以取別。然過興在人。患生不
等。故二眾五篇多少差別輕重不同。有無互缺。犯同
緣異。以斯別狀。不得合制。第二次第者。問大僧戒相
所以先明。答為表丈夫護持建立。功強於彼。兼是師
從兩異。又出家先後。故所以爾。就比丘中。復分為二。
初明五篇防未起之罪。二七毗尼下除殄罪諍滅。已
起之業。已未雙亡。方或皎潔。又可前明止持。次辨作
持。今解七滅之中以義推尋。亦防未非。以其應與現
前不與有罪。寧得判為殄已起行。殄已起者。乃是所
為。又向釋者。謂以七滅中。若也滅諍。一有惡蘭。二有
懈怠吉。故言殄已起行。今推此義。乃有多妨。一二罪
合妨。二蘭有三處之妨。三蘭有立教住處之妨。四不
攝百一蘭妨。五與尼律有唯吉之妨。為此今解應與
現前不與現前等。唯犯吉罪。若作應與不與唯吉羅
者。即是第五篇中少分。豈得總束學。已上為一分。第
五少分七滅為一。大僧戒本分二。以判宗文。既有此
妨。比丘戒本且從八段文說。若總此八即為五犯。謂
二提合眾學。七滅合不定。未定故。但為五。即解此五
須為二門。第一總解。第二別釋。
就總辨中四門解釋。一五篇。二七聚。三方便。四持犯。
此四位言。五唯究竟。以其根本究竟業道。是以初明。
雖知究竟。前後眷屬相亦須識。故辨七聚。義令輕重。
五七之果。或本由因。但造緣差。互不可盡。暢思業故。
<pb n="594"/>
次第三解三方便。既識過相階差。理須護持。故次持
犯。
若解五篇。四門解釋。一位立五篇并解名義。二釋名
得名。三立五所以。四明次第。
初門義者。既毗尼以止善為宗。故用能治戒行以為所
明。若位立五者。此律名為五犯聚。依祇。五篇科以一
名說之。大僧四戒尼八戒。以為初篇。僧十三戒尼十
七戒。為第二篇。僧三十九十一百二十戒尼三十尼
薩耆及一百七十八單提合二百八戒。為第三篇。僧
四戒尼八戒。為第四篇。僧百眾學及以七滅。為第五
篇。尼百眾學為第五篇。所言篇者。人釋輕重相形。是
故名篇。如常所破。今言篇者。流類均等。相似義者。說
有五階。故曰五篇。各具三齊。一是名齊。二體齊。三究
竟齊。如初篇四戒。俱名波羅夷。輕重義等。復都是暢
思。有此相似。錄為初篇。餘非類者。理不得同。如是展
轉乃至第五。類亦同爾。故名為篇。篇之名者。出在僧
祇。此律名為五種違禁。起非故名為犯。亦名五犯聚。
以其此犯。各含多犯。故名犯聚。又須禁防。亦名五種
制。十云五品。了論五部。部者黨類之別名。如夷罪十
六部殘五十二部提三百六十部提舍十二部。非四
部所攝。所餘諸罪共學對。及婆藪斗律所說罪。一切
獨柯多攝。此等犯及犯聚。篇品部名。其類義等。趣以
一名說之。但祇律疏行此土。在四分之前。故使說者。
引祇篇名。以解此義。義亦不爽。如斯解時。犯及篇品。
貫通於五。五之別名。謂夷等是。問戒行為宗。何故乃
言波羅夷耶。答行通於五。不能自分。舉彼所防。以別
能治。故名夷等。是即舉所防名能治行。以所詮名能
詮教故。此中亦名夷等篇犯品部。
第二得名。得名還五。夷當體得名。祇云極惡。三義故
惡。一者退沒。謂退失道果。二不共住。非二僧攝故。三
謂墮落。入惡趣故。即此極惡。名當罪人。故名當體。僧
殘者。境體受名。犯此罪已。垢纏行者。非全淨用。故名
為殘。有殘之罪假僧除滅。故曰僧殘。謂從體及懺境
作名。亦可殘者境義作名。又見云。僧是懺境。婆是初。
謂與覆藏。尸沙是殘。謂末後出罪。此全從懺境。墮者
牽人墜義。罪有此能。謂從功能作名。提舍者。對治立
目。文言我今向大德悔過。亦可責過受稱。文言我犯
可呵法。若言吉羅。從具義作名。故見云。吉羅名為惡
作。若言式叉。勸學作名。謂應當學故。上來所明。但出
罪之得名。若戒行得名。第五是吉羅者。五篇戒行。得
名唯一。成就所防。若言式叉。得名有兩。上四同前所
防名。第五勸學。若能詮教。得名唯一。謂盡從所詮也。
又復先來以無餘反夷。有餘是殘者。此等且以後言。
不可即為翻名。如戒儀。以為二者。豈可戒反夷殘威
儀之名。翻於提等。故知不爾。
第三立五之意。或言藥有五故。立為五篇。義或可爾。
亦可唯俗制道。如五刑罪等。或可如來隨根之教。略
標此五。
第四次第。先就所防罪解。推尋本制之興。隨犯而禁。
輕重事亂。無定先後。今明次第。何所依准。蓋是大聖
欲令斯法備傳遐代故。今憂波離。曲宣方軌。亦以重
輕。次比於後。故憂波離。佛涅槃後。一依聖教。集佛所
制。正死之罪。宜加先勒。故辨在初。餘次輕者。依其階
位。乃至第五類以可知。所以然者。欲使僧尼觀過興
厭。先識麤𠎝。後知微過。善修對治。除障道之業。資發
出離。有剋道之蓋。如說戒三五十五。豈非是佛金口。
故知次第。若據能防行次第者。初篇能治。是行根本。
是故先明。所以得知。若初篇行壞。下四枝條。焉能得
生。故須初篇行立。便能發生眾行之本。故知初行本
勝先明。根本行立。若不修眾法。行者眾法不成。綱
網不立。何能康法迬眾之益。次明第二篇眾法綱網
行。眾法雖或。若不修身口進止威儀。綱網難立。次明
第三身口威儀。威儀既爾。若不離譏過。行亦難就。次
<pb n="595"/>
第四篇遠離譏過。雖離譏過。若不敬順三寶。除𠎝𣧩
諍。反成滯礙。縛在三有。焉能出離。次第五篇敬順三
寶。威儀淳熟。𣧩除過諍。趣道之行。此據根本。所以初
勝。若據難離名勝。第五最勝。乃至初劣。
第二七聚。五門分別。一位置七聚釋聚名義。二置七
之意。三辨得名。四偷蘭先後。五入篇不入篇。
一位立七聚者。四夷八夷為第一聚。十三十七為第
二聚。一切偷蘭第三。百二十二百八第四。四八第五。惡
作第六。惡說第七。此之位七。諸律及論並同。所言聚
者。眾罪非一。聚在一處。名之為聚。若爾蘭無別文。何
以言聚。答聚在大教之中。或可集在一名之下。若舉
一名往命。無蘭不盡。故亦名聚。依了論。七聚者。一謂
四夷。二十三殘。三偷蘭遮那。一切二聚不具分所生。
四謂尼薩耆波逸羅尼柯。五九十波逸羅尼柯。六謂
四波胒提舍尼。七謂非六聚所攝罪。及六聚不具分
所生及學對。如是一切入過毗尼聚。此七聚次第。但
第三偷蘭。一切二聚不具分所生者。謂是初二聚近
方便故。波逸羅尼柯中。捨不捨異分為兩聚。第七聚
云非所攝等者。謂唯取根本罪。為前六聚。前二聚近
方便。為第三聚。初二聚前方便及後四聚近遠方便。
悉入第七聚收。知此差殊。還就律釋。
第二立七意者。謂就所防罪性言之。體唯不善。何以
故。不就體立。一名不善聚。答若約三聚。總明業相。亦
得名為一不善聚。然制戒本心。為欲廣彰罪殊分。重
輕位別。若就體置。一輕重通含。何由可識。以斯義故。
不得立一。若就具往分。不過身口。身犯惡作。口犯惡
說。應立二聚。所以不者。此體含輕重。相亦難分。故不
立二。是以逐義離廣。立於五聚。五所不攝。還復二位。
以五配二。故有七聚。罪相差分。麤以可識。問據聖本
制。隨犯即禁分。何為而言逐義離廣。豈可先有一法。
分為五也。故知不爾。答逐義離廣者。以身口所造有
五義邊。即置前五。不同向五。輕微相者。當位立二。即
成七聚。何必要須先有今分。方明離廣。又復就戒。以
立篇聚。離分之義。於理無爽。
第三得名。得名有六。初聚當體。殘謂境義。蘭者見云。
偷蘭名大。遮名障道。罪是大障。道是所障。謂是功能
所障作名。提及可呵。如五篇說。六七二聚既名惡作
惡說。謂並具義作名。所言惡作等者。作惡故惡。由作
得惡。俱名惡作。說惡故惡。由說得惡。並名惡說。上來
所辨。但是罪之得名。若行就所。防教從所。詮名並一。
第四偷蘭先後。問蘭之一罪。或在第三。或在第五。其
義者何。答戒與威儀。以分七聚。偷蘭第三。以蘭過遮
故。能治之行在戒門所攝。若以均雜往分。須在第五。
所以爾者。體含方便究竟之異。雜門所收。過復遮重。
是故須在均下雜上。位當第五。又更一解。作因故三。
為果故五。為辨成他。他成故爾。
第五入不入義。二門分別。一舉七聚對五犯。明入不
入。第二約戒本十修多羅。辨入不入。解初門者。七聚
罪中位以為三。上之四聚即為四犯。偷蘭一聚一向
不入。六七二聚有入不入。所以偷蘭唯七聚中不入
五犯。其義復何。答曰。凡入五犯。皆具三義。一名均。二
體均。三究竟均。夷等四聚並具此義。故即為四。就蘭
中但有名均。謂是蘭聚。闕餘二均。以通因果。含重輕
故。不入五中。何者是也。然謂蘭聚是其名均。若據因
果即二。謂方便究竟。如破僧助伴皮鉢露形肉血等。
是究竟蘭夷。論名獨頭偷蘭。初二犯下諸重輕蘭。並
名方便。亦名不成之罪。夷名濁重。此非究竟均。若於
前二位。名含重輕。即以為四。一不可懺蘭。如二逆是。
二大眾蘭。三小眾蘭。四對手蘭。言不可懺蘭者。文言
如提婆達。比應滅擯故。又母云。四事不可治中有於
二逆。故不可懺。若爾何故見云。一罪不可悔。又十誦。
問誰破僧。謂九清淨人。得何罪。十伽答云。偷蘭遮。云
何除。佛言。如偷蘭遮悔耶。答今解斯義不同見十。如
<pb n="596"/>
律中。二逆名輕。故謗得蘭。又云。如偷蘭遮悔。故知彼
律以理從教。以無夷名故爾。此律難謗。與夷罪齊。以
逆與夷。俱合擯治。故知懺門亦是從理。不隨教也。故
有第一不可懺蘭。第二大眾第三小眾蘭者。十伽二
文中云。佛言四蘭。謂夷邊重蘭。界內一切僧中懺。輕
者出界四人中懺。殘邊重蘭。同夷生輕殘邊輕蘭。一
人中懺。多論。夷邊重蘭大眾中謝。輕蘭出界四人悔。
悔法如上。若依四分。四人已上是大眾。如不曰大眾
者。四人若過。以此證明知。二三人名小眾。若言大眾
除者。如下對眾自言毗尼懺法者是。言小眾懺者。如
下自言毗尼對二三人懺者是。第四對手者。自言中
一人中懺者是。如不可懺等。既有四階。非是體均。若
爾吉羅亦四。如下眾滅擯。或破僧近遠二因。當須大眾
小眾懺者。及有責心。亦是不均。所以吉羅有入五犯
者何。答本制五犯。對大比丘。何處有滅擯吉羅。大眾
小眾復是方便。除斯已外究竟吉者。得入五中。若爾
偷蘭亦爾。取究竟者以之為篇。答吉羅之中。但使究
竟悉具三均。蘭除方便。就究竟之中。猶含重輕。是故
不類也。但突吉羅中。有入不入。故聚寬篇狹入。含身
口。故篇寬聚狹。
第二戒本十文入不入者。初明戒序。三門分別。一定
罪重輕入不入。二辨罪多少。三解生犯之緣問。有通
局總別。先定重輕者。問序有何罪而重輕。答謂汎論
者對廣說戒。默妄吉羅。告淨提罪。十五種說戒。義亦
同爾。若三人下唯提無吉。以除自言清淨故。一人心
念雖口言清淨。𨷂於所對。故但犯吉。今言序中。謂實
有犯。三問而不發露得。默妄吉羅。次言入不入者。則
人行法。且置不論。直就僧中。提罪入篇。默妄不入。以
是方便故爾。所以知是方便者。雖隱不說。而言未彰
口。故是方便。方便故不得入篇。若爾下大妄語。身現
相等。前人雖解。亦言未彰口。何以得犯究竟重罪。然
彼成重。此亦同爾。答大妄語中雖未彰口。表相義具。
前人覩相。謂聖無濫。故得犯重。此默妄語。身相不動。
又在眾中。濫於清淨。即合問者。不徧於我。生清淨之
解。故但方便。問若爾如先作默意。後問還默。遂本期
心。應是究竟。答雖作默心。容有發言。＆CB18352;是方便。若爾
本作觸心。容有趣重之義。觸應方便。答但作取適之
心。故觸究竟。若後作重時。乃別更生心。若爾雖作默
意。不欲發言。假後言誑。即是別起。應非方便。答自有
造重。不假於觸。故觸究竟。無有妄語。不假虗心。故使
默妄。但是方便。方便故不得入篇。又以列在小妄語
文下。方便不成。位中故爾。序默既爾。下八同然。而今
解者。但對序定。下之八句。其理同故。不繁更說。唯約
夷等。辨入不入。
二次明多少。可為四門。一就境辨。問如犯一罪。逕三
問時。為從僧眾人別結罪。為總從三問邪。答默本誑
問。隨問得罪。不隨人別結。以其問便有默。不問無默
故爾。默吉既然。告淨之提亦不隨人別得罪。二約罪
說。問如序中總問有犯者發露。若犯十罪默然誑僧。
為從問得罪。為從所默而得多罪。答但約問結默。不
從於罪。以其默妄僧問便有。不問即無。問緣既一。何
得多默。不同覆藏覆罪生罪故。隨䨱多罪。又默妄誑
問生罪。非誑罪生罪。是故約問。䨱本䨱罪。不䨱明相。
故隨䨱多罪。告淨之提。亦從語結。不從其罪。
第三約問者。問既一問三唱。為總結一默。為結三默。
答雖逕三唱。默但一罪。以共成一法故。如一切三乞
成一法故。若爾如日二羯磨。皆有違心。捨者三蘭。何
得不隨一一唱問。皆有誑心。而生三默耶。答諫法即
有重果。可使因中輕重階降。而得三罪。今此問者。
直問眾。淨穢既無。更作第四問而得重果。何須隨唱
階降多犯邪。第四約發露䨱罪。以辨多多。昔解六罪
三處犯默。謂婬觸二麤屏露二坐等。序及正篇。二不
定中。此三處犯。以各舉此等問故。除偷蘭遮。餘皆二
<pb n="597"/>
處犯。序及正篇偷蘭中唯七滅一蘭。序及七滅中二
處默妄也。餘一切蘭。但序中一處犯。如向言六罪三
處犯默者。此義不爾。但二處犯。以二不定中未有實
犯。何犯默故。彼不定中問者。謂須問言。於屏露二處
四威儀中。無應須撿校事不。非謂已有夷等定事可
問。而生此默。如是解時。其位有兩。除蘭一處。餘減二
處七滅。唯吉無蘭。已如前破。應與現前。當與現前。即
是式叉之義。第五篇攝故。如尼律比丘吉羅。但以自
行眾法別故。須為兩問。如五分眾學為七問也。若爾
與七種十五種說戒妨。答亦不妨。以言眾學。僧常聞
故。即攝七滅。為是不得作八說六說。合成十八。一切
諸罪。除蘭已外。餘皆二處犯默。若欲發露。但一即得。
若爾序默可犯。下八應不犯。答默本對問。故約總別
二問。還二犯默。若爾發露防默。對總別二問。還二發
露。答發露眾已知故。一處即足。若爾眾已虗解。何以
二處犯。答發露得聞戒。又更無誑心。故不對問。皆須
發露。如似無罪得聞戒。雖逕問緣而不得罪。無誑心。
今發露者。義同於彼。故一處得。又人言發露已。尋生
隱心。隨逕問處。更須發露。如人法中。先發露後覆等。
既言誑問生默。問既有二。寧不二犯。此戒不爾。與人
法非類。還同初解。不須重發露。又問言。是中者何等
中。答序謂是諸戒中。若餘八問是夷等罪中。二不定。
是屏露二處。四威儀中無應須撿不。餘准可知。若據
有犯不合聞戒。與他同說。或可別結不應之罪。第三
辨其九問通局總別者。序問通七聚。以文有犯。不得
聞戒。然今序言有犯發露。無犯默然。何所不該。故知
是局。次其唯問立教等中。問聚不盡故爾。又初問是
總。以不列名總問故。下八是別。以舉罪名。及所撿校
事而問。一一諸問各不相通。謂問夷時。都不問殘。殘
等類然。故知初總下別。又復序問為憶識。不疑下八。
別問為疑。不憶不識。此據位言。若以義求。初問不通
疑等。以疑無默故。下之八問通憶識不疑等故。言諸
罪之中。除蘭一聚。餘並二處犯默。又序問通總故問。
即問下以將欲說。審眾淨穢。故須逆問。下之八問並
是問前。一一列相。後方問眾。謂向問夷中清淨以不。
上來戒序入不入竟。
二不定中未定得罪。故不入篇。非是闕均。七毗尼者。
吉中少分。第五篇攝。偈是略教。故亦不入。自餘皆入。
第三方便重輕等罪。皆有三種方便中。遠者有果而
不成。進趣者以因成果。闕緣者。無果而可。成言遠者。
如自覆藏罪是。非不藉此覆藏。生於後犯。名曰方便。
終不攬此。以於成彼。故名為遠。論其正體。其唯究竟。
教人蘭吉。類亦同爾。廣論五犯。悉可為遠。如自稱得
聖。遠資犯盜。初五殘不淨行緣提中故。取衣同行宿
坐資犯初戒。下二准說可知。舉此五犯。與夷為緣。餘
類相望。容有由藉。如斯等類。名遠方便。
二進趣方便者。心悕前事。身口運動。造境求成。故名
進趣。心該剋漫。業通自他對等。但有斯求。咸成進趣。於
中二門分別。一定有無。二成不成。言有無者。一解言
無。以文言不成者蘭。不言未成蘭故。假使步步增其
不善。而無步步蘭吉之名。又如向佛。步步有順理之
福。今假作過。有步步違理。亦無蘭吉。又復白二羯磨
捨者三蘭者。此第三息處亦無三罪。第二解亦有亦
無。如違諫等。有法隔絕。不待心息。故言三蘭。如殺盜
等。本無法隔。故惡心息得罪。即無進趣。今解定有。文
言捨者三蘭故。若唯心息結者。違初結蘭。不至二三。
若至二三。言三蘭者。故有進趣。是則前二進趣中結。
第三蘭緣中有。若望闕果。三皆闕緣。其猶去住二人。
若人去時。名為去人。若礙而中住。即名住人。正是去
者。作此住人。豈可住時。方便住人。去時即非去人。但
是一人。而去住即二。故知步步皆有蘭吉。又復何但
因有進趣。即第三羯磨竟。得殘之時。調達破僧。心猶
未息。拒諫不從。然約事成。而結殘罪。故知因中隨所
<pb n="598"/>
起業。皆有方便。不要心息。又多論。盜戒云欲取五錢。
發足步步輕蘭。乃至三錢輕蘭。四錢重蘭。得五夷。又
明了論云。夷有十六罪。三種方便。心不息有。又八事
成重。隨前七事。一一事一一得蘭。豈可心息以期等
義。知有進趣。次解成不成。位言七聚。上之四聚。不得
自成。亦不成他。蘭等下三。作因成他。若望自成。蘭吉
二罪有同不同。謂以因蘭。以成果蘭。非極不罪故。蘭
用吉成。此是不同。若因因相望蘭吉。即是初二以蘭
成。提提舍尼以吉成。吉還吉成。極下罪故。
第三蘭緣方便。五門分別。第一列數釋名次第辨相。
第二對不對剋漫等分別。第三對緣辨闕不同。第四
約戒辨方便多少。雜明同異。第五略分部別。
先解初門。自為四門分別。第一列七名。七名者。一境
強。二緣差。三境差。四想差。五疑心。六漫詠。七善心息。
此等是七方便。
第二定其廢立。昔解第六漫詠方便。如人漫心殺三
趣。造火坑。於一切人邊。得方便蘭。餘趣吉羅。若眾生
墮中死者。得究竟罪。廢其殺具。望餘不死者。始是漫
詠。𨷂緣方便。若好心壞煞具。善心息枚。如上所立。此
義不然。若據得方便寬多。可使由漫。若成𨷂者。本不
由漫。若入而不。死境強中收。若不墮中。及煞具壞。緣差
中攝。有心癈煞具。即善心息。既由強等。方成𨷂緣。即
強等收。何有漫體。如三羯磨。豈隨事百一之外。別有
三用。故此亦爾。假無餘緣。但漫心進趣。今辨𨷂緣。故
無別漫。既癈該。更加一種。謂𨷂緣方便是。此對通別
二緣。𨷂通緣中。大比丘及第三無重病壞心緣等。合
為此一。謂造境未果。或四捨等。生癈狂病等。皆𨷂通
中。大比丘等緣故。如十律云。比丘煞心打人。是人未
死頃。比丘若狂。若返戒得蘭。此狂及返戒總𨷂通緣。
又如五分。比丘自煞偷蘭。又多云。二人相判一時死。
無犯戒罪。以受戒時畢一形故。故知有𨷂緣方便。
第三釋名。言𨷂緣方便者。作過緣缺。心境互差。或擁
思不暢。或身逕病捨。雖違聖教。名種未窮。如斯等例。
字曰𨷂緣。𨷂緣不同。有其七種等。一𨷂緣。二境強。三
緣差。四境差。五想心。六疑心。七善心息等。是名為𨷂
緣也。
第四次第辨相。一𨷂緣者。𨷂緣之義。如向所論者是。
若也通論。無非𨷂緣。唯取𨷂通緣者。從初受名。名為
𨷂緣。二境強。如欲煞人。前境入甚深禪定。或反害我。
以彼緣強。差此進趣擁思不或。故曰境強。如出佛身
血。及為害兄弟打舍利弗等是。三緣差。方便欲害前
人。更有異人突伏。恐事發覺。或有餘緣。來差此心。不
遂煞事者。是通辨緣差。具七方便。今取別相故。此獨
名緣差。四境差。方便如非人人想。非人疑等是。解此
境差。可為三門。一定境差多少。二本期之境方便。三
定異境有無。
初門定多少者。煞含四境。一人境。二非人境。三畜生。
四非情杌木。此之四境俱有差義。旨未解言。人趣境
差有五句異。境上生罪二句。究竟重罪非方便攝。餘
三方便在此中收。本境五句。並在第四境差攝。言五
句者。一欲煞張。王人來替處。不強而煞。二異境強不
可煞。三異境疑強。四異境疑不強而煞。非畜各五。[桓-旦+几]
木有三。除二強故。合成十八境差也。問如人境差五
句中。何故但有第三疑善心息。不言異境來替處。異
境張想善心息。答若言善心息。同第七故。若爾異境
第二強同七中境強。解言強據前境。境有本異。故境
強不同七中本境強。論其善心息。望我自己心息。境
雖本異。以非境故。若言張想善心息者。心唯在張。即
同第七。故所以無。此解不然。如強中對異境。事成得
究竟強故。事不成望異結方便。我今對異境。若也心
不息。事成得究竟故。今善心息望異。豈無罪。若望異
境強方便。得與七中別。五中有二強。異境善心息。望
異亦方便。不同於第七。何為不立不疑善心息。對疑
<pb n="599"/>
為二善心息耶。又更依理問。五中上二單闕境。即是
非人人想。下三雙闕二。即是非人疑。何以非人疑離
為三方便。得有善心息。單闕唯分二不得有善心息。
兩俱闕境。何因二三不同邪。此難難解。不免須立不
疑善心息。心息既爾。餘亦類然。應成多句。謂以闕緣
境強緣差心息。各對不疑疑說。即成其八。斷命不疑
疑復有二。即五對十句。二趣各爾。杌應有八。謂除二
強。四境通論。總成三十八。此三十八皆能差張。故曰
境差。定義既竟。
次解相別。先辨人中。五對十句。上五者。一異境不強
而煞。二異境闕緣。三異境強。四異境緣差。五異境善
心息。此非人人想。離為五。下五者。六異境疑善心息。
七異境疑緣差。八異境疑強。九異境疑闕緣。十異境
疑不強而煞。此非人疑。離為五。故成此十異境。初十
非此方便攝。中八方便收。本境十句並境差攝。第一
句欲煞張。王來替處。緣於王人。恒作張想。煞王命斷
得夷。由異境差故。煞張心息。故曰境差方便。問但作
張心。無害王意。何以得重。答張王非煞緣。人是煞緣。
當煞王時。雖無王心。而作人想。緣具故夷。問殺王得
夷。為以張方便成。為別者方便邪。解有二種。一解以
取張方便成。類盜說者不然。又解人趣雖同者有別
故。寧得擥彼成此。兩境既別。起心亦異。故知害王別
有方便。謂與王境交對已來。雖無王心。而作人想。往
煞王命斷時。尚得損王。究竟重夷。豈况王命未斷。寧
不別有方便。以成重罪。不類於盜。同是一主。故用過
五方便成五重罪。若別主同煞。自餘九句類說可知。
次非人境。五對十句。數法同上。但單闕上五。非人境
上一向無罪。以無心當非人故。不同張王人趣是同。
故下文言。男想煞女。佛言夷。雙闕下五。非人境有罪。
以疑故。本境十句還在第四。第三畜生十句。一同非
人。第四杌木八句。異境無罪。非生數故。本境方便亦
第四收。第二定本境方便者。此本境上三十八蘭。志
第四中攝。即境想四五二句是。
第三定異境。有無輕重。第一犯不分別。二十有罪。二
趣上五。杭境中八。是說無罪。以其二趣無心。杌非煞
境。不同人中。雖張王別。莫不是人故。前五有犯。第二
犯中。究竟方便分別人趣。初十此是究竟中八。餘十
並是方便者。三方便中重輕分別。人趣八重。謂是蘭
故。餘十是輕。謂吉羅故。二趣第十。此二吉重。餘八則
輕。所以可知。問二趣第十吉羅者。何以文言非人疑
蘭。答此望本期之境故蘭。即上本境三十八等是。此
謂疑從二境結罪。第四方便相攝。人中初十。此二非
方便收。餘之十八以位言之。闕緣境強。緣差心息。位
各有四。四四十六。四方便攝。二趣兩疑。疑心以收。問
三趣第十俱疑。乃有究竟方便邪。答人中望本期故。
說以為疑。煞緣具故。是以得夷。餘二望本期。猶豫故
說疑。即以闕心故。但得是方便。是故人言。自有疑不
或疑。即人中第十是。第五想差方便者。一切轉想者
是。第六疑心方便。起心煞人。而生疑心。為人為非人。
而人雖死。緣於兩境。疑心煞者。從二境結罪。第七善
心息可知。
第二對不對等分別。六門解釋。第一望境對不對。第
二尅漫。第三錯誤。第四作事不作事。第五心息心不
息。第六並不並。此謂諸門未分別。此七方便。
初門者。若身對前境。諸自作業。儻遇緣不成。具七方
便。即前七是。若設火坑倚撥。身不對境。及諸教人不
現前等。但五方便。謂無想疑想疑。二者緣此。謂彼既
不對境。何有想疑邪。若教人現前者。同自作說。
第二剋漫者。於向對不對門。若通二心。謂兩剋七五
不同。二漫齊四。以無境差想疑故爾。然若委細分別。
略為二門。一剋漫相對。二就辨漫。言相對者。若也專
剋。剋便七五。謂意在張境。如其大漫。二漫俱四。謂情
無所局。是故漫四。所以無餘。三者以望本期。隨境非
<pb n="600"/>
境。及境優劣。害心寬該。情無主當。說之為漫。以元心
漫故。假使臨事。互緣彼此。莫不隨境。有犯非犯等。於
心所緣。雖想雖疑。而是進趣非闕緣收。故無餘三。不
對及教。無親緣境。可得言道。緣彼謂此。緣此謂彼。故
兩漫並無餘。三剋對張境。多少既爾。餘咸類然。若也
廣說。則有無量。二就剋辨漫者。剋之與漫。俱七並五。
但有寬狹。然位有兩。一者且就一趣以辨。謂自造緣
本意在人。而望餘趣。有境差想疑。所以并七。然於人
趣。不擇張王。情該彼此。故還是漫。漫即剋故。漫亦有
七。謂剋簡餘趣。漫通人境故爾。雖可剋漫名殊。具七
義等。但對境差。狹於前剋。除當趣故。想疑即同。人趣
既爾。餘境亦然。此應廣說。乃至三趣各作本期□之。
并是剋漫俱七。不對及教。剋漫俱五。唯前以說。亦應
廣論。三趣各爾。第二情非情辨。亦二俱七。義如前說。
想疑等三。次復是狹。除於犯境。以對犯境各究竟故。
不對及教。剋漫並王。境差一狹。亦同向說。
第三錯誤分別。此等七種。皆據未成事罪中間。以說
縱也。對境無心成事。是錯無罪。況辨方便。而得有錯。
故七方便並不得論錯。若論其誤。於此七中。就體而
論。境差想疑。此三莫不心想迷謬。並說為誤。境差一
種。緣彼謂此。誤想疑等二緣此謂彼。誤餘非可知。若
有無分別誤中。唯約境差通說。得有其五。即上境差。
五對十句者。是局唯異境。問所以誤中無境差想差
二者。境差位故。不得說有。論其想差。同趣上五闕境
故。自是迷想心斷。命落究竟。餘四斷不斷雖是方便。
復在張等收。以不由想故。所以無想差異。境上五無
心害餘趣。莫問斷不斷。重輕不說犯。亦不得說想差
故。無此二假。就五中同趣。但四以除疑故。上來體是
及有無者。此等皆謂自身造境邊說。若不對及教假
有境差。以不親緣境故。不得說體是及有無。所以可
知。即此二無局在本境。餘五有故。便是義通本異。即
是舉七方便。約本異兩境。通局分別。又復當趣單雙
二闕。俱辨有無。餘趣唯就雙闕中辨。
第四作事不作事者。七中位二闕緣想疑。此三事成。
以其闕緣。少通緣想疑。闕別二故。不廢事成。望得罪
時。未必待事成。餘四望本境。一向事不成。而說方便。
若論得罪境差。對異境。餘三待不成。不對中五。一成
四不成准前說。
第五心息不息。七中位四。想疑二種。二心俱息。闕緣
一種。人想煞心。二俱不息。而得方便。強等餘三。止煞
心人想而不息。境差一種。若四境各下半疑。是雙闕
故。即是張心人心有息義。而見王及非畜等。即得張
方便。四境各上半同是單闕境故。並二心俱不息同
趣上五。見王即方便故。說心不息。餘境各上半以餘
境無罪。不分方便故。或待事成及強等方心住。亦可
類如同趣對異。即方便不待心息也。
第六並不並有三。第一對闕通緣別緣。明並不並。若
有闕緣。即非比丘。判無餘六。若有餘六。便是比丘。謂
對前事。心境等說。不闕於通。明闕緣二。直就本境七
種方便。各各不並。容於二心。有餘強等。三就於境差。
約心以辨並不並。於中有二。一專就異境。謂若人趣
異境。想疑二心。各四方便。謂此二心與餘四。一一有
並。然是餘四攝。而此單雙二闕。自不得並。若也餘趣
疑心有五。如上十句中下五者是。便成疑心。與四一
一並。第二若通本異。說舉境差。望二心與八。或五一
一有並。此八五二中自不得並。亦可通對異境。有無
重輕說者。此境差與三十八一一並。三十八自不並。
第三對闕緣以辨。且對煞戒闕緣。闕通緣。謂闕初三
境差。闕於境想疑。闕第二二趣兩疑。是雙闕。餘三闕
第五。問二疑何別而闕不同。答人疑向外緣。對本故
心差。心差闕第二二趣兩疑。向內緣對異。故雙闕。即
境想。四五二句者。緣彼謂此。二三兩句。緣此謂彼。故
闕不同。問以七闕通別。然通一別二闕而不盡。而隨
<pb n="601"/>
戒釋。具闕中通別盡闕者何。答通中第二是聖制。後
不論闕。闕別不盡者。別中闕重罪。縱使無罪。亦名闕
緣。故得遍闕。此七所明。結方便𠎝。若闕心及方便。方
便不起。則全無方便罪。故但闕三。此謂方便闕緣。亦
一亦異。
第四約戒通塞者。此可位二境差。想疑等三。婬酒無
想疑。但具於五。受戒無疑。疑得究竟故。謂心不犯者。
是其迷想。故轉想容犯。如斯解時。或可具六。亦可無
境差也。餘心境制。應具此三。餘四方便似通一切。隨
而准說。若以對不剋漫等四。約或辨者。或具不具。如
煞盜可知。妄語設方便者。作盡置地者是。初戒則無。
又如違煞漏失等。並無不現。設方便者。餘可比知。問
境想方便同異如何。答互有寬狹。境想具因果故寬。
方便但因故狹。除婬酒已。餘戒下四。因中境想則狹。
但三方便故。此對本境故爾。若本異合說。寬狹則同。
如境想四五句。當趣境差四。方便趣境差五。方便猶
有想疑。即是具七。如前有無中說者。是故無寬狹。又
問文言不成者蘭。與七同不。答彼名狹體寬。含七種
故。寬狹一等。亦可不成者。望事不成。非望罪者。但攝
不作事境差等四。七則是寬。不成文狹。
第五略分部別。祇律性惡。但五方便。謂從境制。闕無
想疑。文言黃門想疑摩觸女人亦殘。故遮應具七。如
生非生想疑等吉。故知也。若依五分。不問遮性。一切
俱六。謂無疑故。以疑是兩緣恒有。緣本心故。便從境
制其正罪。是以文言。是女疑殘蟲水疑。生草木等疑。
非時疑。年未滿疑。皆得提罪故。想究徹故。不問性遮。
心境相應。犯不相應。輕或蘭吉。故人非人想煞蘭。女
男想黃門想觸蘭。
第四持犯。即是隨戒法門。但今對文說。五門分別。第
一釋持犯之名。第二解體狀成就通塞寬狹。第三明
漸頓。第四明先後次第。第五增微優劣。
初門有二。一釋名。二得名。言釋名。隨戒雖眾。不出持
犯。廣釋其相。如開宗說。問所以須明者。凡明隨義。順
受故隨。若也無隨。便成羸過。根本前明。枝條後說。謂
對法對事故故爾。問隨有持犯。所以並二種。答凡夫
久在生死。漂溺四流。於涅槃道。不剋會者。良以二犯
順情。恣盈身口。二持稱理。不慕崇習故爾。言二犯者。
即向廣造諸惡。作而成犯。名為作犯。於善不條。止而
有違。名曰止犯。對此二過。故立兩持。若不作斷一切
惡意。離苦不究竟。為欲離苦究竟收須明止持。以發
作犯。若復不興修一切善心。得樂不滿足。為欲得樂
滿足收。須辨作持。以蠲止過。故俱二種。此等對文說
可知。問持隨可爾。犯何以隨。答謂取能悔。以為隨戒。
但持有兩。一根本持。謂專精二持是。二犯已能悔。第
二白法隨。謂二犯是。如地持說可知。問受有能所。緣
體別解。隨有持犯。何以合說。答受中能所。雖可相藉。
緣體既殊。非正翻對。故須別明。今此持犯。義相反對。
合明義便。第二言得名者。若言二持。謂就數功能得
名。言二犯者。數過受稱。亦可從用。若取能悔。成隨解
義。二持兩犯。俱是義用。望體不壞故用。俱順要期故
義。以名專精不犯。犯已能悔故爾。
第二門四。一體狀。二成就。三通塞。四寬狹。言體狀者。
二持之體如戒釋。二犯之中。簡誤取故。以其非犯。便
不須悔。然就故中。是佛所制。謂佛不制。不應制中。若
輕心作者。無無作業。若盛潔重心者。隨中有作無作。
又此作無作通二持說者。若色等三聚。心論俱色。成
論作色無作非色非心。又心論色通報方便。作是方
便。無作非方便。方便作色通三性。二持是善。非餘二。
二犯是不善。非餘兩。若取或隨義者。四法俱善。二種
無作。亦同此判。然昔解者。總就三業。約相以說。謂讀
誦等業。名為作持。及行檀等事。以辨持犯體者。皆汎
爾通說。如常所辨。若約制教。辨身口二持犯者。離殺
婬觸等。是身止持。如應來者來。收攝臥具。然燈火。具
<pb n="602"/>
舍羅。不安坐受食及受食等類。是身作持。離口四過。
如妄罵等。可是口作犯者。咸悉止收。是口止持。如受
持衣鉢。處分說淨。離衣六年。杖囊。二年六法。作知淨
語。傷地壞生二。入聚洛。及順教修習等。是口作持。身
口合者。准說可知。身口兩犯反前而說。上來所辨。亦
望二犯。得有止作。語成持者。舉斯兩犯。皆是作持。意
成身口。故不須別說。意有持犯。如下六犯所起中。由
身心及當審觀其意。汝以何心等。皆是助成身口論
之。然獨意無持犯。故文但意不犯。及六犯中。由身口
不思等。是故成論十不善業道品。問一切業意業大。
所以毗尼不結罪者。得罪福異。結戒法異故爾。昔來
所解。唯寬狹門。雙對進趣及制教以說。餘門皆約汎
爾進趣而辨。今下並就兩教說之。
第二成就。若依心論。別解脫戒初念作戒現在成。第
二念過去成。若無作戒。初念現在成。第二念二世成。
以色礙故。無未來成。此應望受以說。若隨准說。作與
無作。俱應二世成。以隨中作。並應通長短故。若依德
宗。約四心三性。以辨成就。止持有二。一無惡汙。以解
止持。行前三心。得有持義。以行前三心。擬本所受。無
惡來汙。豈非是持。善無記性俱有持義。不善性中。通
中通持別犯。問行前三心。既是無記。何以成業。答行
前三心中。有本受體。光慇無違。說以為持。非修行持。
問行前三心。是何識三心。答望體不壞三識三心。一
切得成。若對修行。以明止持作持。行心成就。前三則
無。善性便有。惡無記無。二犯解義。行心成就。前三亦
無。不善性有。餘二性無。此就一心。若先後心及以教
人。餘二性中。得有作犯。無其止犯。亦可俱有。問此言
行心成者。是何行心。答非五識行心。以其一向不能
起業。要五意識行心。方能起業。故論云。要以意識能
成。然亦不定。或五意識。或第六意識成者也。問所以
止持。前三得有。止犯則無。答先有受體。以此三心。擬
本所受。無惡來違。說之為持。止犯不先。屬己不得。以
行前三心。擬本所受之惡。無善來防。說為止犯。故行
心不在前三。問本意離惡修善。以本離惡故。今不作
惡。說以為持。原欲修善。今不作善。豈不違本要期。止
應是犯。答不作意止故。所以非犯。若爾不作意持故。
應非止持。然說止持。何以非犯。答今不作善違本。非
持不作心。止故非犯。止持中亦不作意故。非修行持。
是止故非犯。若作此釋。俱順要期。受體不壞。於前三
心。止作並持。非唯止持。若望俱不作意。並不說持。既
不違修善要期。如何得類止持。欲使行前三心。同有
止犯。又復前言。不善性中。通持別犯者。別犯是作意
犯。通持猶是說受。不壞為持。非作意持。上來舉二持。
對二犯說。故言二犯。是不善行心中成。若悔以成隨。
持之與犯。咸善行心中成。
第三通塞。謂舉止持。得有餘三。說之為通。無則稱塞。
餘三互對。通塞同爾。解此通塞。可為四門。一一心門。
二一心望兩境門。三自業相成門。四教人門。欲辨斯
之四門。並約兩教以說。第一一心門。四行俱塞。謂以
持望犯。善惡相違。持犯當分各有止作。故使四行並
不得通。如人起心。離煞盜等。可得更緣修善等三。以
心不並慮。故所以塞。止持既爾。餘三亦然。既知俱塞。
次約教辨。若進修三學辨者。作持止犯等。既相反對。
故亦俱塞。若對制教。五篇中四行塞者。就單持犯說。
如不煞盜。即無作義。如攝耳聽。二歲六法。不請不聽
教授。不安不禮等。畜眾攝受。便無止義。二犯反持。比
說可知。故約一心。四並不通。第二一心望兩境。先約
進趣辨者。二時相通。兩犯亦爾。問止持中有作持不。
作持有止持不。答若望修行。以解二持。止中有作。作
中有止。如為止煞盜修慈悲少欲。名之為作。望不起
煞等。即是其止。故得止中有作。作持中亦有止義。如
坐禪聽誦。先止懈怠之過。方得修善。豈非作中有止。
若止作。止二持。如何取別。解言。止中有作。舉作成止。
<pb n="603"/>
作中有止。舉止成作。舉宗往攝。止作仍別。又問既言
一心。寧得止中有作。作中有止。答言一心者。剋取成
止成作邊故塞。若望二境門者。取對治為言。止中有
作者。作是對治離。止是果行離。作中有止者。止是對
治離。作是果行離。第二若對制教。一業望兩境門。二
持自相通。二犯亦俱爾。言二持通者。謂一切雙持者。
是即約處分。說淨等法。言犯通者。望不處分。所以稱
止。身業造房。即是其作。此則體一。而名是別。豈非止
中有作。作中有止。言兩通者。持本反犯。類亦同爾。如
處分法。稱之為作。以加此法。雖可作房。而無作犯。反
却作犯。可非止持。類亦體一。而名是別。不同舊釋唯
言名體各別故。是以二持自通。二犯亦爾。第三自業
相成門。昔解二止有二作。二作無二止。以作有先不
成後成。止無斯義。故所以爾。今釋並通。如止持中。有
餘三行者。如前心殺等。未成後成。却入止心。前殺方
成。即是作犯。與止心俱。或復塔寺受用橋船等事。即
是作持。或如畜長衣鉢及離衣等。亦可要期。不學是
止犯。容有此三。與止心俱。豈非餘三通於止持。止持
既爾。餘三通有。義亦如前。但知止持餘三者。要期斷
惡。處中無作。與餘心俱者是。第二若准制教說者。人
言二持有二犯。二犯無兩持。兩持是塞。二犯說通。通
者如殺燒理等。是作犯通。如畜長衣鉢離衣等。名止
犯通。以此二事。各通餘三心。所以可知。亦可四行。俱
通餘三。犯如前說。二持通者。如德衣月。五利無罪。而
於兩犯心中。得有作止二離衣九月及杖囊等。豈非
並通。第四教人門者。昔解二止有二作。二作無二止。
以教人止。即我作故。故不得有止。問教人止者。為言
即結。為止竟方結。答義待他止。若爾故知。從他止說。
止止即通餘。又復前人止者。望境說止。而是其作。故
名吉羅。既有惡作。何為教人。不得止通。如此解時。四
行俱通。以其止等。四行雖別。俱有作無作故爾。制教
亦然。上來四門並舉持犯相望。故有通塞。若取成隨
義邊。義具通塞。謂專精二行。如前所辨。能悔兩行。當
篇即通。以其兩犯總成持故。異篇說塞。藥不同故。若
以能悔成作持行。今正舉此作持。對止等三行。教人
辨者。此作持中。通有餘三。
第四寬狹者。先解二持。於中復二。一就進趣以辨。止
狹作寬。以其止持。離過為宗。局在戒學。故所以狹。言作
持者。修通定慧。訖之為寬。若就五篇。對事以辨。止寬
作狹。問所以五篇名為對事者。答直止法不說為犯。
要假作房畜長離衣等事故。制教辨者。稱為對事。不
同進趣。止法即犯。又制教中。亦通進趣。以其非宗。故
從對事以說。言止寬作狹者。止持通五。以之為寬。作
局下四。故所以狹。又就有作中。於第二篇。專在二房。
餘十一止。又可止通。十三作局。初房少分。有主房全。
餘篇類然。但除不攝耳。戒尼中畜眾攝受教授等十
八專作。不通止持。已外俱通。故知止寬。若尼作持雖
可通初篇中。二篇及第四復無。亦狹可知。亦可通於
第二。如度賊解舉。是作持故。而亦是狹。以其不通餘
十五故。餘篇類然。次解二犯。對事辨者。作寬止狹。作
該於五。止局下四。又第二篇作篇。十三止局。初房少
分。謂除過量。第二房全。餘者類爾。准攝耳等十八。反
前以說。作寬止狹。可以類知。若也尼之止犯。雖可通
初。第二復無。等就有中。而狹可知。亦可通於第二。而
亦是狹。又第四無故。若就進趣明二犯者。昔解止犯。
境寬體狹。准犯第五不通上四。亦是真狹作犯。境體
俱寬。罪該五聚。且據一相理而言之。反前止犯。應言
境狹體寬。謂唯戒學。故今更釋。論其作犯。境體俱狹。
而犯名寬。以境唯戒學。而罪該五聚故。止犯解義。境
體俱寬。而犯名狹。以境通定慧。而名局第五。此等釋
義所以可知。上來所辨。四行寬狹。若據成隨寬狹者。
專精二持。與受體等。故所以寬。悔犯之中。兩教之止。
一切成隨。制教中作。有不成隨。如初篇無悔。狹於二
<pb n="604"/>
持。此對僧說。以犯望持。止寬作狹。對尼說者。止作二
犯。望於二持。作通於五。止除第四。謂若成隨。殘下止
作。一切成隨。初篇止作。俱不成隨。故使作並狹於持。
不同比丘止寬作狹。
第三漸頓者。二作解義。唯漸非頓。論其二止。通含漸
頓。作持漸者。隨事別修。次第漸成。以一行之中不得
備修諸行。縱有頓心。事要漸成。故言非頓。作犯亦爾。
悉亦漸成。故多論云。一眾生上。三緣故殺。一瞋故殺。
二癡故殺。三貪故殺。對斯三惡本。本受戒時。一眾生
上。得三不殺戒。今若瞋心殺一人者。三不殺戒中。單
犯其一。不犯餘兩。自餘一切眾生上。三不殺戒咸悉
不犯。以此義推。但可一時頓得諸戒。不可盡犯。明知
是漸。言二止通頓漸者。若無惡汙。以解止持但。使不
作諸惡。端拱而住。二百五十一切清淨。善無記性。並有
頓別犯通持。若對事行成。以彰止持。亦唯是漸。如為
止殺業。對境修慈。更無有心。並修餘戒對治之行。故
亦漸成。
次解止犯中。自為四門。第一定止犯名。第二定其漸
頓。第三結罪分齊。第四可懺不可懺。此之四門。並對
兩教以說。一言定止犯名者。一先解進趣。其名有二。
一者不學止犯。故受戒中。汝可學問。又下文遣誦戒
羯磨。各言不誦。因制五夏誦戒羯磨。若不如法治。二
者無知止犯。故下文言。先誦今者悉忘。制言如法治。
又言不一心兩耳聽法。以無知故。問本受之時。令其
學問。不學是止。受言得果。今既未得。何不是犯。答學
據自分。故說止犯。得果力分未堪。類似無知。故不名
止犯。又問二止吉羅。此方惡作。既言言止犯。而名惡
作。答若當無心。不得稱犯。但使起心。不學不了。是則
名作。望境說止。又且無知不問心之善惡。但緣不了。
即結無知。即是前不學故。於今善心緣不了邊。亦結
吉羅。如斯解時。結止犯罪。有其二重。不學即不學緣
而不了。復結無知。其猶默妄覆藏等類。問應約身口
以結犯。何以言不了心邊以結吉羅。答約心不了。以
約身口止犯。此是結罪分齊故爾。如似默妄問邊以
結犯。二者制教。言止犯者。謂止法作事。或對事止法
等。名為止犯。通望僧尼。止該五聚。第二漸頓二者。先
解進趣。不學止犯。義含漸頓。無知止犯。唯漸非頓。謂
本受戒時。要期立意。一切善修。還得爾所戒善。以防
不學。今若息心。總止不學。違本要期。寧不隨境。頓犯
一切不學之罪。言漸犯者。起心偏學。望不學者犯。豈
非是漸。故使不學。義含漸頓。無知漸者。要是對境。緣
別不了。方結無知。然一心中。不可備緣。咸使不了。今
隨不了。以結無知。明知漸犯。第二制教漸頓者。若論
起心。唯漸非頓。如欲造房。不得作心畜長離衣等。若
約事成。有並不並。義含漸頓。第三分齊。分齊有二。一
先進趣。進趣復兩。一約教位以辨。若論其學。通於始
終。故但不學。皆得不學。如其知者。據終非始。故五歲
已去。方結無知。是其知位。失依止故得作。作正行故。
五歲已前。未結無知。反說可知。二就愚智實行以辨。
不學一罪。愚智並有。以皆須學故。無知止犯。智慧人
等。應知不知。即結無知。愚癡比丘盡形依止。假緣不
了。無無知罪。此謂學而未知。若全不學而知者。計其道
理亦無知。第二制教分齊者。約於前事。分齊可知。第
四可懺不可懺者。昔解不學可懺。以斷相續義。無知
不可懺者。雖作心欲知。緣境不了。無斷續義。故不可
懺。若後緣了。即是解或相除。復不須懺。此決不爾。若
解或相除。不須懺者。以解反或。理雖可爾。不了心邊。
已起惡作。可不須懺。故知不故。然今更解。無知止犯。
亦有斷續。故得懺悔。所以爾者。若本不學。而復不了。
事仍相續。今趣心學。雖緣不了。不結無知。以未知故。
假望不了。不了縱猶相續。但聖不結犯。犯不相續。故
言斷續。制教中止。有懺不懺可知。上來所明漸頓義
者。此亦就於二犯止作。得論漸頓。若取成隨。當篇之
<pb n="605"/>
中。不簡止作。頓成隨義。如懺殘中。一名多種等類。進
趣成隨。亦同制教。當篇中說。
第四次第。何以持先犯後。以本受時。創入情殷。專精
在先。反參事慢。故悔犯在後。如說相中。一切不得犯
婬盜等。先明其持。若作者等。次明其犯。問所以持中。
先止後作。犯內先作後止。答修行之來。若不離過。無
由作善。是故先止。離過為宗。次明於作。修善為義。故
百論云。戒相立行相作。先止後作。義次第故。亦可止
持自行。理須先明。作持外化。故次後說。戒本文前。犍
度次後。故所以知。二犯之中。先作後止者。一望二持。
相翻對故。二亦可作犯過麤。理宜先禁。正犯過後。應
次後說。欲使僧尼。麤細俱離。剋成道益。故先作犯。後
列止犯。對文說者。類前持解。上來但辨持犯止作先
後。若取成持義者。此之止作。竟無先後。
第五持有增微。犯有優劣。自為二門。第一望義宗以
辨。第二隨文教相。約事及罪增微優劣。先解初門。於
中復二。一二持增微。二二犯優劣。言二持者。第一約
位明。第二難易以辨。言約位者。但持戒之善。方便習
成。始微終著。位別階降。難以言盡。要分有四。一是威
儀戒。二護根戒。三定共戒。四道共戒。初一外凡。假名
僧戒。次二內凡。和合僧戒。後一聖人。真實僧戒。據斯
行位。增微不等。標之於僧。三品殊別。若薩婆多禪戒
者。要根本四禪戒。言無漏戒。謂前二果。依未來禪。作
無漏觀。此約所依地。定共是勝。又可以人凡聖。謂對
五受以說。或可就大小。即是具不具別。又就具位中。
有賊分齊。持戒如貪名利。故經云。四種不剋十利等
是。二罪分齊。持如目連問經。犯夷罪者。九百二十一
億六十千歲墮泥犁等。等信佛語持。三福分齊。如戒
本首末。欲得生天上。若生人中者。名譽及利養。死得
生天上等。四道分齊。如戒本云。戒淨有智慧。便得第
一道。第二難易相形辨。若輕重相對。止離重過。故所
以增。作離細罪。故所以微。若難易分別。止防麤過。易
成故微。作離細罪。難成故增。又對一事。辨止持中。有
增微。如本專精。晈然無缺。又如怨逼。能禁自心。不受
樂等。如此止持。豈非上品。或雖不作。懼惡名故。事不
獲已。內無清淨。對治護意。及病壞心等。為聖所開。此
雖是持。說為不如。以之為微。餘戒類爾。咸有上下。作
持階降。准而可知。驗如此理。持乃千差。
第二二犯優劣者。一約人凡聖。如聖人犯輕。凡人則
重。如三果人。遇緣起煩惱薄故。以之為輕。無學聖人
無有故犯。但有誤犯。是以律云。凡夫及三果。有故犯
義。無著人者。有無記犯。凡人犯重。以具煩惱。有起破
戒惡故。第二約就戒相增數以辨。作止相對。作則過
麤。止便罪細。二止咸然。而於止中。自有麤細。若通舉
作止。對篇聚說。各義兼麤細。其犯雖眾。准教上下。始
從二門。終盡於八。言二門者。一故誤分別。誤全非犯。
所以不論。言非故者。不作故違聖教意。非謂不高下
著衣等。犯而是輕。以文云。以不故作故。直犯吉羅。無
非威儀。若故作以復犯非威儀。二就故中。遮性兩業。
三遮性中。成不成別。故文言。成者夷。不成者蘭。四通
收遮性。為五篇七聚。於此篇聚。教性分別。言教者。篇
二聚三。教相為重。篇三聚四。位約為輕。或威儀故。言
性分別者。母云。四不可治。說之為重。通於上下。餘則
為輕。或餘無餘分別。或懺不懺分別。其中有二。謂各
通教性也。又如增二二十一等。三門者如偈。四事不
可治等。又具云。五罪可懺悔。第六須羯磨。一罪不可
悔。又了論偈云。解小非小隨小戒等是。四門者。如偈
死屍等四。喻遮法中四。四犯畏及四妄語盜戒境想
等。又母云。以性遮業。望報四句。一犯重報輕。謂媒等
數故。二犯輕報重。謂打佛等希故。此三結戒法異。輕
制重名。重制輕名。得罪福異。因果相當。三俱重。如觸
謗等是。四俱輕。如下篇等是。此下二句。結戒法不異
得罪法。五門者。謂五篇及境想五句等是。六門者。如
<pb n="606"/>
佛為目連說犯罪輕。謂合六七。為眾學戒。同四天王
日月五百歲。乃至夷罪。同第六天壽十六千歲等墮
泥梨等。七門謂七聚是。八門者。善生且對殺人。境雖
是重。心濃淡故。優劣有八。約為四階。初三時俱重。作
二句。謂方便重。根本重。成已重。重謂殺心尤害故。第
二階。二重一輕。作三句。謂一前二重成已輕。次方便
輕下二重。次根本輕餘二重。第三階二輕一重。作三
句。一根本重餘二輕。二方便重餘二輕。三成已重餘
二輕。第四三時俱輕。輕謂心不殷篤。此之八句。據律
往望。舉境約心。違教處齊故。八階重罪。若牽來報。即
有八品之別。若以有心無心。亦可為八。且約四夷以
說。初三時俱有心。謂方便根本成已。四事並犯重等。
二以二時有心一時無心。作三句。初前二有心。成以
已無心。亦四俱重。次根本無心。餘二有心。初戒重餘
三蘭。次方便無心。餘二有心。四俱犯重。第三一時有
心。作三句。第一句初戒重餘三輕。第二句四俱犯重。
第三句初犯重餘三輕。第四三時無心俱不犯。此謂
准小妄語中說可知。
第二約事及罪。以明增微優劣者。二門分別。一總對
教事以辨。第二約事及罪。不學無知。定持犯品別。言
總對者。教相雖眾。其唯制聽。言制教者。要作不作。作
則仰順無𠎝。又有作而成罪者。如斯等例。故曰制教。
言聽教者。若作不作。咸悉無過。聖俱順可。故曰聽教。
故地持云。有罪者制。無罪者聽。若指此律文者。如受
說安恣七羯磨罪處所。受持衣鉢及學所學等要也。
須作如婬盜觸等。必不須作。此等並制教攝。斯謂一
切單持犯者是。其如結淨處分德衣諸長。是其聽門。
一切雙持犯者是。亦有通制聽者。如離衣宿是。所以女
須此兩教者。若唯制無聽。則次下絕分。進道無由。故
須聽教。或但聽無制。闕於自䇿。於道成餘。故復須制。
今此二門。為該三品。隨根有益。所以故爾。此攝一切
制聽教門。便是大聖開遮之恒範也。即攝一切。故須
約此以辨持犯。但止持作犯。專對兩教中可學不可
學事。然制教少分。謂除可學也。不望於法。法止則犯。
法作則持。故今止持作犯。堂容對法。若作持止犯。局
對兩教中可學法。然制教少分。不望於事。以事作則
犯故。亦有作法作事義。然宗明作法上止持亦有望
法義。以止事為宗故。問所以止持等不通法者。答法
唯進修方知。故非止門所辦事。俱離過故。該兩教中
事。問所以作持止犯不通不可學。答法及可學。並是
進修之境。故使者作即是持。止則是犯。不可學事。非
進修之法。簡而不論。言止持約兩教者。一局取不可
學。如人非人想等是。上制教中要不作者是。二聽門。
謂唯可學。即上聽中。若作不作。謂房衣尺量等。於此
二事。但使不作。悉名止持。作犯對治。違於兩教。作事
名犯。反前說可知。作持對兩教者。謂制中可學事。如
受說安恣受衣鉢等。聽中處分。結淨德衣諸長離衣
等。於此二門。但使順教作法作事。皆名作持。若言止
犯。反說可知。是則兩教各通二持及以兩犯。制則局
單。聽雙持犯。
第二定品別者。三門分別。第一序昔義。第二廣辨其
非。第三顯是立義。
一辨昔義者。二持作犯此三各九。止犯八句。亦不對
學不學分。然對初篇。說作犯一九。約二篇作持一九。
止持止犯寄九十初明。作此三九一八。如常所辨。復
有說者。約可學事不可學事。就此總明。今約此廣說。
足顯前義。止持作犯對可學不可學事故。各有持起。
即是四箇九句。作持止犯。唯是可學故。作持有九。止
犯或為八也。言止持無輕重。約事故可為二九。先約
可學事為九者。上品一句。中下各四。上品一者。謂識。
此識犯是。中品四者。謂以二識作頭。初有二句。事上
識。罪上疑不識。次有二句。罪上識。事疑不識。下品四
者。多用二不識作頭。初有二句。事止不識。罪上疑不
<pb n="607"/>
識。次有二句。事上疑。罪上疑不識。上品事罪俱識。無
不學罪。次品四不學。下品八不學。若對無知罪。下次
兩品各增倍說。問既有二十四吉羅止犯。云何名持。
答俱不作根本故。是止持約止犯有無多少。故有三
位九品。次對不可學止持九者。但緣事有三心。謂識
疑不識。緣罪亦爾。故今以緣事三心。各歷罪上三心。
即以為九。數之可知。此三三中各下二句有不學無
知二罪。合十二罪。心緣雖爾。但望不犯根本。名為止
持。次明作犯。先對可學九者。如初九說。次對不可學
九者。如後九說。但以犯根本罪故。名為作犯。雖得根
本罪。猶於可學處。若疑不識。皆結其罪。如上唯除不
可學事。雖疑不識。一向不犯可知。次辨仰持九者。若
從對法對事。應為二九。但明差別階降不異。故合為
一九。此對可學以辨。如上上持對可學明九即是。唯
此中順聖教作前事為異。次論止犯。或九或八。言九
者。對可學事。上品四句。多用二不識作頭。有四僧殘。
十六箇吉羅可知。中品四句。多用二識作頭。有四僧
殘。八箇吉羅可知。下品一句。謂識事識犯。而不乞處
分作房者是。可知。此以多罪是上品故。言八者。對教
行不學明止犯。如次前九句。除下品前八句是。廣說
可知。此等說者。須作五箇九句一位。或九或八。通有
六九一八。
第二辨非者。問對可學法作犯九者。與下止犯九句。
如何取別。然下止犯者。謂不得處分。名為止犯。身業
作房。即是作犯。體一名別。本無二罪。何得止犯九外。
別立作犯一九。豈非虗有相對之名。而無實體階降。
又若不如是者。前明可學作犯。就何事以辨。亦應不
出雙犯。既言雙犯。而分兩九。故知不爾。又言可學事
明作犯者。謂取過量境想。便是單作犯故爾。若作此
解。縱單作犯。階品次第。不異殺戒境想上三。何須可
學。別為一九耶。問對可學法。說止持九者。與作持九
句何別。謂作處分。名為作持。即帶止持。此不相離。何
得則為二九。若就名體各別止持者。義容可爾。然亦
不得即攝同體止持。以彼不離作持故。亦既不攝明
在雙持中辨。所以但言作持為九。止持之名。沒而不
彰。又云。若從對法對事。應為二九。但明階降不異。合
為一九者。明知以作法故。雖作前事而無作犯。豈非止
持。既有止持。即是雙持。何以但言作持九耶。若言反
過量境想。是單止持。故約可學。明止持九者。此義不
然。論其階品。還同殺等。反作犯以明止持。即彼中攝。
有何異相。更須別為一九也。問對事番行止犯。據何
為九。上品四殘。次品四殘。下品一殘耶。又且不可學
作犯。准境想上三。三三合九。以為階次者。計此止犯。
是不處分止犯僧殘。將知亦依二房境想上三。以為
階級。若准房者。義乖文次。復似不然。所以知者。如境
想上三。一不處分。不處分想。謂是識事。二不處分疑。
謂是疑事。三不處分處分想。是不識事。階次如是。向
所立九。上品四句似收次下。以疑不識故。次品四句
似總含三。以識事疑不識故。下品一句反當初句。以
識事故。何因三品。如是翻到。一不可也。又准文驗九
者。上品應是四闌。次品二殘二闌。下品一殘。文既僧
殘偷闌。何以向九。九皆犯殘。此二不可也。縱九並殘。
似當初句。分為此九。若如是者。對何辨識疑不識等。
以其疑等應是闌故。何以並殘。此三不可。又言准唯
識事。以為九者。作犯准文。九准識事。然彼通三。此亦
應爾。此四不可。若無文孤起。義成虗搆。若依境想。又
乖文旨。進退窮審。似當穿鑿。又問作持上品為一。次
下各四。准何文說。豈可不言反止犯故。須用無罪罪
少。以為上次。此亦不爾。所論止犯。既乖文次。將知作
持。漫相反對。以為上下。作持既非可學。止持本不合
別有。已如前破假入雙持中明。理同此壞。
第三顯正義者。持犯階降。可為五九。或成六九。若以
犯持對事分別。作犯止持。對可學不可學事。止犯作
<pb n="608"/>
持。唯約可學。第一先舉作犯止持。對於二事。作則成
犯。止則成持。故今還須約此二事。合辨作犯止持。以
其同是隻犯單持故爾。問何者是也。答如殺戒境想
及大妄語摩觸二麤語媒等境想。此是不可學事。前
房過量境想。是可學事也。先明作犯。謂於前可學不
可學等諸戒之中。各取境想。上三並歷緣罪三心。合
成一九。止持反作犯。還對二事。合為一九。次明止犯
作持。對可學者。然有其三。一就聽教兩犯二持。如處
分說淨離衣六年等是。二約制教隻犯單持。如二歲
六法受持衣鉢等。三就進趣修習。如學所學習戒誦
羯磨等。此三位中。義束為兩。前二合明。以其同有根
本犯故。又復齊是止犯作持為宗。是以此兩合明品
數。言兩犯雙持者。以義而論。應分四九。良以二犯名
雖有別。體是故合為一九。持亦同爾。故使犯持各為
一九。或可別體止持。謂上法止事者是。容可更為一
九。第三進趣修習。止犯作持。總為一九。是故得有五
九。或復六九也。又言九者。且依上三。亦可以理言之。
准境想五句。即為十二十五。言十二者。謂以第四非
人人想。應言一異。境本境想識罪二異。境本境想疑
罪三異。境本境想不識罪。言十五者。謂舉非人疑歷
罪上三心者是。數之可知。定數既爾。次隨分別。初先
對作犯止持。須約二事。言作犯者。約殺等及過量境
想上三緣事之心。文言人人想過量過量想等者。謂
是識事。二人疑過量疑者。是其疑事。三人非人想過
量不過量想。是不識事。緣罪之心。亦有其三。一是識
罪故。人法中言殘作殘意覆者是。二疑罪。謂疑為餘
六。不須治覆者是。三不識罪。如似犯殘。謂為餘六等
是。以事三心。各歷緣罪三心。即成九句。先以罪三。對
識事為三。一識事識罪。二識事疑罪。三識事不識罪。
次疑事為三。次不識事為三。准數可知。此識事三句。
心境相對。得究竟重。判為上品。次二品緣事並是方
便。故判次下。據轉想故。若根本不識。便無下品作犯。
問次下俱闌如何階降。答以緣人之心。有長短故。得有
輕重。此三三句中。若不可學事。各下二句。句別有不
學無知二罪。合十二吉羅。若對可學緣事疑不識等
兩箇三句。更加十二吉羅。又事上三識。識則罪重。以
不聽識事。了心作事故。罪上三識。識便無罪。非不學等。
所以無罪。事上三疑三不識。謂是方便。以其識時有
重果可趣故。罪上三疑三不識。是究竟。以其識時無
果故。若可學事三疑三不識十二愚癡。亦同究竟。次
解止持九句者。如犯中九說。並以不犯根本故。名為
止持。隨其重輕。皆句別相。及緣罪有犯。同前以說。合
十二吉羅。以罪是可學故。緣事之心雖疑不識。以事
是不可學故。聖不制罪。若過量事疑不識者。亦同犯
吉。次就聽制兩教。二犯兩持及單犯隻持。合為二九
者。先解止犯。即以房戒境想上三不處分不處分想
等緣事之心。各歷罪三。以為九句。數法如前。皆不得
處分。而作前事。隨緣事三心。上品三殘。次下各有三
蘭。名異體一。止作二犯。合成九箇根本之罪。於事罪二
心。各疑不識。並結止犯。故須倍加前二。合有二十四
箇止犯吉羅。謂上品緣罪四吉羅。次下二品緣事罪
上各十吉羅。次解二持。謂取境想所不出處分處分
想。不犯者以之為持。如下衣法分受成不成中具有
六句。十誦境想。多有第六不犯一句。今此境想。直階
其犯。遂闕此文。據理合有。故以此句。即是其持。又反
犯即持。明是處分處分想故。二房下文不犯者。僧處
分作。還以心緣事罪。三三合九。作法如向。二犯中說。
但以得法作事。是其二持。故闕無根本之罪。合為一
九。不學中犯同二十四。又緣事等心。謂對作法儀軌
文等辨。不同犯中緣事三心。對成不成說。遂合根本
犯有差降也。別體止持亦九如前。但止法止事為異。
問不可學止持准犯相翻。所以作持對於止犯。不望
於犯。句句相翻。乃取處分處分想一句。離分為九。以
<pb n="609"/>
翻止犯邪。答前明止持。但不作根本。即是其持。故准
翻犯重輕。以為上下。若以作持反止犯。須以作法成
持。為是要舉處分處分想。以之為九。方除止犯。若直
依前者。如言識法識事識犯等。為是其止。為是其作。
故不類前。又復識疑不識。對犯上辨異。亦不類前。已
如上說。次進修以辨犯持。犯有其八。謂同舊說。反下品
作持。以為上品止犯。初有兩句。事上不識。罪上疑不
識。次有二句。事上疑。罪上疑不識。次品有四。初二句
者。事上識。罪上疑不識。次二句者。罪上識。事上疑不
識。上品四中十六吉羅。次品八罪。此等無別根本。須
用罪之多少。以為上次。此義應爾。又此愚癡總收前
五。九中前二不可學事。上緣罪心及可學事。并後三
事罪心。以為此八。思而可知。次明作持。准有其一。謂
識法識事識犯。反前不學犯等。問前二持反犯。九九
相對。何以進趣以一反八。答前之二犯。根本差降。故
須當品相對。今此止犯。一品吉羅。識事作持。反無不
盡。故一反八。如下文中。多以一如反多非等。此亦如
是。問所以持犯。各有止作。相對而論。並皆先犯後持
者何。答如論持行。不能自別。要舉所防。以分能治。如
下文中。但明犯法。謂諸境想人作人想不處分不處
分想等。階犯重輕。識犯相已。息過不為。或准教奉修。
方可成持。持之體相。隱在犯文之下。即是舉其犯法。
生不犯行。故今解者。還准聖教。先約犯說階降之九。
反犯成持。故各犯後。以明持九。總解已竟。
次隨八文。一一別釋。先解初篇。第一總辨。二依文說。
總解十門分別。一業不孤起。要由惑發。惑雖無量。不
出三毒。故以初四。配於三毒。成犯之相。發雖由惑。暢
必在具。具而論之。所謂身口。是以第二解身口成犯。
身口之業。不過自作教人。故次第三自作教人。業不
自成。要由詑境。是以第四犯境寬狹。犯境雖眾。莫過
自他。為是第五境有自他。境緣雖具。無心不成。心有
剋漫。所期不同。對境差舛。犯不犯異。故次第六辨其
剋漫不同。雖心有所標剋漫之舛。及至造趣。境有差
互。心有謬妄。有犯不犯。故次第七錯誤同異。八下眾
任運。九立意。次第十對治犯。
言起由三毒者。不淨行戒。唯以己為患故。以三起貪
成盜故。二戒患通損益故。以三事起。還以三事。成妄
語一戒。亦以利己為患。與諸不同貪癡起成婬。三事
起者。善生云。若自樂行非梵行。是名從貪。若婬怨家
眷屬。名從瞋。於所生母。行非梵行。名從癡。而境悅暢
思故。並貪心成。盜三事起成者。貪心起成可知。善生
曰。盜怨及燒埋等瞋起瞋成。若盜下姓。是名從癡。又
祇摩摩帝互用佛僧等物。亦癡起成。殺三起成說可
知。妄語規利。瞋非順情。故無瞋心。發思成業。若小妄
語。理即通三故。論家汎說。妄語通含輕重。三起三成。
二身口者位三。婬戒身犯非口。事決形交。非身不辦
故爾。盜殺二戒。身業正成。以盜舉離處。殺斷相續。故
身業犯。自作遣使。彼此俱辦。故口有犯。如呪物過開
教人盜殺等。是妄語。口業正犯。顯己得聖。悕招名利。
非言不宣。故口正犯。然作書現相。亦在犯限。故身亦
有成。此據成論。身口互造。又依多論。此四位二。前三
身犯。第四唯口。三身犯中。婬戒身犯。非口可知。盜殺
二戒身業定犯。口有造義。如教人呪物等。亦成二罪。
然是身業以教人言。了未犯要。藉他身故。心論自在
者。口語仙人意所嫌。謂是口意業自性者不然。業性
異故。事不究竟。故妄語口業。自稱己聖。非言不宣故
爾。然身有互造。如作書現相等。但屬口犯。故心論云。
口業。或身動。或默然。如布薩事。若言身意業性者不
然。業性異故。
三自作教人位三。婬戒自重教輕。教人為非。樂在前
人。適非我已。故能教之人不重。出家之人正應勸人
修善。反更助惡。故能教蘭。盜殺二戒患通損益。自作
教人損境無殊。暢思亦齊。故自作教人彼我俱犯。妄
<pb n="610"/>
語自作正犯。教人同不同。若遣人稱己得聖。名利擁
已。與自作無殊。故得同犯。所教人犯輕。若直教人自
稱。招利擁彼。於我無潤。故但犯蘭。此局初篇說。若因
此汎論。自重教輕。初戒是自輕教重。尼教僧漏失。是
自他俱重。盜殺損境。及一切同犯者。是自他俱輕。足
勸足是。若犯不犯說。亦為四句可知。若約能所以說。
作兩箇四句亦可知。問自他能所此義何異。答自他
者不論所教七眾之業。但取能教之業。對自作辨。若
言能所。以能教業。與所教五眾有罪者。對說挍量。
四犯境寬狹位二。婬戒該三趣境。是故名寬。餘三局
在人境故狹。良以婬欲之性。順情內逸。垢心厚重。不
擇境之美惡。誰問人畜。但使正道。暢思無殊。故三趣
犯。以道相制故。又復不就損境而制。何容計境優劣
階差。以其死屍犯者。有何可損。下之三戒事發於外。
損在前境。趣別報殊。增微優劣。暢思階降。故人犯夷。
餘趣則輕。言盜重者。良以人趣善因報勝。戀護情強。
心慇惱重。故盜犯夷。非畜報卑。不知守戀。心微惱淺。
故犯蘭吉。問地居諸天。報勝於人。所以盜天。但得蘭
罪。答天雖報勝。趣別路遙。文義稀。又復於物。戀著情微。
損惱不重。又復天物。人應無用。以斯諸義。故所以輕。
故十云。盜三天下重。北方人物不犯重。以彼國人於
物無我所心故。人異此故。制犯夷罪。殺戒人重餘輕
者。人是道器。今若殺者。損害道器。故所以重。餘趣報
卑。形非道器。損害輕微。故得輕罪。天雖報勝。以無木
叉。即非道器。又殺義稀。故亦蘭罪。問趣別義稀。殺天
輕者。何以共天女行非。與人趣俱重。答天趣雖別。愛
染無殊。不簡境之美惡。容有下就。為之義數。踰於盜
殺。故與同。妄語人重。餘趣輕者。凡論妄語。虗稱己德。
顯名招利。欺罔同類。義數稱心。非天異類。容不稱心。
為亦義稀。故但輕罪。又復道之修成。正在人趣。若說
實語。容有階漸。剋成己用。今被誑或。敗亂其意。失利
處深。故成夷罪。非畜實語微益而已。今雖欺罔。損而
非重。故但蘭吉。天雖報勝。而非道器。報德他心。復兼
異趣。稀而無信。故亦輕罪。問天得他心。誑無信義。得
罪輕者。佛得何等。答誑佛夷罪。若爾天亦應重。答天
無信義。異趣義稀。故得輕罪。佛雖無信。同趣義數。當時
聞知。故得夷重。不同殺佛以命未斷故。又釋佛無信義。
誑但得輕。若爾佛無怖義。理應犯輕。何以怖佛。同得
提罪。答佛無怖義。輕同於誑。但藉怖佛。為制戒之緣。
又可怖佛同凡。齊結提罪。所以然者。為佛經時反生
瞋。即成事惱。乘惱怖數。故得提罪。誑怖名利。容預心
起。又誑佛義稀。故得輕罪。問佛若無悕。悕亦提者。聖
僧不可破。破亦成逆。答聖不可破。故破凡使不得聖。
以得逆罪。佛雖無悕。當時聞知。故亦同提。若爾聖尼
境不可壞。壞應非難。答境雖不壞。陵慢業成。汙辱不
淺。論其破僧。謂取歸從。聖無歸從。故不相類。問盜誑
畜生並得吉罪。所以故殺畜。便有蘭提。答上二多智。
財與命等。畜生少知。戀報情重。故得蘭提。保財意輕。
故盜誑但吉。准此義時。人境四事罪階俱夷。非天四
事即有夷蘭。畜生階四。謂夷蘭提吉。
第五自他位二。不淨行戒。自他境犯。如弱脊等是。下
之三戒。要在他境。盜以損主。所故以重。自盜無別可
損。故聖不制。問何以盜得己衣蘭。答他衣己衣共在
一處。意取他衣。錯得己衣。望他衣上。境差得䦨。闌由
己衣作。境差而得。故言己衣闌。而己衣無罪。以自施
自慳等妨可知。殺他犯戒。故成犯境。自殺無戒。故非
犯境。誑欲規利。何須自誑。
第六剋漫分別。若望初戒。剋漫俱犯。下之三戒。如其
大漫。隨三趣境。重輕結犯。若也專剋。此之三戒。各稱
境犯夷。或若境差。三戒境差闌。若論異境者。其同趣
為異境誤犯錯不犯。非畜為異境單闕並無犯。雙闕
但犯輕。若非情無主物為異境。單雙俱不犯。一境既
爾。廣說則無量。若其就剋辨漫。謂意在人趣。不簡張
<pb n="611"/>
王者是。若望同趣。剋漫俱犯夷。若非畜為異境。上本
單闕。境剋漫俱無犯。下半雙闕。故剋漫並犯輕。若非
情無主物為異境。剋漫俱無犯。一趣既爾。餘非畜亦
然。
第七錯誤。凡言錯誤。皆是舛謬不當之謂。若逐事曲
尋。相在難分。若隨名剋定位。容有別錯。就境差誤。據
心謬凡。現緣二境。相別歷然。及至造趣。事成有舛。二
境交涉。名之為借。若緣此謂彼。心想謬妄。稱之為誤。
錯誤既分。須配四戒。位分為四。第一以二對。婬戒錯
誤俱犯。良以患起內情。但得正道。暢適不殊。不隨餘
想。是故誤犯。文言道疑道非道想亦夷。又不簡三趣。
縱有交涉。但當正道。錯亦成重。第二以誤對三戒。三
戒俱重。以其誤無兩。並不得云無心。故誤俱犯。文言
男想。盜殺誑女。佛言夷故。第三以錯對三戒。三戒俱
不犯。以望餘境。本無心故。如墮胎類。故所以知。第四
以錯誤對妄語。所稱法錯誤俱不犯。如欲稱聖。而錯
言凡。錯稱非境。如增上慢人。迷凡謂聖。誤心非巧。故
並不犯。
第八下眾任運。如沙彌時。教人殺盜。及稱己聖。教已
受具。所教之人。遂本言教。獲財斷命。欺前令解。能教
沙彌。三性之中。任運犯三波羅夷罪。若語自作不善。
性有善無記。無前後。自業亦通三性。若受戒未竟。所
教事成。即是邊罪。不發戒品。若受欲竟。所教事成。罪
戒俱得。以其善因圓滿。惡業成就故。是以十律云。未
受具時。取未受具人離處吉。次句未受具人取受時
離處吉。次句受具人離處夷。受具時作方便。取有二
句。一言一夷。受具已盜一夷。受具人取非具人離處
闌。以此文故。知有任運。婬無可知。
第九立意次第。問戒相雖眾。所以制四者何。答為斷
三毒故。阿難語孔⿱少隹對言。世尊為欲調伏貪欲瞋癡
令盡故。為諸比丘。說增戒學等。所以爾者。凡聖制之
興。為防患本。患本雖眾。無過三毒。如人欲止長江。先
塞泉源。此亦如是。貪心起於前兩。謂殊內外故爾。瞋
癡發於後二。瞋境雖二。得罪不等。誑要有心。故各立
一。以斯義故。但制四戒。問戒能防非。不斷性結。何以
而言。對之制戒。答據理對治。戒能防非。定除細亂。慧
斷結或。但慧不孤興。必也因定。定生有本。功由淨戒。
此推功歸本。故言制戒。為斷三毒。尼後四戒。深防故
制。即前四枝條不勞別對。乃至下篇用於此釋。言次
第者。憙為易犯。建在初明。故祇初戒。五年冬分第五
半月十二日。即是十月二十七日制。餘三六年並是
冬分。盜第二半月十日。謂九月十日。殺第三半月
九日。謂九月二十四日。妄語第四半月十三日。謂十
月十三日。以此文驗。足彰次第。又是障道次第不同。
五十二戒可知。
第十持犯對治。比丘四戒止持作犯。言對治者有兩。
一總對治。謂五支根本業清淨等是。支者條也。支者
因義。又可別義。於中前四是行。後一是願。行中初三。
就所除辨行。初二是業。次一煩惱。第四念者。能治辨
行。謂念修持戒功德及三寶功德。以正念故無惡覺
觀。無惡覺觀故不造二業。二別對治。謂離染清淨對
初。少欲之行對盜。慈悲之行治殺。實語之行除妄等
是。
四分律疏卷第二本
<sarticle>四分律疏卷第二末</sarticle>

●自下別解。初戒有四。一制戒意。二釋名字。三具緣
成犯。四闕緣義。此之四者。並有通別。諸戒例然。一制
戒意。一通二別。言通意者。如多論云。以結戒滅將來
非法。二滅將來疑網。知輕識重懺。除對治故。以善護
偈中不分輕重名種。三招生十利功德。正當制意故。
下文如來出世。見眾過失。以一義利故。為諸比丘制
戒。乃至正法久住。偈言演布禁戒經。此是通意。義該
<pb n="612"/>
諸戒。下文不更說。二等是制戒。不聽婬者。婬欲之性。
體是鄙穢。愛結纏心。躭或難捨。既能為之。則生死苦
增熾燃不絕。沉輪三有。莫能出離障道之原。勿過於
此結患之深。寧客不禁是故聖制。二釋名字。亦有通
利。通者戒是。別者不淨行等是。言不淨行者。是婬慾
法。所防之過。戒是能治之行。但治行既通。戒相難分。
寄緣以彰。欲使觀過興猒。脩不淨觀。離染行戒。能所
通舉。故名不淨行戒。三具緣成犯。亦有通別。言通者。
人解具緣。一切諸戒咸具五緣。謂一是比丘。二有所對。
三有心。四心境相應。五事成究竟。唯除婬酒。闕無相
應。非無此義。太成漫該。不存此說。今者解釋。自有通
別。通緣有三。一是大比丘簡非所被。文言若比丘故。
二制廣教後。以其初人教未攝故。三無量病壞心。簡
癡狂等。此之三義該括上下。故明了論云。若人已受
大比丘戒。若如來已制此戒。若人不至癡法。是人則
犯僧伽婆尸沙。且約十三。餘類亦爾。乃至吉羅皆同
此說。下不更說。言別者。此具四緣。一有正境。二有染
心。三起方便。四與境合。若為怨通。亦四緣成。一正境
二怨逼。三與境合。四者受樂。此戒通三別四。七緣成
犯。四闕緣義。一解闕通緣。全無罪。可知。亦可闕初及第
三。或有罪。即方便中闕緣方便。或無罪可知。闕第二。
全無罪。次闕別緣。若闕初緣。非道道想疑。得二偷蘭。
亦可非道含六。如內色外色。內外色等是單雙。各六
得十二。蘭闕二三。兩緣無犯。闕第四緣。有二偷蘭。從
破威儀。身手未及輕䦨。小眾對手。三說悔。從身手相。
及至未成。重來重蘭。大眾懺應三乞。乞已應一白。白
已亦應三說懺。此多論說。依十律。大眾八人。小眾四
人。此律四人為大眾。二三人為小眾。准自言毗尼者。
七聚中已說。怨逼闕緣。比說可知。闕通但一方便。闕
別有四。但五方便。
次釋其文。攝論解毗那耶為四。明了論偈曰。解戒五
相九毗尼。釋曰。如諸佛所立戒。一一戒應了別五相。
一緣起。謂由飢餓難得為緣起。二起緣起人。謂須提
那。三立戒。謂若比丘共餘比丘乃至不共住。四分別
所立戒。謂此何者為比丘等是。五決判是非者。三處
已下是。或依增五毗尼五。答一序。謂制廣之由。二制。
謂初結戒者禁防違失。三重制。其相未圓。䟦闍隨結。
四脩多羅。略釋戒本是。五隨順脩多羅廣分別是。依
上三處。科釋此文。義並無嫌。今且一解。就此婬戒分
二。從初至正法久住辨結戒相。以明行法。酬身子第
一請。第二欲說戒已下辨說戒相。以明教法傳持之
益。酬身子第二請。此戒既爾。諸戒同然。就前文中有
三。一至呵責已來正明比丘不勝名利。廣興有滿。壞
其略教。制戒之緣。滿過既興。冥須聖禁。是以第二告
諸比丘已下正明隨其缺犯。制廣補略。使識相護持
離過。於前大聖制戒。豈唯止惡。原欲集生利益之行。
是以第三集十句下依教奉脩。必招十益。此三義通。
諸戒同爾。
就初緣中文二。然大聖制戒。不得無事。而興要因滿
過。是以第一從初至種子已來明其犯相。過狀顯彰。理
令呵責。是以第二時須提已下廣明呵責。示所不應。
初文復二。初至我能為之出其犯緣。第二未見已下
正明其犯。犯緣文三。初如來住處示犯制之方。第二
時迦蘭陀下出犯過人。第三時世已下還村受勸犯
之緣。如來實於聖住梵住天住。中住今示說有方。故
言在此毗舍離。毗舍離者。此云廣愽嚴事城。鼻奈耶
秦言廣愽。多云。因龍名城。第二句云。迦蘭陀者。多云。
以鳥名村。見云。小鼠名。毗舍離王將諸妓女。眠一樹
下。有一毒虵。從穴而出。欲螫於王。山鼠鳴鳴。喚王便
得。不覺虵害。以鼠思故。即封此村。供奉此鼠。田鼠號
村。故曰也。須提那文有錢四十億。即賜封長者之位。
因居此村。號曰迦蘭陀長者。即是須提那文。須提那子
者。多云。此名求得。又明了論名善與饒財等者。多云。一
<pb n="613"/>
眾生數財。謂奴婢馬牛等。二非眾生數財。謂金銀七寶
等。更無過者。故曰饒財多寶。聞佛說法。違世無常。觀
此財寶。多生三毒。害人善心。過世毒虵。王賊五家。理
非定屬。深思推己舉自。戰慓毛為竪。猒心決定。故曰
持信窂固。言出家者。謂形法二同。言形同者。謂捨外
財及以親屬。除飾好剃去鬚髮。故下律云。若多若少
皆悉捨離。故五分云。在家逼迫。猶如窂獄。故須捨棄。
此出有為家。言法同者。得戒在己。斷惡脩善。五分云。
出家寬廓。猶如虗空。此入無為。故曰出家為道。五分。
善來十中似如羯磨。文云。剃除鬚髮。披著法服。餘悉
不論。
就第三犯緣中二。第一遠緣。二須提那母已下設勸
近緣。前文有三。初生念之由。二時須提那已下生歸
緣。歸緣之念。念者欲棄二損。而就兩益。三作是念下
如念還村也。近緣文二。初舉財以勸拒。而不從三勸
三拒。一文廣出。餘二略舉。其母捨去已下舉色以勸
從而不拒。文二可知。五分云。父母共勸。此事甚易。我
能為之何。故須提那作如是言見。論云。須提心樂道門。
不欲還俗。即自心念。若不與種。終不置我。日夜相惱。
若暫與子。令彼心息。不復嬈我。我因是得安住道門。
故作是言。第二犯中不見欲穢者。未制廣教。不見行
欲。是出眾之𠎝故也。既云三行。何以言。初以未制故。
故十律伽論並言未制前。須提多犯婬是犯不。答最
初不犯。下戒然。因辨三人持戒菩薩持戒。反而合契。
到而成順。行於非道。通達佛道。羅漢持戒。得與緣聚。
無煩惱故。如那律。是凡夫持戒要也。離緣緣會難護
故。經與凡為喻。身口如釜。業思如水。色境如薪。內有
煩惱。火與境薪相應。不能不沸。即須提那是。有鬼處
胎等者。示欲之過。彰生生不絕。西音毗闍抲。此云種
子。求種得故。五十見論等文並云績種。道成羅漢。與
此文同。超過學表。勝出獨絕。故名尊者。
就第二呵責中文二。初比丘訶責。彰所不應。二世尊
以此已下如來教主。親自呵責。所以須比丘訶者。若
理越時情。則絕於鑽仰。既為同徒所訶。明知分在己
位。理宜剋去。謹約不犯。故須比丘訶。所以須佛訶者。
玄軌之教。出於高範。功瑳之益。義存我友。為彰比丘。
言不虛設。是以佛訶問事歸教主比丘。所以呵者。欲明
比丘。是其同徒進止俱遊。宜應先知。故在前訶。又要
因舉過。方呵責故。但大聖道尊德高位。殊成隔理。無
私察義。無先知故。須後呵問。此戒但一。有佛比丘訶
無俗人訶者。起過在屏。無俗人見故。若爾比丘何因
得。訶答比丘同。徒雖不見作過。覩相撿實。故得有訶。
俗道位殊。不得撿問出家之人。故闕無俗呵。如盜三
人呵煞。但佛俗無比丘呵。妄語佛訶。或不訶制。或外
道減年。等是不同。之義隨文釋之。
比丘訶中文三。初至愁耳發覺所由為。呵之緣二。諸比
丘言已下切𡏦其人正明呵責。三諸比丘下舉過白
佛請聖制戒。禁防違失。初文復三。一覩己過犯內心燋
惱。威儀改常。二諸同學下覩相撿挍。三尋便伏引。初
文有二。一歎須提。先有行解。顯昔異今。二時已下威
儀改常。彰今異昔。前文中謂善知識。略教戒行。故曰
無事不知。並能奉修。故曰皆行。亦堪導物。故曰教人。
今由恥己過非。內懷慚負。故曰常懷愁憂。第二撿問
中。先問下句。汝何愁耶。次問初句。行解既備。理合怡
然。今何所憂。三執事以問。理是無憂。而反慘結。當應
是汝不樂梵行耶。第三自言我甚樂者答下二問。二
近在已下却答初問愁慘所由。所以訶人無少欲知
足。但言同學答。作在私屏。故言同學。非不少欲。如漏
失中諸親友見等。第二正訶中總訶不應。二於如來
已下舉其所應。顯其不應。三汝今已下結成不應第
二言汝於如來清淨法者。謂略教之法。汝應喪生死
因。壞生死果。修出離因。證出離果。是汝所應。云何反
與故。二行不淨行。呵意既爾。次釋名。字於欲者。此思
<pb n="614"/>
前煩惱貪染之心。愛著前境。名之曰欲。佛所說法。廣
彰是過。令諸比丘。戒防定伏。空慧正斬。逍然無累。稱
曰無欲。從此貪後。發不善業。默染淨心。能招三塗生
死穢果。曰垢。善修對治。離諸惡業。字曰無垢。思後重
貪。思求前境。轉增愛著。如渴思水。能暢思業。名曰渴
愛。知其虗詐。妄見非實。正念現前。渴愛自除。故曰能
斷。人天生死。在上喻巢。三塗生死在下喻窟。集因既
亡苦果隨。喪故言破壞巢。窟除眾結縛。脩道諦愛盡。
涅槃證滅。諦第三結。中汝今云何者為彰應行不行
反與故。二行不淨行。邪經反為故。對偶為二。名曰故
二。第三白佛。見云。不欲令佛獨譽於己薄賤須提遣
出清眾。又亦不以此惡法相闕亂。故依實白佛。請聖
制戒。禁防違失。
第二佛訶文二初至不淨行來正明如來聞舉。即訶
恐生諍亂。躬在僧眾。應機而問取無。其自言使。過有
所歸。二爾時無數時已下既得自言。正明呵責。前文
有三。一集僧。二應機而問。三彰自言。以此因緣集僧。
多論五義。一現佛不自專故。二共眾量宜。然後結戒。
令犯罪者心伏。三凡有法事。集眾共知法久住故。四
為肅現在將來。微佛成規。諮眾取足。五諸佛法爾。僧
有五種。一群羊僧。二無慚僧。三別眾僧。四清淨僧。五
第一義僧。今集僧者。但集後二。不集前三。以非法故
亦可都集。次第二句於中文二。初舉問法。次正舉法
以問。知而不問者。佛不以己知見輙說罪過。證他犯
問。佛若問者。多論四過。一不順諸佛常法。二違自言
治法。三令眾生怖懼不安之想。四逆說人過。非大人
儀禮。言知而問者。佛一切知見現同。不知而作疑問。多
論四益。一順諸佛常法。二順自言治法。三合眾生安
隱不生怖懼。四順於大人聖主儀禮。雖復疑問。若不
應時則不應問。是以次明時問。不問來時。而疑問有
二。一要在比丘眾集時問。二是結廣教時故問時而
不問者。亦有二意。一沙彌俗人前時不問。二非結戒
時不問。雖復應時。若呵責制戒。不能滅惡生等。亦不
疑問。是故次明義合不合。義合疑問者。多論四益。一
知先作無罪。得除憂悔。二因之結戒滅將來非法。三
佛既結戒。決將來疑網。四能生十利功德。有斯四益。
名為義令。無此四益義。不合不問。但此三中知之與
時。通損益義合。唯益無損。故言義不合不問。不言義
合不問。二知時義合下正問。三自言者。五云。情懼金
剛故。
第二佛呵文三。一總明佛呵。二汝所為非下別列呵
詞。三爾時下總以結呵無數方便。呵責者。謂呵前過
非。責息後犯。
別列文四。初行有違失呵。二汝須提那下舉清淨法。
結彰所不應。三告諸比丘下舉情事損益。略教以呵。
四汝須提下舉清淨法。結彰不應。言所為非者。縱放
身口。違理作惡。故言所為非。此句總呵。所作既非。乖
身口法式。故曰非威儀。非息惡之士。名非沙門。所作
垢穢。故言非淨行。違略起非。即非如來順教弟子。故
言非隨順。行第二結訶可知。
次第三文四。一舉情事損益勸捨順行違。二何以故
已下釋成勸義。三何以故已下舉略轉釋。四說慾如
火已下顯慾多過。釋略制斷。亦應有一。何以故。何以
略教須斷慾法。故言何以故。慾多過故。文無者略。先
釋初句。毒虵有三種害人。一見害。二觸害。三吞嚙。害
女人亦有三種。害人善法。若見女人。心發慾想。滅人
善法。若觸女犯殘。滅人善法。若共交會。犯於重罪。害
人善法。此三義同。亦應無在。但有多異故。勸犯毒蛇。
言多異者。一為毒所害。但害一身女。害無數身。二毒
害報無記身。女害法身。三毒害人形。女人害心。四毒
害足數。女害不足數。五毒害得生人天。女人所害隨
於地獄。六毒害猶得聖果。女害不會聖果。七毒害者
佛所憐愍。女人所害為聖呵責。損益既殊。浮沉天隔。
<pb n="615"/>
是故勸汝。寧犯毒虵。莫犯女人。二何以故者。此一何
以故通釋上二句。第一何以故者。何以犯於毒虵。現
見蛆嚙之苦。而我勸汝。寧犯義故。然犯於毒。但有現
在暫時之苦。無波地獄累劫之殊。是故釋言。不以此
緣墮三惡道。第二何以故者。何以犯女人現有適樂。
而我勸汝不聽犯故。若犯女人。墮於惡道故。是故釋
言。乃至惡道。此謂但舉七中第五。以釋勸意。餘略可
知。第三舉略轉釋。何以故者。何以犯女墮地獄故。以
我略教。說斷欲法。違教過重。故墮地獄。說慾多過。合
諸比丘。方便除棄。故曰說斷慾法。斷於慾想者。謂思
想女人心也。滅慾念者。追求前色。守境不移。名慾念。
慾勢者。二身交會。轉增著境。名為愛結。如來昔教廣
彰慾過。令諸比丘。識相禁斷。故曰說斷慾法。乃至越
度愛結。下二轉釋單釋。勸捨順意。亦應言道。何以故。
何以犯毒。不墮惡道義故。釋言不違教故。又應言。何
以不違教。以毒非過故。以釋勸行。違意文略。第四釋
略教斷。意慾多過故。慾性違害。故曰如火。婬慾草炬
燒人。法身之手婬慾果盛害人。法身樹枝。慾樂不久。
猶如假借。拈骨無膩。癡犬咬之。以涎唾為美。慾樂無
味。凡夫妄著。以不淨為實。慾集眾或。猶如段肉。慾樂
非實。故曰如夢。婬慾峯刃。傷人戒足。慾消眾善。如凡
器等。婬慾害人。如毒蛇頭。婬慾傷人。遍於五道。如轉
輪。乃行慾之感。厄苦之果。如在尖標。慾重禍深。傷人
迅速。如利乾刾。慾患至極。故曰甚可穢惡。如來說過。
故曰呵責。第四結訶可知。
第二制廣補略文二。初牒前漏過為結之緣。即上若
犯有漏法。二自今已下制廣補略。即上然後結戒。告
諸比丘者。以須提那比丘中一數故。須提者[序-予+千]其犯
人。癡人者。多云。彰是具縛。如師呵弟子。亦非惡口。見
云。慈悲心言也。多種有漏者。顯造感生之業。不絕最
初等者違略。二自今已去者與廣。時分如祇。五年與
諸比丘者。教網普⿱雨活。結戒者制廣。准其犯相。重輕位
定。各有分局。稱為結戒。解此結戒。六門分別。一制廣
補略。二解本制之興。為除鄣道等業。三辨此教。託緣
不同。四結戒具緣。五教相所詮。六解大聖制意。文別
義殊。
初門有四。一定廣略兩教。二略廣差別。三辨制廣略
不同所以。四制廣補略。言定兩教者。略且有四。一止
觀門。如是應念等。二進脩三覺門。諸惡莫作等。三善
調三業門。善護口言等。四隨事彰過門。說欲如火等。
此局釋迦。若通六佛略教者。如戒文說。廣教或二或
三。言二者有三種二門。初二者制聽。聽者如房長等。
一切雙持犯。是制者。如要作不作單持犯是。第二二
者。已未分別。復為一對。離盜煞等。受說安等。遮末起
之惡。如訶人遮滅。𣧩罪過諍。除已起之𠎝。第三二者。
止作分。別復為一對可知。或為三者。謂上中下。如離
煞生等制。離學問誦經尼聽教授等制。脩此為上人
教。判為上房淨德衣餘食法等教。則為中七法。治罸
捨懺。䨱藏有過可治。有罪可滅。此教為下。此據對人。
故有此三也。所以名廣者。三義故廣。一顯罪名。如夷
殘等。二彰果報。文云墮二道。又目連問經若犯夷。人
間日月九百二十一億六十千歲墮泥。黎中三具明
懺。除𣧩滅之方。以斯三義。故名為廣略。無前三等殘。
二百三十億四十千歲提。二十億六十千歲可呵法。
三億六十千歲吉。九百千歲蘭。五十億六十千歲墮
所以稱略。第二廣略差別者。一根本枝條。二所為利
鈍。鈍人廣教。利人略說。此就受法難易。若據受法多
少廣。利略鈍三。待犯不待犯。略被淨人。故無犯說。廣
待犯故。答兼抑許漏起方興。四請不請。略則直陳。廣
請方制。五罪輕重。人言略違一教故吉。廣汙兩教夷。
人言利人故吉。鈍根者夷。此未必然。以其吉名廣教。
方有何得。舉後廣名。以名前略。今解。唯有業道。無別
罪名。如出家人。未制已前犯者。但業行罪。然出家人
<pb n="616"/>
重於俗人。有無作戒可違。是以善生云。有二人作罪。
一受戒。二不受戒。但受戒者重。不受戒者輕。何以故。
違佛語故。若制廣後犯。即有二罪。一得業行罪。二犯
戒罪。此對性惡。若其遮惡制後犯者。唯有犯戒罪。第
三判兩教不同。第四制廣補略。並如上辨。
次解第二。凡障道之業不出性遮。言性惡者。如煞婬
等。無問聖教。禁以不禁。作則是違。體是不善。障道招
報。損害深重。故曰性惡。言遮惡者。掘地壞生。造房等
類。佛未制前。造作此事。業性輕微。體非不善。但以事
務紛動。妨修道業。與理靜相違望。障於脩道。名為遮
惡。前煞盜等。亦障修道。豈非是遮。體是不善。且從性
說。此言遮性。就事以辨遮性。非就罪名種。若論罪名種。
悉是遮惡。以未制前作而無犯。由聖制後方有罪名
故。爾事雖遮性。一禁已後。違教處齊。下沉義一。俱稱
為惡。若爾前性亦遮。何以言性者。以性強故。是以智
論云。十善舊戒。五篇客戒。
次解第三。教不孤起。必託緣而制。境緣雖眾。要唯三
性。謂善惡無記託善緣者。如掘地論義。女人說法。䨱
頭人等。輙教誡尼實得道。向未受具人說或。心悕名
利。讀習受持。如斯等輩。事雖是善。亦乖聖意。則生過
不輕。是以如來興教防。之託不善。緣興教者如煞盜
等。一切違緣。是不善法。託此違緣。亦能起作諸不善
行。性是違害。障道處深。亦須聖禁。故曰也。託無記緣
興教者。謂掘地壞生等。業雖無記。不招苦果。然亦事
務紛多。障修道業。是以如來制不聽。為息彼紛動。終
獲道益。故曰也。
次解第四。結戒具緣者。必制託緣。事假犯請。要因八
義。方興聖結。言八緣者。一比丘。謂被大僧非餘眾故
二漏過起。謂犯婬事等。一一自分。以結初戒。不防盜
等。三比丘舉過。以須舉覺。聖方治故。四佛在坐以結。
是佛結故。五集眾以因一犯。教細通禁。六對眾撿問。
若不自撿。恐鬪亂阿濫。七犯者自言。若不自言恐。濫
罸良善。八犯局最初。此八具滿聖方結戒。若緣少缺。
抑而未許。斯之八者。位言興結。
次解第五門。既託緣具義。教必有詮。所詮是何。謂一
犯。二不犯。三輕。四事。指文可知。作過緣具。現違聖教
復自壞行。汙本所受。名之為犯。善興義順。受體光輝。
名為不犯。劣弱方便。以之為輕。增強究竟。說以為重。
此四句中各容二行。先明犯法生。二行者如五緣成
煞等。未與犯緣相。應是其犯。法若與犯緣相。應名為
犯行。犯行無不犯行。善惡不俱故。此據一心故爾若
舉犯法。得生犯不犯行可解。云何犯法。生不犯行。聖
舉犯法。欲使僧尼識而不違。離過行成。名不犯行。若
生犯行。順犯法成。違聖制意。生不犯行。違犯法成。順
聖制意。二不犯法者有三。一止持以明不犯。一切無
有婬意等是。或諸戒諸開緣。如不受樂等。二進趣作
持以明不犯。如戒定慧等諷誦三藏。是不犯法。若其
懈怠。即有不舉無知。便成犯行。若䇿進身口。習䇿行
解。成不犯行。問已有犯。法成不犯行。何待不犯法。成
不犯行。答犯法生不犯行。但是止持。復須不犯法。以
生作持。又問已有不犯法。得生犯行。何須犯法。以生
犯行耶。答不犯生犯。但是止犯。故須犯法。以生作犯。
三就具二持。以明不犯。如處分說淨離衣六年等二
行可知。三輕法如不成者蘭吉。又下三篇等是四重
法謂成者夷殘。又上二篇等是。若重成重行三時俱
重。及但受樂。謂隱之在心。不可從緣悔等是。重生輕
行者。謂八業中下七等。及本無䨱心。可有學悔。及媒
等亦爾。輕生重者。打佛羅漢深厚纏等。輕生輕者。掘
地壞生等。
次解第六。三門分別。一列數釋名。語結而言。相非一
揆。要而有六。一日深防。二限分。三約相。四示過。五心
境。六內外等是。過犯未窮。預加重約。禁微防者。以護
根本。如斯等例。故曰深防。制為當機。恒存為分。力未
<pb n="617"/>
堪行。雖作不犯。此是限分。過損理違。道俗通禁。依王
國法。准俗制道。此名約相。罪狀未彰。預興過地。逆班
譏醜。使耳目聞見。此名示過犯。犯不孤起。託境關心。
心想易流。緣無定據。境有優劣。心有濃淡。或制心從
境。或制境從心。是名心境。犯不自成。成由緣集。因藉
萬差。要唯內外。名內外制。二次辨相。深防相者。如尼
䨱藏。飲用蟲水。搏比丘及二眾。初戒等限分相者。如
聲聞。不制三聚。又律議中除意地。又就身口。除夢中
等。就覺中故誤。故中二眾。漏失增上慢等。衣食將補。
疑想等是。約相者。謂報時處事等。就報中。有約趣相。
如煞盜等。又約形相如初戒。餘可知。三辨所以。良以
過興從緣。緣無定據。患生不等。理無齊抑。故致聖制
有斯差別。其稀數譏。過或從境緣等。並六所收。不須
別辨。
第三益利之行。然行不自立。託教而成。教能出生眾
行之本。是其能集。所生眾善。何限斯筭。一方犯宜略
標二五。故稱為十。能詮之教。表彰曰句。所詮之指以
之為義。此句總舉顯成教益。通而論之。一切順教。俱
得十利。有四持戒。事雖似善。不得十利。一為勝他故。
二為名利故。三為眷屬。四為世報。
自下別明利體。就中文三。初有三利戒法。能生眾生
功德。二次六利明別行功德。三次一利興建正法行。
以有上二眾別善成。任持正法。千載不墜故爾。攝取
僧者。廣教線經。任持行者。離於身口七支等過。如線
貫華。便不分散。故曰攝取。身口既攝。行合崇和。名之
為僧。既制此戒。令諸比丘半月一說。相與同導。施去
違淨。故曰歡喜。依教奉修。必剋大果。以自適神。故曰
安樂。自下別行利。初二生善。次四調伏滅惡。未信令
信者。見云。由制此戒。令其隨順。威儀具足。未信見之。
而作是言。沙門釋子難作能作。所作極重。見如是已。
便生信心。又復外道見佛。有毗尼藏。而作是言。佛弟
子等亦有圍陀。如我無異。而生信心。故曰未信者令
信。見云。若有信心。出家修學。禁戒人見。所行甚為恭
敬。云何盡壽一食而修梵行。見如是已。復生信心。已
自有信。能生他信。故曰已信令增長。此二生善。自下
調伏滅惡。行言難調者。見云。破戒比丘三業不慎。心
志剛強。內無羞恥。名曰難調。佛為制戒。教僧責罸。不
得動轉。改過懺悔。奉修聖法教。故曰令調順。慚媿者。
謂清淨比丘得安樂者。見云。佛制此戒。治罸惡人。不
同說恣。清淨比丘得安隱作法。不為惡嬈。故曰安樂。
斷現在有漏者。見云。不善䨱五情。現作諸惡。為人捉
打煞縛。名現在有漏。由佛制戒。教䨱五情。不起現惡。
故名為斷。斷未來有漏。佛為結戒。禁守防護。現無惡
因。未來漏果畢竟不續。故名為斷。自下興建正法正。
法久住者。見云。三種。一學正法久住。謂三藏法由人
奉脩。攝法在己。使不論墜學之所依。正法興顯。故曰
久住。二信正法久住。謂三藏中十二頭陀。禪定三昧
等是。三得道正法久住。謂四沙門涅槃道果等。欲說
戒者。
已下第二大段辨教法傳通之益。酬前說戒之請。就
中文二。初明戒本說之儀則。第二若比丘者已下正
明戒本。文約相隱難識。自非廣辨。無由可時無。是以
次明廣解戒本犯等四句。此戒既爾。諸戒同然。下不
繁說。
戒本文三。初明略。制二是隨。結三滿足戒。本欲說戒。
者當如是說者。正是如來欲顯茲戒。傳益未伏。非教
不宣。為制戒本。傳之未聞。以自誡約。承旨遵奉。半月
一說。故曰如是說等。如是之文在下者。是略制對緣。
但有四句。
第二隨結文二。初明䟦闍心異隨結。次辨林中境殊
隨結。初總分別。可為六門。一明隨來意。大聖結戒本。
為備防違。失開犯顯。然若事周悉。一結即定。若其相
未圓。更須隨明。使教法堅固。具足流通。故所以爾。二
<pb n="618"/>
疊制明隨犯及不犯。犯不犯者。以其防過未圓。故須
隨結。若前制理含。更須隨開。言隨結者。如此戒異語。
食前食後。嫌罵掘地等。言隨開者。如增上夢中。別食
七緣。洒浴五開等。三隨結戒本別不別。別如假根。餘
皆合明。若對隨開。一向無別。問假根是隨。何以別制。
一解防巧故爾。亦可離合趣就一義。四約人初二。若
隨開者。不論初二疊而制犯。若離有別最初。所謂謗
是合則無。初如此戒。二隨死屍異語嫌罵等是。五約
違教不同。須提初故。單違一略。䟦闍隨結。俱違廣略
等是。隨結戒本別者。亦違一略。其隨開者不違廣略。
六約正制及隨得罪多。少林中三罪。以道相制。故亦
有違教。䟦闍二罪。須提一罪。但有惡行。自妻故無業。
道初故無違教。此准多論。若出家人一切邪者。須提
但無違教。二隨具三也。前文七句。一心異。起犯先疊。
前制如是。世尊與諸比丘結戒者。出其前制。明後之
犯者。過同於初。已該禁限。但以緣異。故須更結。明非
初犯。故重舉之。心異者。謂己非比丘故。以上須提情
樂道法。有戒可犯。理在不疑。然我情猒道法。心悕俗
網。異想之生。不應是犯。遂便還家。為此過非。二彼作
是念。我當云何者。䨱生疑心。不知我本。情背上法。心
悕下趣。為當失戒。無戒可犯。為當不失。有戒可犯。於
犯不犯。情疑未決。故言我當云何。三即便已下𢪛託
同徒。陳己疑狀。恥負真聖顏。闕無自請。進否聽佛。故曰
隨佛教勅我當奉行。四時諸比丘已下愍彼情憂。為
申疑滯。亦同疑故。所以不呵。五佛判是犯。六化儀從
緣。開令捨戒。因䟦闍無心存道。雖羸不捨。帶戒行非。
猶亦是犯。是故其餘羸而未犯者。聽捨戒還家。故曰
若有餘人乃至還家。為彰此人。羸而捨者。即是去時
如法。後還非彰。復來時有益。進退合理。故曰若復欲
出家乃至受大戒。增一阿含僧伽摩比丘七返降魔。
然後得道。自今已後。捨而更出家者。聽齊七返七。隨
結戒本。加前四句。第二境殊隨結。文七。一對異趣犯。
二眾多已下發覺生疑。三咸共已下伺獲得實。四諸
比丘下詰責辨違。五彼比丘下引制境非彰己下犯。
六舉以白佛以此境非言或其情故亦無呵。七佛判
同犯。
第三滿足戒本。一定戒本文八句。若比丘者總明受法
行。二共比丘離明受法共。三同戒離明行法同四不。
還戒明清淨不捨有戒可犯故。五雖猒道欣俗。隨行
羸劣。而亦不捨。猶同犯位。故曰戒羸不自悔。六犯不
淨行等託境行非。第七結罪。第八治擯。故曰不共住人。
言九句。謂離出乃至共畜生列境界。以林中生此。何
以合辨。今解。但八所以得知。凡隨者績結。前制未圓。
故績舉。二結尚共成一戒。豈況犯境闕少。績辨林中。
不入對境。行犯文中。又此別出境界者。前言犯不淨
行。何境起犯。以此推思。為八者勝。二次辨通塞。若比
丘一句義五文。四共同二句義五文。初不捨下三文。
義局此七。八義初篇。問共同等四。並在此戒下。三無
者何。答欲明此戒。愛心久習。事難卒捨。是以佛聽捨
戒還家。以禮自處。欲使去時。如法來時。有益有捨。可
對須彰不捨下之三戒。若捨戒為煞。猶亦是犯。捨而
無益。故不開捨。既無捨可對。故不須不捨句來。共同
理有。既蘭不捨。相與俱無。若爾對初開捨。豈不失下
戒。答一切皆失。若爾何以下戒無此不捨。答以不對
之開捨戒故。
次廣辨相。文二。初至滅濵來解其犯相。二不犯者下
廣解不犯相。前文復二。初大僧犯相。二比丘尼下四
眾犯相。此戒既爾。諸戒同然。就大僧中分二。初至不
共住來略解八句成犯之相。彰犯相不盡。故名為略。
第二三種行不淨下廣解戒本。六七二句。對三趣境。
犯之方法。略釋八中。即為八文。位言各三。謂舉釋結
或。少者略也。先解若比丘者。一舉章門。次釋。釋比丘
義七門。一列數釋名。二總別。三受隨。四聖凡。五假教
<pb n="619"/>
不假教。六捨不捨。七偏解。第八先解。七門內中間五
門。第二總別分別。初一總。下七別。三受隨位。四善來
羯磨。此二唯受。乞求割截。此兩局隨。破結使通。兩名
為等。三一非受名。亦非隨名。昔解自稱亦受者非也。
十云。賊住故四。聖凡位三。善來破結。此二是聖。相似
自稱。位是其凡。名為乞截羯磨等。四義兼凡聖。五假教
不假教。善來等二羯磨等少分。是聖人故。內有明慧。
不必要假教脩。餘是凡故。要假聖教。曲宣方軌。六捨
不捨。即向不假教等。亦無羸捨。即前假教者。容有羸
捨。初七二門至文中釋。問所以無三歸八敬者。一解
羯磨替故。又明二眾齊八種故。若加此二。即數十各
九故。不彰此局。亦可是略。又既有乞求。餘頭陀等類
亦應然。略不說也。祇一比丘。十律四比丘。五分十一
比丘。多云。若比丘者。七種得戒。盡在其中。見論。名為
比丘者。含下七種。及與沙彌。都是比丘。故曰名為比
丘。此即總別之義。相似比丘者。謂犯重人。內實破戒。
威儀相貌。似他持戒。故曰也。自稱者。十云。謂賊住人。
自言我是比丘。故曰也。若其自誓者。此有多妨。如來
金口。命之善來。故曰也。順於聖教。以乞資身。離五邪
命。正命自活。故曰乞求。言五邪者。論云。一為求利養
故。改常威儀。詐現異相。二為求利故。自說已得。三為
求利養。強占他吉凶。四為求利故。高聲現威。合人畏
敬。五為求利故。稱昔所得。利養以動人心。擊發令施。
離此五邪。名如法乞。著割截衣有二利。一毀其細耎。
離自貪著。二不為王賊之所貪奪。常有資身受用之
益。奉順聖教。恒者此衣。故曰也。破結使理解心中。而
發具戒。故曰也。第八可解。是中比丘者。還疊第八。重
更解釋。問何故偏疊第八。不疊前二者。答有二義。一
者第八通於末代。故須更疊。解具緣義。二者前列名
中。但有前三。少第四緣。恐有疑濫。故須更解。餘不類
此。故不重明。若受大戒。僧數滿緣。白四羯磨。作法成
就。緣得處所。結界成就。界內不別眾緣。住比丘法中。
身無諸遮難。緣此即四法現前。謂僧法界事。第三是
謂比丘義。總結前八。非局第八。以對上二。總舉列故
共者人殊報別。假緣義。一切日共餘比丘。第三句釋
中。先辨所同。我為弟子結戒。彰教法同。寧死不犯。持
行同。是中已下解其同義。一戒者隨戒體同。同戒者
禁防義同。等戒者名數同。第四句有二。初正解不捨。
二云何已下對上明捨。前約能所不成捨者。反即成
捨。應下文辨。次就法成捨。反則不成。應上文說。綺文
互顯。故不繁舉。就不成捨中文七。初有三對。重病壞
心。故不成捨。二次三對。病壞根故。三次兩句中邊相
對。不領解故。解則成捨。類同於受。四次兩句境心不
相應。故初句心不當境不當心。此中應有靜靜想不
成。但濫此所對。故略如五十二律。並有此文。第五一
句以無心故。第六天子已下七句境非所對。上四異
趣。下三人境。以前所辨。並約人說。七二句業不辨了。
故不成捨。若自不語。不成捨者。即是作書捨明。亦不
成五見。俱云。遣使遣書作相等。咸不成捨。就成捨中。
初明猒上欣下。慮之在心。為捨方便。二便作是語已
下口陳捨戒。前文有二。初有二句。立兩章門。謂不樂
脩梵行者。猒門。欲得還家者。欣門。二猒比丘下釋二
門。初有二句釋猒上門。貪樂下七句釋欣下門。先辨
義三門。一欣猒分別。前十一事猒上捨。受居家等八
欣下捨。二頓漸分別。是欣下中。優婆塞沙彌此二漸
捨。餘等並頓。然猒上中。漸捨亦得。謂言我捨具戒。言
我言我捨十戒。豈非猒上漸捨。文中略無。三辨捨緣
具有五。一有所對。謂同地人根具無病相解了者。二
同地人想。以不靜靜想等。不成捨故。三捨戒等心。謂
有欣猒心捨戒心決定心。四言說分了。五前境領解
異此則不成。廣說可知。所捨法體。前已辨竟。次口陳
正捨。文三。初猒上欣下辨其真捨。二若復已下無益
有益捨。三若復已下毀歎捨。初直中先就十一猒上
<pb n="620"/>
捨。言捨佛者。若捨過未。佛不失戒。以不從過未佛邊
受得戒故。若總言捨。佛亦得成捨。不同祇律文言。捨
同和上。此是同學。亦不從得戒。何以成捨。以共依師
得戒故。餘捨類爾。捨梵行者。總捨比丘所行。故捨戒
者。捨受體作無作戒。捨律者。教捨學事者。一切所防
過等。欣下可知。次我止不須佛。但對上法等無益捨。
略不明下趣有益捨。次若復下毀歎捨可知。問一切
結解。並是相對。何以故。受戒極難捨戒便易者何。多
論云。受捨雖可相對。違順路殊。難易事別。受順難成。
如上高山。退返事易。如從高墜。又受如集。寶要假多
緣。捨如散寶。須臾敗壞。故不相類。又不同安居成易
破難者何。答皆為益故。第五句文二一。舉章開為二門。
二依門廣釋。釋中此二各三。謂舉釋結。就釋不捨中
分二。先彰猒欣慮之在心。文二如上。二便作是言下
彰羸於口。文三。初舉念所欣。謂居家法。二我欲已下
土是所猒境。三便欲受持下彰欣於口。上來心雖欣
猒。口亦陳彰。不決定故。但成戒羸。故曰羸而不捨。第
二羸捨可知。第六可解下至畜生者。越非人故。此約
戒相。以解畜生。除大小故。如似解病及樹界等。第七
自行絕分。第八眾法絕分。所以不共住者。多云。有四
義。一既壞道法。無所任用。殯出眾外。生天龍等信敬
心故。二現佛法。無有愛憎。清淨共住。犯者出眾故。三
為息外道誹謗故。四為持戒者。安樂增上。善根為肅。
將欲破戒者。生慚媿心。不犯諸惡故。
自下廣解。戒本。六七二句造境犯義。犯中文二。初至
偷蘭成犯之相。二方便已下明輕重相。前文復二。初
犯不孤起。要由託境而成。是以第一乃至界亦如是。
犯家境雖有。境界若不設。方便亦不犯。故次第二若
比丘下對境成犯。前文復三。初總明境緣。報殊異類。
三趣之別。二復有已下離明三趣有五種者。以五橫配
者。各有三作十五種者。者雖十五。形軀體漫。未識重
境。是以第三人婦三處下離十五者。為三十九處。三
婦童女及三二形處。各有三。合二十七。男及黃門者
六處二。合成十二。彼此通收。故三十九。但列文中為
成。亦如是故。九三六二分為二。亦第二正犯中四。一
先明自心起犯六百二十四句。二若比丘為怨下被
怨逼造境。以彰開犯三千七百四十四句。三怨捉比
丘下怨逼已境。以彰開犯四十八句。四從道已下結
犯分齊。先解自心者。雖十五隨相而論。有其四義。一
覺境。二睡不覺境。此二俱活覺不覺異。三新死。四少
分壞。此二俱死壞不壞分。此四境上。各一百五十六。但文
好略。覺境廣辨。下三合說。若比丘者。先對九三。造於
覺境。人婦處三各有隔等四句。即十二句。下八類爾。
合一百八句。次對六二。人黃門處二各有隔等四句。
即八下五類爾。即四十八句。通前合一百五十六句。
次下三境十五種者。隨九三六二。各一合三。謂成三
箇一百五十六。并前覺境。合六百二十四句。下文瞋恚
女醉女狂等三女合。五此等上下文無者略。第二死逼
造境。所以須明為怨逼者。一為釋疑。若不出怨怨人
情意。謂若先深心。造境情過。可是犯位。我先無心。怨
逼造境。不應是犯。為遣此疑。故須明來。但使受樂。亦
同是犯。二為開通。若先有心可使。境交得重。如先無
心。為怨強逼。若不撿挍。樂不樂相。境合結犯。教法太
急。事難常行。故開怨逼。雖與境交。但不受樂。開使不
犯。先對覺境。作九百三十六。次對不覺等。合作三箇
九百三十六。先覺境中二。初對九三。作六百四十八。
次對六二作六句。便成十八。此之十八。各增隔等四
句。即七十二。下八類爾。六二中人黃門處二。皆加樂
等故十二。復各增隔等。即四十八。下五類爾。故云乃
至男亦如是。合成九百三十六。不覺境中。先對九三。
作一千九百四十四句。次對六二。作八百六十四句。
九三中九。先人婦有三。睡新死少分壞等。各有三處。
處則有九。此九各加樂等。即五十四句。句各增加隔
<pb n="621"/>
等四句。合成二百十六句。餘八亦爾。即是一千九百
四十四句。次對六二。先對人黃門有三。各有二處。處
即有六。六中各加樂等六句合。三十六。十。六中又加
隔等四句。合作一百四十四句。下五同爾。即八百六
十四句。通前合二千八百八句。并前覺境九百三十
六。合三千七百三十四句。第三怨逼已境。應有四十
八。但略明二十四。若具明九境逼已。即有九箇四十
八。又已造他境。既分逼不逼別。若他造已境。亦應有
逼不逼異。文無自心作境者略。又自身為境。文亦略
無。第四分齊可知。
第二輕重文四。一明自作。二就教人。三死屍下壞境
非境。四境想應不應。此輕重文。諸戒通有。除第四篇。
略但文言。成者犯對壞。略事諸不成者輕。咸應相對。
乘勢故未。以未必有。初犯不成。然如出血。是初作不
成。雖因而制。然不成蘭。名已先有。故自作文中。不成
者蘭。含五方便。教人文三。一比丘教比丘。二尼教比
丘。三餘眾相教。此等寄能所。以顯教人之業。下盜漏
失。諫等亦爾。問所以須明尼教比丘邪。答此中為明
五眾自作教他兩業之別。上明比丘自作教人。下四
眾犯尼之自作。此言教者。謂出尼眾。能教之業。所以
須言。餘比丘比丘尼者。為結作不作。俱吉羅故。上四
境壞。下三非境。並言蘭者。若非道非道想識境得殘。
今為迷疑。故結蘭罪。為斯下文。即出犯主。若道想若
疑。一切蘭罪。問與下境想。四五何別。答境事正一。但
情望不同。其義即異。此中想疑。謂不識境人。非此半
壞。境謂為境。故言道想。疑為重境。故言道疑。佛言。此
是僧殘之境。汝謂為重境疑為重境者。不得夷殘。但
得偷蘭遮。下境想四五者。先識重輕境界。本期重境。
乃為輕境來。差迷為重。境疑為境。是境差蘭。此戒及
酒局境制。是故境想上三究竟。下二方便。尼俱具戒。
犯禁位同。故結尼夷罪。式叉是學法。尼沙彌者息慈。
此下三眾位非具足。故尼三對。尼結僧二。諸同戒等。
或局尼三。或唯僧二。或獨結尼。或專二具。隨義可知。
是謂為犯。犯有六義。一汙受體。二違隨行。三違略教。
四作過緣具。五知是比丘。六第二人。具六方犯。所以
可知。多云。犯一戒三罪。一犯戒夷。次違佛教提。次失
威儀吉。一一戒中皆爾。若懺根本枝條。即滅此律。初
三有文也。
不犯者。二門分別。一不犯多少。二不犯通局。多少有
二。一別緣不具。就中自三。一眠者自分明不犯。開前
逼已。二不受樂勝進明不犯。開逼向他。為命難故開。
非梵行難。謂此即是梵行難故。下三篇事輕。故俱開
二難。此二並闕受樂緣。三不作故不犯。一切無有婬
意。是謂染心緣闕。反前自心造境。第二闕通緣。於中
有兩。一初故爾犯。二病壞心爾犯。此二於通緣中。闕
二三兩緣。通別並論。爾犯有五。第二通局者。一對廣
略通局。五中最初唯開犯廣。餘四開廣略。二對諸戒
通局。位即為三。病緣一開。事義俱通最初人。一義通
事局。餘三別開。事義俱局。十云。一失財故狂。二失親
故狂。三四大不調故。四非人怖故。五業報。一非人怖
故心亂。二非人打故。三非人奪精氣故。四四大不調。
五業報。一風發故痛惱。二冷發故。三勢發。故四和合
發故。五時發故。此之病壞心故不犯。要須於三時中
不憶。是比丘者開。若片心自憶。不在開限。如不癡狂。
詐為狂者。是非法故。
●次明盜戒。前就內色起貪。制其婬戒。此就外財起
貪。猶繫生死。故須復制。解有四意。一制戒意。通如前
言。不聽盜者。凡資財。形命之本。非此爾濟。人情寶重。
戀著處深。出家所為。應惙己濟物。今乃非理侵奪。損
惱不輕。過中之重。是故聖禁。
二釋名者。非理損財。故名為盜。盜者非戒。戒是能治。
盜是所防。舉彼所防。以別能治。故曰盜戒。問損財多
名。公白強取。名之為劫。私自往取。畏主覺知。字之曰
<pb n="622"/>
偷。不與取者。謂主不捨。此皆損財異名。所以獨稱盜
者。一解損財四名。不可並班。且以盜名往標。故名盜
戒。又解劫偷名局。義不相攝。故不立名。不與取者。名
雖是寬。通於上三。濫犯不犯。謂言濫者。多論四句。或
不與取非賊。謂有主物。無主想取。或是賊非不與取。
如僧中行餅各二。盜心受他。四五者是。又無主物。有
主想取亦是。或是賊亦是不與取。謂有主有主想取。
或非賊非不與取。謂無盜心取無主物。為有非盜之
濫。又攝損財義不盡。故亦沒名。今言盜者。名通此彼。
既無非盜之濫。又含損義盡。宜就通稱。故名盜戒。
第三具緣通緣如上。別緣具五。一是有主物。盜以損
主。為宗故。須有主物。雖有主轉想及疑。亦不成重。故
須第二有主想。問想之與知。有何差別。答有同有異。
了境之心曰知。當境穴徹名想。俱能了境。知想即同。
然知唯了境。想通迷悟。了境穴徹名想。迷境穴徹亦
名想。若作知是有主物。於闕緣不便。若有主想。依文
合理。想雖當境。所盜非五。但得輕[億-音+(天*天)]。是以第三次明
重物。物雖滿五。無心不犯。為是第四。次明盜心。心雖
念盜。物未離處。損主未成。屬己不顯。故須第五離處
經論。辨盜成業。即足不解輕重。但四緣成。不須重物。
律定重輕。故要五錢。
第四闕緣。若闕初緣。得三偷蘭。初句非人物人主物
想。二畜生物人主物想。三無主物人主物想。闕第二
容有九蘭。轉想有三。疑心有三。雙闕有三。三三合九。
轉想三者。初句作人主物。取臨至境。所轉作非人物
想。取隱其後心之罪。但結前心盜人方便。故云人主
物。非人物想蘭。此句既爾。餘句同然。第二句人主物
畜生物想取。第三人物無主物想取疑心三者。實是
人主物生疑。為人主物。為非人物。第二為人主物。為
畜生物。第三為人主物。為無主物。此三並蘭。次雙闕
二緣三者。第一意欲盜人主物。而非人物替人主物
處。是闕初緣。就非人物上復生疑心。即闕第二緣。為
人物非人物。此第一句。畜生物替人物處。復生疑心
為人物為畜生物。此第二句。無主物替人物處。復生
疑心。為人物無主物。第三句並亦得蘭。闕第三重物
作輕物亦蘭。闕第四緣。無盜心全無罪。闕第五緣。輕
蘭重蘭。是等闕緣。具七方便。就盜戒科文悉同。可以
比知。
就制戒緣起中。文二。初起漏過。二大臣已下呵。前中
文二。初至隨喜意自取盜緣。二王所留下正盜。前盜
緣文三。初如來住處。二時羅聞下出能犯人。三在閑
靜下正明盜緣。緣文有二。初明遠離。文中十句。一覩
己屋破默念造作。二時比丘下如念經營。全成凡屋。
五云。色赤如火。風吹作箜篌音。三爾時世尊已下如
來檢問。四諸比丘下報佛所由。五爾時下呵責結犯。
五云。作凡屋蘭。自現工巧吉。六爾時世尊下為斷惡。
法次第。告令除毀。見云。無捐財之名。七時諸下順行
佛教。八明檀尼請已罪過。徵破所由。九彰彼無過。雪
己推佛。十審教述成。五云。檀尼言法王所破。我復何
言。二摩竭王守財人下明邊緣。執王昔願。聽隨意用。
言以告守財。故曰汝知不等。王與我材。正盜中言要
材者。祇云。此是公家飛梯之材。
呵責文三。謂俗人比丘佛呵。俗呵文三。一臣。二王。三
黎遮。初大臣發覺呵責文四。一覺發得實。二時大臣
下責過不應。三舉過啟王。王言爾憶。即彰過在前人。
四攝守材下合典材。檀尼俱赴王命。二王呵。文二。初
王自問取由。更彰發覺。文五。一問與虗實。二答王不
虗。三王索憶念。四引王昔願。以彰與以已。文三。初明
檀尼引王初登位時。舉前國法要與方取。二從今日
下明王立願聽取。不同舊制。但願有二。言聽隨意。用
無主物。不得不與而用有主物。三王舉前願。班告施
行。十云。摩竭國韋提希子阿闍世王與我材木也。問
引王初時。與我材者。為先有此心。為臨急語邪。多云。
<pb n="623"/>
臨急之詞。第五王言已下王引昔言。陳己說異。第二
大德應死已下王呵文四可知。十云。王言我謂無主
草木。汝今墮大罪中。達尼言。我出家人。寄居王國。云
何煞我。王言。比丘去。勿復更取。如是大打。五云。我本
所施。爾及有主恠哉。比丘乃作此大方便。而取人物。
我是灌頂之王。如何㘝煞沙門。可速詣佛法王。自當
以法治汝。祇云。達尼本樂閑靜。造房多過。王呵放已。
依眾修道。晝夜精誠。遂剋道果。自知作證。說自慶三
偈。第一。欲得寂滅樂。當習沙門法。止則支身命。如蛇
入鼠穴。第二偈。上二句同。衣食繫身命。精麤隨眾得。
第三上二句同。一切知止足。專修涅槃道。第三佛呵。
文二。初撿問自言次第。二呵。呵中文三。初行有違失
呵。二我無數方便下舉略教呵。三有一比丘下准俗
制道。此三各二。一列呵詞。二云何已下執所作事。不
應以結呵。何以獨問此戒。餘三不爾。一解由盜王材
故。須依王國法盜多少而制。餘三爾由。故不須依。又
多云。此戒要依國法盜多少。得斷命罪。則依而結戒。
婬煞二戒事成則罪成。不問多少。妄國無此法。是以
三戒不問。問佛一切智。豈可不知。何爾直依國法而
制。何須問也。答止誹謗故。佛得自在。隨意自制。若問
而後結。隨國成法。依而結戒。則眾生心伏。若五錢者。
現盜爾淨。物五錢直者。淨不淨物。見云。為遮惡比丘
故兩言之。問五錢者是何等錢。答隨國所用。八種錢
中。許五成重。理亦應是。又准十文。古大銅錢。當今小
錢。錢別十六。八十成重。亦可如是。且從前解。成大集
經云。佛告頻婆娑羅王言。云何名大罪。王言。故斷人
命。偷至五錢。婬他婦女。自為己身。故作妄語。若犯此
四罪者。是名不活。佛言。我今亦為諸比丘。制四重罪。
准如此經。俱問國法。
戒本八句。一人。二若在村落物之所在盜之處所。三
不與者主不捨。四盜心取盜業盜心。五隨不與取者
所盜重物。六王大臣下出俗治罸法。文二。一能治人。
次明治法。若捉是王祖治法。若縛父王治法。若駈頻
婆娑羅治法。若煞世王罸法。次呵責賊詞。七結罪。八
治殯。所以須舉王治罰者。准俗制道。故下七八即結
夷罪。
廣辨相中。科與上同。今且比丘犯中文二。初至如上
說略解戒本八句。二從三種下廣解。第二第三四三
句。以彰犯相。俗人所居曰村。僧尼住處名僧伽藍。其
相一等。此但明俗人村。下離衣宿。具辨二村閑靜者。
對此須知。六蘭若義隨。謂他犯法。以戒犯行。亦可此
是疊法。隨取何等。
就廣解中。文二。初至偷蘭。廣解三句成犯之相。二從
方便下輕重相。但戒本文。先列處。次物。後明心業。略
釋戒本。故次第如本。此就安物次第。廣辨先業。次物
後處。從下向上。謂據行盜次第解。此三中要束為二
第一合解業心物等。第二處者已下釋上處門。初中
有四。謂增數為三四五六等。增三中五。笥三分二。初
二釋心業。後三解不與。如斯分二。貫通下三。前中又
二。初三解盜業。即上取字。取有三種。初句自盜業。下
二教人業。所以二者。現前教人。名為者取。教人不現。
稱為遣取。自無爾現。故但自手。次三反釋盜心。若他
物己想。不成盜心。故須非己物想。雖非己物。暫取不
犯。故須非暫用。雖可永取。同意想取。亦不成犯。故須
非同。意此三展轉反釋盜心。
次解不與物有三。三句並是有主。欲解此主。可為二
門。一總解。有主諸部寬狹。二別解。有主即是諸部輕
重。先解初門。五分二主。若物屬他。他所守護。不與而
取。是名盜心。此律文三位分為二。初三句者。如地中
伏藏。主心爾知故。作他物之名。第二三者。主心知有
屬主義。顯作有主之稱。雖知不知。皆損正主。第三三
者。謂守護主。又更一義。初三是總。凡非己物。皆是他物。
然總相難知。復須離辨。他有二他。一損正主他。有主
<pb n="624"/>
有主想是。二損守護他。他護他護想是。總別有三。其
唯本主。及以護主。十誦有四。一有我所心有守護。二
有我所心無守護。此二本主。三有我所心別守護。四
無我所心有守護。此二護主。諸律雖有二三四別。其
唯主一。是本主二。是護主護主邊。盜有損守護義。理
合徵償。望護主結罪。若望此物。爾合責償。無損護主
義者。望本主結罪。爾得望於二主。雙結二罪。以其財
無二。屬義無並損。問如何互損二主。答如為別人三
寶等。守護此物。若謹攝賞護。而致損失。不是護主能
禁之限。不應責償者。但損本主。若不謹護。而致損失。
理合徵償者。但損護主故。十云。有一比丘。寄一鉢。與
六群。是鉢中道便破。是比丘作是念。我若爾。先語六
群。或多索償。及告知訖。六群言。汝鉢不破。而破我鉢。
償我來。比丘曰佛。佛言。好心捉破。不應責償。惡心應
償。又一比丘寄居士物亦爾。
第二別解。有主人主。得重三寶。如何欲知三寶是主
非主。三門分別。一辨盜。二互用。三出貸。先解初門。盜
佛物。得何等罪。此律無文。准祇犯重。故彼云。摩摩帝
供養僧者。佛亦在中。便持塔物。供養眾僧。佛言。用者
夷。此作僧用。猶結夷罪。自為私取。寧容不重。又復餘
趣報劣。盜得輕𠎝。不類人趣。佛境尊高。故同人重。十
云。盜精舍中供養具。佛言。有守護者。計直犯重。此據
不定。屬佛之物。須言守護。問盜佛舍利何罪。答若尊
敬心。是我師故。清淨無犯。多論。盜佛像為得錢。轉賣
闌。為供養無罪。舍利亦爾。言法物者。此律盜經。佛言。
計直成重。五十伽多並同。計直故。多云。盜經不問供
養不供養。計直得罪。以損主讀習故。不同盜像得有
遙敬。亦可此文互舉犯不像經俱等。若經像主。本心
局為。不計通人。像同經判。若主本心。兼不專自己。經
亦如像。言僧物者。此律但言有主僧。亦成重下文蘭
者。此惡心蘭。本非永損。祇云。僧物佛用。佛言夷。故盜
明重。十云。盜僧物五錢已上重蘭。四錢下輕蘭。隨根
之教。不得和通。善生。盜亡人物。若未羯磨。從十方僧得
罪。若羯磨已。從羯磨得罪。五分。戒場上分亡人物羯
磨。佛言。不成分。犯吉。現前僧祇。犯越毗尼。若戒場上
作分亡人物法。定不成分。望十方得多蘭罪。其大界
內作。是則如法。設若不成。無心簡別。無損物罪。但可
不應。問盜損可爾。典僧事人得用僧物以不。祇云。若
損若益。應與損者。如有賊來詣寺索物飲食。若不與
者。或能燒壞寺塔。雖不應與恐損。故與益者。若作僧
房舍及撩。理事應與。若王及大臣有勢力者。亦與十
日。王臣來索。好食薪大等。若與畏犯。不與懼作惡。白
佛。佛言。應立知事人。立知事人已。不日僧得用十九
錢供給。若更須白僧。又賊來到淨人所。索飲食。倚託
不與。遂捉比丘。手脚截腰斷。佛言。如是怖來。若索多
與。多索少與。少都索都。與不應致大衰惱。十云。病比
丘索僧貴價藥。應與兩錢半價藥。若多須者。應從索
直。
二互用者。若三寶相望。俱不得互用。如祗云。寺主以
故。塔物僧用。僧物塔用。佛言。夷法亦應爾。又下文施
竹園。佛言。施佛及四方僧。何以故。佛物皆是。塔廟僧
不得用。故須及僧。故知若本施三寶。得有共用。若各
不同。明無互用。若寶梁寶印經。佛物餘二不得用。法
物餘二不得用。以無能與佛法二物。作主故僧物。若
僧和合。作白羯磨。得與二用。不和不得。二當分互用
若施心局一。隨施心不得。以此像物。作餘像等。法僧
亦爾。皆不得。互或作佛法等物。迴作莊嚴龕凾等。類
並不得。互除本心。通下文互用尼提僧吉。此類亦爾
皆違施心故。
三出貸得否。寶梁寶印等二經。佛法二物不得出貸。
以無可諮疇故。僧物眾和則得。不和不得。依祇。塔無
物僧有物。得如法貸用。但分明券記。某時貸某時還。
僧貸塔物亦爾。十云。比丘欲以塔物出息。得利供養
<pb n="625"/>
塔。佛言。聽令僧坊淨人。若優婆塞出息塔物。得利供
養塔。伽云。毗舍離商主施偷婆物。佛言。是無盡物應
受。使優婆塞淨人。知得利供養偷婆。或作偷婆。准此
二文。法僧亦應爾。問盜業盜心。文即結罪。下三物上
何不結罪。答略而不結。增四中。初之兩三。各增離處。
為成業心。次後三三句各增重物。為欲簡輕。增五中。
初之二四。各加重物。次下三四為成正盜。各加盜心。
但業心二五至於增六。問物至增五。盜業盜心。至增
六何。答物至增五。具緣成盜。故不更增。業心五中但
有二緣。少故須增。問若至增六。但有三緣。等俱不足。
何須至六。答若五中住人疑業心。五亦成盜。有此濫
故。須至增六。知未足便罷。何故不至增八。具緣者略。
又解五中業上無盜心。不成盜業盜心。上雖反解盜
心。無盜心字。不成盜心。故至增六。並加盜心。始成盜
業盜心。所以不增。八者此中為解業心。不明具緣犯
義故。不須更增。若更增者。與前何異。問所以須言。非
己物者何。解言。若己物非物。非己物想。縱有盜心。亦
不成犯。故須非己物。復作非己物想。此二合為一句。
更加盜心故爾。問文言六種亦如是。所以得知加盜
心者。答下增六。盜心中云。非己物想。不暫用相。罪親
友想重物。盜心移處。故知此文亦加盜心。即下文中。
更無增至七八等。故今亦爾。但增六住。
次解第三處。文二。初列二十六門。前十三就處。以明
盜物。二寄信下八就所取物。以明盜。三同財下五違
要以明盜。又此等中。乘擔村蘭若。□□所水□等八
物及處體。以明盜。自餘十八處中。約以彰離處二次
第辨。初文七句。初列處物所在分劑。二有主。三明盜
心。四出所取重物。五取方法。六彰離處。七結罪。舉有
主攝有主想。但有四緣。亦可略無。初門既爾。自下類
然。設少者文略。第五取之方法。若牽若埋若舉。是取
之方法。如下田中若舉若埋。故知若舉之言。不專屬
離處。第六離處。離處多種。且為二門。一辨盜離處。二
奪賊得不得。初門有三。一離處多少。或離處以明離
處。多云。若舍物不異。離地重罪。若曳而不離出舍地
分方重。未離蘭罪。若舍物異主。離地重罪。若曳此物。
離本處邊際得重。如堽成遺成。輕重如前。一切比知。
二文書成。三言教成。四移標相。五異色離處。謂錢與
氍毹異主故也。若同主牽離氍毹得重。六墮籌。謂付
受等。七轉齒離處。又明了論約十二入。謂眼等六根
盜色等六塵。計塵計直得重。二得罪□此財物□□
乃是共業。所以得罪。如成論云。以彼功強故。三得罪
多少。多云。離處有二。離處已持去。有二種罪。一得業
道罪以盜他故。二得夷罪以佛戒故。若舉物已。還著
本處。得一罪舉。離處故夷。不損他故。無業道罪。據此
以論。有損須償。二奪賊得不得。於中復二。一約自物。
二約僧物。自物中二。一外物。二正報。言外物者。入賊手
已。得奪取不。答諸文不同。如祇五多見。若失想捨心。
後不得取。若未作失想。未有捨心。得取本物。故祇云。
比丘失衣鉢。奪得彼物。佛言。若未失想。還取本物。無
罪。若作失想。便為賊還却賊。次二句亦同。餘文可知。
今依四分。不問心之斷否。皆不得取。故下文言。他盜
取物。奪彼所盜物。佛言夷。若爾鼠偷胡桃。六群作人
物想取。所以犯夷。答畜生無心盜。又未必離處。故不
屬畜生。若爾烏鵄撮肉。所以無罪。答此已離處。故不
屬女人。如是反覆相成。為彰入我□□□□。今若思
文撿驗似同。餘律如文。去寺不遠有村。或言林鼠住
彼林。取胡桃。來至寺內。以為大聚六群盜取夷。觀此
文勢。亦是離處。但人主不知。猶作己物。未有捨心。故
不屬鼠。撮肉在空。明作失心。故屬烏鵄。明知亦取捨
及未捨。若爾何故他盜取物。不曾問心。佛言夷。答此
文不了。既佛判得夷。明據捨心。如斯推尋。諸文無別。
第二內報。若五眾被掠。但走無犯。十云。除自脫身。不
犯不得。橫將物來。祇云。弟子被掠。師應追贖。不爾者
<pb n="626"/>
吉。類此餘親亦應如是。第二若盜僧物。一切得奪。以
其前人。不成自入。故乘中一乘上盜物。次盜乘體。是
離本處犯。言從至道者。此是取前方便。如觀軍之類。
又亦取者之意非謂要待至道方犯。壞村體者。自設
方便。損壞他村。如機關等。或假特他勢。謂或依親友
等。巧言多端。互說好惡。得令損壞。謂如言詞等。下損
處體。多有此三。第十一船。船若繫著。代上臣□□□
□□□□。若不流水。解離得蘭。若先推船離處。然後
解即重文言。從此岸至彼岸者。同前道釋。又輸稅者。
謂白衣有輸稅法。而比丘為之隱匿。故所以犯。如是
廣說。若比丘為他稅索。而自方便得脫。並不說有罪。
以比丘無輸稅法故。又非理稅故。若此有罪。不與賊
物。亦應得犯。第十九若盜奴僕舉兩足犯。餘須類知。
二十二同財業者。但共財產。私心隱竊。或公強不均。
滿五得重。共要者謂契要。却偷得財便共。而盜心損
五。故共要犯。伺侯者。規財便利。觀者處所相。其通否
得財契分。故曰伺侯。守者為其賞物。在外推求。得財
共分。私隱五錢。故曰守也。言看道者。相望通塞。防應
外人。得財共分。故曰看道。
第二輕重文三。初十二句。舉上自手取。明重輕差別。
二方便教人下十六句舉上遣取看取教人業。明重
輕差別。三有主有主想下八句。舉上物。中三三句物
作有主想。重輕差別。盜心該通。隨配此三。文不別舉。
自盜十二句□□□□□一求過五二求五。三求減五。
各為四句。中初句是則。下三通剋漫。第一可知。第二句剋
之漫俱一夷罪。良以漫無所局。剋唯心局。具三同故
並得。以過五方便。成五一重罪。第三句得減五。若本
無剋心。今得減五闕。重物一闕。若剋求過五。今取減
五。容有二蘭。一取減五邊。究竟偷蘭。不得過五。一方
便蘭。不得相成。所以不成者過五。及減同一主。然闕
下二。故不相成。言闕二者。一過五減五。果罪重輕。二
此之兩位。方便蘭吉。既闕此二。豈得相成。故得方便
究竟二蘭。第四不得一方便蘭。第二四句。第二向剋。
餘通二心。第一句二心俱得一夷。第二可知。三四同
前。第三四句第三句剋。餘通二心。求減過一夷。問前
求過五得減五。重輕位別。剋結二罪。所以此中求減
得過。重輕位剋。得□減五方便成過。五重夷。答前先
取重心。後求減五。因果顛倒。故不相成。此取減五方
便吉羅。後取過五方便重蘭臨。手輕成重。因果相順。
故但一罪。次句同前。次句稱求□□□□□能所中
同前十二。但教人為異。句不異前。唯求減五。四句中
初二句能教局剋。故但犯蘭。所教通於二心。故一向
夷。問教求減五。得五過五。望能教人。不得減五。何以
亦蘭。答以五過五含減五故。第三俱剋。第四俱通。自
下四句斷簡教人。能所差別。此之四句唯對前八。以
簡同別。以文言教人。求五過五。不論減五故。又以減
五。能所前已別故。此前二句料簡輕重。次下二句蘭
犯不犯。初輕重者。前八之中。約物數增減。能所同犯。
今此數同而物體異。謂青黃等。或物同而處異此。之二
句同上以不。答此即不同。謂所重能輕故。如文說者。
是次二句者。數物處同。而以能所心互有無。同前八
不。答亦不同。如文說是。若定剋漫。前二下一。能教局
剋。所通二心。或可所漫。第三能通二心。所剋無心。見
論。就剋有四比丘。一是師。三是弟子。欲益六錢。師語
弟子。汝各偷一。我偷三。弟子言。和上偷三。我偷一。汝
各偷一。下二人相教亦爾。而得六錢來。師自餘三。犯
蘭。教弟子三亦蘭。以自作業異。教人業異。各減五故。
三弟子各一蘭。自減五故。各一夷教人滿五故。第三
境想兩重。以辨前四重位。次四對輕。皆就本迷。闕第
三句。故兩位齊。四若對上數。上數境想有三。但今合
五過五咸。是重位故。為兩對就重位中。初文一句。夷
者當宗理盡。次有主疑。義合有六。直疑有三。橫疑有
三。亦可但三餘無文故。次下二句並各為一問。所以
<pb n="627"/>
不對重物重物想。作境想者。一解已合說竟。故文言
有主有主想五過五故。此決不爾。有主犯門。五過五
重。輕門豈容合說。但可文略。若准此略言。上闕緣中
對重物。須有心差單雙等也。減五准前不犯中。犯中
與想□□總句主不捨。糞掃想取。合反三主。已有想
等三。別反盜心。四分律疏卷第二末

<sarticle>四分律疏卷第三</sarticle>

●次釋殺戒。四門分別。一廣就三趣以彰煞義。二人
趣之中明煞父母逆背恩養義。三煞羅漢逆。四出佛
身血逆。此二損害福田。
先解初門。廣明人趣。自有其四。一制戒意。人趣報勝。
善因所招。形心俱是受道之器。但出家之人。應懷四
等。今反瞋忿。斷懷陰境。違慈惱他。損害道器。過中之
甚。為斯聖禁。
二釋名者。五陰實法中。假立眾生名。斷於五陰。名為
煞生。此是所防。戒是能治。謂能所通舉名煞生戒。此
從境用作名也。若依多論辨五陰中。但煞色陰。以色
是等受刀杖故。若就通相。以色壞故。四陰命根亦壞。
如破瓶失乳。謂此別有非色心。命根連持。色心今壞。
五陰命根同壞。二就色中。但煞未來。以過去已滅不
得煞。現在一念不住不可煞。以現在受刀杖。使未來
不續。三就現在未來中。但煞無記。無記受刀杖故。善
惡是方便。不礙刀杖。四就無記中。但煞報色。不害餘
三。如破瓶失乳。通煞四種。五就報色。但煞觸塵不煞
餘八。通相辨煞。亦煞諸根三塵。六就觸中。唯斷頭腰
二處。觸者即死。頭是多入聚處。腰是出入息住處。故
壞餘處觸。不必定死。通論並煞諸觸。若依成論。一念
實法中無煞生。必以斷相續假故。乃名為煞。故論云。
五陰相續中。有眾生名。壞此相續。故名煞生。謂業煩
惱為命根。色心為命體。相續是命義。今斷相續。故名
煞生。
三具緣。通緣如上。別緣有五。一者是人。簡餘趣輕故。
二是人想。想疑輕故。三者煞心。以其無心。全無犯故。
四起方便。以無方便境不可壞故。雖方便加害。若命
未斷。所頑未畢。思心不暢。亦不成重。故須第五斷命。
四闕緣義。若闕初緣三句蘭罪。一非人人想。二畜生
人想。三杌作人想。初緣闕竟還立。若𨷂第二人想。容
有六蘭。迷法想闕當法想轉想三句。文雖是一。義含
三句。一人非人想煞。若根本迷人。作非人想。煞人無
罪。非人有吉。今律文結蘭者。據本作人想往煞。已得
偷蘭。臨至人所轉作非人想煞。若結後心。應得吉羅。
隱其後心之罪。結其前心。故得偷蘭。問若後心無蘭
者。何故律文人非人想蘭。答轉想當非人時。實無偷
蘭。由想當非人故。令前心偷蘭。不得攬因成果。舉由
轉想。結前心蘭。故言人非人想蘭。如三諫捨者三蘭。
豈可捨善心有蘭。由其捨故。前心偷蘭。住在因位。舉
後捨心。結前心之蘭。故言捨者偷蘭。此亦如是。二人
作畜生想。三人作杌想。問人非人想結前心蘭者。向
闕境緣。非人人想。亦應舉後結前心。古人解云。為成
人家方便故。𨷂心結前。𨷂境結後。以文俱偷蘭故。作
此解時。非人人想有前心吉。此定不爾。今釋非人人
想。亦結前心。所以爾者。若本煞非人。後心當人。可言
為成人方便。結後心蘭。非人前吉。隱而不說。今文所
辨。本意煞人。非人境差。若人想煞。心恒在本境。只以
非人境差。𨷂前煞人之業。更不成重。即是煞人方便
前生。非人之境後起。猶是舉其後境。結前心方便。比
於轉想。本迷兩殊。俱結前心。如本煞張。後對異境。張
人方便前已得竟。即此又是非人境上。迷非轉想。本
無吉羅。即異趣上。五是此結死爾。一切類然。次疑心
𨷂決正心。義亦含三。謂對人境向餘三疑。是次雙𨷂
兩緣。義亦含三。一非人𨲙人處復生疑。為人為非人。
<pb n="628"/>
二畜生疑。三杌木疑。問境心已𨷂。何故復須雙𨷂二
緣。答雖可同𨷂。境心異故須來。問異相云何。答異境
上生疑不同。𨷂初緣疑。當於異境別前𨷂第二。有斯
別相故須更𨷂。問義雖小可異。莫不𨷂二。何須重𨷂。
解言。若不出者。人情意謂。疑對本境。不成人方便。疑
當異境。不成人方便。故須雙。問此得何罪。答非人疑
蘭。若爾對本境疑。結前心蘭。雙闕對異疑。亦應結前
心吉。解言。此之二疑。並結未疑前蘭。疑緣異吉非宗
故。不論如上說。問想疑二心。疑心辨雙想。不爾者。解
言。想一向故。不成雙。如人非人想。不𨷂境。非人人想。
不𨷂心故。何得成雙。疑心緣兩境。對非人故。即𨷂境
猶預故。便𨷂心故。得辨雙𨷂。又此雙𨷂。雙在𨷂心中
辨。若單雙俱𨷂境。一六想疑並𨷂心一六。此亦無妨。
諸戒類爾。又此言𨷂境等各六者。亦可單雙二𨷂。廣
各十九。如境差說。餘戒亦然。此等二𨷂。下不後論。𨷂
三全無罪。容得提吉。𨷂四無罪。𨷂五輕重二蘭。此等
通別。具七方便。人趣死爾。餘二類然。輕重為別。
次煞父母。然人非化生。業寄胎報。託父母之遺軀。以
成己體。兼復鞠育。其恩深重。理應敬養。報恩殖福。今
反內懷瞋忿。興加逆害。違恩背養。為至情深。故制夷
逆煞。義如前說。問煞父母為知得逆。不知得逆。答本
漫心無簡。若對父母雖可知。稱本所期煞。亦逆罪故。
見曰。實是父作。非父想煞。不得出家。若本剋心。不欲
煞父。作賊想而煞。父境雖壞。恒作異想。不知是父。但
得夷罪。不犯逆故。伽曰。父非父想煞。得出家。不犯逆
故。須知方成逆。問若父出家。成羅漢。煞父羅漢。為得
一逆二逆耶。經論不同十緣。憂波問。煞父羅漢。得幾
罪。佛答。得夷并二逆。又涅槃經。一者煞父王。二煞須
陀洹。罪兼二重。又雜寶藏。憂婆羨王出家。立子為王。
後成羅漢。子王欲煞父。父比丘言。汝得二罪。以等文
斷父命時。即損恩養。亦損福田。二境死別。心緣兩害。
故得兩逆一夷。夷對人境制故。文人人想。以其緣異。
心緣兩害。故得二逆。又可一逆雖可二緣。莫不同一
行者。既無二命。何得二罪。但可業恩是重。無別二逆。
問若父出家竟。轉根為尼。若煞此尼。得煞父逆不。答
伽曰。若煞女非母非羅漢。而得逆罪。謂父變作女人
者是。以斯文證。故知逆罪。所以爾者。根雖有異。人者
不殊。若煞此尼。有背恩義故。問若打此尼。得父罪。答
但得打尼之罪。若爾煞此尼時。不得煞父之逆。解打
本就位結罪。不望違恩。打時是女故。結打尼之罪。煞
就違恩。此父者損壞。故得逆罪。如似一父。若當打時。
道俗位別。況轉為女。故知就位得打尼之罪。問父母
變作畜生。煞得何罪。答但得煞畜提罪。若爾伽煞女
人。不應得煞父之逆。解父實變者。已命終竟。此謂剎
那中陰。即受畜報。故得提罪。轉＆CB18381;為女。猶是人報。明
有違恩。是以非類。若父報得通慚。變非畜。作父想煞
者。亦得逆罪。以父境死故。若不知無罪。若煞畜生父
母。但亦犯提。以勞不滿故。又報劣故。故十曰頗有煞
父母諸比丘與受戒。是人得受戒耶。答經謂煞畜生
父母是。亦具五緣。一父母。二父母想。三煞心。四方便。
五斷命。若𨷂初緣四蘭。謂餘人非畜。杭以𨲙父處。作
父想煞。𨷂第二緣。易想四句。謂父作餘人想。父死犯
夷無逆。作餘三境想得蘭。疑亦四句。若向餘人疑。得
夷無逆。向餘三疑。得蘭雙𨷂罪。若𨷂煞心。或有吉。闕
第四無罪。𨷂第五或輕重蘭。
次煞羅漢。制戒意。阿羅漢者。修道進德。惑盡解滿。弟
子之中。究竟福田。理應敬養。獲反報之福。方乃瞋忿。
興加逆害。損喪聖軀。失利滋甚。為過尤深。故制逆罪。
降斯已還。非其究竟真淨福田。乃可業思是重。不與
逆名。辟支佛。得夷無逆。故地藏經。煞辟支得根本不
犯逆。問為知得逆。不知得耶。答本漫心一切皆害。縱
令不知亦逆故。見論若比丘。教比丘煞比丘。教時未
得道。臨煞時此人得羅漢。教者犯夷逆。若先剋心不
<pb n="629"/>
欲害聖。知方成逆。不知非逆。故見論畜生想煞羅漢。
不犯逆。若言具闕。一同父母。
次出佛身血。佛是究竟滿足功德福田。四等開化利
益無崖。理應敬養。殖無盡之福。今反瞋忿。興加逆害。
侵出身血。損法身之器。過中最甚。故制逆罪。若本漫
心。不問知與不知。但使出血。亦得逆罪。若本期心不
欲害佛。知方成逆。若餘人想。無其逆罪。若爾不知是
佛供養。何以佛邊得福。答價人漫心。一切福境。皆供
養意。雖對於佛作樹神想。由心無簡。於佛得福。若剋
期局。佛邊無福。亦可此律樹神告知。何以無福。
具緣亦五。一是佛。二佛想。三煞心。四方便。五出血。若
𨷂境雙𨷂。各四蘭無逆。若也想疑。亦同八蘭。或𨷂煞
心。得逆提罪。𨷂四無罪。𨷂五輕蘭無逆。以其本心。斷
佛命意。是故皆蘭。若以父𨷂境及雙𨷂。對佛辨者。佛
或𨷂二。謂理教俱𨷂。望本期說故。或單𨷂理。望亦可
壞故。不𨷂教名。以本蘭今蘭故。父等唯一理教俱𨷂。
不得單𨷂一也。以可斷故。想疑二中。對佛想疑。不簡
趣之同異。亦或二或一如上辨。以不可斷故。若其父
等同趣。想疑唯一。𨷂理不𨷂教。以本夷今夷故。異趣
想疑。方是𨷂。以可斷故。𨷂第三緣。彼若出家父。教名
嫁三人。謂並堤罪。佛與羅漢。別有違逆。若在家父。教
名全異。皆無違理。第五緣若望本心。佛上俱𨷂。若望
不可斷。單唯𨷂理。父等一向俱𨷂。就煞戒中。科文亦
同然。
制緣起中分二。初明其犯。二諸居士下嘖。前文有
二。初其衣鉢。與汝犯緣。二則受下正明相煞。前文分
二。初如來住處。二無數方便下人緣合辨。以相讚者。
則是犯人故爾。緣中文二。初說不淨觀。依教習成。二
諸比丘婆求河邊已下。舉處取人。猒報求煞。為彰習
成起過。前文有四。一依病設藥。嘆教行俱妙。勸令脩
行。二諸比丘念已下嘿念大聖為己故說。三諸比丘
下慎教剋獲。四便求刀下方求捨命。先解初文。五停
心中。多貪欲故。不淨對治。但貪有五。一財貪少欲來
治。二色貪說不淨行。三婬貪捨無量治。四名貪示眾
生空。五法貪法空對治。色貪故說色不淨。謂是無貪
善根性。貪對治故。於中有三。言說不淨者彰過歎。不
淨行者嘆其能治。嘆思惟者。勸勉能行。如智論說五
種不淨。一生處。謂識種子。八月九月。常在生熟二藏
屎尿之中。偈言。是身為臰穢。不從究開生。亦不出薝
蔔。又不出寶山。二種子不淨。謂業因緣風。吹識種子。
住在赤白精中。託攬為身。偈言。是身種不淨。非餘妙
寶物。不由白淨生。但從穢道出。三自性不淨。謂以三
十六物。䨱以薄皮。大小不淨充兩其中。偈言。地水火
風賀。能變除不淨。傾海洗此身。不能令香潔。四自相
不淨。九孔常流。眼出𥄏淚。耳出結聹。鼻中涕流。口出
唌唾。大小便道。流出屎尿。偈曰。種種不淨物。充滿於
中身。常流出不止。如漏囊盛物。五究竟不淨。投火為
。或為糞土。偈曰。審諦觀此身。終必歸死處。難御無
反䨱。背恩如小兒。二諸比丘念已下。嘿念大聖為己
故說。三諸比丘下。慎教剋獲。於中有三。謂法喻合。法
中三。一諸比丘能習觀人。二即以無數者。方便習觀。
三從定覺已。觀成猒報。喻合二文並三可知。四便求
已下方求捨命。
第二舉處取人。何以獨言婆求河邊者。為□過非一
切故。婆求河邊。於中文四。初舉前四中。第二次以無
數下舉前。第三求刀已下舉前。第四次物力伽下能
行煞者。言姓者。非出家人。前習觀者。故五分中彌鄰
栴陀羅。十云。庶杖梵志。祇。庶杖外道。見。庶杖沙門。作
沙門形相故。
正行煞中文四。一受雇行煞。二於彼江下內心追變。
以其江水。能蕩眾穢。故就而洗刀。三時有一天魔已
下。恐其不為。勸讚所作。欲令信故。水上而立。四時難
提下受魔嘆可。廣行煞戮。觀行未成。名未離欲等。不
<pb n="630"/>
淨觀成。故曰愛盡者。身毛不竪等。曰煞一二三等。廣
行煞事。謂為度人。
呵文兩。一俗人呵。二爾時毗舍離下。佛呵。𨷂無比丘
呵者。習觀行成。方能猒報。或前謂是為此無呵。就佛
呵中文三。一發覺所由文三。初有緣集眾。祇十並言。
眾欲布廿。則知是小因緣。此律既無布女之言。謂不
為說法。集者為小因緣。二爾時世尊下因前致問。三
阿難已下舉事以答。
第二唯願下請更改觀。更說法中文兩。一說法方便。
第二爾時世尊已下更為說法。方便文二。初阿難請。
二佛告下集僧。前請文中。使永無疑。或者佛說不淨。
為除貪患。貪患若盡。遂不起業。集因既懲來。苦不續。
言祈如此。本不欲令彼猒其現報。但觀成謬報。交求
害己。然餘比丘。謂佛言如是故稱疑。或請更說法。令
然解聖心。故曰永無。
正說法文四。一為說法。二彼作是念下嘿念許脩。三時諸
比丘下依教習成。四從阿那覺已下觀成獲果次第。
反對前煞緣中四句之文。然說數息。本為得果。明說
不淨。亦是不欲則猒現報。改說言爾。初說法中文二。
初出所說法。然有法喻合。法中四句。一阿那波那。舉
其定。然此名出入息觀。以慧數為然。今言波那念者。
從律作名。此數息有六。謂一數。二隨。三止。四觀。五還。
六淨等。二寂然快樂。嘆定凝攝。三諸不善法。謂覺觀
不善。是其所治。四則能下。彰能治之功。喻中＆CB18342;天者。
喻初定然。二無復者。喻前寂然。三又如大雨能止。喻
第四功能。四猛風喻第三所治。合文可知。二爾時世
尊下。正說數息觀法。對治思覺眾生。下之三文。次第
可知。第三以此因緣下佛集僧以呵。改觀除疑。時遙
事隔故。更須集眾。呵前不應。
戒本六句。一人。二故自手自煞業。三人命者。所害境。
四持刀下。教煞業文二。初舉教煞。於中持刀與人者。
安煞具煞。嘆譽死口讚煞。勸死下是勸煞。二作如是
心下。總以結前三句。五結罪。六治擯。六中下二略而
不釋。釋中初三略而別解。二四兩句。合而廣辨。人者
一念識支。託父母胎。人報之始名初識。垂終一運是
後識。中間連持是命。壞此一報名煞。祇云。人者有命
人報所攝。五分。若人若似人。似人者入胎。四十九日。
過是已後。盡名為人。
自下合解二四。文二。初解犯相。二若作如是比下輕
重相。前文初列兩門。雜自業為四。教業十五。合十九
門。准釋文中應有二十。彼有遣使書故。第二名舉兩
釋。若剋害張受教煞張。三性之中。俱犯重罪。受教然
王。使者犯重。能教無咎。但得張邊境差蘭罪。若剋教
煞生。立則莫煞。受教者立時乃煞。能亦無罪。於立人
邊無煞心故。得坐人邊方便。若漫心同犯重。使者本
未犯重中間但輕。一非能教。二非所教業。約不作故。
展轉使者。一切得重。並是能教所教業成故。餘可類
知。
二輕重又三。一人報。二天子下果報。三境想。境想之
中四門分別。第一解須境想意。二汎明境界。三辨有
無。四定其多少。然犯不孤起。必也託境關心。以成其
業。境有優劣是非。心有濃淡謬誤。或心境相應。犯齊
一品。而業有輕重。或心不當境。人非人想疑等。或境
不稱心。非人人想疑等。或境犯心不犯。有主無主想
等。心犯境不犯。無主有主想等。有斯差除。明須境想
定其業位。犯等四句。識想故爾。
第二汎明境界位階。且五。一內報。二外事。三法。四時。
五罪。言內報分別。謂人天非畜。若四境齊犯。謂如初
戒。或各昇降。如盜煞等。又就人中道俗。俗者如販賣
及食家有寶等。道者如謗䨱說。打搏疑藏等。通道俗
者。其如二宿婬觸二麤等。然於道中內外。外局衣食。
內如毀兩。又內中小大。大如謗奪。小謂減年。又具中
形報。隨慎之提局。是比丘同路。乘船作尼。讚食事專
<pb n="631"/>
尼眾。如謗䨱說。義該兩眾。餘通可知。又形報中。色心
分別。如婬唯色。死屍犯故。文言道道想。此通四趣。漏
失同然。境仍是寬。自有約心為境。如觀許等想。染心
衣食。第二外事者。如振地草木不受殘宿。勸酒足等。
亦可長衣鉢類通。內外者。盜奪虫水等。第三法者。有
四。一自所稱法。如媒鹿語。二妄毀呰。第二他所作法。
處分諸謀。三治法。謂隨舉等。四法相道理。謂十八法。
第四時者。如日暮非時及殘宿等。第五罪者。䨱說之
類。
第三有無有者。僧五犯中。合二十六戒中有。謂初四
二六三十有一九。十十五對。有三十五。如二房含七
盜。鹿媒壞生等。各有二重故爾。尼之五犯。若論同戒
於僧二十六戒中。除却十戒。謂婬觸二房兩麤讚食
日暮兩足等已除。十六戒同。謂三夷媒迴僧說麤捉
壞非殘不酒二虫䨱麤發諍等。略出戒本。豈非通有
二。不同如摩觸五句。染心四句。合十八戒。對便二十
一也。次言無者。通對前五。一內報無者。或是理無。如
漏失戒。觸緣斯犯。何須境想以階犯位。或可略無。以
道想若疑。但得蘭罪。故條部云。若非道想不疑殘。故
知是略二定。略無如謗奪。兩舌毀呰嫌罵。局此境犯。
今無者略。二事外略無者。如屏露露敷露燃藏衣鉢
等。三法中理無者。以無所對法故。如煞盜等。言略無
者。如大小妄及謀隨舉等。如祗二隨。咸有境想故爾。
媒等反此。故有法想。時者如洗浴。二入聚落。今應是
略。罪略無此。如尼䨱戒。餘盡理無。不對罪故。
第四多小境想之文。或四或五者。但由第三人非人
想。此一不定。故或四五。所以爾者。昔解若重輕相對。
定有第三。故則成五。如婬戒轉想及本迷。並得夷蘭。
若煞妄摩觸及二麤等。轉想蘭吉。本迷亦吉。故須第
三以成五階。若犯不犯二境相對。處分盜等。盜戒則
四。處分具五。五謂轉想有前心蘭故。四約本迷二境。
全無罪故。故犯不犯或四或五。問重輕相對。定有第
三。成五句者。何以䨱說第三落在開通。以彼二戒麤
非麤想故。為如此妨。故今更解。重輕之中。位有其三。
若轉想定五。迷或四五。云何或四五。若想對二趣犯
境起迷。猶吉罪故。為斯具五。想對無情一切無犯。是
以但四。如似䨱說。類前亦爾。若對下三輕重應五。然
落開通。此是全謂非罪。而䨱說者無犯故然。是以本
以迷或四五。若准此義。犯不犯位。又有其三。如上重
輕應本定五。進就不犯故。即成或四五者。今犯不犯。
如盜戒中本。是或四五。今退就犯中。對非畜二物。作
想轉迷。俱五亦成三位。此則二對理齊。文中綺說。謂
煞等就重輕。盜約犯不犯。故有多少。又復此謂犯中
有輕重。如前所論。若處分掘地非時勸之犯中無量。
輕但有或四五。餘準可知也。又後上來如此釋者。可
此等通本異二境。故言定五及或四五。若據本境四
即齊。四謂本迷故。五則俱五。謂轉想故。但文在說用
斯犯等。隨據境想。可以准知。
次釋文如常。此五則為五階。又可一具四𨷂。相對為
四。初句境心俱重。次二境重心輕。次一境輕心重。次
一俱輕。又可下四束三。人非人想疑。心差境方便。次
一境差心方便。次一心境俱差方便。
○妄稱得過人法戒第四
一總解妄語。二別解大妄。總有五門。一定能妄語人。
二凡夫妄語。有五階差。三境心虗實。四結罪分齊。五
自言有無。
先解初門。所言聖人脩道進德。契證真實。斷除虗謬
巧偽。斯盡出觀陳說。言則稱實。何有妄語。若也大聖
則寂常用。理所不論。然聲聞聖人。亦有定前理觀。方
便心中。聞象王入池水聲。向諸比丘說。比丘言。何有
入空兩定聞象王入水聲。目連虗稱同上人法。佛言。
有。是定不清淨。目連不犯。此謂理解方便想心實語。
亦無妄過。以凡人無彼人二種實語故。發言成妄。凡
<pb n="632"/>
夫亦有事中實語。如身證苦樂。但依實說。亦成實語。
然非理解。未能斷彼虗誰之心。違想背心。還成妄語
亦有緣事想心。若祥想心。若祥想說。亦無妄過。然非
理解方便之想。不能斷妄。違想而說。則成妄語。故此
妄語但是凡夫。又問前之三戒。不定犯人者何。答前
之三戒。是凡不疑。故不須定。此所稱法。乃舉聖法。以
成其犯。是故須定凡而非聖。又目連語濫。故須簡定。
第二門四門分別。第一列數釋名得文。以定依下增
四但四妄語𨷂無蘭妄。若取誑非人變畜及餘𨷂緣
等。並是不具分蘭。足別成五。若十律明了。具明五妄
故。十曰不具足夷殘。是蘭妄語。既准文有五。言五妄
者。一夷妄語。二殘妄語。三蘭。四提。五吉妄語。此言夷
等妄語者。謂舉所得之罪。以標妄言。非謂舉夷等五
以誰。前境。第二約所稱法聖凡分別。位約為三。夷一
妄語。以出世間法誑他得罪。然此凡夫於出世法未
實交語。假偷在己。誑或人境以謀名利。損重過深。故
得夷罪。第二殘提。二罪同。以世間法欺誑遙人。實無
三根。橫搆虗狀。以其重事誑僧見犯欲令儐罸。惱他
一生。過中不輕。故得僧殘。或以殘謗治損輕微。或違
見聞背想而說。此等結提。第三蘭吉。二妄所稱之法
通世出世。謂大妄下蘭即舉聖法。二傍下蘭便稱凡
法。此中畜吉便舉聖法。餘吉是凡故爾。
第三約所誑境。三趣寬狹位二。謂夷殘提三。同誑人
境。所稱事殊故。三階降蘭吉。二妄通誑三趣。以其所
稱及境別故。第四約事細分。攝盡不盡。問若如向說。
妄便多種。何以唯五。答以名類往収。妄無不盡。如言
蘭如妄収一切蘭。吉亦同爾。故唯五妄。
第三虗實者。位亦為三。夷妄一種心境俱虗。殘提兩
妄不問境之虗實。唯所心虗。蘭吉二妄義同上二。先
解夷妄。須俱虗者。若是境實。除斷巧為。則無心虗。若
境虗心實。增上慢人。聖開不犯。若心境俱實。不犯此
戒。如實得道者。是故知。要須心境俱虗方犯此戒。言
境虗者。實不得聖。心虗者知不得聖。問望何以說虗
實者。謂舉境心不稱口說。以為二虗也。殘提二妄。境
唯是事。通於內外。非是聖法無。問境之虗實但使心
虗。皆成妄語。作四句者。沓婆俱虗。彼人不清淨者境
實心虗。此二是犯。有於不妄心不得出者。是境虗心
實。見根等三。境心俱實。便是舉罪。此二不犯。此對四
句。故前二犯。下兩不犯。殘提義同。就上二句犯中離
為六心。對小妄同異者。小妄初三五俱虛。二四六境
實心虛。謗中六心減。是境心俱到。境上雖有犯不犯
事。望我無三根。並是境虛。知無三根。復是心虗故。使
不同小妄語。蘭吉二妄法通凡聖故。若聖法誑邊。同
夷俱虛。若稱凡法。同於殘提。其唯心虛。
第四結罪分齊。妄語本為誑人生信。所以但使知解
即得罪。不待信方結罪。其義何也。答信相難知。又結
罪分齊。口業聞知。信在前境。非口業所為。何得待信。
如六疑怖。兩舌毀呰。皆不待乖分惱怖故。此亦爾。不
煩致難。
第五自言有無。理而言之。通有自言。如自言毗尼。又
一切戒。皆問自言。所以此戒偏有自言。解有多說。今
一義解。具二義者。須有自言一罪重壞眾。須眾治故。
如僧尼二䨱不同者是。二虛實難知。以內證法故。若
不自言。事亦難知。具斯兩義。故有自言。自言眾委。治
罸義易。下謗亦爾。自有難知非壞眾。如小妄是。自有
壞眾非難知。餘夷殘是。非難知非懷眾。餘提等是。唯
此及謗。具足此二。故有自言也。又一釋自言有二。一
因問自言諸夷有。今此戒中。有不因問。而自言犯。以
緣有故。牒為戒本。如增上慢。大妄即有實得道。問此
彼遂文無。除夢亦爾。不同可爾。所以復言。若問者。相
對故舉。然此等自言。令不欲明自言眾知治罸故。來
此文有者。以後飜前。望首其罪。謗中自言。雪沓婆清
淨。尼䨱藏中作發覺因。有斯義殊。故須自言。
<pb n="633"/>
第二別解。大妄制戒。無漏真道聖所證法。非是凡夫
障穢之所然契。以未得故。胃假虛談。自言己證。或亂
群心。欺誑於世。悕招名利以自擁己。嘖法𠕀時。□中
之重。故須聖禁。二釋名者。言不稱實。所以言妄。妄說
聖德。事超凡境。故曰過人法。此是所防。戒是能治之
行。能所通舉。故曰妄說。得通人法戒。問何以不言通
天法者。多論言。佛在人中結戒。人有木叉。人多入道。
多脩善法。勝於天故。但使勝人己過於天。又言但勝
人得重罪。天故無所論。
第三具三如上。別緣有八。一境界是人。二人相。三境
虗。四知境虗。五說過人法。六自言己得。七言辭辨了。
八前人知解。或有更加誑他心者。義或可爾。前八亦
足。
四闕緣義者。若闕初緣。容有三蘭。或言六蘭。亦可單
雙二闕。各十九蘭。𨷂第二六蘭。疑相各三。故𨷂三。境
虗作境實。或有提吉。或全無犯。𨷂四。增上慢人。今是
無犯。𨷂五。作非通人法容無罪。容得偷蘭。𨷂六。作不
自言己證。或無犯。或得蘭罪。𨷂七輕蘭。𨷂八重蘭。是
中具七方便。
就前戒緣起中文二。初明起過。二諸餘比丘六呵責。
前文復二。初至不以飲食為苦。犯方便緣。二爾時婆
求已下如念妄語。前文復三。初如來住處。二時世下
分散從眾。妄語遠緣。文三。一時世聲貴者。分眾之緣。
二時世尊下告眾隨緣。文言同和上者。盖應結集之
家反名前事。捨和上等。義亦同爾。三時諸比丘下如
教分散。三時有眾多已下嘿念計挍。妄語近緣文中
二。初設計方便。二尋即念言下正明設計。第二正妄
語文四。一彰己自得。二麤顯他得。三則狡名利。四受
利資身。色力充悅。
第二呵中文二。初至或無實來。發覺所由。二告諸比
丘下正彰呵責。前文中二。初實語禮覲。以顯發覺。文
三可知。二妄語比丘以彰發覺。文四。初安居已禮覲
世尊下。有三文。各一問答然。第四文者。因言捨問。正
彰得實通有所歸。二正呵中文二。初以實況虗呵說。
實遮輕聖。情猶禁斷。豈況虗談性重而向人說。於二
以輕況。一舉數。二列兩名。並是虗情竊利。減稱為賊。
損有重輕。義分小大。內實破戒。無惡不造。為謀名利
自稱淨行。是第一賊。若以生法二空已去。實未交證。
假誑求利。是第二賊。三次校量。是中是前二中。為口
腹故。大於初賊。故名最上。四何以故者釋。何以初小
後大。故此以出世間法。假偷誑人。盜受飲食。通實深
重。聖結夷罪故。大於前賊。
說戒文二。初一戒本三。一略明戒本。二蕂前隨開文。一
舉昔虗今實。生疑之境。無漏聖法出過相有。名為增
上。然此比丘未得謂得。名之為慢。十律云。此人久在
山林。不見妙色。蹔伏煩惱。自謂永斷。故生此慢。後近
城傍見淨妙色。貪染還生。知己是凡。即便脩道。成阿
羅漢。二彼作是念下覩境生生者。佛說告罪鄣礙聖
道。我亦脩行得道。准我境虗。違於聖教。似應是犯。若
當犯者。不應得道。今既得道。復似不犯。於此犯不犯
中。情疑未决。故曰云何。三伏＆CB18359;除疑。若制我是犯廿
心儐罸。若言不犯。依眾淨心。進否聽教。故曰乃至奉
行。四正為諮決。五讚嘆開通。唯其境虗應在犯＆CB18363;。以
謂己得。心實無巧。開其無犯。
第三滿足戒本。文七。一人。二境虗。三自稱言下自稱
得聖。自稱言者。總稱聖法。二我已入聖下別舉。言入
聖者。謂得生空。知勝法者得法空。我知是下得初果
已去。四自言。彼於異時非妄語時。望首前罪故。五除
開緣。六七可知。問所以實得道。不言除增上慢者。無
別緣起故。四五七等三句。文略不釋。釋初可知。不知
不見者。此解第二句境虗。自稱已下解第三句。初釋
總句。二自言念在身等解下別句。前文復二。初解自
稱言。文云有信者。謂稱得理解之信。有戒者。謂定道
<pb n="634"/>
無作。非謂五篇不犯。若言持戒頭陀等。多云。犯蘭。聞
謂聞慧。智慧者思脩二慧。辨才位放說法。
第二人法者下。解上人法。先解人法。謂陰入界。次上
人法者。總舉聖法。故曰諸法無漏等法。然是離相。名
為出要。
第二離明聖法。初列十四章門。念在身。身念處。正憶
念餘三念處。自言持戒。八正中正語等。是有欲者。四
如言足。自言不放者。不放逸數。精進者。正懃乃至十
四。初門有三。初句從身念觀。發得生空解。有念者。謂
身念處觀。能令人出離者。謂發生空之解超度生死。
故言出離。心鑒於法。得理治心。名曰洽習。轉增近理。
心冥於法。故曰親附此法。第二脩習已下。謂發法空。
務進所脩。理解轉增。悟達法空踰勝於前。故曰脩習
增廣。觀用從心。故曰如調伏乘。第三守設已下。謂發
無相真解。錄解在心。名曰守設。照理分明。字曰觀察。
心冥無明。解融莫二。故曰善得。平等正觀無漏真解
現前。堅固不退。故曰已得決定。見或永移。故曰無後
艱難。縱任之地。故曰自在。餘皆類然。據此消文。且依
一相。相傳而釋。究尋道理。位應局定。若諸門通。然此
亦難用。今取分義。如身念處。有其出離。乃至而得自
在之能。或諸位中與念處相應故。故言乃至自在。橫
剋當位。則不如是。諸門類然。自言得定。有覺有觀三
昧初禪。無覺有觀中間禪。無覺無觀二禪已去。言空
三昧者。謂苦下與空無我二行相應定數。若滅下四
行相應定。是無相三昧。苦下二行集道各四。此十行
相應定。是無願三昧。自言正受者。八中前二。想正受
者一切有心定。對除色中亂故。無想者。謂二無心定。
對除心亂。次四正受。是八背捨。背捨者。謂一內有色
相外觀色。二內無色相外觀色。三淨背捨。四空處。五
識處。六不用處。七非想處。八滅盡定。前三背貪。次四
背捨下地。謂空處背第四禪。識處背空。乃至非想背
不用處。第八背一切心心數法。故名背捨。亦名為八
解脫。今四中隨法者。是第八滅定。謂隨滅二十一心
數法。還得二十一非色非心法。以補心處。故曰隨法
正受。二心想者。謂四空定。即四五六七四背捨也。三
除色者。前二背者。謂以不淨觀除色貪故。四不除色
者。謂第三淨背捨。次一除入正受者。謂八除入。除猶
捨。入者解。則分前三背捨。以為此八。初二各二。謂內
有色相外觀色。若多若少。次內無色相外觀色。若多
若少。第三為四。謂青黃赤白。亦名八勝處八制入。次
一切入正受者。是十一切入。則以第三背捨為四勝
處。及觀色本四大故八。并空處識處故十。十一枝道
者。人言依成論十一定具。一清淨持戒。二得善知識。
三守護根門。四飲食知量。五初夜後夜損於睡眠。六
具足善覺。七具行者分。八具善信解。九具解脫處。十
無載。十一不著。若依舍利弗阿毗曇解十一枝道。云
何一支道。身念處。是名一枝道。云何二枝道。定慧是。
云何三枝道。有覺有觀定。無覺無觀定。空無相無觀
等是。云何四枝道。四念處。四正懃。四神足。四禪。四無
量。四無色定。四向道。四脩道。四斷等是。云何五枝道。
五根。五力。五解脫入。五出界。五觀定。五生解脫法等
是。云何六枝道。六念。六向。六出界。六明分法。六悅因
法。六無喜正覺等是。云何七枝道。七相七定。因緣法
等是。云何八枝道。八聖道。八解脫。八勝入等是。云何
九枝道。九滅。九次第定。九相等是。云何十枝道。十相
十直法等是。直者。正見正覺。正語正業。正命正進。正
念正定。正解脫正知也。十一枝道者。十一解脫入。是
名十一枝道。脩者。脩五分法身。謂戒定慧解脫解脫
知見。
次重輕如是。虗而不實下。解戒本第六句犯相輕重。
於中文四。一本境。人報有二。自作遣使以辨。此二之
中各有書等四法。亦可五法結罪。初舉口說。餘四合
結。二靜處下。對本境有無以明。稱此據闇處語故。第
<pb n="635"/>
二我對異報。自他各四。如上。又可或五可知。第三若
人實得道下望所稱說。虗實類非類。以辨輕重。第四
合對二境。在緣彼此。但列境想。略無法想。開文。夢中
說者。則是除夢中。業戒等多有此疑。
●第二篇僧殘
九門分別。一起由三毒。二配於身口。三自作教人。四
解遮性。五初犯種類。六持犯方軌。七二部同異。八違
制不同。九下眾任運。
言起由三毒者。初有七戒。因三事起貪染心成。次有
二戒。瞋心起成。次有二戒。因三事起癡慢心成。次有
二戒。瞋癡起成。
二次身口者。位以為四。初二局身。次二麤語二謗四
謀等八。口為正犯。身有助成。次二房戒。身為正犯。口
是助業。次媒嫁一戒。身口正犯。
三自作教人者。位分為三。一有五戒。自作成重。教人
同不同。謂二麤語媒嫁二房自作定殘。教人或同不
同。若教人作五於己有潤。故同犯殘。若汎教人於己
無潤。但可犯蘭。二次有二戒。自作教人。一向同犯。謂
二謗戒。自作教人為己不為己。惱壞處齊。暢思不殊
故。彼我同犯。三有六戒。自作犯殘。教人但輕。謂漏失
摩觸自作犯殘。人教偷蘭。以無潤己故。下謀戒自違
謀亦得輕罪。若僧未諫教言莫捨。但得吉羅。以無僧
命眾法可違。過輕微故。若僧諫時教言莫捨。則結蘭
罪。以違僧命情過重故。周教人漏失。若作教者。得蘭。
不作教者吉羅。何故此中前人用我言教。違諫未成。
已得蘭者何。答彼受教人。但有自壞損他。無僧命眾
法可違。過義是少。故事成蘭。不成但吉。此中教人違
諫。一有自懷。二復損他。三有僧命眾法可總。通義是
多故。不待事成。教則結蘭。問若調達違白未竟。教言
莫捨。亦得蘭不。答亦偷蘭。若爾所教之人違白未竟。
得吉羅。何以能教已得蘭罪。重於所教。其義何也。解
言。調達正是所諫法可違結罪分齊。違白竟時。果既
偷蘭故。違白未竟。但犯小罪。又復更有僧殘重果可
趣故。中間犯輕。能教之人。非諫之所為。無諫法可違
結罪分齊。又復更無重果趣故。隨教語語。則結偷蘭。
如似違諫有僧契。結罪亦前却。若違屏諫。事成結罪。
若違僧諫得殘提時。不待事成。故今能教亦就眾別。
以明前却。如觸等二。要待事成。教人違諫。教則偷蘭。
問教他謗等。我亦犯殘。則教他懺。我罪應滅。答緣具
不具故。
四性遮者。媒及二房是其遮惡。餘之十戒。然是不善。
故是性惡。
第五種類者。見論分為四位。初有五戒。咸是愛染。初
戒舉分婬之種類。二房兩戒。是盜種類。二汙家惡行。
是煞種類。四餘之戒等。妄語種類。
六持犯。是中二房具二持犯。然前房半非除通量故。
自餘十一止持作犯。亦可止作犯。通十三戒。作持止
犯。前房少分。第二房令品別階降。已如上辨。
七二部同異者。媒嫁二謗。四違諫等。此七同犯。而四
諫得罪雖齊。對境飜到。謂各違當眾諫故。媒謗三戒
境罪俱等。自餘六戒。僧尼不同。漏失僧重尼提。多云
女人煩惱深重。難拘難制。若與前重罪惱眾生。又女
人要在私屏。多緣多力。苦乃盈流故輕。男子不爾。隨
事能出故重。又可染患。內外不同。故有輕重。比丘摩
觸。力能自固。以限分前。但得僧殘。尼則煩惱厚重。既
受摩觸。恐成陵逼。深防中前。故結夷罪。有四不同。故
罪階降。一死活。二大小。三染心有無。四身分輕重。尼
懼陵逼。故須沽及大等。僧據染患。不蘭死及大小等。
二麤惡語。僧重尼輕。以希數故。又尼有趣重方便。故
得蘭罪。僧無八事相資。故得僧殘。二房戒者。大僧犯
殘。尼作犯蘭。若就過量。大僧得獨行宿。善獨造房。故
制僧殘。尼須伴護。若共造房。自無過量義。故律言。多
人住屋不犯。見曰。二人造房不犯。設令獨造希蘭罪。
<pb n="636"/>
若爾覆屋過三。何故同犯。答此據尺量分齊故。二人
不犯。下至三節宜辨。摧𢗞招譏。不簡小大。故同僧提。
問尼就有伴假獨義希。則得蘭者。尼是有伴假獨義
希。屏露二坐不應同犯。答此就損業。損微則輕。又設
獨造。希而不數。故得輕罪。坐等就深至雖希數。齊招
譏至。僧尼同犯。若論不處分者。尼無蘭。若前居聚落。
僧儻無房。故宜須造。設不處分。情過輕微。但結蘭罪。
比丘丈夫得在蘭。若樹下露坐安身進業。今在聚落。
營搆私房。故須重遮。微其後犯。
八違前不同者。前之九戒。違佛制得罪。後四諫戒。違
僧制招𠎝。此僧前者。則是佛前但僧。若不秉。則無違
諫之殘。殘由違僧。故此四戒違僧前犯。
九任運有無。七戒容有任運。二麤兩房。二謗媒嫁。得
有遣人為己作義。所教事成。三性之中。犯七僧殘。餘
無教人。故無任運。
就十三中。初之九戒。若持護眾行法。違則壞眾行法。
後之四戒。若奉順僧命。息過不為。顯眾法成就。有被
時之益。名護眾教法。違則壞眾教法。前中復三。初五
內染。以明壞眾行法。次二兩房事和。以明壞眾行法。
次二兩謗情和。以明壞眾行法。前五得三。初一壞眾
壞行法。不壞於時。次三壞眾壞行。壞行壞時。次一壞
行義微。壞眾壞時。
○故漏失戒第一
佛前不聽者。多曰。為正法久住故。又欲止誹謗故。又
欲生天龍善神信敬心故。又復欲是惡法。正是生死
之原。愛道之本。理應禁斷。令梵行清淨故。
次釋名。方便動轉。標心究竟。名之為故。然分盈流。名
漏失故曰也。
通緣有三如上。別緣昔解三緣。一作究竟。二方便動
轉。三失則犯。今釋五緣。一有境界六種非道。謂須除
道。以道非道想。𨷂此境緣。則得夷故。二六種等。非道
非道想。以非道道想。犯偷蘭故。是以條部。若非道想。
不疑僧殘。三作究竟心。四動轉。五失則犯。𨷂初緣得
重。不得此殘。𨷂二兩蘭。謂非道道想。非道疑。𨷂三四
無犯。𨷂五或重輕蘭。
緣起文二。初犯。於中文二。初犯緣。二隨念下正明其
犯緣。文三如常。第二諸根悅豫下呵。呵文中二。先比
丘呵四。一諸根者。發覺所由。二諸親友下。問答自言。
有二問答。三汝所為下呵。於中文三。一釋非安樂。妄
計為過。謂所為不善。於理實違。故曰甚苦。當咸色報。
名為非因。反謂安耶。二此正法已下。舉清淨願。所作
不應。三汝云何下舉所作集因以結呵。四舉以白佛。
二明佛呵。第一先問自言。二世尊下呵。有三。初行有
違失呵。二汝今已舉清淨法呵。三汝今已下虗損信
施呵。
戒本文三。一略。二開。開中文五。一夢中作事。二覩事
生疑。三則具向已下仗託除疑。四為申疑。五集僧下
說至開通。若取作事應同犯＆CB18363;。據本無心。故除夢中。
三滿足戒本四句。一人。二犯。三開。四結罪。下略不解
開緣句。初句可知。挊者已下合解二四兩句。於中文
二。初犯相。二若比丘方便下重輕相。前文分六。初列
精色有七。且對人囑當下。又一人有七防。巧可知。祇
等亦同可知。二有一已下辨情期所為。有十一事。三
若憶念下舉上所為錯互。前七□五十句。先一句漫。
次對七色。各為七句。但對青中一句。剋心相應化。下
六。不想應犯。次黃亦同。餘五各爾。故曰亦如是。合成
五十。第四欲為樂故下。承上五十。配十一事。作五百
五十。第五若於內色下出。其境界。先列六名。二次第
解內色者。謂眾生身分。心心法領納苦樂。故名受色。
外色謂非眾生色。以無心心法領納。名不受色。情非
情合名受不受色色。次有其三。故六也。第六若於內
色下。舉第四第五。以防巧心。先對內色。作五百五十。
然內色中。初舉第三第四錯互五十。文但八句。餘四
<pb n="637"/>
十二略。次若為樂故下。舉第四第五為樂等。五百五
十作十一。今八。餘十一人。四十二略無。內色既爾。餘
五類然。則成三千三百句。二輕重中。一自作。二教人。
三文。可知。
○摩觸戒第二
所以前者。多論六義。一出家人飄然無所依止。令結
此戒。與之作伴。有依怙故。二止鬪諍。競根本故。三息
嫌疑。不但直捉而已。謂作大惡故。四為斷大惡故四
為斷大惡之原。禁微防著故。五為護正念。若捉女人
失正念故。六為增上佛法故。比丘出家迹陀塵染。標
心界外。為世揩軌。若捉女人喪。人宗敬心故。
釋名。身相捫摸為摩。二境交對曰觸。故曰摩觸戒。
通緣如上。別緣。有道俗親疎。廣說可知。二人女想。三
染心。四身相觸。五受樂便犯。𨷂初緣有十一蘭。人境
差中有三句。初句欲捉人女。前境變為人男。得前心
蘭。或人男來𨲙處。作人女想亦蘭。第二或變為二刑。
或二刑𨲙處。三或變作男黃門。或黃門𨲙處。非畜各
四。類前可解。故合十一。𨷂第二緣有三十三蘭。亦可
單雙。合為𨷂境。各有十一。𨷂境二十二。心亦二十二。
若准知方便說十一。各上半五十五蘭。各下半五十
五蘭。想疑各十一。合二十二蘭。𨷂第三緣無罪。𨷂第
四二俱有衣五十四吉。𨷂出互有無。九十偷蘭。𨷂第
五緣蘭。此戒上下具七方便。問曰。何以觸隣重境得
究竟殘。不名偷蘭。若爾盜四錢。亦隣重境。得方便蘭。
不得究竟。答盜五假四成為是少一。則方便。增一得
究竟。行不淨行。不假摩觸。故下文言。我今不觸彼身。
可得無犯。佛言夷。伽論亦爾。內外境別。起心亦異。故
究竟殘。又盜相假故。如再盜不滿相續成重。可得覽。
二摩觸成一夷＆CB18380;。是故不類。
犯緣文四。一如來住處。二明其犯人。三門佛前戒舉
其前前。四便手執下更設方便。下二戒同。次犯可知。
樂者已下呵責俗女。呵中文二。初舉折厭。二人為能
呵者。二語諸比丘下。厭人呵辭文二。一彰所作非法
呵。謂所作違理。故曰不善。不合出離真軌。故稱非法。
非比丘所作。故曰非宜。祈善得惡。不合來儀。故曰不
得時。第二我常謂已下。顯己呵言。有法喻合。法中文
二。我常謂者。彰己求善之心。二今更已下不愜來情。
正是呵言。喻中本謂者。喻初句。今更者。喻第二句。我
謂出家。有三善水滅三毒火。今乃三毒之火。乃從三
善水生。可恠之甚。殊非所望。故曰也。今迦留下合。合
中。先合下句。則出前火。夫主已下。舉俗況道。反合初
句。下僧佛二呵如常。
戒本五句。一人。二內有染心。三境界。四身相觸下。正
彰摩業。五若觸一一下結犯。廣辨中。女人者如上婬
戒說。為欲通收覺與不覺等故。不以有智未命終釋
女。宜言如上。身者以下廣解戒本第四句。九種摩業。
先解身業。身者。從髮至足。見云。若髮狐髮狐相觸蘭。
以無覺故。摩業之中。初舉前業。下一一解釋。若女女
想已下。解第五文。中二。初至突吉羅。戒犯相。若比丘
下。輕重相。前文有三。初明二俱無衣。情濃僧殘。二女
作女想下在則情談。得蘭。三女作女想下。二俱有衣。
情最輕微。犯於吉羅。俱無衣中文二。初心境相應犯。
二是女疑者。心不當境輕。准此應有轉想。今無者略。
前中九業。就初捉中。准下吉六句。三四交洛。五六雙
顯。初句受樂。二不受樂。既五六雙明。此二豈可彳。得
是雙。故知初二立位。以不過樂不樂。次二交二雙。則
成六句。今解此中女觸比丘。第一立位直言受樂。次
句是雙。動身受樂。應有交句。謂不動身受樂則三。若
往觸女亦三。俱設亦三故九。若睡死少分。但有往觸。
復九。二九十八。此是殘位。不須。不受樂蘭。捉業既然。
下八亦爾。則一百六十二殘。心不相應疑想等。一百
六十二蘭。今文所明。但有女來。餘並略無等。就女來
𨷂無交句。故但有二。二九十八。女疑不相應門十八
<pb n="638"/>
蘭罪。
次在有衣心境相應中。三門分別。一定多少有無。第
二釋文。第三問答料簡。
初門者。就捉一業比丘觸女六。二立位句兩交二。雙
女來但設。復各有六則十八。睡死少分又有三。六三
十六。捉業既爾。餘八亦然。合三百二十四。若是女疑
吉羅。具論應爾。今直就活女但有互中各二。立位四
各二交四則八。𨷂於二雙四俱。設中略無。立位雙頭
四。但有二交。故但十句。對於九業。九十句蘭。餘皆略
無。心不相應疑等吉。
次釋文者。身往觸女衣。一受樂。二不受樂。此二立位
句。次女衣觸身。二立位句。五六二交還觸女。七八二
交衣觸比丘。九十二交俱設方便。捉業既爾。乃至九
同。故曰亦如是。
三料簡者。問無衣中受樂殘。不受蘭。何以此中樂不
樂俱蘭。答殘名是均。故致階降。蘭含輕重。故俱得蘭。
問不樂應吉。所以亦蘭。答此互有衣位。但使方便往
觸。必作受觸言者。觸境皆蘭。不問樂不樂。以遂前心。
故使文中咸結蘭罪。人名本作重言。此三位俱蘭。今
直作觸心。有殘蘭吉三也。如媒三位。亦分方便究竟
之別。故此亦爾。問下文女人捉足禮。足禮覺樂不動
身。犯吉。此中第八句女來觸比丘。受樂不動身。而得
偷蘭者何。答此有前方便心修。可當時不樂。故亦結
蘭。彼雖覺乘樂。以無前方便可稱。故唯得吉。俱有衣
中。一一如蘭中說可知。輕重文五。一對上當趣辨。祇。
一時觸多女一殘。一一觸多殘。比丘知法。多詐捉女。
共卜臥。竟夜不動者一殘。二異趣輕重。問前篇同犯。
此階降者。答良以患興。於內觸境。斯犯正道。暢思躭
著。情深不蘭。彼此摩觸。非無內染。情悅在境。境殊人
畜。形別男女。情則濃淡。故有階降。三男子下形報以
辨。四女人捉足下境心有無。五境相五句。
○麤語戒第三
自下二戒前言同前。凡婬欲之事。皆極鄙穢。故名麤
惡。今說其狀。表彰在口。故曰麤惡語。
通緣如上。別緣有七。一人女。二人女想。三有染心。四
麤惡語。五麤惡語想。六言語了了。七前女知解。
𨷂緣准前說。此中但明比丘染心。向女麤語。若前女
人向比丘麤語。若染心俱領。亦應犯殘。類同前觸。文
略不辨。五分。具有此彼互向麤語同犯。
戒本五句。一人。二內有染心。三人女出境界。四對說
麤惡語。五隨已下結犯。前二可知。女人如上緣中。共
麤語者是。
四麤惡者已下解第四。文三。一總解麤惡語。二列八
門。三一一別釋。第二門教化求者。五云。又從是願。與
我從事。一切天神證知我心。除二道已外。說餘處支
節。及得表麤惡之言。故曰若復非餘語。如消蘇等類。
五若與女人已下解第五句。結罪輕重。文四。一本境
約業。業中初說重境二除二道已下所稱輕境。二天
子已下通就異趣同趣形報以辨。三法想犯不犯本
迷為四。四境想輕重為五。
○嘆身索供養戒第四
言多巧為美己之善。招誘其情。說婬欲事。用以自適。
故名嘆身索供養戒。
別緣有七。一人女。二人女想。三染心。四嘆身說麤惡
語。五麤惡語於。六言辭了了。七前女知解。此戒𨷂
緣准觸說。
戒本五句。一犯人。二染心。三境界人女。四自歎下索
供養有兩。一自歎身有五句。二可持已下索供養。言
自歎五句者。一自歎身。二脩梵行。三持戒。四精進。五
修善法。五僧殘已下結犯。前三可知。第四句中二。初
先釋自歎五句為四。一釋歎身有兩。一色身豐美。二
歎種姓。二解梵行。以精進解梵行。故曰懃修離穢濁。
三解持戒犯戒。方便之心。名不缺。治根本犯戒之罪。
<pb n="639"/>
名不穿。離後眷屬曰不染汙。一戒具三。諸戒同爾。四
釋善法。謂十二頭陀及諸善業等。二作如是已下解
索供養。是第一之義。若在女人前已下解第五結罪
句。輕重文三。一對上業辨。二異趣形趣。三境相五句。
○媒嫁戒第五
婚＆CB18221;之禮。和合生死。正違出離。出家所為特乖法戒。
又紛務妨脩。相招譏醜。不免世呵。是以聖前為彼男
女法。返計謀以成謀。以成婚禮。曰媒嫁戒。
別緣有六。一人男女。簡非畜。而於人中。貴賤親疎。並
是犯＆CB18363;。伽論云。指腹媒嫁犯蘭。二人男女相。三為媒
嫁事。四媒嫁相。五顯事了了。六受彼語等還報。
𨷂緣比說。初至居士。與作婚＆CB18221;明犯。二時諸男女意
下呵。呵具三人。佛呵文兩。一行違失呵。二無數方便
下舉略教呵。
戒本五句。一犯人。二往來者。可得和合是。三彼此。謂
所媒境界。四正作媒嫁事。五僧伽下結罪媒業。文二。
初明業。二成婦等是。所傳之言。乃至須申者。謂暫時
交會。亦得僧殘。二十念為一瞬傾。二十瞬傾。為一彈
指傾。二十彈指為一羅預。為一須臾。日極長時。十八
須臾。夜十二須臾。夜極長十八。晝十二須臾。或等或
差可知。五分。乃至一交會下具解五。上三別解。二母
護男下合釋四五二句。上二可知。解第三句。男女互
為彼此。先解女有四。一謂舉數。二列名。三解釋。四總
結。男亦類爾。合解文二。初成犯相。二若言嫁與他下
輕重相。前文有三。初使義具三犯殘。二從自受結法
彼不報下具二𨷂一犯蘭。三受語不往彼下具一𨷂
二吉羅。前文復二。初先解第四句中下句所傳男女
之言。故文言。母護男女。遣比丘為使語彼言。汝與我
作婦。一私通。二須臾。三一念傾。四謂今媒者成前四
事也。二若比丘下釋第四句。上句持男言等舉上所
成。正辨媒業。文二。初或一或二相參。作六十四句。次
以三法相參。作四十八句。初文分四。謂語書指印現
相。各作十六句。初語十六者。單語四句。次以書配語
作四句。次指印配語作四句。次現相配語作四句。餘
二各爾。如是廣說。五分。受男語吉。語彼父母。不許還
報蘭。許還報殘。不同此解。但具三時殘。次三法相參
中亦四。謂語書指印現相。各作十二。先語十二者。語
書指印一四廣文。次語書現相一四。次語相印現相
一四。此之二四略亦則止。次書指印現相。但父一四。
下之二四及餘二類。悉略不辨。略不辨□。前合一百
一十二句對母設。男女既爾。乃至邊方亦爾。各以一
男始終。互對女種女。其文甚多蘭吉。二位各三可知。
此三蘭吉。於前一百一十二句。各帶斯𨷂。乃至廣句
亦爾。
輕重文四。一人趣。文三。一有無雖可有病。猶有合義
故殘。二所媒重境。就業以辨。謂約語書等。一反一殘
者就業。不約境說。三言除二道下所媒輕境。二異趣
形報。三法相五句。此犯不犯約轉相故。四境相五句。
略無人男人男相五。
○僧不處分過量造房戒第六
開前言有四。一解制言。然上行之報。報力資強。堪耐
總緣。不廢正脩。是以大聖制衣。塚間樹下省緣脩道。
不畜房舍。二開言者。而中下之輩。資報力劣。不堪寒
苦。制同上士。交妨正脩。乃是彼人壞道之緣。故隨分
量。開畜小房。石室兩房。言在斯趣。三解又復制言。所
以開房。而不聽過量不處分。妨難者何。然出家之人。
理無帶著。隨緣栖＆CB18362;。安身行道。若有信施。隨時而受。
從有經搆。容身長道。今乃廣作營豫妨脩。長己貪結。
壞知足行。又處處乞求。惱亂施主。不生敬信。壞滅正
法。故制過量。又專住自由。不蒙指示。容鄣礙僧。事多
惱亂故。是以不聽妨處。僧不處分。又傷害物。命違其
慈。道義自損。復不聽有難。四結罪。言聖教。況須理應
煩奉故。□違法造。今情過不輕。是故結與殘吉四罪。
<pb n="640"/>
問四依中不行四。前聖未前犯。於開中有違。則前與
罪。而重輕不同。答四前上品。若不能行。則當開＆CB18363;。寧
容有犯。論其四開。乃隨力分。理合應行。今者故違。明
皆有犯。但屬是疎緣。又兼多過。故得殘罪。餘三衣食
藥等資身。要急事不可𨷂。又情至亦少。故並得提。
次釋名。專住自由。不蒙指示。名僧不處分。大依＆CB18363;稱。
為至量故曰也。
次辨離合。先解離言。問二今何以離者。一主無主異。
二制量不制量。三作處分法。牒事相違。故為二戒。次
辨合言。就前今中二戒合者何。答生罪緣同。謂過量
不處分。並由一房而生。故須合前。如急施衣雨衣。四
獨二浣異語嫌罵等類。次定初二者。有人解。前房過
量。初後房不處分初。而前房中。得有不處分者是。第
二以不處分。名種不別故。今解不爾。處分名雖是同。
若用房分法。並有最初。前房無主不處分初。後房有
主不處分初。其猶二不定。所撿之罪。並舉殘提。對於
二處。屏露別故。各有最初犯戒之言。故知二房亦有
最初。不處分更爾。妨難隨房。類亦同然。
通緣如上。別緣六。一無主。二為己。三自乞求。四過量
不處分。五過量不處分想。六房成便犯。若𨷂初緣犯。
後戒或三或二或一罪。若作如法房。令可無罪。若𨷂
第二為他作非房。或二蘭二吉。或三二一。或可無罪。
若𨷂第三。不自乞求。則無過量。容有餘三。乃至無罪。
若𨷂第四。作不過量處分。則令無罪。容得四蘭。謂實
不過量。作過量想偷蘭。疑亦偷蘭。實處分作不處分
想蘭。疑亦偷蘭。上四一於竟還立。若闕第五亦得四
蘭。實過量作不過量想蘭。疑亦偷蘭。不處分處分想
蘭。疑亦偷蘭。又□此二准上所說者。若闕第四但得
二蘭。若闕第五應有六蘭。今且從舊說藏。闕第六緣。
末後二團埿未竟已還。盡結□偷蘭。一團埿在重蘭。
初至自斫樹。正明起過。廣大造房。惱亂二趣。二時彼
樹神下呵。呵中文二。初明發覺。發覺文二。初樹神白
佛。此比丘雖犯𢗞鬼神村提吉。但威儀違失。是故佛
言。乃至不打持戒比丘。亦可最初。以下＆CB18360;生因此前
故。亦可言對樹神勸忍之辭。二迦葉白佛。所以不呵。
聖開造房。承教起非。故不得呵。又可善識人心。造房
者多。呵而無益。將護故爾。又為嫌責。白已則去。第二
世尊以此已下呵。初問自言。二世尊以此下正呵。文
三。一執其作事。持勢乞求呵。佛自開聽比丘作房。而
不以房故廣令乞求。然此比丘言。佛聽我作房。與我
竹草等來。是名非法乞求。二告諸比丘下舉事以況。
呵文三。上二可知。第三爾時世尊下毀讚以明呵為
而乞。故曰非時。強求要得。故稱不𣽈。五耶四耶。是故
不正。為衣食乞。名曰知時。須言信彼。故曰柔𣽈。乞食
充驅。是正乞求。
戒本三句。一犯人。二自求已下正教比丘。房量大小。
指授方軌。三若比丘下若違教作者。結犯僧殘。
第二立法文七。一自乞求。有惱施主。得過量罪。若其
自物。則無過量。二作屋除作餘總無過量不處分。五
分。房者於中可得行立坐臥。行四威儀。三無主者。以
其有主無過量。四自為己飄為他作。於己無潤。不犯
殘罪。五辨房之尺量。佛𢷡手者。諸文不定。一𢷡手。祇
云。二尺四寸。五分二尺。且依五分。長十二𢷡手者。謂
二丈四尺。廣七𢷡手者。一丈四尺。此據屋內。祇亦云。
縱廣量屋內。六當將已下教房主比丘乞處分方法。
問作大小房。須乞處分。見論云。房六𢷡手。廣四𢷡手。
作如是房。不須處分。律亦成文。小客身屋不犯。非謂
開無過重。後房本無過量。何以開中除小客身。若生
四𢷡手六𢷡手已上無問過量。咸須處分。七彼比丘
下教僧處分。
第三結罪中舉四種罪。以結犯。且結二殘。故言僧伽
婆尸沙。於二殘中。且釋過量。應為三門。一應量犯未
犯。二互過結未結。三俱互罪多少。初門者。問二丈四
<pb n="641"/>
尺為應則犯。為為待過耶。答過方犯。故此文言。若過
量作者殘。若爾長中八指四指不應則犯。答房是過
中制。衣是滿中制。以過中制故。房舉未犯。作衣滿中
制。故須出犯位。所以然者。長衣內開。外亦開。作法外
開位。故須舉犯。以開不犯。此出外開極小量房。內開
外不開。無有作法。外開者。故舉未犯位。則是內開極
大量。問房何不作法。得過量耶。答開過無益總長貪。
衣雖貯畜。然先屬己。無總故開。
二門者。問為俱過結犯。為互過亦犯。答見云。長中咸。
廣中過。犯殘戒。長過廣咸亦犯。互過尚犯。何況俱過。
又如下文。坐具浴衣等亦同互犯。今以長中過如咸。
對廣中過。始咸三。三三合九。謂長中過中過。如減一
三。餘二各爾。是中五句有罪。一俱四互四句無罪。
第三門者。互過始終。有其二罪。若也俱過二罪以不。
答互據二房。俱兩菓亦語。故先後二房。各結一罪。俱
過房一。後一業所作。故但一罪。若爾不淨食等咽業
一故。亦應一罪。答不同結罪。差殊可為四句。第一或
業一緣業。或多或一。第二或緣一異。或多或一。第三
緣業俱同。或多或一。第四緣業俱異。或多或一。若互
過房者。緣一果異。從業二罪。不淨食等。業一緣業。從
緣多罪。今俱過房。緣業俱同中前。故但一罪。比丘義
解第一句。次解第二七句中。上五可知。難處已下解
第六乞之方法。於中欲知無妨無難。故先反解。出妨
難二處。然謂虎狼師子及不通草車迴轉。是妨難。然
無上諸事是無妨難。更處無妨等。料理後竟。須乞指
不。見論云。其處猶如皷面。是故從彼比丘下乞處分
法。欲解此義。略為二門。一須知處分。分齊如上辨。二
正明乞法。先脩威儀。脫草屣等罪無。禮足後房則有。
表己懃懃。是故三說。對此須知。不乞如下辨。爾時眾
僧下解第七句。教僧處分。於中文二。從初至如是持
明教作法。二彼作房下教其作事分齊。此謂作持作
法。作事故爾。前文有三。一稱量作房人。二若彼處下
稱量事。謂拾妨難事。三應如是與下稱量羯磨。於前
人中。此比丘為可信不。立二至門。初若可信者。釋可
信門。二若不可信下釋不字。次事中四句。前三不應。
第四應與。
次作法中文二。先差秉法人。初言若上坐等約位定
人。五分。則通。謂在上無人。名為上坐。夷論則居作四
位。不差耆羊。力不堪故。亦非下坐。以早約故。如說戒
中。云上坐應作故。是以但言。若上坐。若次坐。言若誦
律等者。對法簡人。
第二正辨作法。對此料簡。應作二門。一汎爾分別。二
正指處分。初汎明者。位為六門。一能秉法人。人位有
三。謂一眾多僧。若隨事用分。便有八。一人。但一眾多。
或二三四。就僧中四別。故隨用八。第二所秉法。法位
亦三。心念三語及以羯磨歷別則五。謂羯磨離三故。
若隨事辨。心念有七。謂說恣二種。分衣安居悔吉。發
露等類是。三語可知。羯磨彳多。如七非義辨。第三秉
法處。處中位二。自然作法。若以類分。事便有四。謂自
然分空聚作法離大小。若隨用開。細分則九。或上言
九者。如自然及大小。此三各三故。或十一者。大小二
界各四故爾。但知自然中集。專為結界。作法中集。下
為解界及餘一切。第四所為事。事便有三。一情。如受
戒受日憶念不疑呵覆等。二非情。如結諸界中二界
相接隔駛流道遠等。三二事合。如離衣六年等類。此
之三種稱教者。如違教則非。尋事可知。上來四者各
有軀狀。則四法現前。及受戒者四緣是。第五以人秉
法。就處分別。還解上四。為識前四。用有通塞故爾。若
以人對法。人三法三可知。若以人法對處。通塞分別。
一與眾多。處通二四。隨事十一。但通其八。不在三小。
局就結言。故所以爾。若僧秉三法。對自然作法。二者
白二通。而局可知。餘唯作法。以結界根本。得自然中
作。如受戒根本。同法非難等。次作法中大小分別。日
<pb n="642"/>
等三法。望大小二界。俱有局通。所以可知。且如白二。
還衣離衣六年杖囊。則通二界。受日處分。結淨攝衣。
罰令用舊持新白二。癡狂學家。四月覆鉢。不禮分衣
八德等。居處除疑。如癡狂等。為眾立前。前所常行。故
居大界。餘二准知。第六作法具緣。以其對事根樤眾
別極多。具七。次六下五故。爾言七者。一須假界。界位
有二等如上。第二能秉人。則上八等是。然有如非如
義有三。一是然如。謂非二十三等。二集故如。謂一身
心俱集應來者來及不可者是。二唯心集與欲者是。
作法依界手三然。如和合如。謂僧治一二三等。反前
則非。准說可知。第三蘭眾。人有類非類。法有分非分。
故除受戒王賊天龍尼眾等。第四與欲。欲義如下辨。
第五因起有無。無者一切差人等。有中且位為六。一
作舉憶念。謂違而行罰等。二者須乞情如法。別所為故。
雖衣六年。受戒畜眾。覆藏等解。七羯磨解。癡狂憶念
不癡等。三者為眾前所常行。謂竪標唱相說恣分衣
癡狂等。四者交治道俗。及勸惡從善。如互治覆鉢諸
諫所為事等。五前防僧別。如學家異語等。六始信婦
投。白僧試驗。如形法二同四月等。此之六義。各不相
假。又復斷等。互在眾集。前後尋之可知。第六問答令
知。若一坐多法。須通問答。隨問答作。儻別問答。一一
更須別問答作。故下文言。出功德衣。名有簡別。故方
便緣具。故須第七正辨作法。對事辨七。有具不具。位
約為三。謂七六五七者。如一切治人處分離衣僧常
行等。言六者。一切差人之類。無因起故。言五者。如結
界等無界欲。此第六門亦無殊。然還開上四。對事增
減有七六五。如一假界。則上處門。以次集僧。簡眾與
欲。此三合成能秉。謂是上人。次因起問答。則是上事。
正作法者。則第二法。
第二正辨處分。四門。一辨作法。二對僧別二處。三有
妨等成不成。四辨相應。初門。人唯四人僧。非餘可知。
不同祇律。路遠兩等羯磨。差一二三人。往彼作故。又
非客等。此律不同。法局白二非餘。祇。口法處分。彼言
一切都無誦羯磨者。一比丘直言。僧今與某甲比丘
指授無難妨處。三說。亦未處在大界可知。事應二合
故。文言。可信不稱量人。有妨等不應者。稱量事緣具
有七。
第二對眾別地者。本制處分。為檢妨難。縱非僧他。義
容妨礙。故但造房。咸須處分。如後戒文。何處有好他。
堪起房舍。則伐大樹。亦制處分。五分。四衢道中。多人
聚戲處。婬女市處等。是難處。又後戒亦云。求作屋地。
見神樹處。好則便代之。故但造房。並須處分。
三處分成不成。問現有妨難。作處分法。得成以不。答
准祇律。有四不成。一越年。二異界。三妨難。四界內作
房者多。然此律得成。若爾文言。不應處分。何以處而
言得成。答處分本防。不處分僧殘。不正防妨難死。所防
不同。雖有妨難。從僧乞處分者。免彼不乞專住之過。
故得成就。是故下文不過量僧處分得妨難二告。此
文良證。言不應者。得小罪故。問處分不防妨難者。淨
施應不防長。答防長。若處分應防妨難等。答非類。如
處分竟時。妨等猶起。故知現有而得成就。但為捨□
故。須作此法。違而得殘。淨本懸防長過。若說淨竟時。
必無長過。故今現有不得成淨。又彳以正防故。無淨
長生。亦應無處分時妨等決起。故知不並。若爾煑宿
等藥。口法亦成。答處分法者。作處分竟。不能礙彼。令
難等不生。故現有成。若論七日藥口迎手受。能令七
日內宿觸不生故。現有宿觸。不成口法。又彳口防宿
觸。則便有宿觸時。正從不作法生。故不成就。房中既
有處分得難等生。則是妨等不由不處分起。故現有
成就。
第四處分法。與何相應。此處分法。與人處相應。謂此
人此處得作房故。餘人餘處則不得作不同。作不同
大界為眾局。與處相應。多論云。若餘人就此房上作
<pb n="643"/>
重屋。房主聽作則得。無不處分罪。以就私房上作非
地故。
次就文釋。初白。次作羯磨。凡言白者。事有繁重。則四
若無。因起但三。今以乞為因起。故曰中。四句。一告眾
勅。二牒因起。三作法時至勸眾詳忍。四舉其所作結
成。白辭羯磨文三。一告眾勅聽。二正辨事。辨事中兩。
初舉聖所作。訁僧可否。二僧今已下決判是非。是則
應嘿。非便說。眾罪和嘿。是以第三僧已忍下結成受
持。
二明作事。五分。發心至麤埿告。細蘭成殘。此文最後
埿治訖者是。問何以尼於僧寺造塔轉轉得罪。作衣
亦爾。答房中自分。故待作成塔。據異類參涉。又可比
丘致敬。失儀作衣。容可生染招譏。此二專制。故隨作
提。不同此房如法則聽。非法方制。故須待成。又可結
法不同故爾。
自下第二解戒本結罪。文二。初幾犯相。二若比丘下
輕重相。就前文中。位有五。人三。一二殘作頭難妨俱
互作。第一三句二不處分殘。第二三句次過量一殘。
等三三人無僧殘。宜二吉羅俱互作。第四三人無吉
羅。直二僧殘俱互作。第五三據理如此有經文同。但
今殘中唯有過量。一殘略無。無餘二故。十三句廣說
可知。問不處分及妨咸是總僧。何以殘吉。答法總故
殘。事總故吉。又可妨者。直是事中想。總不處分殘者。
以妨等有礙故。前作法今有妨過。又不作法。違二教
故殘。問過量及難俱是長貪。所以重輕。答過據總他。
難是自總。故有殘吉。亦可希數。
次輕重相。於中文五。一自作。二使他作。三為他作。四
房主巧師彼此立違五境。於第四房主巧師中四句。
偏對過量。初句現前拼地。應量作者。過作者犯。房主
得殘。巧師蘭罪。為欲一言。總結二人。故直言犯。次句
亦爾。教人案繩墨作作者過作者犯如上。三不報。四
不問。此二句者。亦通結。兩人亦可。四句者。初自作。二
教人。三不報。四不同欲一言。聰攝成不成罪故。但言
作者。犯此之一釋。不如前解。第四境相中四重。一初
約處分成不成想疑。以明法相。正是對事止階汲五
重。依此文。是則帶作犯。然一名別故。二約房尺量法
大小不決想疑。以明法。於下二境想。此四各五。並犯
不犯相對。轉想故爾。
○有主不處分造房戒第七
以有主故。不辨尺量。與前有異。餘咸大同。
別緣六。一有主。二為己作。三長六𢷡手四𢷡手已上
房。四不處分。五不處分想。六房朱。
戒本亦三。廣解亦三。比前可知。唯少過量為異。
○無根謗戒第八
然出家同住。理應和容。造相將設。許不相總觸。今乃
懷瞋橫搆。重事註人。自壞心行。增長生死。以滅正法。
又後塵坌□良善。甄在眾外。總他一生。廢脩正等。欺
門事深。故須聖前。故多論云。為設自行。正法久住故。
為止謗毀。令梵行者。安樂脩道。不廢正業故。
二釋名辨離合。得罪多少。內無三實。稱曰無根。重事
加註。名之為謗。故曰無根謗戒。問二俱是謗。分二戒
何。答若據無根處齊。橫加不別。理亦合制。但者前是
無根。次是假根。是故須離。若一向無根。或見言聞疑
等。並是無根。前戒中收。若異事上見。假言見此。聞疑
亦然。此是假根。在後戒攝。
次解合言。問三根謗人。各別得罪。何以合一。答若望
得罪。不必相假。亦應立三。但無根處齊。得罪義等。又
後容有共證一犯。是以合制。罪多少者。問謗他犯重。
實無三根。誑僧有三僧。虗解邊犯。妄語提不。答見云
無別提罪。以謗一向假虗成故。若為我為欲損主。假
煞畜生。不應損主重罪。害命得提。答謗定假虗。無有
是謗。不虗解者。是以一罪盜則不定。自有損主。不假
煞畜盜絹布。是自有損主。須煞畜者。非一向相假。損
<pb n="644"/>
主害命。二境既別。故得二罪。若爾謗相假故。一罪者
七日藥。但使是長。其必非時。亦應二罪。解言。此非譬。
所以爾者。長未必非時。非時不必是長。如淨施者是。
但可無長。不可無他。非時可為四句。一是長非非時。
如下六染犯是。二是非時不是長。淨施者是。三俱是。
四俱非。有此差殊。故別得罪。妄中一是妄非謗。二俱
是。三俱非。但有此二。無有是謗。非妄相假故一罪。又
得罪不同長。七滿則犯。非時七滿。但罪緣假食方犯。
不似謗妄同在一時。故但一罪。
次解具緣。別緣有八。一大僧尼。二僧尼想。三內瞋心。
四無根。五重事加＆CB18346;。六下至對一比丘。七言辭了了。
前人知解。初緣大僧尼者。甄下三眾。一謗總義微。不
廢正脩故。二以下眾罪名輕。故能謗之人。豈容得重。
如似打奪。大僧便重。下眾則輕。此亦同爾。若爾隨順
解義。何以隨順下眾。同比丘提。解言。同違僧命眾法
處齊。故俱提罪。若爾尼與大僧。五相隨順。亦是同違
眾法。何以僧隨順尼吉。尼順僧夷。答雖同眾法。尼傎
敬教。隨順義數。故得夷罪。僧無倚傍。隨順尼希。希故
吉羅。若爾僧倚舉尼。謗尼殘罪。尼無舉僧。謗僧應輕。
何以在謗俱結殘罪。以此類彼。隨順同重。一解。謗就
所謗。罪名輕重。在謗俱殘。下眾吉羅。隨順約傍。希數
中前。故有階降。故伽十二文云。頗有是波羅夷。則此
事突吉羅不。答有。謂尼隨順不見擯比丘夷。比丘隨
順吉。亦可違二重教故夷。違一重故吉。防不同此。故
有輕重。但大比丘不問淨穢。皆成謗罪。律自顯班。以
其眾法。但<img n="X/X41p0594_01.png"/><rubynote t="【圖】"/>見聞中。淨得作法事。今違其見淨。橫說
見犯。自懷總他。不問淨穢。俱成謗罪。如戒本言。淨廣
中不淨故爾。若爾淨不淨尼境俱生難。答此律下文。
與著袈裟者行婬。又言犯比丘尼者。無所長益。亦但
具境。俱成難過。若爾數是解義。不淨亦是數。答足數
就然。謗據廢脩。是故不同。若爾犯罪之人亦成懺境。
答此律不求如文。至清淨所。故五分。下至不同犯。亦
成懺境。若爾足食主人對成除法。答懺開不同犯足。
無開業足。又餘食然防。西未犯足。如淨施防長口防。
宿觸等類。故不相並。二具戒人想境雖通兩。想唯局
淨。以不淨心。對於二境。或可成舉。或不成謗。故無不
淨想。第三瞋心如文可知。問飜舉并謗。所以彼具五
德。此但瞋心。解言。緣中具反。第三瞋心則二。謂麤損
咸。文言欲壞彼清淨行者。是損減之言。第四無三根。
則彼虗妄。第五重事加訁。要說初篇。則是麤鑛。第七
言了。非是應法。對眾語時。則彼非時。但名增減。據理
具有。問所以舉但其五。此則八緣者。彼以諸聖所舉。
所舉通輕重。五德無量輕。是以唯一品。今飜舉辨謗。
所謗之罪通上下。能謗結犯。犯亦除降。為結僧殘。故
須八緣。第四第五對文說。第六下至對一人。謂准祇
說。對面罵謗。五分。若面謗解者殘。今約義求。要應對
僧。以求治罸。是以文言。則往僧中如上所說。餘二易
知。
次解緣義。若闕初緣。以餘五眾。一於境雙闕。則有十
蘭。一於第二疑想。各五闕瞋心。全無謗罪。若有三根。
但非法舉。若輕事加他。或有提吉。闕餘緣等。輕蘭重蘭。
前戒緣中文二。初至如上說重事加註。第二時尊者
已下發覺呵責。前文復二。初至便可作之謗方便緣。
第二時慈地尼下正明其謗。前文有三。初明如來栖
託處所。二尊者已下請營僧事。為謗遠緣。三時有慈
地下因得弊房惡食。共妹立計。為謗近緣。
就第二請營僧中文四。至飯食求請營僧事。第二從世
尊告下遂其請心。差遣經營。第三時尊者下既受差
已。料理僧事。第四時世尊下稱愜聖心。佛所喜美。初
文分二。第一託靜生念。思欲營僧。於中文二。初謂沓
婆思彼欣厭欲求捨會。二復作念下窂固之法。非行
不辦。用彼營僧。以為妙因。五十並十四出家。十六成
羅漢。見云。摩羅者王名。此是王子。字沓婆。第二從晡
<pb n="645"/>
時起下舉二屏言。請營僧事。問沓婆既是阿羅漢。而
云此身不窂固。請營僧者何。答沓婆自知有餘身智。
然是生滅。非窂固法。未若營僧使多人脩道。福利反
資窂固之法。剋之不難。見此益故。請營僧事。亦可供
養佛僧大菩薩。尚行聲聞營僧。理何可恠。見多並言
報昔願故。請營僧事。與五分亦言報昔願者。稍異可
知。須差遣者。為應四方法故。還以僧法差遣。白二如
文。次第三料理。文二。初營舊比丘。二羅閱已下料理
客僧。初中總舉所料理人及資緣。為使同行相得人。
□資緣備具。於中先行同人。次唄匿下明業同人。行
同者。謂十二頭陀。見云。四方料揀。料揀煩惱。離諸滯
著。數雖十二。位分為二。謂隨坐一。是人最勝。於餘所
行。咸能同彼。故稱隨坐。餘十一人是其偏能。未必通
行。於十一中。復分為二。常坐一人。約行以辨。對三威
儀。常坐是難。立一頭陀。餘十就緣。緣雖不同。且要為
三。謂者食處。衣中立二頭陀。謂納者三衣。食中立四。
謂乞食一揣一坐。不作餘食法。處中立四。蘭若塚間
攝下露坐等。所以須者。食等者資道之緣。濟身最要。
故先須衣。若於此衣。求用失方。廣生罪累。鄣礙出道。
則非頭陀。故教比丘。於衣外資。受用得方。趣得資身。
長道使罷。方成頭陀知足之行。故今立二。言納衣者。
對著檀趣施衣等言三衣者。對畜長等。雖得衣物。以
鄣形醜。若無食以充軀。內有飢虗等總。行亦難未。故
須就食。以明節量。趣充飢長道。以未頭陀。言乞食者。
對食二種。食人謂檀趣僧食。食有多過故。一揣食者。
對多食人。一坐食者。對二食人。不作餘法者。對作餘
法人。衣既覆形。食＆CB18351;充軀。脩道緣備。必宜正脩。脩行
之未。要託靜處。憒兩既無。心亦寂靜。方朱頭陀。故次
明處。蘭若塜間對聚落居人。攝下露坐。對受房舍。但
此衣等。當分非無昇降。對餘所簡。通為頭陀。緣行並
論。有斯十二。欲使同行相錯。離於彼我。共相敦崇。進
勵有方。故曰共同等。若與四依辨寬狹者。四依名略
而然寬。以明其藥。又該三品。此中名寬而然略。此少
藥故。又專上行。若據緣行分別。此寬彼狹。以彼無常
坐故。

四分律疏卷第三本

<sarticle>四分律疏卷第三末</sarticle>

自下第三餘離行同人二經營客比丘中。功德覆藏。
而手出父光者何。十五俱云。入火光三昧。答曰。多論。
八義故手出光明。一為止誹謗。顯己無愛瞋。故如佛
為婆羅門女謗自說。我有十力四無所畏。以表清淨
故。二息學問坐禪比丘見營僧事者。喜生輕毀。手出
光明。滅相輕毀故。三為折伏山林比丘常。謂城傍比
丘恒在亂心。是故沓婆羅雖立事亂。神力放光。分僧
臥具。伏彼高慢心故。四為見精進。果報以勵。懈怠慢
恣故。五為增長施主善根故。六為現被謗心不退故。
七欲現眾僧。有大威德分。一具比丘。神力乃爾。諸大
德等。寧不高勝。八為愛惜正業。不令廢缺故。問何以
處分事亂。而得有光明者何。答凡作事。先心期所作。
已從欲界善心入淨定心。次入通慧心。次入欲界化
心。化作光明。還從化心。却入通慧心。後却入淨定心。
後入欲界散善心。已隨本所期。化事遠近。以是定外。
用事故爾。斷理合法。悅可群情。勸勉彼心。明須讚美
故。世尊讚言。乃至第一第二近緣者則能犯。
戒人文二。初至受請已來。因得弊房惡食瞋謗之由。
二羅閡尼已下正興謗計。有七子句。一慈地致[虔-文+ㄆ]啟
問。二乘前悉言。嘿元所說。三請求己𠎝。問嘿所由。四
舉事相擊。以申嘿言。五問其所欲。請設方便。六示以
謗儀。望遂本情。七印述所言。彰己能作。祇中自謗不
云教妹。十五多見並教妹謗。與此律同。
<pb n="646"/>
第二正謗。自下辨呵。文二。初比丘呵。二世尊爾時已
下佛呵。比丘呵中文三。初發覺所由。二比丘呵責。三
舉以白佛發覺中兩。初沓婆自言清淨。以明發覺。次
撿挍慈地。自言以彰。發覺沓婆中五。初明佛問。二彰
己聞知請佛為證。三世尊不可。四自言清淨。五為聖
嘉讚言。未曾夢中者。若據凡望聖。以昔說今。若約事
辨。以難況易。問佛是一切智人。善知淨穢。所以不證
沓婆清淨慈地。是犯而問。自言者何。多云。若佛證一
是一非。生人誹謗。論佛愛憎故。故今不證止誹謗故。
二若證沓婆是犯。現在不犯。若言不犯。以過去惡果。
果報熟故。又後不順自言。治法故也。撿挍慈地中文
三。初佛告撿問。彰妄枝重𠎝比丘信順佛教。二諸比
丘下承教撿問。三雪彼無犯。申己謗情。以彰自言。撿
挍本者。比丘末者慈尼次比丘呵次白佛。第二佛呵。
文二。初行有違失呵。次得報畢定呵故。文言一向入
地獄者。彰之過辭。餘之三律。沓婆自言清淨故。與作
憶念。毗尼比丘尼以身謗他故。則與滅擯白四。但十
律五分中。不言有惡。但以自言。則與擯治。五分。一比
丘唱言。大德僧聽故。問下文不犯自言犯。不成自言。
何故五分作自言𢷤。答文言不成者。謂不識法人。此
無情過故。不得依彼。自言治之。五云。與擯者。謂是識
法人故。誑謗情過不輕。故得與擯。亦可二律不同。未
得消通。若依祇中。尼自言犯。則是實犯。故令與擯。以
尼餘處犯戒。有身來至兄。所兄與誰。惡我為兄。以身
謗之。兄言善好。沓婆惱我不少。可為我謗。故僧與擯。
戒本七句。一犯人。二瞋心。三所謗境界。是清淨人。廣
解不淨者。為顯謗他穢他。淨穢俱犯。四無三根。五以
波羅已下重事加謹顯己情。故言欲堵等。六自言非
則謗時。故曰異時。彼彼清淨顯己謗情故。七若比丘
結犯。
三六二句文略不釋。餘咸具解。釋第一句可知。第二
瞋者。有十惡法者。依祇。三世九惱通非情處起瞋。是
名為十惡法因緣。廣說可知。解第四句。持解無根。先
反解有根。若解此根。四門分別。一列數釋名。二定根
多少虗實並不並等。三定得名有無。四與小妄同。
根者生後之名。根義不同。略標三別。謂見根聞根疑
根。觀示青等。稱主為見。納嚮飡聲。名之為聞。故論言。
眼識隨生見。耳識隨生聞。見聞之後。猶豫不決。心無
定執。號之為疑。此之三種咸生舉語。故齊名根。問此
疑從何心起。答五識後言。識生此疑心。以從見聞。故
又多論。見者必使清淨審諦可依。唯聽實眼。不得天
眼。天眼說過。妨亂事多。故伽云。以天眼舉比丘。不朱
出罪。天眼非事故。問何以但從見聞後生疑。而不從
見。疑後生聞。聞疑後生見者。解釋可知。
第二門定多少者。尋文有四。謂自他想疑等。二不生
舉語。但可通於見聞疑。故不得名根。今通說故。故言
有四。言有虗實者。以境而言。此四並虗。以清淨者。不
妨有根。犯者無根。是以文言。清淨清淨相似。以此謗
彼。不淨不淨相似。以此謗彼故。然就四中。前二是實。
後兩說虗。以言橫想疑故。於前二中。各見聞是實疑。
又是虗以不定見聞故。雖有虗實。但具此三。咸聽舉
罪。言並不並者。若有前二。則無後兩。虗實不俱故。若
有第三。則無餘三。若有第四。亦無餘三。此謂前二容
並。後之兩種。自不得並。所以可知。問何以從他。文中
但有見聞無疑者何。一釋親強故有。疎弱故無。若爾
餘三有三。從他但應二。如此釋時。略不出之下。小謗
中五同此文。言舉謗朱不朱者。自他二種。有則朱舉。
無則朱謗。想心三者有。不朱舉證。正義弱故。亦不朱
謗。以心實故。若無或朱舉謗。不朱舉謗。疑心三者有。
不朱舉謗。則朱謗。則朱謗。謂隱疑心舉實根。往謗非
是。此疑朱也。無同於想。
第三門得名有無者。問無徹當境。名見根當聞。故名
聞根。然舉見聞別。二杛從見聞。後不決了。猶豫名疑。
<pb n="647"/>
根不以見。聞名疑根耶。答以事雖是有是實。然疑通
見聞。又通有無故。則見聞時未定。若聞別疑攝疑不
審。故總言疑。此義通四可知。問若言通有無等者。如
小妄中。疑見疑聞。何以得舉見聞以別疑。又說戒中
見疑亦如是。聞疑亦如是。答若准此文。亦應得舉見
聞以別疑。今且就總。又問想通見等三。以三門別。三
想疑亦姣於三。何為不以見等別三疑。直言彼有疑
耶。答根中無想名事。無監泏故。得舉三別。三相根中
有疑名。若舉見聞疑以別。二別三疑。監彼三中疑故。
不以見等別三疑。謂謗朱不朱故。又寬狹故。問如何
別相。答根疑從見聞。事生不從。前二根生。謂別有不
了見聞生。而不疑見聞。但疑事犯。不犯下疑。是橫起
不因見等生。而疑見等三。為見不見等。又寬狹異。又
謗朱不朱。恐監根中疑故。但言有疑。若爾想心三者。
亦是橫起。所以不監。答一想與實根同緣。故俱於犯
起。又三中無想根。故使不同。又可想者。類前二根。故
以三名。別三相疑。類第三疑。隱別而就通。
第四門者。問小妄有八語。此無六語者何。答下明妄
故。得有八語。此謗飜舉。舉但有三。故謗還爾。所以舉
唯三者。以其發言。但得言見聞疑三可朱證犯。若言
不見等四。但得是妄。若也對舉。便朱讚歎。故無餘四。
又問等就見等四中。獨以見聞別根。無餘觸知二法
者何。答以其二境。離中生知。前人作過。不出身口。口
所作業。為我耳聞。身所造者。為我眼見。因此見聞。能
生後舉。故以見聞別根犯。非觸知之境故。今不以觸
知別根。從二生疑。亦聽舉罪。故使根中但有三名。則
飜舉辨謗。故取見聞疑三。以彰境無。無而言有。所以
名謗為此。但有無三舉三謗。更不得有餘語。若言小
妄違相。轉心則朱妄語。是故境語通有。八法中見根。
但約前三戒。無其妄語。以是語以是聲故。非見境界。
聞則通四。從見疑中。略約前婬煞二戒。從聞生疑。還
具有四。次除此已下煩解無根。彼人不清淨下合解。
五七二句謗之方法。文二。初其文煩來朱犯相。二若
比丘下輕重相。初段文中有七章門。初實無三根。以
三根往謗。作六句二無。一見根以聞疑從二根。往謗
作六句。三無一聞根。以見疑謗作六。四無一疑根。以
見聞謗作六。下文煩中有三章門。第五無見聞二根。
以一疑根謗作六。第六無見疑二根。一聞根謗作六
第。七無聞疑二根。以一見根謗作六。六七四十二句。
位約為三。初一以三根往謗。次三以二根往謗。次三
以一根往謗。位雖如是。且從七說。
解初章門六句。則是六心對。於此文二門分別。一解
此六心。二對小妄辨異。然此六心人解不定。昔解具
八。八有同異。一種人釋。第一有相不忘心。第二有相
忘相心。三四有疑心忘不忘。五六無疑忘不忘。問初
句但云不見聞疑。言見聞疑犯。本無有相之言。所以
乃言。有相心耶。解曰。以第二心。驗三四心證。故所以
知。問所以無無相妄不妄者。略故但六。如此釋者。以
初句是有相。不忘心八心。俱朱謗罪。又一人釋。所以
六心者。根對而言。不過有四心。一者不生橫相。名為
無相。二曾生橫相。名為有相。相對為二心。一者曾生
橫疑。名為有疑。二者不生橫疑。名為無疑。亦相對為
二心。故有四心。所以六者。有疑分為二句。一曾生橫
疑。及至謗時。便言無疑。我實見聞疑。二曾生橫疑。後
忘疑。便言我見聞疑。就無疑中。亦分為二。一者無疑
言有疑。便言見聞疑。二者無疑忘無疑。便言見聞疑。
以四配前。無想有想。合有六心。問有疑心中。得作二
句。第二有相中。亦應二句。何以但出有相。忘不出有。
見聞疑相。及至謗時。便言我無見聞疑相。我實見聞
疑犯起。答昔解此實朱謗。前言無見聞疑相。後言我
見聞疑犯。前後相違。監故不出。是以但有一句。若爾
第三句是中有疑。及至謗時。便言無疑。我實見聞疑。
前言無疑。後言有疑。亦是相監。何故得出。答第三句
<pb n="648"/>
中。單於疑根。前後相監。見聞不監。監不具足。是以得出。
今有相中三根前後。具足俱監。故不得出。問監具足
不得出者。若爾下第五章門無見聞二根。單舉一疑
根。往謗中第三心。不見聞彼犯。是中有疑。及至謗時。
便言我無疑。我實疑犯。亦是具監。何以得出。彼此違
負。實難消通。又解實亦應有。得失具謗。略故不出。若
具足者。無相立二心。有想立。二心應有。八心上二家
立義。並言理八。略故六也。今者正解。道理但六。並非
二釋等。就六中。單同後解。現六者是。謂一者無相不
忘心。二有相忘想心。三有疑言無疑心。四有疑忘。五
疑言有疑心。六無疑忘。問有想心中。但有忘想心。所
以無有想不忘心。應作文言。不見聞疑彼犯。是中有
見相聞相疑相。便言我見聞疑彼犯起。答略以五義。
來證不成謗故。所以不出。一者若不忘三相。而言見
聞疑者。則是口說。稱心實故。豈得朱謗。以其謗假。口
違故爾。如小妄。第二心欲發言。道不見要。不忘見相。
方朱違心。故此亦爾。第二若有相心。朱謗犯者謗。便
不藉虗朱。既假虗朱。故知有相。理不合出。第三朱上
判。五妄下二妄語。不問境之虗實。唯取心虗結罪。若
有相心。理合有者。心實亦犯。第四小忘六心。第二有
相。不忘不朱俱違句。如彼見相。若還道見。便是實語。
更不朱妄。故此亦爾。寧得成謗。第六小妄。開文主有。
見想便說。尚不朱小妄。何得朱謗。據斯五義。明不朱
謗。然言朱者。理在可恠。問若爾有疑言無疑。亦不朱
謗。答無却橫疑。則是虗心。朱謗故來。是以文言。是中
有疑。便言我無疑。我實見聞疑。若爾我亦無却橫相
舉。實報朱謗。答相犯上起。心是穴徹。一向是有。不知
是非。故不得無之。以朱謗如人非人相等。豈可知是
橫起。故此亦然。疑是橫起緣根。復是猶豫。通於有無。
言我為見不見等。知其非實。故得無却。舉實根。謗為
此得。言有疑言無疑。我實見聞疑犯。如似人疑。有緣
人心。故重於相。問無想心中但有無想。不無無相忘
心者何。答無想忘。則有想不忘有想不忘。不朱謗故。
此無相忘心。亦不得出。若爾無疑忘。則有疑不忘。何
以得出。答無疑忘雖則有疑不忘有疑不忘。朱謗故
相對。今有以防巧故。問初句是無相不忘者。所以文
中。不言無相等。答不見則無相。何須言無相。若爾不
見則無疑。何用言無疑。解言。無疑中得發言我有疑。
故言先疑。不得發言我有想。何須言無想。所以然。若
先有想。尚忘而朱謗。況今先無而須言有。故不對有。
以言無想。不同疑中。得隱之朱謗辨心差別。防巧故
爾。想不得隱。是故非類。又可初句根本不須言無想。
及忘不忘等下五枝條為別前。故以有想等別前。據
此推思。故但故但六心定心既爾。消文可知。無三舉
三謗。第一門竟。
第二無一見根。以聞疑謗。亦作六句。初不見彼犯。便
言聞疑犯。問聞疑為有無。若是有者。可得獨言一不
見。然不應朱謗。若無故朱謗者。亦應言道不聞疑。何
以獨舉一不見。答自下六門並實無三根。與前無別。
及至謗時。舉根多少。前章舉三謗。須有三章。舉二謗
為別。次文煩中三異。單舉一根。謗為異故。有七門之
殊。論其理實。並無三根。今律文所以乃云。無一見根
者。此據謗者。情不欲舉見謗。欲以聞疑二根謗。故言
無一見根。欲顯己聞疑。是異望僧生信。治擯前人。是
以律文就謗者情說。故言無一見根。不言無聞疑。然
昔來有人。更作難作解者。非以初心。是無想不忘心。
何處得有想心聞疑朱。故知不爾。自下同然。問第二
句不見彼犯。是中有見想忘見想。以聞疑謗者。亦可
無三第二心。為舉三謗。不言舉三想忘三想。解言道
理章門中。三根俱無位。立一不見。今亦三相俱有忘
三相。如何不得立一有見想忘見想。俱言一不見。三
根俱是無。且道有見相。將知有餘二且忘二。所以須
忘者。若不忘二想。不朱謗故。問欠俱有並忘。何以但
<pb n="649"/>
言一見想見者。答以互橫相背。無起有上。立不見故。
對立有見相。既一相不聞疑。故無聞疑相。忘聞疑相。
如似無三中無三。故還言有三相。若爾為舉三謗。何
以言有三相。答彼據理說。今舉謗情。故立多少防巧
故爾。下句類然。如此解時。但有四十二句。更不煩作。
多句二對。小妄同異者。此處六者。並是境心俱虗。以
三忘心。入三不忘。作下小忘。初六中初三五而狹於
彼。以無不觸知故。望下此應廣說。下六中初三五个
是飜到二處。二四六境順心違。與此个殊可知。
輕重文三。一謗比丘謗尼三謗下眾就比丘文三。初
句以四重法謗比丘。但使內無三根。莫問實自作遣
使。皆朱謗罪。則上四十二中一一以語。了了重殘。不
了了蘭。
第二以比丘法十三難事。內無三根。謗實比丘。了了
重殘。不了了蘭。若實十三難人雖無三根。寘伏說著
比丘想。故但得蘭罪。不同四重謗人。然是汙戒比丘
故也。若於十三中比丘。犯五逆邊罪。謗亦僧殘。以教
從理。同合擯故。若十律云。出血破僧。此二謗人得蘭。
餘者吉羅。以名輕故。則是彼律。以理從教。
第三除此比丘下餘篇謗人。以辨輕重。先解其義。三
門分別。一謗䨱說他。二自謗䨱說。三在謗䨱說。初門
者。問何以謗初二篇。殘提兩別。䨱之與說。同結一提。
答謗據治罸。損境輕重。故有二階。如謗初篇。治擯出
眾。故得殘罪。若謗人第二行阿浮呵那。故唯犯提。論
□䨱說。初之二篇雖有輕重。同是壞眾。䨱據內堵。故
䨱俱提。說就外損。但聞麤罪。皆生深嫌。故說初二亦
二。亦並提罪。亦可希數。初覆說希第二䨱。說數故覆。
說上二文。結提罪問。若爾何故下三謗䨱說者。同得
吉羅。答謗初二篇。治罰不等。故謗清降。譯下三篇雖
少不同。治罰輕微。故同得吉羅。若謗第五。還得吉羅
者。極下罪故。問謗罪三階。䨱說二品。結罪不同。所以
毀呰疑總。不受諫等。並通五罪。而得一品。提罪者何。
答謗據治罰。階差䨱說。約堵不壞異。咸是就罪。故有
差別。毀呰疑總。汎爾總境。不就階差。又不專罪。如七
法毀中犯。但一門豈得就。就獨為差降耶。不受諫者。
亦是不就治罰故爾。第二門者。但前謗他。不前自
謗。聞惡觸諱。誰肯自謗。自說亦爾。若爾自䨱義多。何
以䨱七。但一品吉。答此不就。希。數須據堵。有多少
中結。䨱他堵多。自覆堵少故爾。第三門者。互謗䨱說。
以文唯說。一同當眾。次辨謗尼。亦同前釋。十中謗尼。
但得吉羅。五分。僧謗比丘殘。謗尼四眾吉。尼謗尼殘。
謗比丘提。謗餘眾吉羅。理有境想。文無者略。不犯中
說實者。謂說根實見言見等。
○假根謗戒第九
此戒要假實事。上有見根。取彼事見。以謗此人。見雖
相當。事不相當。名為假如見言聞等。則是無根。前戒
中攝。前言犯緣。悉同前戒。唯以假根為異。文篠聖前。
故曰我等前聞。以無根法謗。欲明今是有根。故作是
言。
戒本七句。一犯戒人。二瞋心。三假異分上根。四所謗
境界清淨。五以無根重謗。六自言。七結罪。
廣解中上二可知。第四第六略不釋。異分者下第三
第五第七合解。異分謗相文。初明異分謗之犯相。二
若比丘下輕重相。前文之中。五種分一。異趣異分如
緣說。但假見根。略無聞疑。二若不犯下異罪以解異
分。第三不清淨下異人以解異分。四見本在家下異
時。五自語下假嚮異罪中四旬。一解初二不犯夷。謗
言犯夷。次二犯殘。謗言犯夷。故有四句。亦可初四二
句謂犯下六謗言犯夷。二三一對。見犯下六謗言犯
夷。假於餘六見。謂故言異分也。亦應類知。聞犯下六
疑犯下六謗言犯夷。總為四六。文無者略。異人中四
句。初二以不淨上根謗不淨淨。次二句以清淨上根。
謗不淨淨。又文直言。以此人事。謗彼據理。並得通舉
<pb n="650"/>
異分三根也。異時但舉見聞。本在家時。略不言疑。假
嚮中局對聞根。以餘二根非所對故。
○破僧違諫戒第十
自下第二護眾教法諫戒之初。四門分別。一諫不諫
別。二諫所為事。謂破僧等。三立戒多少。四明違諫輕
重。并解舉不舉義。
初門之中自有三門。第一總別諫戒多少。比丘有七。
尼便十三。合二十諫戒。然此諸諫。比丘七諫。則婉二
眾。便成十四。尼別有六。故二十也。
第二僧屏分別。大僧諫戒。僧五屏兩。屏兩通尼。餘之
十一尼違僧諫。若欲解釋。僧屏二諫。六門差別。一設
諫人別。二所秉法殊。三諫處不同。四諫事不等。五得
罪差殊。六在戒多少。初門人位中有四。一人有道俗
異。二具非具差。三就具戒中形殊男女。謂僧尼二眾
也。四約二報眾數多少。謂一眾多僧也。二法位但一。
謂語法羯磨。羯磨一法。唯僧諫中有。若也止語法。該
通僧屏。三處位有兩。一作法自然。二小大差別。義可
准知。四所諫事殊者。僧諫中事。悉是作犯。屏諫有兩。
一諫作犯。犯成方得罪。故不受諫戒是。二諫止犯言。
了得罪故。拒勸學是。又更一解。不受諫戒。事通止作。
以所諫事。婉七聚故。拒勸學一。專唯止犯。以不肯學
故。又可拒勸學者。輕人不受訓導。戒本非拒諫。以至
文中不約心虗。實結罪故。如是解時。屏諫唯一。謂不
受諫。事通止作。以所諫事通七聚故。則是比丘諫夷
之中。除却此一。但有六夷。尼亦除一。故唯十二。兩眾
令論十八諫戒。五得罪差殊。於中有兩。一輕重多少。
二結罪前却。初多少者。謂違諫之罪。若以名別。據究
竟說者。但有夷殘提吉。若通方便。以名往收。便有其
五。更加一蘭也。若以種及因果。分此五名。便有十罪。
如夷殘各不具。分蘭故四。二提各不具。分吉則四屏。
諫心實及違六眾。故合有十。於此十六僧四屏。屏有
一提三吉。違僧諫中夷殘提二蘭一吉等。然僧諫提
吉心實結罪。餘就心虗以辨。問所以心虗而有重輕。
一解深防防限分故爾。又可違諫一二。故致夷殘。夷
殘也蘭。是戒殘方便。故亦心虗。二前却者。屏約事成。
以無眾命可違故爾。如屏諫戒。說僧諫為。約作法分
齊。故不就事。六立戒多少者。屏諫就通。齊是須諫。無
問倚不倚。總立一戒。事寬立戒少。僧諫隨事。故有眾
多事。局立戒多也。上朱六別。細於十一。斯對二破得
具。此等下諸諫戒。於十一中。闕於初三。所以可知。
第三正解諫不諫言。若語屏諫。一切皆須。故文展轉
相諫。不受諫中。心虗結提。心實第五。乃至此中違諫
之事。亦須設諫。故文中言。莫為僧所呵。更犯重罪。故
知語諫通於一切。言僧諫者具四義者。有不具者無。
言四義者。一性惡。二顯露。三總僧。四傍傷。上三義可
知。言倚傍者。前之九戒。條然是非。更無兩監。傍傷聖
教。是非先分。過顯多識。何須設諫開示其人。此四戒
等皆有倚傷。言說相似。濫理行二教。是非交雜。真偽
難分。須設諫開示。是非曉悟。其懷異彼愚迷。棄思就
善。捨耶從正。故須設諫。如初二諫戒。倚傷如來四依
之教。唱說相似。執乞食等名同。故曰倚傷。汙家＆CB18373;僧
者。執六人同作而擯不擯。監第四戒。倚傷釋種。輕凌
諸比丘倚傷之義。此應廣說。為如斯義。須僧設諫。闕
者無諫。今問有無不同九殘。所以不諫。蓋同生罪之
緣。所以僧殘罪齊下四因諫而生前九作。便則結此。
謂一切事中。具四義者。須諫違而結殘餘。無倚傷等。
不假僧諫。但以事重直作則犯。雖可諫不諫。實殘位
同故。是以共篇。
第二諫所為事。一者總解。凡言諫者。一為人故興諫
人有迷悟二句。二為事故諫。事有已未。廣說可知。二
別解所為。謂是破僧下有正文。至彼當解。謗僧及惡
性。易不煩釋。
第三立戒多少。問前二違諫。立於二戒。餘謗僧等。但
<pb n="651"/>
立一義耶。答破僧事大。非可獨立。要假主伴影嚮。方
得成破。是以諫主不捨違。如結初當諫主時。四伴影
助僧則設諫。開示是非。伴而不捨。故制第二。餘則獨
成。故但一也。亦可離合多少。出在聖情。義非一准。如
誦呪術及足食等。自他立二。餘自他令塗摩身戒。自
作教他。立於七戒。比丘七或。尼但一提。尼四可呵。僧
一素美。故知不定。今此主伴有無故爾。
第四門。同違僧諫。眾法處齊。此四便重。而不須舉。則
吒違諫。所以則輕。而須治舉。一解前二破法輪僧。所
為事大。僧諫心重。事諫俱重。故僧殘後二諫戒。事雖
非重。皆犯二罪。如惡行汙家。犯根本罪。或得僧殘乃
至吉羅。復非理謗僧。犯突吉羅。過集積增。所為不輕。
三諫不捨。亦結殘罪。惡性拒僧。容犯下六。復違屏諫。
恃己凌物。過集積增。三諫不捨。故亦殘罪。下利吒說。
欲不彰道。事非是重。又復口說。未犯根本。更無集積。
所為輕微。故違諫提。若爾調達是主。破僧得逆。事真
是重。違諫僧殘。理則可爾。然四伴小罪。然是可懺。違
諫應輕。所以不捨。罪同調達。又尼立伴。影嚮破僧。但
合塵垢。不能畢破。事真是經。違諫應輕。所以亦殘。又
一人諫中。所諫之事。有七聚之差。所以違諫。一品提
罪。以斯文證。未必就事輕重。結罪陟降。故今正解。就
心虗實。故罪輕重。此之四戒。所諫之人。了了知己所
作事。非僧諫者。是故違僧命不言。眾法情過。是重違
諫。謂殘利吒說。欲迷情執實。謂己見為。是僧諫者。非
不作故。違僧諫之。言情過輕微。違諫提罪。又以所諫。
事證。如調達破僧非法相等。前三罪重。第四句輕。豈
況違諫。寧不約就。心虗便重。心實則輕。又一人諫中。
心虗提罪。心實吉羅。豈況僧諫。不就心之虗實。以明
輕重。問所以得知此虗彼實。答此戒克言。我身滅後。
可得名稱。故知此虗下戒文言。唯是真實。餘皆虗妄。
故知不同。
次言舉不舉者。解言。舉法難成。准祇文說者不然。彼
名諫為舉厚律。下文亦言。莫為僧所舉。彼此俱同。本
不須問。今所問者。謂問治舉。舉利吒說欲。有順情義。
恐多信受。舉絕化道。今此二破到說是耶。明亦須舉。
所以不舉者何。答若望應不應。如增二說。若據作法。
如呵責辨。今此明諫。何次出舉。若爾利吒亦爾。何以
出舉。答事相由故。以其言明隨舉。若不出所隨之舉。
無以結能故。則出舉以其隨及違諫俱提故爾。此假
明隨。唯吉非殘。故不出舉。此謂理合治舉。不須此明。
若爾汙家擯法。所以則辨。答為彰擯時謗故。相由故
來。不二非取。無順情義。故不須舉。今言無舉者。對於
利吒。無第三舉。非謂無前二舉。又更一解。舉為治取。
前二破僧。分眾而去。若與舉者。非是對治。下二非眼。
何以須舉。故四違諫並是理。不須舉別解。初諫亦有
四言。一制言者有三。一不聽破僧言。二須諫言。三結
罪言解。初所以不聽破僧者。僧眾和同。義無乖淨。理
應詳遵。猶如水乳。今反倚傍聖教。說相似語。或亂群
情。堵僧斷法。墜陷無辜。為惡滋甚。是故聖制。次諫言
者。然調達倚傍如來四依八正。然佛所說乞食等。是
生聖之緣。趣泥洹之遠因。說緣為聖種。八正道趣泥
洹之近因。是聖種然稱法如談。名為正見。而今調達
說乞食等。以為聖種泥洹近因八正道。然說為非種
趣泥洹遠因。顛倒說法。是非支監。真偽難分。執情為
惡。事是可愍。須僧設諫開示是非。冀彼改耶從正。棄
惡就善。為是須諫。
次結罪言者。然彼僧眾。詳心設諫。明宣是非。曉喻其
＆CB18360;。開示令捨。而得固執己心。不肯從勸。違眾情重。故
結僧殘。
二釋名。耶法改真。分眾□稱為破僧。固執不捨。名曰
違諫。
三次具緣。通緣如上。別緣如具五。一立耶三寶。謂是
諫所為事故。二行化於時。若不行化。則無設諫違諫
<pb n="652"/>
等罪故爾。三如法設諫。如法簡非法設諫。簡不設諫
故。四因執己心。不肯從勸。以若從諫不成重故。五三
羯磨竟。以若未竟。但結輕罪。故須言竟。四次闕緣。若
闕初緣。亦是闕於第二不行取化則破僧。心息便□。
下四單有。立取三寶。方便小吉。若闕第三。若不設諫。
則無違諫。容違屏諫。犯於小罪。復得前二緣。破方便
罪。若僧諫不成。知不成者。亦無違諫。正有破僧方便
究竟之罪。若作如法之心。拒得蘭罪。闕第四緣。若未
白前捨。無違諫罪。有違屏諫。若白竟捨一蘭。乃至第
三未竟捨四蘭。闕第五緣。類前可知。
自下釋文。大段文二。同如初戒。然結戒中文三亦同。
就緣起中文二。初至呵責已來。諫不孤起。必有所為。
是以第一正明破僧等事。是諫所為。□有破事。耶正
難分。須僧設諫。開示是非。故須第二從佛告已下秉
法設諫。違而未犯。起有漏過。初文復二。初至不食魚
肉已來正顯破僧。是諫所為。過狀克顯。具須呵責。是
以第二眾多比丘辨其呵責。前文有五。初至清淨行
來。出能破僧人。二佛在羅閱下教化世王。以為外境
佛徒眾。三以佛呵不付。乘此表心。從提婆達下墓奪
勝位。害佛煞異。四惡名斷利。別食同情。佛則制斷。不
聽別眾食。五則生此念下立耶三寶。破壞僧輪。
初人中文二。初出家之緣。二先度憂波離下出家受
戒。脩道剋獲。前文復二。初生念之由。大智云。父王見
子朱道千梵志弟子。外相不美。則令釋種中家別一
人出家侍衛。故曰諸釋出家。第二時有釋子兄弟二
人已下慨無出家歡師求度。於中文四。初明那律䟦
提猒俗之首。二時阿那律已下正明譯釋。受歡雲集。
方將詣諸聖。三各淨洗浴已下進詣致。四白佛言已
下正祈請度。前文有二。第一那律出家主緣。二䟦提
之緣。那律文三。初明在俗。俗禮自娛。二摩訶男下□
己推讓人有所歸。五分那律是第也。三辭母而去。文
三。初三請三抑。文言而況生別者。死則至賤。尚不欲
離。況生可貴。何得聽別。亦可死至難排。尚欲抑而不
受。況生離我而聽汝去。二母思念下設抑方便。三念
已已下發言要抑。第二䟦提中二。初共相要勸。顯
己由彼。辭母出家。二時䟦提下請停出家。畢己俗言。
前文有五。一對䟦提三勸三拒。二那律下以己要彼。
則是釋勸所由。三彼報言已下青要所以。四那律下
申己勸情。五䟦提下受勸辭母。文三如前。第二諸釋
雲集者。問那律䟦提相要可爾。餘六釋子忽亦出家。
五分。此七釋子。䟦提那律阿難難提調達婆婆金[鞥-合+(白-日+田)]
盧等。先立契要。若有所作。誓不相違。那律隣心。䟦提
不從。舉要更語。遂則相許。二人申契。六亦折然。故諸
釋子俱並出家。第三進詣文四。一出城進詣。文言亦
如＆CB18386;日者。以昔比今。二猒捨車服。以賞憂波已下不
捨寶尋從。四時諸下俱往致散。第二白佛正情求度。
第二出家文三。一出家受戒。佛度五人。餘三無緣。
故餘上坐度□。又止誹謗故。五分。八人並佛自度。故
彼文言。佛則先度七人。後烏。大莊嚴論為佛強勸。先
度憂波時。諸釋子受勸。先度地為震動。憍慢山崩。故
遣　波下明道剋證。次拂疑通化。
第二求外訁中文四。第一化王子生信念畜徒眾。文
二可知。第二迦休已下目連白佛。佛則不可為彰。是
應非真。文五可知。第三爾時已下重見神通。增信彼
利。就中文四。一現通生信。文五。一改刑說法。二王子
怖懼。三發言安慰。四請後本刑。五益增行敬。二厚得
利養。三比丘白佛。四佛告已下制令揀心。有法喻令。
第四摩竭王下嫉姤失通。求索僧徒。呵罵不付文四。
一姤佛利重。退失神通。釜者器名。六斗四舛曰釜。二
便作已下念索從眾。三佛呵不付。四生不忍心。前得
利養。順情之重。今失通呵罵。違心之極。故生不忍心。
第三頑墓勝位中文二。初立二糸門。二時提婆下正
作二事。則釋上二。先釋初門。害佛有二。初至不然害
<pb n="653"/>
一人。就因辨權實。於中文六。一三立斗害佛。二佛念
本緣。謂彌佉摩納等事。三二人無因。念害不前。捨害
見佛。四世尊漸漸已下聖慈說法。彼利悟道。五教還
復道。破前立計。六到調達所已下白知駈擯。六中前
二辨權。後四顯害。以令此二人及多人入聖道。故五
多展轉乃至三十二人皆得初果。第二乘此悉言下
就果以彰權實。初明調達有因。出血彰權。論云。佛有
補魚出血之因故爾。二眾多比丘下顯實。文四一比
丘護佛。二從窟下問答所由。三佛告比丘下已勝諸
怨。正明顯實不須護。四告諸比丘下舉五須護。顯不
須諸。以現作惡。後受苦報。故曰後自當知。戒據受體。
見慧就解。言說顯教。命謂耶命。法律外者。隨行乖法。
下五反說可知。此就不可斷。以分因果。若取本期。咸
是方便。第二可差舍利弗已下差令說＆CB18281;。釋上第
二門。於中文二。初令說＆CB18281;。文四。一差令說＆CB18281;。二乘疑
請白佛為除遣。三奉差往說。為彰＆CB18281;是調達。不忓佛
僧。亦彰惡名。則是治罰遠生。下文作得脫之緣。四大
眾已下忍不忍異。第二受教害父。文六。一受教害王。
二發覺得實。三時守門下詳評治罰。四則衛守已下
舉以啟王。有可不可。一切沙門不應盡煞者。上已唱
剋。過非佛僧。不悅初言。何以故者。是調達教王害父。
正應合死。而言不應煞故。是提婆等作亦不應煞。佛
法僧治人。唱如死罪。不重加。故曰不應。五告諸臣下
勑令赦過。六不平王言。
第四別食。文四。謂舉過呵制。
第五立耶破僧。文三。初始以方便。二提婆達則往已
下共伴興計。立耶三寶。三時提婆達則以五法下以
其耶化。誘誑新學。初始心中有其二心。一破僧心。二
頑名心。文有其四。一生念之由。次正興破念。次求名
之心。次得名之由。第二中文四。初以名誘進。勸助己
破。二時伴。三聞已下將恐不果。拒而不從。三提婆言
下正明設計。立耶三寶。四時三聞達下謂必能破發
言嚮順。第三立計中文二。初立耶三寶。第二當語已
下示行方執。前文後有三。初舉正三寶。第二我今已
下立邪三寶。我是邪佛亦有者。是邪五法。樂出離者。
三開達等是僧。佛僧已知。未識耶法。故須第二盡形
壽下正五。耶之法。別三相似。後二妄語。言同意別。故
曰相似佛寶不斷。假說言斷。故是妄語。亦可前三若
出不受。亦是妄語。以出所受。故言相似。後二若出所
受。亦是相似。若不食肉。可不食菜腐爛藥等。以出不
受。故言妄語。蘇鹽著味。故令一斷魚肉害生。復同為
一。十律五法盡形壽著著納衣。受乞食。受一食。受露
坐。受斷肉法。若有比丘。受是五法。疾得泥洹。五分。五
法。一盡形壽乞食。二裸形露坐。三不食魚肉。四不食
蘇。五不食鹽。祇。無五法。但改佛經律。累字暴句第等。
三我今持此已下結成。然破第二當語諸比丘言。示
行方軌。彰必能破。文三。一示行方軌。還舉前文。對機
而說。二人有違順。三由此已下結耶三之功。心洺二
解。聖位已去。理解決定。難可破堵。名為上坐。降斯已
還。他分容破。故曰年少信受。又後一解。得忍凡夫。永
不可破。名為上坐。自斯已還。自分不破。他分可破。故
曰年少。成論。得生空已去。是上坐。于慧已前。有可堵
義。是年少。
次第二呵中文三。一以□法之化。舉以啟佛。二佛告
已下說正四依。顯五法是耶欲。使比丘識達種正。三
時世尊下先於呵無戒。正彰呵責。問眾多比丘不呵
者何。答言監相似。或彼所說。未審是非。故闕無呵知
有法。故舉白佛。次釋第三今日欲斷我四聖種。說四
依。顯五法是耶。耶法曀真。故曰斷聖種。問上來諸戒。
舉過則呵。何故此戒先說四依。顯五法是耶。後方呵
責。答上來犯者。皆＆CB18281;顯群心。於呵無或。是以則呵。此
說五法。藍佛四依。言同意異。若則呵者。或佛所說。持
增迷倒。莫知所趣。故先說正顯五是耶。後方呵責。四
<pb n="654"/>
聖種義。五門分別。一先說眾行。二單律行法立四立
四意。三行法。次第四行法開遮。五以正顯種。能斷聖
種。
初門。法雖眾多。要唯眾行。言行法者。謂四依八正學
之所依。生行軌則。故曰行法。言眾法者。謂說戒羯磨。
理頃詳遵。同崇莫二。方能眾法成就。網納義立。軌朱
僧益。故曰眾法。所以須此二者。佛若爾說行法。無法
可依。行何由朱。行真不朱。則迷墜生死。何然＆CB18381;除惡
業。終狹道益。雖有自行善朱。若無眾法。何然揀受眾
徒。朱僧寶之益。故須眾法。秉御辶化。今調達亦學如
來。說此二法。一立<img n="X/X41p0603_01.png"/><rubynote t="【圖】"/>五。以為行法。反破如來。四依八
正。二者非法羯磨。以為眾法。望反如來。正眾法處。若
比丘信受。始是信邪具足。破正義備。
次第二門四。一列<img n="X/X41p0603_02.png"/><rubynote t="【圖】"/>數釋名。謂衣食受藥等是。依者
馮也。此四非依。各為他託。故並稱依。憑仗此四。資朱
已行。故曰四依。又是生聖之緣。後並名種。二次定體
者。若約事辨。四塵四大等是。若就行分別。順本要斯
緣中節偷。作與無作。俱是聖種。心論。唯取無作。蓋望
受中。要期說之。謂無貪善㧈心中所教無作。是無貪
善性。又無貪邪二。謂少欲知足。今取知足為聖種。非
少欲。以知足。於現境起。故現在不取一錢。難非未成
轉輪王。知足勝故。知足為聖種。三次立四意者。行藉
資朱。事須將補。資緣雖眾。略唯內事。各須兩便朱四
依。乞食及藥。此二內充。衣與攝下此兩外資。形須弊
＆CB18384;。明道藉學。故使外須衣處兩別。又以四大病爾。病
異故於內資。食藥不同。合以內外通論。故曰四依。又
後對治四種供養。故於此四。脩知足行。是以但四。第
四與頭陀辨異可知。
次第三門。所言依者。無時不須。要故先明。是以第一
依糞掃衣。衣死彰形。若無食充軀烏。然脩道故。次乞
食資道緣備。宜託處修道。故次第三依攝下坐。須藥
義希。故次第四卄就行之。次第不同。頭陀先後雜亂。
次第四門。良由如來善達根性。稱機授藥。知足上行。
報為資強。前糞掃衣。為分堪忍。不以為總。資身離著。
有長道之益故爾。何故開著檀越施衣。次下人輩。報
力微劣。若制同上行。不稱根性。無長道之功。是以聖
者開著施衣。資身受用。有長道之益。由佛開故。三人
通得。依而脩道。咸然會聖。故曰聖種。餘三制開。類而
可知。
次第五門。如來所說。四義故正。一慈心所說。原為益
物。二善識根性。稱機長道。三由識根性。故善解開遮。
非但開於中下。若上行人無糞掃衣。受聽著施衣。由
此開遮。三品通行。俱能會聖。下三開遮。類以可知。四
佛說乞食等。四能生八正。故說緣為種趣。泥洹遠因。
八正道是聖種。然能趣泥洹近因。稱法而談。故曰為
正調達。不具四義。以之為邪。一惡心所秉。破僧求名。
以之為種。二不識根性。無長道之益。三唯制無開。上
行難朱。豈訖中下。寧不絕分。四多論云。調達說八正
道。是泥洹近因者。說為遠因。趣道反難。執乞食等法
是泥洹遠因者。說為近因。踰於八正入道。最速倒說
法故。所以是種以此立起。行化於時。死法興顯。正法
須論。故曰斷四聖種。何等四聖出聖種。無數方便。說
衣服趣。得知足者。謂嘆上行。著糞掃衣。此有二利。棄
同糞掃。然是賤物。毀其細軟。離自會著。故曰趣得知
足。二不為王賊貪奪。資身長道。有斯二益。佛所讚美。
我亦歎說等者。謂開中下。著檀越施衣。亦有二益。一
資身長道。二福利言。開遮通行。皆然會聖。故佛並歎。
下三合說。無數方便。說飯食者。謂乞食。牀具者。謂攝
下資身具等。醫藥者。謂腐爛藥。此三上土所行。然生
知足。俱然會聖。故為佛歎。我亦無數說飯食者。謂開
中下僧及請食等。牀臥具者。謂房石室中資具等物。
藥者謂蘇油等。有療患之功。依此四法。然會於聖。故
曰聖種。
<pb n="655"/>
第三呵責文二。初問自言文可知。二爾時下呵。呵中
文三。初總舉呵。二別列呵辭。三總以然呵。子中文三。
初有四句。呵其所行所斷。諫勸脩捨。於中文二。初二
句呵所行所斷。故文言。汝云何以五法教比丘如上。
此呵所行。次提婆下是呵所斷。故曰莫斷等如上。第
二有兩句。舉前行斷。諫勸脩捨。文言莫方便等者。舉
前所行。諫令不行。即是斷前所行。又言汝當與僧和
合等者。舉前所斷。勸令順行。共崇水乳。即是行人前
所斷。第二是故下然呵勸言。且對呵然。一是汝五非
行化。破和合僧故。即是初三句也。二是汝斷我四依。
不同水乳義。故便是二四句也。以是義故。當墮泥梨
故。亦呵汝若對勸然者。是汝斷彼五非。不破和合僧
故。即是反前初三句。是汝修行四依共崇。水乳義故。
相反前二四句。便不墮泥梨。得大功德。故我勸汝。文
無者略。第三時世尊下呵諫之益。
大段第二秉法設諫。違而朱犯中又三。一佛教比丘
作白四諫法。二僧為已下奉命設揀。得增殘之所。代
應廣彰。諫勸法用。顯在辨相。結罪勢便故爾。三爾時
諸比丘下舉以白佛。因茲廣辨。諫法嫁通。被於一切。
問比丘覩調達違諫。所以不呵。更有多解。上下有妨
但是文略。
自下第二制廣補略。問何以無癡人多種有漏等。答
以明諫法。婉通乘勢亦略。上來結戒相竟。
自下說戒初明戒本。第二廣辨戒本。文五。初明諫所
為事。二彼比丘諸善比丘屏處諫勸。三是比丘固執
己心。不肯從勸。四彼比丘下眾僧設諫。勸之令捨。五
不捨者下朱違諫。初句文二。若比丘者出犯人。則是
所諫之者。二欲諸已下正明破僧。諫所為事。欲堵者
牒前始心方便。方便已下牒前立死三寶。堅持不捨。
彼前行化屏諫。文二。初舉上呵諫中初三句勸捨。
故曰彼比丘應諫乃莫方便等。二大德應與已下舉
上呵中二四勸同水乳等。然諸大德行雖有別。所稟
師同。學法無二。理應和同。而無＆CB18369;相。猶如水乳和合
相得。故曰同一師學。如水乳合。亦呵水與水合。乳與
乳合。故曰如水乳合。第三句是比丘者。謂諸善比丘
如是諫時。謂＆CB18377;諸善比丘屏諫之時。堅持不捨者。謂
調達比丘執心拒勸。第四句三諫捨者善。聞則從順。
止不破僧。一無違諫僧殘。二無破僧蘭罪。離斯二＆CB18281;。
故曰捨者善。問其實白四。而言應三諫乃至三諫捨
者善。答謂取白及二羯磨。故曰三除第四諫。所以爾
者。一犯不犯位分。前三未犯殘。說第三竟犯殘。二輕
重別。前三犯蘭。第三得殘。故言三諫捨者善。以未犯
重犯殘故。據其道理。實是白四。又尼殊文言。犯三法
應捨者。謂＆CB18281;三法不捨者。入犯重位。故第五句結罪。
自下廣解戒本。就比丘犯相中。具解上五。一解諫所
為事。二若比丘解上屏諫方法。三若不用語者解上
拒屏諫。四應作白下解上僧諫方軌。五從第三羯磨
竟下解結罪輕重。第一文中比丘可知。二諫所為事。
但牒始心一句。欲＆CB18360;二字未釋。先解和合僧。以二法
解和合用四人等。眾義以釋。謂僧正以眾飜僧。故云
僧者。四比丘若十乃至無數和合眾以番僧破者已
下解前＆CB18360;字。一舉破語數。故言十八。
二列名解釋。三是為者結。四住破僧者。囑當能破。行
死法然。
第二釋中。法非者者。八正真直。然執生正解。是泥洹
之近因。名法調達。說為非法。五死不能。執生真解。是
非法說。以為法律。非解者在說亦爾。犯不犯者。夫言
髮抓。佛制勢剃。而今調達。謂髮抓有命。若不剃前。說
為不犯。如心念作惡。理雖有違。凡夫未制。名為不犯。
調達說犯。輕者遮＆CB18281;。調達見堵樹葉墮長壽龍中。便
言。煞一切草木。其罪最重。初篇業重。一形永鄣。以見
須提初作。不得重罪。則言一切盜婬。悉皆是輕有殘
者犯下四篇。非是永鄣。是其有殘。說為無殘。無殘者。謂
<pb n="656"/>
犯初篇。永喪道牙。字曰無殘。說為有殘。母云。麤惡者
初二篇方便。若身若口無慚愧心犯。得重偷蘭。名無
麤惡。說為非麤惡。提罪已下及餘蘭等。皆非麤惡。說
為麤惡。常所行者。八正五法互說制者。謂五篇禁戒。
金口吐宣。名之為制。說為非制。非制者。即五法非佛
金口。名為非制戒說。以為制說者。四禁是重。餘是輕
此是正教。名之為說。佛為非說。重輕倒說。此非佛教
名非說。而說以為說。若明了論釋律中。佛說有十四。
然破僧和合。此中非法者。五耶道分法者五正道分。
毗尼者三正道分。非毗尼者三耶道分。罪者＆CB18281;如來
所立。前非罪者隨順如來所立。制重者有二。一田罪
重。二田前重。輕者亦爾。各各學處。應知輕重。言有殘
者僧殘等。無殘者四夷。不可治者四戒。十三中隨一
一。若已犯二邊。不可知僧所立最惡。滅諍羯磨。如此
等飜此。名可所治。麤者有二種。有由犯意。有一由罪。
飜此名非麤。論云。非如來說。非如來教。彼說是如來
說。是如來教。是如來說。是如來教。彼說非如來說。非
如來教。三藏解言。如來說五陰十二入十八界十二
緣生二十二根等八萬法門。對治眾生煩惱行。以此
法門。今其觀察是如來教十二部經。如此文句。是如
來說。彼□反說之。論云。是如來所作及所習。彼說非
如來所作及所習。非如來所作及所習。說是如來所
作及所習。解云。利益眾生事。是如來所作。入定現受
法樂及常威儀。是如來所習。彼亦反說之。此下兩雙
四句出律。阿毗達磨中。並律中十四。合有九對。若准
彼文。以驅此律。如來教如來說似當此第九說不說。
如來所作所習當此常所行非常所行。以上十四中
無此二。故人言十八。亦似合說。
次第二屏諫文舉四眾。理應通七。以不別秉法。故第
三若不用語者。此拒屏諫。竟得何罪。答此但吉羅。以
無眾法故。又所諫人破事未成。違諫未滿。要待事成。
攬吉成提。問若違尼等屏諫。為得何罪。答文中雖無。
義應吉羅。此中上下四重因果。一破僧。二違比丘屏
諫。三違六眾屏諫。四違僧諫。此之四重。起雖先後。四
因具顯。果但結殘。餘之三重。文不在此。若以因望果。
殘之一種。四因中後。四果中前。餘蘭提吉。等四因中。
前四果中。後以約法。事不同故。四因前後。其位還四。
及論得果階級。唯兩蘭等三果一時得。故其謗僧等
因果。次比第四眾諫如文。
第五若不捨者下結罪中文二。初自作違諫輕重。二
教人輕重文有二。初結違諫罪。二一功未白下諫所
為事。未作諫前。但有逆方便吉羅。前文中兩。第三羯
磨竟殘者。具緣朱重。若白二羯磨竟捨者。三蘭下𨷂
義。諸諫同然。問第三竟時。得僧殘者。為攬因朱果不
合。如五分。但藉前方便。葉思勢分。相資令後心之業。
次第增著。得僧殘時。猶有蘭吉。前須懺悔。以其業思
輕重不同感果有異。故不相朱。此律所明。但但使作
惡。生生有罪。如生福文證。步步有福又得。多論。如欲
盜煞。步步偷蘭。此律亦言羯磨竟。三偷蘭明因中為
罪。然得果之時。覽因朱果。故下律文白未竟。有吉羅
作白竟。直結偷蘭。不言別有吉羅可懺。乃至三羯磨
竟。朱僧殘時。不言別有三蘭須懺。故知因雖有罪。以
因朱果。又祗云。攬一切偷蘭。以朱僧伽婆尸沙。又多
論。前突吉羅變滅。以成後果。故知三羯磨竟。攬四偷
蘭。共前一僧殘。問文中但言二羯磨竟三蘭。何故攬
四共來犯。答祇云。攬四准此亦爾。問前三偷蘭。要違
白羯磨竟方蘭。未竟吉羅。類於前文。第三未竟應吉
非蘭。答蘭用吉朱違白竟得偷蘭。其因寧重。是以作
白未竟。但得吉羅。第三竟時。果是僧殘。因寧得輕。又
後隣近重境。藉勢相資。其業轉重。為是第三未竟。即
得蘭罪。不類於前。又欲為吉。因果同名。過故蘭。用吉。
朱不同吉羅。極下罪故。還用吉朱。自有因吉羅。朱因
吉羅。謂利吒白朱竟吉羅。朱白竟吉羅。自有因吉羅。
<pb n="657"/>
不朱因吉羅。如白竟吉羅。不朱初羯磨吉羅。以法隔
故。又後俱作波逸提因故爾。文言捨者三蘭。非是捨
心。有是蘭罪。申前方便。違諫而起。以其後心。名前心
罪。故曰捨者蘭。一切未白方便欲堵等。乃至不捨。一
切突吉羅。謂始心行化等俱吉。故言一切。亦可隨時
長短。乃至未羯磨前。故曰一切。＆CB18281;以氏文。故知[敲-高+ㄐ]在。
伽論。教人文三。一比丘教。二尼教。三下眾教。應有諫
作諫相法相五句。如祇文。有諸諫類然。文無者略。餘
眾類說可知。
不犯中初語時捨。通開三種。謂不犯吉蘭殘等三罪。
故次非法別等五及非法非律。猶七中初非六非等。
諫法不朱開。無偷蘭僧殘二也。亦可開三。若彼惡友
等為於益故。開無破罪。即無違諫。又六非開者。以諸
諫等罪。屬於別人。故用僧非。以開別不同。於下減耳
諸度人等戒。罪屬於眾僧。故用別事。以開僧如文。信
父母諸皇大臣等。
○助破違諫戒第十一
眾僧作法。諫調達時。四伴別嚮。助成破僧。僧尋設諫。
拒而不受。故曰助破違諫戒。
別緣有六。一調達作破僧事。二如法設諫。三遮僧設
諫。助朱破僧。四僧眾如法。訁此<img n="X/X41p0605_01.png"/><rubynote t="【圖】"/>助。五拒而不從。六
三羯磨竟。此等六緣須意可知。𨷂緣比說可解。分文
如前。今就緣起中文二。初至呵嘖已來。助來破僧。諫
所為事。二告諸比丘下秉法設諫。違而未犯。前文復
二。初至忍可正明四伴影嚮提婆助來破僧。二諸比
丘聞下呵所不應。此戒既爾。諸諫悉同。下不復科。初
文有三。一牒調達作破僧事。二時諸比丘下牒前眾
僧諫勸調達。三時提婆達下伴黨影嚮。助成破義。正
諫所為事。問前戒比丘不呵。此所以呵。答前戒未達
是非。故𨷂無呵佛說四依。又諫調達訖。是非既分。呵
亦何爽。違諫犯中亦三如前。問四伴助伴僧位已上
如何後諫。答如別人求僧。僧所酙量。唯別作故有八
難。但至三人。不得至眾。又眾行治罸。七羯磨等理亦
別行。故下文言。僧舉僧是為非法。此等要別。又有容
得。為僧作者。如滅諍中。直據聖教。刊定是非。眾亦無
如。又如此諫非治罸。又別不求僧。直是破僧事。大眾
詳勸。止修為多。人設諫亦容得。或可如是。又可此是
出其謀法。不分眾別。據其道理。要必別諫。如祇十二
律差人自恣文言。某甲某甲比丘。豈即合差。此亦如
是。任情所存。
戒本五句。一諫所為事。二彼比丘下屏諫方法。三是
比丘下拒諫。四僧眾設諫。五不捨者然罪。初諫所為
事。文三。一總明其人。助破僧者。二伴黨黨數。三正明
助破。文兩。一勸僧莫諫調達。二此比丘下釋勸僧言。
所以我今勸僧莫諫者。以人如法。是故初二句人如
此。提婆達發言有軌。故稱法語。復能滅惡生善。故曰
律語。次二句法。是故然今我等慶遇所聞。故曰喜樂。
稱合道理。安心從順。是故忍可。二屏諫文四。一領前
諫辭。遮其影助。二然此已下人法俱非。顯影助非理。
三大德莫欲已下是非相對。勸其捨棄。正是諫辭。所
謂諫捨助順。勸崇水乳。四大德下明和有益。釋其勸
言。廣中具釋。初句三中。一人。二先解。第三助順已上
有順從義。故印可調達。豈非從二種順從。咸須設諫。
三伴黨下。却解第二伴黨之數。無共興謀。名為伴黨。
要四人已上始成耶僧。若佐成群侶。名助伴黨。若一
二三。若眾多。此二伴黨。皆須設諫。祇中四句。見異說
同。見說俱同。此二須諫。見同說異。見說俱異。此不須
諫。餘文悉同。
○謗僧違諫戒第十二
制戒言有六。一解所以聽依聚落意。有其二意。一有
待之刑。假資方立。須衣鄣形。食以充軀。濟身長道。為
朱自利故。二為益施主。僧田行施。獲反報之福。二不
聽汙家惡行者。克依聚落。廣興諸過。身非威儀。即非
<pb n="658"/>
自利。四種汙家。堵彼時人平等。淨善之心。亦非利物。
故結其罪。三須𢷤者。為過情深。內外俱堵。若不治罸。
永無改𠎝入道之益。又增俗人以非為是。故須治擯。
除其二堵。四解謗。僧言倚傍。六人同作。祇云。三聞達
多摩醯沙達多。走至王道聚落。迦留夷闡陀逆路懺
悔。此四不治跡涉愛增故。五須諫言。既有治不治。似
有愛增。相監難分。須僧因理。諫彼顯己。內無怖瞋之
言。六解結罪。言眾僧自理諫彼。是非理分。固執拒勸。
三諫不捨。故結僧殘。釋名可知。
別緣有七。一作汙家惡行。二心無改悔。三作法治擯。
四非理謗僧。五如法設諫。六拒而不從。七三羯磨竟。
𨷂緣誰說。若𨷂初緣。全無輕重。𨷂二直有汙家等罪。
𨷂三𨷂四同於𨷂二𨷂五。謂作七非。容得七位蘭。結
當位中未𨷂緣。或一二三蘭。諸諫□𨷂。如法諫緣。准
此𨷂六七同五。餘諫𨷂緣准此。
制戒緣中。文二。初至呵責來。非理謗僧。諫所為事。二
告比丘下秉法設諫。違而朱犯。前文復二。初非理謗
僧。二時舍利下正明呵責。前文有三。一至呵責來。汙
家惡行。謗之緣起。既自他兩堵。須僧治擯。是以第二
告舍利下作法治擯。三阿澤彼下倚傍謗僧。前文有
二。初至戲咲正明作汙家惡行。二時有眾多已下呵
責。以此四法。堵他俗人淨善之心。故曰汙家種種不
淨之業。穢汙恬濁。又得惡果。故曰惡行。為此二＆CB18281;。近
者目囑。故言亦見穢嚮盈流。遙者耳飡。故曰亦聞。但
明惡行。略不列汙家。在辨相中故。所以無比丘呵者。
佛既聽依聚落。今順教起＆CB18281;。若輙呵者。反生諍[(立*立)/見]。見
此無益。故𨷂無呵佛。何以遙呵者。將欲就彼聚落治
擯。作俗生信。若喚來呵者。終歸須請。為是遙呵。若爾
可擯竟謗僧。不須更治。何故且遙□。答遠表謗有三
時脫。若未擯謗僧。猶須彼治。故亦遙呵。亦可宜聞。
第二擯中文二。初訖三迊而去。佛立儐法。以付身子。
二時舍利下奉命行罸。前第二文六。一進詣䩭連將
五百人者。五分。為怖前人令調伏故。祗云。阿難將六
十比丘。二阿漯彼等求其外護。誹謗二聖。三舍利弗
下乞食充軀。二輪教化。四居士見下承教誹謗。未受
訓導。五即為已下調伏生信。遂無影護。六尊者已下
正行治擯。第三謗僧。如文。身子親為他謗。理不得
呵。□但舉破佛。
第二設諫起過亦三。如前文言。若已擯者。作擯竟故。
正與作擯法相應。故曰若擯時。始欲作法。謂擯家方
便。故曰若未擯。於此三時謗僧者。莫問儐法。竟以未
竟。告須設諫。是故列此三時謗僧。
戒本五句。一非理謗僧諫所為事。二從諸比丘下自
理屏諫。三是比丘下拒屏諫。四彼比丘下僧諫。五若
不捨下結違諫罪。初文有四。一犯人。二依聚落下正
明起過。自他俱堵。三諸比丘下牒過駈儐。四是比丘
下非理謗僧。謗僧辭者。謂不治逆路者。名有愛懼。於
走者名有怖。謂僧瞋我二人名有悉。此三皆非解心。
所為不達。治罸之方。名有癡有。如是同罪下顯己謗
言。二屏諫文三。一諫莫謗僧。故曰莫作是語等。二而
諸比丘下明僧自雪己心。故曰而諸比丘不愛等。逆
路懺已。無罪可治。名不愛走人不現。後不得治。名不
怖。汝等二人進不懺悔。退不巡走。身過俱現。理合治
罸。名不悉。善達治擯。故名不癡。三大德已下推過屬
彼。故曰大德汙家等。下三可知。
廣解五句。初句四文中俱解初二。比丘可知。汙家文
三。一總舉四數列名。二云何已下一一舉釋結。三三
是為已下總結開中。初開無違諫輕重等罪。二若與
父母下開無汙家惡行罪。
○惡性拒僧違諫戒等十三
制意有三。一制惡性不受諫意。人非性智。義無獨善。
要賴善友在相。匠導方能。離過脩善。有出道之益。而
今闡陀迷心造非。不自見過。他如法諫。理宜從慎。方
<pb n="659"/>
復倚傍勝人。尊處其己。□望人師敬。反欲迬眾。非分
自處。情過深厚。是故聖制。二須諫意。有四種人。咸須
設諫。一年耆宿德。二久居眾首。三薄學淺識。謂智能
過人。四共勝人參居。今此諫戒。正當第四人。然法由
人弘。人能通法。德人懷道。明達取捨。理宜馮仗。請決
進否。是以聖教勸依三藏。開導迷愚。以成諮訓。而今
闡陀內實無德。聞勸不受。反倚傍勝人。恃己陵物。言
佛是我釋種。法是我家佛所說。我是佛法根本。我應
教諸大德。大德何用教我為。言說相似愚迷。謂是須
僧設諫。開示是非。有德相諫。理宜慎從。改迷從正。棄
惡就善。是以須諫。三結罪意。眾僧詳諫。勸依三藏。在
相受語。是非見分。不肯從慎。故違僧法。情過是重。三
諫不捨。故結僧殘。
別緣有六。一自□身不能離惡。將欲作罪。二諸善比
丘如法勸諫。三不受勸導。恃己陵物。聖人師敬。四如
法設諫。五拒而不捨。六三羯磨竟。
制戒緣起。文二。初聞諫不受。恃己陵物。諫所為事。二
告比丘下秉法設諫。違而成犯。前文後二。初起過。二
呵責。過中文三。第一先明不受語。二舉多喻二合。三
是故已下結拒諫意。就初文不受諫中二種。持戒慎
理。若物名好。二種犯戒。違理起非。名惡大諸。莫語我
二種好惡。此明拒諫。我應教大德者。倚傍勝德。望人
師敬。二何以故者。釋不受道理。次二喻者。水喻行教。
有資潤之能。風喻化教有靡草。草用。見論云。佛是我
家佛。我將佛入山學道。不見長老一人侍。從佛得道。
已說化行二教法。是我家法。以佛所說理行二法。攝
受汝等庶姓之人。依附我家佛法。如似風水吹飄草
木。聚在一處。我是佛法根本。故我應教汝等。汝等依
我佛法出家。何以反教我為。見云。為輕陵僧眾。不受
訓導。不言僧是我家僧。結文可知。設諫文三。准前以
說。
戒本五句。一初至莫諫我來明諫所為事。二彼比丘
下比丘屏諫勸相受語。三是比丘下拒諫。四彼比丘
下僧諫。五不捨下結違諫罪。初諫所為事。文三。一出
能拒人惡性不受語。二於戒律中下諸善比丘如法
呵諫。三自身已下不受訓導望人師敬。文四。一不受
勸導。二言諸大德下汝莫語我。三我亦不語汝。四諸
大諸下出不受道理。謂恃己陵物。又引契經。但自觀
身行等。故言且止也。屏諫文二。一先諫前人互相受
語。二如是已下顯諫利益。相受語故。道根日進。故稱
增益。將為前惡。諫令不作。故稱相諫。未修善方便。令
生已興諸善。修習增廣。故曰相教。已起惡業。方便除
遣。故曰懺悔。各彼此互為咸稱。展轉諫言。大德前止
作二持。所以成者。良由義知識等。互相匠導。如何大
德。不德受語。問經中佛說但自觀善不善。云何此中
展轉相教等。多云。佛隨時制。教言乖趣。令不相違背。
若見前人心有愛憎。發言有損。故云但自觀身行。若
見前人內有慈心。發言有益。故言展轉相教。又見前
人少聞無智。出言無補。故云但自觀身行。若多聞有
智。言前有益。故云展轉相教。下三句可知。
廣解戒本五。即為五文。其事如是者。實謂己所行。是
無其情過。亦可我實應教汝。故曰其事如是。
●二不定義五門分別。一來意釋名出體等。二與諸
篇罪。初二同異。三解二不定。不入篇聚。四此中義有
三毗尼。與七同異有無。五增尼有無。
初門有四。一來意。二釋名。三辨不定所防過□。四約
就人處。以辨通局。
初門來意者。若也通論。五篇能治。皆有防非。齊稱為
戒。故下文並言。最初犯戒。與比丘結戒等。若據身口
進止。咸有法式。皆名威儀。故上文言。非威儀等。今且
位分為兩。前二所防＆CB18281;麤。能治稱戒。下三犯細。能治
威儀。今置在戒下。威儀上者。為彰可信女人得。通舉
七五。上收於戒。下捨威儀故爾。是以十律憂彼問。所
<pb n="660"/>
信舉下四品罪。得在不定中治否佛。答言得。
二釋名。釋名有三。一釋二不定名義。二彰以具多罪。
故成不定。三對其篇聚。攝罪盡不盡。言釋名者。昔來
解言。屏露兩殊。稱之為二。是中四法。有無揩准。字曰
不定。言四法者。一犯不定。謂或犯夷。或犯殘。或犯提。
或並犯三。或得犯二。多少差殊故。二舉不定犯。既不
定可信。稱事而舉。故亦不定。三自言不定。舉既多少。
自言引罪。寧容一准。或可自言不犯。四治罪不定。若
自言夷。滅擯治之。若自言犯殘。別住治之等。乃至若
不自言引罪。罪處所治。故曰治罪不定也。今解二不
定者。准明了論說。云何名不定。既對可信。舉來至僧。
未定分別。僧亦未得定結其罪。故曰不定所言。二者
謂於屏露。且對二坐。一威儀中屏容犯七露或犯六。
今舉者直言見與之坐。然僧雖得可信。此言於戒。七
罪六罪名四無准。中未得定結。故對二坐。言二不定。
若也具約餘三威儀二行二臥等名。或七罪六罪名
四無准又未審決。便成八不定。五可並言二不定。則
是四對二不定。今據總語。但言二不定。此律文中自
言所趣處。則是行威儀。自言到處威儀。自言坐。坐威
儀。自言臥。臥威儀等。又十律言。云何名不定可信。女
人不知犯不犯。不知何處起。不知犯名字。但言我
見女人。是處來去坐立。亦見比丘來去坐立。不見作
婬奪人命。觸女煞草。過中食飲酒。如是露事不決定。
故名不定。如此二文亦亦對四威儀。說云四威儀。七
罪不定。故了論偈云。能善簡擇罪三角。釋曰。此二或
名三角。或名三道。此二是二不定。名諸罪三角三道。
故不定者。於此中諸罪不定。譬如不定聚。能通一切
罪中。故說不定。三藏釋言。言三角。角者聚義。聚有其
三。一定聚。二不定聚。三定不定。聚言定聚者。若可信
女。見行婬事。及摩觸等。此是定聚。言不定聚者。謂可
信女。但見對坐舉以白＆CB18281;是不定。所以爾者。然此坐
時或已犯婬。後方＆CB18281;坐。二＆CB18281;是犯蘭。或＆CB18281;五六語。取
與左衣。＆CB18281;是犯提。取尼食等。謂犯可呵。＆CB18281;犯夷事。或
己觸等。＆CB18281;是犯殘。或方趣上。或不應坐語。犯突吉羅。
既含此理。今但言坐。豈得定結。要須窮撿。方落篇治。
是中未審。故稱不定。撿問之治。須喚比丘及以女人。
各處問之。若語相應。如比丘治之。若不相應罪處所
治之。三定不定聚者。如見治病平脉鍼灸等。事事雖
似定。謂但治病。而罪亦容不定。以其未知意趣何事。
此三聚中。若罪在初聚。＆CB18281;是其定本非不定。以後二
聚未得定結其罪。故有不定。二坐克爾。餘三類然。＆CB18281;
是屏處。約四威儀。二十八罪各四無准。露四威儀。二
十四各四無准。落餘二聚故。是諸罪中並未得定結。
故曰四對二不定也。或言三道。道是通行之處。若罪
行初角。名為定道罪行。第二角＆CB18281;不定道。若罪行第
三角名定不定道。似如三聚中不定聚人。故論言。譬
如不定聚。第二以具多罪。釋成不定者。論云。後次此
二不定。是諸罪因故。一切罪彰。聚說緣起。所生諸罪。
於中悉具足。故此重解二不定名。此之二處。何因不
定。以斯屏露。具生多罪。既容多罪。則舉之時。有四無
准。露下二聚未有決審。寧得定結。故使不定。言罪部
者。五部罪＆CB18357;。篇是聚者。謂七聚說。謂五種說戒。所防
之罪緣起者。謂八緣起所生諸罪。如從身不從口意
生等。謂此等罪於二處中。並得具生。生既如是。故容
不定。
第三門者。問此三二處既具生多罪。對於篇聚。寬狹
如何。答罪雖七五。非是數足。以其不通二百五十故
爾。謂於愛染舉分。及對女境。招外譏等。為所信舉者。
落下二聚在此不定中。揀如違諫等。長衣鉢藥別眾
食。輙教授不揀耳聽。減年受戒等事中。不相開涉者。
不定中無是。謂罪足非數足。故論言。有餘師說。此二
不定。似律本義。以數少不得。如律本義。則是此略彼
廣。若人能引略入廣。謂以不定中罪之篇聚相應。或
<pb n="661"/>
諫廣入略。謂舉篇聚義中。入不定相應。若能如是引
略廣。揀廣從略。是人於律則明了。
第三辨不定。所防＆CB18281;然者。昔解舉屏。錄三罪<img n="X/X41p0609_01.png"/><rubynote t="【圖】"/>。初不
定體。若癈處論罪。罪則是定。癈罪論處。處亦是定。舉
處錄罪。得言有不定之舉。露錄二罪。為第二不定。義
亦如前。所以知用三罪二罪者。以三處求故。又云。准
多論亦爾。同三罪舉思。輕重各異。如何來三以為一
戒。合二為一。若爾豈所要待作夷殘提方妃初戒。作
於殘提。始違後戒。若犯一即違。何待具三。又後上言。
收戒威儀。故安此者。為彰可信。得舉五篇。克理通五。
何如不言總以五罪為屏不定。以下四罪為露不定。
但言三二耶。又引多論者。義後不爾。多論文言。佛坐
道場。已決定五篇。戒輕虗通塞。無法不定。所以言不
定者。直以可信。不識罪相輕重。不識犯名字。但見共
女一處坐。不知為作婬事。為作摩觸。為作麤惡語。為
＆CB18281;五六。故言不定。觀此文意。亦不專以三罪。以為所
明。直解不得定結之義。與十律文同。又人言以非法。
自言為所明。又以眾僧治罪。不如或言疑似。如□第
義咸是刀。刀非見正理人語。並不煩破之。今辨正義。
論於二處。四威儀中為可信女人。舉事告僧。僧眾既
聞。應須窮撿。於屏二十八。露二十四罪。中未獲實者。
是所防之過。無別罪名。離染清淨。不於二處行住坐
立。是能治行。若爾三罪二罪豈非罪名耶。答此是所
撿之事。若未獲實。攝在不定。定即篇聚。非此所收。今
此所明。制令撿審。既言不定。何有罪名。若爾如何是
戒。答戒經二種。一隨事立制。是故名戒。論篇聚等。是
不定未定不立彼篇聚戒中。故自言是非中。無二不
定。以彼約定罪。以辨自言是非。故世二隨事禁勒。不
制罪名。亦名為戒。論二不定。亦在戒攝。問所以是戒。
而無罪名者何。答既就所撿。猶未能定。何得於此不
定中。復制定名。名即定故。然以戒故。廣略十五。具有
二不定。又云。最初犯戒。自今結戒。得十利故。又增二
中。制戒之利。有二不定。又如五戒十戒。未制罪名。豈
非戒耶。今此不定。以能禁防。離此應須撿據事故。故
得是戒。
次第四門處人通局。但處有其四。謂僧尼俗處。及非
上三。於離見聞屏等是。然就緣就俗處。未知餘處。竟
後如何計其道理。類亦應同。論僧尼住處中。可信舉
告。亦應落在不定中治。今局執文。但對俗處對人辨
者。文唯俗人。故得不定。比丘達名種故。故無不定。約
亦宗說。若就多少。亦於不定。即是或有或無。此義不
爾。若隨事多少生不定者。此亦是定。以隨前事。多即
舉多。少便舉小。故非不定。不得就此以解不定人六。
解言。不定者只以犯戒多少重輕無准故。於不定未
達名種。未得定結何罪。故曰不定尼及俗男。亦或不
定未必專在俗女。且據緣說。
第二門辨甚。初二者僧屏三露。二還對篇中五罪以
諍。初二不于餘罪。今釋初二。異於昔解。何者是也。若
就所撿三罪二罪。是其第二如二三篇。與此不定。以
其人是一故。然彼篇中已制初人。明知不定。從若獲
實即當第二。初夷亦爾。若取應須撿。窮使定而未能
定。名不定者。此是初人。對此已前。未有犯故。故使文
中。最初犯戒。故此初二比於篇。然見不同。條然有異。
問此初人所以無開。答若就所撿辨者。真未定得其
犯。開何所開。又約應須撿挍。是其初者。亦要窮審。撿
挍便定。是故無開。以其所撿。是第二故。
第三門入篇不入者。真知體殊無乳犯名。明不入篇
聚。然是戒故。須問清淨。謂須問言。於屏露處四威儀
中。無有可須撿問。佛不以若未定。須為定訖。得與同
說。故問清淨。問所撿之罪。理通七五。今若嘿妄為三
罪二罪。舉名撿問。有嘿妄去。餘亦有耶。答嘿妄吉者。
從問緣生。此處既＆CB18377;。三二問者。可有嘿妄。餘不舉名。
明有氈無其嘿妄。以無問緣可違故。又此生嘿者。謂
<pb n="662"/>
於三二應須撿問。而生嘿妄。非此三二自生嘿罪。生
則定故。是以但有二處犯嘿。非三處犯。
第四門毗尼同異者。二不定中義。言有三毗尼。謂如
比丘治。即是自言毗尼。如憂婆私治。即是罪處所毗
尼。此二毗尼要假三五現前。故須有現前毗尼。所以
無餘四者。慢念不癡。清人破謗。用二毗尼。以滅於諍。
可信女人舉事告僧。本欲謗。亦不諍[(立*立)/見]。何用憶念。不
癡多人語者。定理耶正。以滅於諍。俗人舉事。不詳理
之正眼。何用此為草䨱地者。為諍輕重。此中舉過。本
不生諍。約不配引。何用草䨱。就此三中。但是通名毗
尼。本無罪可滅。無諍可殄。如自言中。但引上三。不下
二。下自言中曰。一引下三。不言上二。彼取自言懺悔。
能殄於諍。故＆CB18281;出藥。若舉上二言。未則殄故。且言三
下。是非中具引五篇。通俱相似。若罪處所前引後違。
故宜治罰。若令不引。亦罪處所望女舉罪。義同前引。
一向不引。義同後違。故亦治罸。多論。初言爾後言不
爾。或言不往不作。並實不見。毗尼故下文言。若不自
言。所趣向處。乃至不自言。作如憂婆私治。則是一向
不引。亦須治之。下七毗尼前引後違。作罪處所。若一
向不引。大眾後不知者。要待自言。方得治罸。以不前
聖人。舉通凡聖。故不得義。同前引一向不引不得。義
同後違。故不相類。現前毗尼。隨配此二。亦是通名。
第五門僧尼有無。一釋比丘前三後二。故有不定。尼
前戒二。後戒但一。故無不定。此未必爾。屏七露六。豈
此但就三二以辨。可以當時事一日一就。三二以論。
則使可信舉七。如何治軀。又解佛前舉罪。男女二眾
造相監察。見＆CB18281;須舉。使無造作罪之地。如大僧有犯
同徒舉。＆CB18281;若女眾見亦須舉。自然尼弟子恐違敬。不
得舉師。是以可信俗女。傾尼舉罪。由俗聖女。多喜得
實。又不識名種。致有差殊。故使比丘有二不定。尼若
造之。出家男女二眾得舉。既舉義備。何須俗男。傾僧
舉尼。有不定義。故無不定。此或容爾。又有一義。尼無
不定者。以前伴故。論若被舉。僧問有伴以不。若言無
伴。先治獨罪。恐治獨故。便應引伴。伴則定故。亦或無
犯。進退有妨。故無不定。
次釋文。前戒意者。多論。一為止誹謗故。二為除鬪諍
故。三為增上佛法故。出家之人理宜跡絕塵染。為人
天所崇。以道化物。而與女人。屏說非法。上違聖旨。下
失人天敬之心。四為斷耶道惡法次第故。釋名如上。
別緣有五。一屏處。二人女。三無第三人。四於四威儀。
說非法語。不見實事。五所信告僧事。未決審具。此五
者入不定撿。下戒亦爾。但露處為異。闕緣比說。毗舍
見＆CB18281;。所以不呵者。既信樂之人敬護佛法。云何得呵。
戒本四句。一其非法語犯不定。二有住信下舉不定。
三是坐比丘下自言不定。四如住下治罪不定。此四
無准中各含四威儀二十八罪。為是此四成不定義。
下戒亦爾。二十四罪各通其四。
廣解戒本。則為四文。初文六句。一一<img n="X/X41p0610_01.png"/><rubynote t="【圖】"/>釋女人者。祇
云。若母女姉妹親疎老少在家出家。二住信樂下解
第二句。三若比丘下一句解第三自言不定。四若比
丘下五句解治罪不定。此二不定應對坐中七罪六
罪。在引不引。餘三威儀亦爾。然由可舉信。坐威儀故。
還約此總舉。一一威儀。在引不引。理通七罪六罪也。
釋治罪中。昔解初句不舉上四。泿引前四。本舉第五。
不引第五。此不必然。今見與坐。舉來白僧。餘三威儀
理亦同爾。故今總四威儀。並含七以說。雖文中別引
不引。但使有不相當。未得天定者。如斯等類。＆CB18281;須窮
撿。名種使定。非謂舉一。不舉四等。餘句類爾。唯約不
別多少有無罪處所治法。文中自言。作者未必唯作
夷事。此言作者。通四威儀中。有作七罪。今總言作下
戒無夷。＆CB18281;除作者。且約夷說。計理通七。十律若比丘
自說。我有是罪。而不比隨。比丘語治。若言法不犯。是
罪亦如比丘治。若言不治無罪。隨可信語治。與作實
<pb n="663"/>
不見白四。不應受依止等。若不如行者。盡壽不得。出
是羯磨。五分。若於三事。一一法中。諸上坐應問。是比
丘汝法彼家不。若言法未應治。得應𣽈語。與女<img n="X/X41p0610_02.png"/><rubynote t="【圖】"/>坐
不。麤語不。行婬不。若言不上坐下坐。應切問。汝實語。
莫妄語。如憂婆夷說不。若言如憂婆夷說。然後乃可
隨說治。沙彌應犯。文無者略。當時迦留亦須撿審。故
不開最初。以無最初。<img n="X/X41p0610_03.png"/><rubynote t="【圖】"/>等俱略。下戒並同。唯以露處。
六罪為異。

四分律疏卷第三末

<sarticle>四分律疏卷第四本</sarticle>

沙門　法礪　撰述
●三十尼薩耆法
三十九十雖復文別。先後捨不捨異。罪性均等三悔
處齊故。百二十戒合作第三篇。所以先明三十。後說
九十者良以三十於此財物取濟失。方廣生罪累。若
欲洗心懺悔。要須對僧捨彼財物。相續貪心。心事既
捨。罪方除滅。作法是難。欲使僧尼先識。於難次及於
易。故列在初。九十事中。雖有因財生罪。皆不須捨。但
斷相續犯心。即得懺悔。作法是易。故須後說。尼薩耆
者西音。此方名捨。捨有三種。一捨財物。二捨相續貪
心。心事俱捨。便能除罪故。次第三捨罪波逸提者。此
方名墮。故曰三十捨墮。就三十中。第一須總解。二隨
文別釋。總中十門。一對下九十捨不捨異。二解三十
中一人盡犯同活。及僧犯之多少。三自作教人同不
同義。四身口分別。五性遮不同。六重犯不重犯。七捨
懺方法。八持犯方軌。及解二問清淨之意。九二部同
異十下眾任運有犯不犯。
初門者。凡三十入捨。咸具三義。一是屬己財物。二財
體現在生罪。受用有過。三捨己歸主。受用無𠎝。是以
入捨。須意可知。下九十中。二十五戒亦因財事。不入
捨者。三義中。闕不得入捨位可有三。一由食生罪有
十四戒。除取過三鉢。餘十三戒。謂讚一展別足勸非
殘受。美藥須虫水等。未食無罪。可捨食方生罪。復無
可捨闕第二義故。但九十收第二位。食中過三外財
淨施。此二闕於初義。如取過三鉢。雖取過有罪。然是
他食食味復通。是以佛制分而共食。即非己物故。不
入捨。若爾三十之中。生薑貿食亦是味通。何以入捨。
答自己生薑貿得此食。體是非法。無同味義。即是屬
己。為斯入捨。問若取過三鉢。不入捨者。乞得多鉢。何
以入捨。答食味是通。佛制同食。義無別屬故不入捨。
鉢本別屬。即是推己義具故捨。真實施衣。雖輙取有
罪。不失淨法。猶屬施主。即非己物故亦不捨。此三十中。
二離浣故過。前用雨衣。是別受持衣。明非淨財長衣
等五。由不淨故犯。明亦己物。五敷擔擗。及以乞縷未
成之時。不應尺量。不合淨施。若成應量即犯。復不得
淨。奪衣一我已受持衣。或可淨財捨時。失淨故亦入
捨。自餘領受等戒。明非淨施。俱不屬施主故並入捨。
問施衣輙取不失淨者。離衣宿犯。受法應在。答受許
不離。離即違要故。失而得罪。淨專離著。作淨之時。不
道須問方取。取雖有罪。淨法不失。亦可淨法離著。無
為受用。今還受用。輙雖有罪。淨法不失。可得言道本。
受持衣無為離宿。故非類也。第三位自餘十戒。闕第
三義。又可脫脚看䨱。無其捨法。白色三衣捨已。猶白
不得著用。能勝染壞故亦不捨。若爾白毛臥具。何以
入捨。答白毛制作不制受用。捨已得用。義具故捨。高
牀下七捨已受用。還有罪累。闕第三義。如牀等須截
牙角打破貯牀梚却故亦不捨。問鍼筒打破不入捨
者。綿褥斬壞。何用入捨。答即以斬為捨。若爾即用打
破為捨。答綿褥斬已聽許塗壁等用故得入捨。所破
鍼筒損功甚大。若壞已聽用。貪心叵息。不得受用故。
<pb n="664"/>
不入捨下。作如意等者。謂無非鍼筒者得。
第二門一人遍犯。四方僧物令是不犯。此二可知。但
同活人。及現前僧下文二。且言有三人犯尼薩耆。謂
眾僧多人一人。不定頭數。事亦難知。今以義推。同活
人者。縱四人已上。並是同活人攝。現前僧者。四人已
去汎失受畜未分等物。須定此二色。若同活人不共
犯。九戒餘者共犯。謂二離衣。宿一月衣。六年不褋。二
鉢七日。藥雨浴衣等。如二離衣。是別受持物。無共受
義。何有我離令彼得罪。鉢無共用。多論。二人共乞一
鉢吉羅故無共。餘者可解。二十一戒共犯中。亦容不
共犯者。如有長衣同生俱現。而不淨施。咸有情過。是
即共犯。若有遠行。令在家者說淨。而在家者。不作淨
法。行無情過。是以不犯。今就共邊故。言同犯。如浣故
衣。若同生人共有一領長衣。未說淨十日內。曾逕身
著。共使尼浣。二人共犯。多論。若二人共一衣。乃至多
人共衣使浣等。吉羅。若同活人在道行。遇賊打剝失
奪三衣。居士為失故。施而過知足。取受者自犯。在家
同生。不失不受豈可同犯。今言同犯者。同失同受。俱
有情過故爾。如此說時。更有六戒。亦不同犯。謂浣故
衣過知足。綿褥黑白二臥具奪衣。兼前九戒。合十五
戒。並不共犯。餘十五共犯。若現前僧。但犯二寶。如結
集說㥧增三文。餘無僧犯。問共畜尺六。多人共犯。何
以一人作淨。盡不犯長。答以屬他故。若爾一人懺竟。
餘人罪滅。答據淨屬他故。一人淨竟通益。餘人悔除
業累。各自有罪故。一人懺竟餘不即滅。若爾受衣五
利。餘亦得利。答長一向共故。有兼益德衣五利。利有
共別故。使一受不得兼餘。
第三門若論自作。唯犯二十七。謂除二浣乞縷。乞縷
但吉。二浣無犯。以佛不制故。今言一人盡犯三十戒
者。通自作使人故爾。若汎教人不為己者。盡不犯提。
教人為惡。但犯吉羅。以其利損不專己故。若為己作
者。十一戒犯。謂二浣乞縷。一向教人中犯。以假使尼
及非親織故。五敷二寶奪衣為己犯故。自餘非不為
己。事未必稱。唯可犯吉羅。此義亦難。如教人迴僧販
賣。亦應遂情。何不同犯。且依前說。
第四門身口分別。此三十中。擔用二局身。餘通身口。
於中義三。一有五戒口家止業。共身犯。謂五長是。二
有兩戒身口止作業共身犯。謂二離衣宿是。三餘二
十三口家作業共身犯。位復為三。二浣乞縷自口假
他身。五敷二寶奪衣等八自作□身。若也教人自口
假他身。餘十二領受。自身口假他身。
第五門性遮者。迴僧物性惡氣分。餘悉是遮。
第六門重犯不重犯者。有四戒重犯。謂擔用二浣。此
物現在容可更作。故得重犯。如使尼二浣染等。雨衣
數用。擔毛數過。以其失不異前浣衣擗毛等。浣上犯
染打。染打亦爾故。律文使浣染打三。尼薩耆。此是異
類重比。如擔毛過。過重犯更非別毛。故知浣浣。或復
染染及打打等。同類亦重。自餘諸戒。咸不得重。謂一
奪二離五過六作十四領受等是。一奪文中。現前不
現。故有二句。理實無重。二離者。初離失受。後離無受
法可失。五過者。限內應法。聖聽說淨。越限有過。更不
合淨故。六作者。一作已竟無重作故。十四者。謂取尼
衣乞衣過知足。一居士二居士。王臣二寶。販賣乞鉢
勸織過前。求雨衣過前受。急施迴僧等是。初受屬己。
更無第二領受故。此等諸戒。並不重犯。所以須知。重
不重者。為識業累多少。
第七門捨懺方軌。二門解釋。一當宗以辨。二諸部同
異。當宗中四門分別。謂財罪還衣不還結罪。此等須
四。引文可知。
一就捨財復四。一所對境。境中位兩。一對不對分別。
綿褥獨捨。餘咸有對。對中道俗。俗中唯二寶。道專餘
戒。道中通局。局僧乞鉢。餘通僧別。又寶等三聽別眾
捨。不對道故。餘悉盡集。如文可知。二所捨財。先簡是
<pb n="665"/>
非。謂衣鉢藥寶尼加十六收此等入捨。捨有二別。謂
全壞不同。綿褥壞捨。餘皆全捨。三捨財處界通二位。
自然作法。但乞鉢一局唯作法。餘則通兩。二就作法。
中。大小分別。乞鉢准大界。餘通大小。三住處非住處。
鉢唯住處。勝鉢奪留。入僧庫故。餘通一切。四捨財法
者。要有其二。謂羯磨語法。羯磨一法捨財中。無以別
人行施。不由眾和故爾。若論語法。唯除綿褥。以不對
人故。無其語法。餘悉通有。有中俗道僧別辨異可知。
因此須知。具法多少。或四法如對僧等三人。或三法
如對二俗無威儀故。或可無法。謂是綿褥位為此三
也。
第二捨罪亦四。第一捨罪境。若言捨財有對不對俗
道眾。別論其捨罪。一切對道。以秉法故。道中僧別乞
鉢。害僧寶等三戒。專唯對別。餘二十八事。亦說三境。
此據假不假說。若正望除罪。其唯別人別眾義者。謂
寶等三。得別眾故。二所懺罪。須知財事。現即是有捨
無捨義。不現雖無。無不可捨。然若業累定是須除。要
必具牒根本。及著用等八。有無多少先後等。一一須
知。此義下當辨。三捨罪處寶等三戒。不簡二界大小
等別。餘二十九中。若僧秉法。鉢唯在大。餘通二作。二
十八中下之二境。同前寶等。又與捨財之處。差五亦
得。謂此處捨財。餘處懺罪。亦應無失。上來所辨位。約
為三也。第一鉢＆CB18382;大界。第二除寶等三。餘二十八。對
僧捨邊。專在二作。第三寶等三戒。及二十八對。三人
已下處通一切。四捨罪法。法有其二。謂羯磨語法。語
法即通。以並對比丘懺故。不同捨財中法。若論羯磨。
除寶等三。餘二十九。若對僧邊。具有二法。謂有受懺
白故。二十八戒對三人下。及寶等三。亦但語法。問所
以捨罪。還衣有羯磨法。捨財中無下自當辨。因明具
法多少。對僧法六。三人下五。一人有四。四者除乞鉢
一。餘通一切。言五者。除寶等三及乞鉢。餘二十八戒
等是。六法者。二十九對僧者是。然若約戒橫分別者。
位亦為三寶。等三＆CB18382;唯四法。乞鉢一戒。專唯六法。餘
通六五四也。
第三還財差別。三門分別。一約捨心差別。二捨之離
合。三正辨還法。
初門者。謂約捨心差別。除寶等三。不對道故。餘二十
九中。長等五戒。謂長衣一月衣。長鉢七日藥。急施過
後。𨒬宿方還二十四等。即坐聽還。良以長等。皆由𨒬
曰相續儲畜長貪之過。若欲捨財。斷彼相續。非法畜
心。所捨長等不得。即日歸主。容得小罪。故要𨒬宿。若
當有緣聽即轉付故。多論六句。第一衣已捨罪已悔。
畜心未斷。若即日更受衣。於前衣邊。染更犯捨。第二
句衣已捨罪已悔。求衣心不斷。乃至一月。若所得衣。
及得意外衣。皆染犯捨。此得罪。由非法畜心不斷故。
下曰心斷故。不犯捨墮。第三句衣已捨罪已悔。畜心
斷。即日得衣不犯。第四句衣已捨罪已悔。畜心斷。後
日更求得衣。亦不犯捨。以中間非法畜心斷故無罪。
第五句地了時。捨衣罪已悔。畜心斷。向暮更求得衣
小罪。第六句衣已捨罪未悔。畜心斷。使多日得衣小
罪。自餘戒等。非曰相續中犯故。即坐還主。
第二門者。別捨可知。儻或合捨一二三等。還法如何。
若欲辨釋。先束前五。以為三位。三長為一長。鉢為一。
七日藥一。以此三分。用為能染。除寶等三。若二十四
等。共長衣戒一二三合捨者。有其五戒。即坐歸主。謂
二離二毛乞鉢。二離受持二毛。不應尺量。鉢衣性別
益不相。及過不相損故。即坐還。雨衣過前受者可爾。
若過前用。是受持衣。或與長衣合捨亦即還。以不染
故。即六戒也。餘諸戒等若捨即還。容為長染相從逕
宿。次一長鉢與餘共捨。唯留乞鉢。次長藥共餘捨者。
餘並即還。內外資別故。上來所辨。據其重犯而說。謂
販賣等體有長過。故須經宿。若作不重犯釋者。如販
賣等體不如法。未合淨施。豈有長𠎝。若與長等合捨
<pb n="666"/>
者。亦須經宿。以販賣衣等。雖先無長。若捨即還者。便
是清淨之財。或恐長衣。即日畜心不斷。未經事隔。容
染前所捨故。亦相從經宿還主。或還已亦染。而今行
事多用此義。以其財物不可全別故。又人自作不重
犯釋者。唯五逕宿任情所安。又昔解言除中間五日
藥。即坐還主。以不作藥服故。此應不爾。謂是下五日
藥。非是中間又亦逕宿。若即還者。初日與守園人七
日入僧五復即日。何故乃言五長逕宿。但是四長故
知此非。
第三門者有四。一能還之境。除綿褥一。自餘諸戒還
通道俗。及以僧別一。准於捨似不得差互。別人中捨
亦容差失。僧還不別。別人等還。別眾亦得。問所以捨
不聽別還開別眾者。答詳悉滅罪故。不聽別眾。還財
行施故容別眾。若爾僧還亦是行施。答秉不秉異故
爾。二所還之財。綿褥不對。不論還事。餘諸戒中。二寶
鉢藥。不復舊用。餘同本捨。然此三十位約為四。二寶
轉體而盡還。藥不轉還。不盡鉢體。或轉不轉還。法不
盡。餘不轉而盡還。三還財處。義准捨財。通於二處。鉢
准作法。餘財通兩作法。大小乞鉢准大。餘通大小。除
寶等三。餘戒僧還。要須秉法。必也假界。界通二作三。
人已下不害彼此。四還財法。二十八戒三人已下。亦
無還法。二十九戒。若對僧者。有還財日二。然鉢不同。
如文可知。但捨有離合。若合捨者還法或二一。若各
各捨唯一白二。
第四門不還罪者。除綿褥一。餘皆有還。還中俗道眾
別有異。二俗不還如文。追索不欲虗損信施故爾。餘
若不還。且結失法。究竟損滅。盜門所收。
次辨同異者。十律畜貿二寶。及販賣得寶。少者永棄
捨。若多者捨與。同意淨人淨生當受。若無同意淨人
者捨與。僧作四方臥具。自餘綿褥七日藥等。悉對比
丘僧。捨已還主。乞鉢一戒。是入僧還主。祇律有五種
捨。一捨入無盡物中。謂二寶若無盡中。得生息利者。
得作僧房用。謂五敷具。及迴僧物入僧已隨僧。折伏
寶主貪心故。二對僧捨僧用。謂五敷具及迴僧物。入
僧已隨僧。作何等用。其中黑毛憍奢耶臥具。此二僧
不得著用。僧得作地敷。及作嚮簾帳幕等。減六年不
褋。此二僧不得作地敷。僧得著用。但不得儭身。黑白
毛臥具中。十種羊毛。謂相續羊。對羊。不具色羊。山羊。
此四雖雜。以好多故捨入僧。如純黑戒說。遊行羊。𦏌
羊。等羊。鳴羊。多耳羊。木蓮羊。此六雖雜。以不好故捨
入僧。僧得著用。如不褋戒說。餘三捨同此。五分亦五。
一入僧眾永棄捨。謂二寶捨與僧。僧差人永棄。若僧
不棄者。令淨人為僧。貿衣食用唯寶。比丘不得食。恐
遂本心故。二永捨入僧。謂五敷具因捨永入常住。僧
作敷具。唯本主不得用坐臥。三入僧俗捨唯七日藥
捨入僧。與白衣沙彌。若用燃燈塗。足唯捨藥。比丘不
得用一切。比丘不得噉。餘二捨同。明了論中。復有不
同。不煩具錄。且知如是行事懺洗。一依當部。
第八門有八戒。具二持犯。自餘諸戒。唯止持作犯。言
八者。謂五過二離。減六年等。其五過。戒若不說淨。即
是止犯。而言過限。名曰作犯。體一名別。一向不畜。是
止持。說淨屬他是作持。名各別亦可作淨故作持。以
作淨故。雖畜過限。而不犯長。反劫作犯。豈非止持。亦
是體一名別。二離衣減六年。三若解二犯。體一名別。
若論二持。亦含兩義。並如五過說故。此八戒具二持
犯。畜寶一戒。以不得自畜故。闕而不論。三十九十雖
同一篇。三十有財可捨。不得別眾。下九十不制捨財。
得別眾悔。故分二問。旨在於此。若爾前篇諫不諫別。
亦應再問。一解此別眾不別眾。故為二問。前諫不諫。
唯不聽別故一問也。又可前生罪緣別罪。唯一種故
不別問。今捨罪緣殊故須二問。
第九門二部同異。有十八戒。二人同犯。不煩解釋十
二戒異。一有九戒輕重不同。謂取浣二毛五敷具等。
<pb n="667"/>
僧提尼吉。前之四戒。僧作數故重。尼為希故輕。下五
比丘多利喜作故提。尼是少利為希故輕。二有兩戒。
僧有尼無雨浴衣者。僧有＆CB18382;限。用定分齊。喜過求用。
又聽蘭若。恐成失奪。因開六夜故有過六。尼是浴衣。
聖開常用何有過。前人輕劣弱。不行蘭若。亦無過六。
三有一戒犯同緣異。謂長鉢是僧尼俱提。名為犯同。
僧開十日。尼無開限。名為緣異。所以爾者。一尼是少
利。既得一鉢。宜即受持。及以說淨。何須開十。布施人
項。二既是伴。即作淨法。何須開日。覓人作法。大僧多
利開於十日。欲使壽量。布施人項二復不制有伴。喜
獨脩道。故開十日。覓人說是以不同。若爾尼有二義。
不開十日者。尼畜長衣。亦有二義。何故同開十日。答
鉢是一用。理無多畜。未成無過。若成鉢制犯。聖制有
伴。得即說淨。故不開十。比丘無伴故開十日。論其長
衣。資用處寬。未成已來。亦有長過。料理籫縫。不可即
成。以斯義故。同開十日。問即說淨竟。然始作衣。義亦
無妨。何以要須同開十日。答初緣開時。對不說淨尼。
故開十日。得待成須一開已後。益通餘品。故齊十日。
又更一義。尼多共活。長衣同生。不得說淨。以共用故。
為須覓人。齊開十日。鉢雖同生。亦得說淨。即是有伴
故。唯當曰以無共受用故。
第十門沙彌時起心方便。進具已後。不須緣助。任運
得犯。一十四戒。五過除藥。此之四戒日任運。數滿十
日犯。餘五敷受寶奪衣二浣乞縷。此十但使事成。三
性之中。皆犯此十。餘無任運。此三十戒。戒別一文。隨
而解釋。理亦周具。又可科分。義亦無妨。前二十九別
人財犯。下一僧物生過。前文復二。前二十八常流人
犯。下一勝行人違。前文且八。初十衣財有犯。二野蠶
下七坐具臥具等差而生過。三畜寶等三。貯規畜利。
同侶成𠎝。四有二鉢器具不稱。五乞縷等二營造過
分。六奪衣一戒與受差信。七畜藥一戒療病失方。八
過前二戒受用違時。以成妨道。初十分二。初有三戒
畜用時。過違開致犯。次有七戒營求越理長惡招譏。
前三戒中。初三兩戒畜乖開法。物體有殊。故分二戒。
離衣一戒。受用資身。違制開之道。後七之中分三。取
衣浣衣二戒。取受營理同道招譏。過受一戒有。而更
受越二知足。餘之四戒求煩惱境。
○先解長衣
一制開意者。良由行者根不同。報有強弱。資須不等。
致大聖開遮始終。將補有四種之差。各有資身長道
之益。若報力資強堪耐寒苦。制畜三衣。稱彼根性。憑
之長道能會於聖。故律云。來世善男子。畜此三衣不
得。過第二人者。報力次劣。若制同上士。唯著三衣。力
分未堪。非是此長道之緣。是以如來方便。聽畜助身。
百一記識受持不須說淨。此多論說。第三人者。報力
次劣百一物外。復聽隨施而受。說淨畜之。欲便彼獲
施福。此資道緣。故所以爾。第四人者。報力最雖開輕
資。猶闕修道要。假重物方能濟身。進業有益。聖復開
畜諸重物。謂被褥杖枕等。次明制者一。因聖開聽廣
畜盈。長貪於俗利。則壞道利功德之財。二又失俗人
信敬之心。無猒貯聚。與俗不別。三又違如來四依之
教。即非節儉知足之行故。使不加淨法。制與捨墮。此
謂制下二人。
二釋名等。貯用屬己名畜。張分之餘稱長。越於期限。
故曰過十日。能所通舉。故曰畜長衣過十日戒。言離
合者。十日一月急施過後畜等。俱是長衣。何以不合。
答十日一月。一財體不同。二時有長短故。所以離急
施衣者。兩戒合制。假就過後。要非時時。接與此不類。
故亦離明。問長衣所以初者。人之喜為。故在初明。非
謂有染。如是一切豈可染故在初。如販賣財等。不合
說淨長何故染。又復下文。尼薩耆衣。不應淨施。及作
三衣。故知不染。若爾何故文言尼薩耆衣不捨。更貿
餘衣一尼薩耆。答此言染者。謂五眾邊貿。或復遣人
<pb n="668"/>
下二眾邊貿衣。不犯販賣者染。問若不聽說淨。說淨
不成。妨難之所。何成處分。答妨難二處。無其捨法。復
有不處分罪可防。是以得成。此販賣衣。有捨法可捨。
何以不捨。已說淨本自無𠎝。今故違不捨為是不成。
又體不淨無長可防。如是解時。長衣得作三衣。有長
可防故。販賣不得。以無長可防故。
三解具緣通三如上。別緣有六。一己長衣甄去三衣。
以其三衣。三世諸佛應於之服。體無長過故。爾三衣
若受明不犯長。設若不受。多論亦無長過。無離宿罪。
故多論云。有因緣得一端疊。指作三衣即不犯長。若
爾何故一月衣。若不割截籫縫過畜犯長。答一月衣
戒先有故。壞任受持衣。是以要須作衣相已。方得免
長。不爾即犯。多論。捐疊作衣。雖未割截不犯長者。謂
先無三衣故爾。是故第一須明長衣。雖是己衣。若忘
此財。亦復無罪。是故第二知屬己物。物雖屬己。不應
尺量。畜過無犯。是故第三應量之財。財雖應量。說淨
無罪故。須第四不說淨。若有一月及起四想。被舉難
因緣。亦是不犯故。須第五無因緣。多云。初日得衣。即
被三擯。未解擯來。乃至命盡。不犯此戒。雖無因緣。畜
未過限。亦不得罪故。須第六十一日明相出犯。若竪
義者。自下諸義。並須攝在。具緣中解。見論。西音云阿
留那。此名明相。多論云。日照樹身東方色黑。照葉明
青。照空則白。三色並是明家之相。白色為正。
四闕緣比說。若自捨即是闕緣方便。若故壞及衣不
應量是境差。若有因緣受。奇遠行是緣差。忽爾說淨。
是善心息。或有想疑。謂非己物等故。或有境強。如被
逼說淨等。是文無者略。緣起之中。三時衣者。以其隨
時厚薄不同。二比丘見下呵嘖。
戒本文三。一對緣略制。二即往已下陳疑啟佛。三佛
問已下問以還期。四阿難已下開以時限。五世尊已
下讚歎少欲。依開十日。見論。此是遮戒。故依還期開
聽十日。若言一月佛亦開之。多論不爾。佛知法相。不
緩不急。不增不損。正開十日。籌量施項縫治說淨。
三滿足。戒本三門分別。一定戒本。二開緣有無。三餘
利同異。言定戒本者五句。一犯人。二衣已竟等。正明
開時。已謝謂出犯時。三畜長衣者。所畜財體等。正明
開時體。四聖開十日。五若過已下。違教結犯。第二衣
已竟者。見論。一解三衣具足竟。以未足不犯故。又云
謂迦提月。作三衣月竟。外方犯故。迦絺那衣已出者。
出者捨也。捨方犯故。又此衣已竟等。謂除不犯時節。
時節有四。謂十日一月五月等。前二非時開。後雨時
分利。非時一月別生戒本。以財體別故。餘三非時時
合在此戒。急施衣。通遮非時時利。亦別立戒。一衣體
別。又與過受合制一故。二定緣有無。直就此戒。十日
有緣可爾。迦絺那與長等五戒。何者為先。若迦絺前
開。便不得言為長等五。開受迦絺。若長等先制後開
迦絺。所以無緣。即言迦絺已出等。答長等先制絺後
開。故下律言。為長等故。開受迦絺。此戒文無者略。五
分。比丘畜衣。過一宿犯尼薩。又因那律。衣壞僧分物
與之。使一日作成何。那律言。我不敢取。恐一日不成。
犯尼薩耆。又諸比丘安居訖。十六日便進詣佛所。道
逢泥水。三衣麤重。甚大疲極。并以那律事白佛。佛言
開受迦絺。不犯五事。如律說。第二戒本。若比丘捨迦
絺那衣已。長衣過一宿犯。又因阿難。得二張劫貝為
與身子。聖開十日故。第三戒本云。若比丘三衣竟。捨
迦絺那衣已。長衣乃至十日若過。犯尼薩耆。迦提月
者。共五月前後。亦說不定可知。三對餘戒。餘利同異
者。問一月五月。所以此開得通三戒者。答洗浣衣服。
開無長𠎝。故開初三。為欲經營僧伽梨。重復聽離宿
故。使一月遍開三戒五月者。以功德衣。守人不離。益
我無𠎝。故第二戒有。又以德衣體。無長過潤蔭。餘長
復通初三。問自餘諸戒。所以不論者。答此之二戒。皆
是屬己之財。令無長離之𠎝。又無施主。可總開成有
<pb n="669"/>
益。自餘戒等。開則於己無益。又總施主開。則有損闕
而不論。問此三時利戒本中。除下背別等三。亦同時
利戒本。不除迦絺那已出耶。人解多種。今釋下三已
有故。彼戒本云。除餘時者。餘時作衣施衣時。問既同
一開所以語異。答此三專得時衣利故。先除不犯時。
以取犯時下三。非是專得時衣利故。先出其犯。下除
不犯為對。餘時假衣食故。亦可背別等三。亦定得時
利。為與汎爾施衣。合明對解義便。故使語異。問急施
衣。亦得非時時利。何以不言衣已竟。衣已出等。答彼
戒亦是文中有故。彼文言乃至衣時應畜。問所以不
言同者。答彼是時衣為急故。開時前非時十日與時
相接。言十日未竟。乃至時畜。若言衣已竟。衣已出者。
便非急施。
自下廣解五句。初句可知。二衣已竟已下解第二句。
衣已竟者。見云。三衣具足竟。以其未具足無長罪故。
又言謂迦提月作三衣日竟。未竟不犯故。迦絺已出
者。准下德衣八捨長短。並是己出。出者捨也。祇中即
出十捨。
法衣者已下解第三。於中文二。一辨十體解上衣義。
二量分齊釋成。其長絕衣者。憍奢耶。作劫唄衣者。以
華作欽婆羅者。毛作[卄/(雪-雨+(雪-雨))]歷者。紵麻。作懺摩者。野麻作
麻者。麻作扇那者。白羊毛。作翅夷羅者。鳥毛作。鳩夷
羅者。絳色羊毛。懺羅鉢尼者。瓦色羊毛。次解長義。三
門分別。一定量分齊。二應量犯未犯。三亦應結未結。
初門諸文不同。十律不辨尺量。祇長二肘。廣一肘五
分。佛言三衣應受持。儭身雨衣。被衣。覆創衣。蚊蟵敷
經行處衣。障壁虱衣。單敷衣。坐具護䏶衣。護𨄔衣。護
頭衣。拭體巾。拭手巾。針綖囊革屣囊。濂水囊。如是諸
衣。若似衣皆應受持。鍼三綖一。皆須說淨。不作淨吉。
三肘五肘長三衣。不淨犯提。見論。長二搩手。廣一搩
手。不淨過十日犯提。故律本說。我聽諸比丘。長佛八
指廣四指。此是最下衣。此律尺六八寸。十律七種衣。
不須作淨。得畜三衣。雨衣。覆創衣。坐具及餘如法所
用衣。又受助身衣者。佛言是某助身衣受用。當於五
眾邊受。第二門。問為始應量。不淨即犯。為待過邪。答
應即須淨。不淨即犯。故下文言。長衣者八指四指。若
爾房應即犯。不須待過。答與房非類。上已釋竟。若爾
但使說淨。對作法故。應即須法。若不作法即犯者。處
分解義。六搩四搩。不處分犯。答衣舉作法量。房舉未
作法量故。爾所以不同者。衣從內開向外開。即防此
過量。故出作法。房亦從內開向外開。不即防過量。若
出犯位。濫防過量。俱此舉未須處分分齊。反顯須法。
第三門。問量立應減須作淨不。答未須作淨。若爾房
五過減何以處分。答房妨難故須處分。其猶過量。恐
惱施主。衣五無過故。要應量犯。又問過減坐具等。所
以亦犯。答彼等。並為長貪無用故。問若減不須淨。亦
不犯者。何以二毛轉作淨施。答彼說應量。亦是非法。
何須致妨。
若比丘一日得衣已下合解四五二句。文二。初廣解
犯尼薩耆。二此應捨已下捨懺方法。前文復二。初畜
長過染以明犯。二若捨墮衣下染用以明犯。初文八
章門。如從得不得。終盡忘不忘。計理應有。奪衣。㵱衣。
及四想等。文無者略。且依文說。初得不得。有十个十
日。即是十章門。得衣有多少差互。日數共相間錯。有
四十六句。第一門十日都得衣。至十日一切犯。初日
衣體過故犯。下九日衣。為初日衣染相與犯長。故云
盡尼薩耆。見論。隨財段數多少。一一得罪。第二門初
十日中。九日得衣。一日不得作九句。若作初句。一日
得衣二日不得。三日乃至十日得。此第一句。如是轉
降者。降空日向下得日轉使向上九番轉降即成九
句。第三門八日得。作八句如是。七日得。六日得。五日
得。四日得。三日得。二日得。乃至一日得。作一句等。以
第十門一日得。對第二門九日得。即作一十九。三二
<pb n="670"/>
門為二十八。四二門為三十七。五二門為四十。中間
五日得通初。十日得一句為六。即為四十六句。餘文
易知。唯第九門。二日得。八日不得。但應兩句。又有注
文轉降等者。有人存其到句。合為七十四者。此是文
誤。不煩更多。所以知非。以其注中。頭尾不似到故。
第二大門淨不淨。但有九門四十五句。闕無初門。十
日得衣並不淨。與前同故。下六同然。所以爾者。以初
對初。所犯是同。故使有無不同。齊少此一。以九對九。
為其有無不同。及法法差別。即是不犯不同。故下九
俱。有淨施之下對文說。若遣與人替前淨施不得故。
此單舉一邊。亦應言不遣與人。下皆類爾。故壞者。全
不應量故。若作非衣者。謂作三寶等。用忘去者。忘此
財體。意謂實無。雖逕多日無彼畜心。是故不犯。若後
憶時即得說淨。次染用犯者。文言不捨更貿餘衣。後
得衣犯捨墮者。此謂使人貿得戒。自五眾邊貿。不犯
販賣。此是淨財理合說淨。由前畜心相續不斷故。染
使犯長。故曰一尼薩耆。非謂染販賣財也。言吉羅者。
謂用不淨財故。著不淨財。隨著多少。一一結罪。脫則
無罪。
第二捨懺方法。文四。一捨財法。二彼捨衣下捨罪法。
三若眾僧多已下還財法。四是比丘下不還結罪。所
以爾者。本為因財生罪。若欲洗心先捨過財。過財已
捨罪。方除滅故。
次懺罪財物已捨事。便應法罪復悔。除堪消利養。為
資道緣故須還物。聖教已頌。理宜從慎。若當不還。結
受物者罪。此之四文。貫通諸戒講。及竪義並用。此法
行事之大軌也。懺境雖三且約說。於此四中。初四二
六三四。各一始終通收具十二法。捨財四者。一此捨
墮衣應捨財集制捨。二與僧等下所對境集。三捨與
僧時下。捨之威儀。四當作是語下正捨辭句。捨罪六
者。一文言彼捨衣竟當懺下義合有六。一乞懺悔。此
文略無。准自言毗尼。故知須乞。二請懺主。三受懺者。
作白和僧。四正捨罪。五當語彼人言下呵嘖治之。六
答言爾者。領受立要。還衣不還二各一者。對文可知。
此等十二須具意者。言次說之凡欲捨時。先須知己
財事。現不現覆。及著用嘿妄等。或一或二乃至十罪。
先懺𠎝然次捨財。以輕重之罪。既不合總懺。故致階
降。其位有四。一先懺著用嘿妄下。覆隨覆四吉。二次
懺着嘿二吉。三次懺提罪下。覆隨覆二吉。此之三位
懺並嘖心。第四次方懺提。不同祇律。又凡欲懺者。無
問重輕。依明了論。提舍那者。此云發露。先須了別。罪
因緣起體相過失等。已於可親信人邊。如理求受對
治護等。要作如是立心。後方懺悔。如捨墮別抄所說。
今解捨財文。言此捨墮衣者。財集應捨。所以制捨者。
為以財能資道。濟要中強故。聖慈聽受欲。使彼獲施
福。此供受用畜。若無法於道成患。為斯方便。制作淨
法。今以無慚輕蔑聖教。畜不應儀。反招罪累。若不制
捨畜心難遣。罪無滅義。是故須捨。除八不淨。及負債
未入手。自餘等物。及寄他等。悉盡集已。方可得捨。若
不集者。捨已歸主還成相染。又但制加淨法。而不淨
者。皆入此捨。又如十六枚等販賣五種。並入捨類。前
言除八不淨。此總言之。問捨財謂集。謂集捨已。方見
餘物者。為得成不。答所捨之物已說淨竟。方見遺物。
前捨已成後見遺物。續應捨之。若物在僧成如前說。
續捨所忘。若捨已未淨後見遺物。即成相染。前後俱
捨。問捨財謂無得成捨者。有比丘無想法亦應成。答
物非情故。不能礙捨。又說淨竟。是故得成。人俱有情。
彼容礙此。是故不類。二言與僧等者。須有所對。為受
施之人。受捨不易故。言與僧事。非常行教法。恐急故
開。二三乃至一人。不得別眾者。財物利重。人之喜為
須僧盡集。眾覩詳悉。欲使犯者。對眾慇愧。內心慚耻。
息過於後。非重之謂也。若不謙卑業難排抑。故須威
儀。但使對僧。不簡長雖者修五法。若對別人。事分大
<pb n="671"/>
小。小具四法。闕無禮足。對眾捨物。理合宣情。若不自
陳何成捨物。故須辭句。文言爾所長衣者。若憶知數
稱數作法。若不憶故。應言眾多。餘皆類然。如悔殘中
說可知。見論。若一二三眾多。乃至還道眾多。若或差
互。容可不成。律但一說。理亦應得。
次下懺罪財物。雖捨正𠎝未殄。但以惡業雖謝。感果
必然。內自思量。表求除滅。若不仰憑清眾。彼容不愍。
故須乞懺。乞懺之文。人須一一牒事周足。准而可知。
此文中略但除𠎝。藉境覩而生愧。若無所對。情不愍
重。僧眾雖多。漫無所局。宜應別請一人。緣生己善。故
請懺主。主要清淨。若自有縛能解他縛。終無是處。文
言不得。向有犯者。解罪犯者。不得受他解罪。五分。除
不同犯。又為病人同犯不得悔。遂便命終。佛開同得。
雖可別請。事既逕眾。無宜輙受。是以要須作自和僧。
白文進否牒乞。以成隨有稱之。問受他捨財。不曾作
法。受人懺罪。作白者何。答捨財現事。非排往業。又作
法非永總對。非別故不須白懺。除往業永非作法。又
對別人故。宜須白因緣既備。理宜滅罪故須正懺。懺
之辞句。如下文說。不煩懸解。雖對陳說過。若不設治。
容可慚愧。不慇故須立治。是次文言嘖汝心。謂彼自
嘖前𠎝。斷後相續。又准了論語。言汝見知罪不者。見
謂見罪。因緣起體相等。知謂知罪。有五種過失等。既
有治於前。若不領納。事乖懺儀。故須自言立要。故云
答言爾。具前十法。即悔犯清淨。自益兼物須崇道。道
籍資成。詑緣以立。若不愍接。闕脩出離故。
次還衣。還衣之法。先列其緣。畜心若斷。逕宿已羯磨
還之。若大眾難集。或比丘遠行。即日羯磨付親友。逕
宿還之即得受。還財文中。但是即坐轉付。若即坐二
還。但七中一法。若逕宿直還。自具七法。問捨財不須
作法還作法何。答捨是別人。行施出在彼心。非和能
決。何須作法。今者僧眾還彼。理無自專。若不作法事。
難濟彼故爾。問所以捨罪還衣。二法不同者。答受懺
白者。非正滅罪。更加餘緣故。單白得還衣。僧眾作法
即成故。要白二十二聖教。令還違故結犯。今結不應。
若究竟壞損。多論。計直此謂。對僧捨懺。故十二法。若
三二人。其唯十一。謂無乞故一人但十。若以此義。通
三十說者。位別五階。除褥二寶。餘二十九。對僧十二
法二十八等。眾多人十一法。一人並十法二寶具九。
謂有捨財三。還不還。各一懺罪中四。略而不出。離野
唯六。謂有捨財二懺罪四。亦略上下收攝。不過此五。
此約具法多少。以辦別相。若據物類。捨還不同位。約
亦為五別。雜野一戒。壞捨而無還。二寶對俗。全捨轉
體。而盡還乞鉢一戒。入僧還主捨。七日藥。入僧入俗
還主捨。餘二十七唯還主捨。
次不還中。若作淨施等。此應是受物人。不還等類。而
人言此謂物主。淨施受用等罪。此不應爾。若是本主
受用罪者。綿縟不可受用。彼不判犯。良以彼不對境。
即闕此文。故知此等並是受者。故取尼衣已下次第
五戒。並言若不還。轉作淨施。若遣與人等。不犯中十
日內者。番前過限。亦可此舉不犯主。謂十日有下。諸
緣可得不犯。若十日外已是犯竟。何有緣開淨施遣
與人。反上中二門。略不舉餘六。若失想等。此物實在
得財五日。橫起四想。雖逕多日。更得五日。不犯奪衣
等四。謂實奪失燒㵱。以對下三。故言取着。對初奪故。
若他與著。他與作被。他與中差別。受付命過。下緣差
等。故所以不犯。
○離衣宿戒第二
所以不聽離衣宿者。言三衣者。乃是三世諸佛應法
之服。資身長道。最為要用。理宜隨身。如鳥二翼。許無
蹔離。今置衣在此。身居異處。寒暑卒起。急須難得。又
闕守護。容成失奪。廢資身用。事總不輕。是故聖制。
二釋名者。人衣異處名離。逕夜曰宿。久則事慢。促則
致惱。限期一日過則便犯。故曰離衣宿戒。問下離衣。
<pb n="672"/>
六夜同是離衣。何故不合。答多義故離。一人有勝行
常流。二處不同。此戒衣人。互在十一界犯。下戒人要
簡。若衣必聚落三開緣異此戒。以病差為限。下是外
難定開六夜。
三次具緣。別緣有六。一是三衣。二加受持法。三人衣
異界。四不捨會。五無因緣。六明相出。此六須意可知。
解初緣四門。一列數釋名。二制三之意。第三衣體財
等。如不如義。四得罪輕重。
名者。謂僧伽梨等。所以作此三名差別者。多論。欲現
未曾有法九十六種。無此三名。異外道故。此方無正
翻。名僧伽利者。義名重衣。重數多故。或雜碎衣條數
多故。或從用故名入王官聚落衣。[鬱-山+止]多羅僧者。中價
衣。從用入眾等衣。安陀會者。下着衣。從用名院內道
行衣。
第二門。智論。問曰何故但有三衣。答佛聖弟子住於
中道。不着二邊。不同外道。露形無耻。復異白衣。貪過
貯積。處中之宜。故畜三衣。多論五意。一一衣不能除
寒。三衣能鄣寒故。二一衣不能除慚愧。三衣能除慚
愧故。三一衣不中入聚落制畜。三衣始從道行。乃至
得入聚落。四一衣不能生善心。三衣能生前人歡喜
之心故。五一衣威儀不清淨。三衣能令威儀清淨故。
尼制五衣者。若畜一衣威儀不清淨。為令威儀清淨。
餘如前說。
第三門四。一體如。二作如。三量如。四色如。要四如法。
方可成受。有離宿過。故所以爾。
言體如者。於中自有四重料簡。一者唯十種衣。方成
衣體故。離衣宿戒。云衣者。有十種如上。謂非外道皮
衣。乃至馬毛人髮等。故衣法云。若畜草衣。樹皮衣。樹
葉衣。外道衣。珠瓔珞衣。馬毛橫牛尾。人髮欽婆羅等。
此並外道法。若畜如法治人髮。偷蘭遮。五分云。樹皮
衣外道儀式蘭。祇云。䍧羊欽婆羅馬毛革衣。樹皮衣。
韋皮衣。佛言如是等。不得著故。此等類。明非衣體也。
二者雖十種衣。要必直文。如紬絹絕布。乃至氈等。得
作三衣也。即非羅綾綿綺。一切有文之類故。此律云。
不得着繡手衣。佛言外道法。又云不得畜錦衣。應染
作袈裟色。畜五分著斑綖劫貝白衣法吉羅。斑綖織
衣吉羅。見論云。作袈裟不得繡作文章。不得著斑綖
織衣。准如此等文。並不成衣體也。三雖是直文。必須
密緻。謂非細薄生踈故。祇律云。非生疎等故。維如此
義。但是輕薄。絹紗孝布等類。亦不成衣體。四假雖摩
斑要須清淨。謂非犯捨故。衣法云。尼薩耆財不捨。而
不應作三衣。即販賣迴僧取尼衣讚嘆等是。若如此
類有過之物。亦不成衣體也。
第二作如有四。一截不截者。下衣俱成。上二割截。若
言褋葉。三衣俱得故。下文舒張伽梨在地。安褋欲使
表裏相着。外有葉現。佛言聽五分哥休比丘得一衣。
少不足割截衣。佛言上二割截。成漫作下衣。十云。比
丘貧衣。少不得割截衣。衣上安褋。若五。若七。若九。若
十一。若十三。若過。若能得。應割截作三衣。二橫竪多
少。此律云。不知當幾條。佛言應五不應六。乃至應十
九不應二十。若過是亦應畜。准如此文。似更得多。而
不論橫葉。祇律云。五條一長一短。七至十三。二長一
短。十五等三。三長一短。多論云。下大衣二長一短。中
大衣三長一短。上大衣四長一短。若此三位。各或增
減。得成受持。着行來去吉羅。祇云。比丘橫葉相當。佛
言不應爾。又對頭縫衣。佛言不應應作葉。極狹如䵃
麥。極廣如四指。五分哥休得衣財少。不知云何。佛言
聽三長一短。若不足二長一短。若不足聽一長一短。
若不足聽褋作葉。又不得綖葉着衣。准此似有四長
一短等。三重數多少。此文新衣一重。安陀[鬱-山+止]多二重。
僧伽若是故衣下二二重。伽梨四重。若糞掃衣。隨意
多少。多論。伽梨極上三重一重。新二重故。若純新衣。
伽梨二重。作尼師檀亦如是。作下二衣。但得一重。若
<pb n="673"/>
故極多四重。伽利二重。下二衣四重。尼師檀四絳刾
方法。四周安緣。褋角鳥足縫等。反鈎却刾。不得直縫。
祇律。一月衣戒。却刾緣細等。又迦葉作衣。世尊自手
捉。阿難為截。有比丘簪縫。有為刾短。有為刾長。有安
細褋等。又衣宣脫聽作馬齒。縫上下破聽作緣。又如
威儀經要褋角成。又與尼作衣戒。文言下至舒張角
頭褋。故知須褋。
第三量如者。此文受小。小衣便當三衣。佛言聽長四
肘廣二肘。作安多三肘五肘。作二衣祇三衣。極足如
法。正是三肘五肘。多論。正衣量三肘五肘是。若極長
六肘廣三肘半。若極下長四肘。廣二肘半。若過若減。
成受持。以可延促故。不同於鉢。過減不成。以無截續
故。
第四色如者。謂青黑木蘭。
第四得罪重輕者。問三衣六物。同是資身。所以離三
衣失而犯提。離餘衣等輕。答三衣正制受通三品。今
差離者違制。罪重而失受法。餘衣物等。開於中下。為
資道不足。今若離者。對開有違。唯得吉羅。而不失受。
以上品人。無餘衣可離故。若爾鉢亦正制離。何以輕
不失受法。答衣資用寬。許無慚離故。違得提失。受持
法鉢但一月。月復時限有須故輕。而不失解。第二緣
受衣方法。有四。一須受意者。以其着不應法。即有無
衣之咎。故要須受。問曰不受衣罪輕。離衣便罪重者。
亦可破夏罪重。不安居罪輕。答安居有時限。受衣無
分齊。故使不安。罪重不受。但吉破夏。不廢脩道。故破
夏輕。離則闕資守護。故使罪重。二受之法式。此律有
受捨之言。略無受捨辭句。祇有總別二受。總受言大
德一心念。我某甲僧伽梨等是。我三衣數盡壽。不離
宿受持三說。別受可知。五分受衣文。此僧伽梨若干
條受三說。下二亦爾。十律。受日我某甲。此衣僧伽梨
若干條受割截。若不割截。是衣持三說。下二亦爾。尼
受餘二衣者。十律曰。此衣覆肩衣。受長四肘廣二肘
半。是覆肩衣持。三說。此厥修羅衣。受長四肘廣二肘
半。是厥修羅衣持。三說。五分。三衣應謹護。如身薄皮。
護鉢如眼。應如衣鉢法持用。不得以裏諸物。母論曰。
鉢敬之如目。護僧伽利。如自護其皮。不得敷坐。不得
儭身着。十律。不得着僧伽梨。輦石草泥等。不得脚躡
不得敷坐。不得坐上。不得臥上。不得儭身着。應如着大
衣法。餘二衣亦爾。三破與失受不失。見論曰。上二衣
廣邊八指。內穿長邊一搩手。內穿不失受餘。外穿失
受。安陀會廣邊四指。長邊一搩手。內穿不失餘處。穿
如小指甲失受。過十日犯捨。若一橫縷不斷未失。多
論。三衣破不問孔之大小。但使緣不斷絕。仍成受持。
失色不失受。復更上色亦不失受。此律一月衣戒。即
同多論第四。若更補染須受。以不答增色。增縷不須
更受。祇云。補須却刾。十多亦爾。若淨財補者。刾成衣
體淨法。即失非淨刾者。成衣類前。更不犯長。若但直
縫。並不衣先淨不失。其未淨者。過十日犯。十律。補須
却刾。若直縫者。衣主命過。擿此衣入僧。餘衣與者病
人。下四緣至文解闕緣比說。緣文有二。一離衣起過。
二受付囑下。發覺呵嘖。
戒本文三。一略明戒本。二舉制隨開文五。一身病衣
重所請之事。須遊行者。多論四義。一有緣眾生。應受
化故。二宜於遊行令病損故。三求行道所宜故。四未
降者。降已降者。令發悟故。二自思念言下念開通之
方。三即語下。仗託陳疑。四時諸比丘下為申請決。五
世尊下開不失法。法中三門分別。第一解作法成否。
若衣人互不如法。為成以不一。解要須衣。重人病方
成餘三句。互有俱無。並法不成不稱法故。又多論。假
使衣人。互不如法。前人妄語罪。作法得成。以羯磨。防
離衣宿。不防病等故。第二約時長短。五分。前安居人
九月。後安居人八月。所以非夏分者。以夏分中。別有
受日分齊故。十律。亦乃至九月。多論九月。祇十兩文。
<pb n="674"/>
乞羯磨離衣宿。各限一月。然祗夏分得乞法。多論。一
羯磨得九月。此律無住。依一律三。留衣多少。有三不
同。此律留僧伽梨。若依祗五分。但留[鬱-山+止]多羅僧。餘二
不許故。五分。留優多羅僧。不得羯磨。留伽梨。安多有
賊難處。三衣中割截衣最勝者。聽隨所留也。十多二
文。三衣之中。俱有離義。故十律云。如僧伽梨。次二衣
重亦爾。多論云。如僧伽梨。餘二衣亦爾。又正離一衣。
不得離二衣。文言結不失衣法者。謂得此法。賞受不
失。而無離罪。故曰不失衣法。
三滿足戒本。此前長衣亦須三門。一定戒本。二定緣
有無。三餘戒餘利同異。比說可知。下一月戒本初亦
爾。言定戒本有六句。一若比丘者人分齊。二衣已竟
等犯時分齊。三三衣中者所離衣分齊。四離一一下
人衣。互在分齊。五除下開法分齊。祇律。除僧羯磨有
兩。一乞一月法。二結衣界不犯故。並言除此律。通說
亦除二法。六尼薩下結犯分齊。第二句衣已竟等者。
除不犯時節。時節汎五。謂一夜六夜一月五月九日。
此五重中。六夜離明除之。四重合開此戒。但一夜者
唯制非開一月等。三事通開制。廣中具解但前三。第
五略而別釋。
不失者已下合解四六。於中文二。初明離宿成犯。二
此捨墮衣已下捨懺方法。前文復二。初就十界離而
成犯。二不失衣者下明蘭若處離而犯義。前文有五。
第一至倉有若干界。例十界名。二伽藍者已下解十
界體相。三僧伽藍已下十界彼此不相収攝。四僧伽
藍界已下十界勢分。五伽僧藍界已下正明離宿結
罪。
欲解此界。兩門分別。一汎列諸界定別所釋。二正辨
界相。言汎明者。謂衣食僧等三界之別。有待之形。假
資方立衣。是要用無時不須。但受畜有法。須明衣界。
攝衣屬人。令無離𠎝。衣既覆形。內資須濟。服用無法。
反招過咎。故結淨地。攝食別人使無二內衣得覆身。
食復死軀。次宜正脩。正脩之來。無過眾行。故結僧界。
攝人同法。僧食二界宗。此不明下犍度廣辨。今以衣
界。或假僧界而成。又相開洗。故總對說。
第二正解界相。於中有三。一解僧界。二釋衣界。三兩
界同異。
僧界三門。一辨自然。自然有三。謂聚落。可分不可分。
及蘭若等。二解作法。謂大小八界等。三挍量同異。同
異具五。一作法不作法。不作法二。多少不同。作法隨
事故。多自然唯為結界。事少應一。但空聚差殊。故有
三別。三寬狹同異。謂自然界昔寬今狹。本該一化。故
所以寬。以集難。故開境＆CB18382;而結。若仍依舊集。恐不成
結故。作空聚分齊。是以今狹。作法對本開結故狹。然
望今集互有寬狹。四者強弱。若望初集亦無強弱。對
今集者自然即弱。弱故僧法事等並狹。及無欲法。以
其自然唯為結界。不得作餘故。爾作法集者。得作餘
事下至解界。然僧法事寬。該通欲等。故所以強。五勢
分有無。自然或無。無則是開。有謂是制作法。僧界開
令＆CB18382;結。豈得更寬。
第二衣界。三門分別。一解自然。二解作法。三挍驗同
異。自然中二門。一列數解釋。彼此差分。各有壃場。故
稱為界。界別不同位且為四。一就事相辨界。如藍等
十界。二尺量為界。如依此律蘭。若八樹中間。五分面
去身七尺。三空有分齊。空界者。十云。若衣在地比丘
在空。或衣在空。比丘在地。過明相犯。以空是有界外
故。四道行界。十多二文。與和上闍梨。擔衣道行。若在
前或後。四十九尋。多論亦可縱廣內不犯外即犯。祇
師與諸伴共行。論義而去。弟子持衣。後來不及師。師
至日沒時。畏離宿故。出道外待弟子。弟子持衣。直過不
見師。至曉相待。若是師待處。離道二十五肘。內與衣
合者不犯。外者犯。弟子持衣。在前行相待。問答亦如
上。五分。道行同異者。同界者面去身七弓。異界七弓
<pb n="675"/>
之外。明了論。比丘路四十九弓。所度處。露地直身。申
腎斜衣。各捉一角。若相及許不離衣也。空有道行。此
律無文。第二強弱。十界是強。蘭若是弱。十中藍村二
界強。自餘八弱。若在前二中無別有八故。藍村兩界。
村強藍弱。或可等力。以各對人辨故。不相収攝。
第二門者。作法唯一。以憑僧界。不同自然。隨事故。多
釋此作法。兩門分別。一須結不須結。二須除不須除。
初門者。二界相望有三。謂藍相狹僧界寬者。此一須
結。為可僧界。使無破離之𠎝故爾。若藍望僧界。或等
及寬。此二衣界即不須結。以其若結反成＆CB18382;礙。非謂
衣界一切。須結而對斯兩忽有結者。不慎開意。容得
小罪。
第二門者。問作羯磨法為有村故。須言除村。為當無
村。亦言除村。多論答羯磨法爾。若有若無。一切須除。
以其村無衣界。外方有界。今者為結除村。村外方衣
界故。是以一切咸須除村。村外既一切須除然村。或
有或無。若准十誦。羯磨文中。結不失衣界除村。村外
界。取空地及住處故。白如是者。欲消此文應言。若現
無村。結是現結。除是懸除。取是現取。謂是現結懸。除
現取也。若即有村。村亦現結。除是現除。取是懸取。謂
是現結現除懸取。村去得置衣。村在非無界。此二言除
者。直是置衣得不得。故言除村。若依此律。但言除村。
村外本無取空等之言。與彼似別。今若准說。若即無
村義。令同十言。結不失衣者。結是現結。除是懸除。雖
無取空之言。理亦現取。或現有村。即不同彼所言。結
者非是現結。謂除外方。是衣界。即非現結。除是現除。
亦不懸取。此即村在。若去並無衣界。非但有礙。亦是
無界。問除以除皆不得置衣。何故結文要須言除。答
為遣疑。故由人礙。謂集僧時可界內村中。比丘須集
既馮僧界。亦謂衣界裏村。同一衣界。即便置衣。因形
露故。多論具五義。佛即制除。又可本未結衣界。可使
藍外之村。非衣界攝。今衣界中。村應得置衣。送取起
過。因制言除。又可異餘八界。故結法。須道除村。問僧
衣二結。所以有除不除。答俱禁緩從急。有除不除。衣
以別為過。故須除村。別而就急。僧以同界不集為𠎝故。
不除村同而就急。又可僧界開重不開。所以不除衣
界。亦是開不重開。是故須除。依明了論。通含自然作
法等故。彼偈言。善解三衣六憐愍。釋曰。律中說。佛許
六種不離三衣。利益。一僧和合同許羯磨所作。有二
種。一得加絺那衣僧和合所作。二為行路人及病人
僧和合所作。二依地所作。如布薩相應。學處中說。三
不離所作。如於皮闍延多樓及剡浮樹等。所謂帝釋
樓高二千由旬。樹高一百由旬。約此以明失不失義。
四垣墻所作。謂藍界是。五約露地所作。如比丘行路。
四十九弓度處相對。露地直身中臂斜衣。各捉一角。
若相及許離衣六住處。時節所作。於安居學處中。廣
說應知。復次小便等。所逼事中。由他加行難所作。是
名三衣六憐愍。六中分三。初一約法。次四就分齊。四
中第一作法攝衣界。餘三自然。一樓樹界。二藍界。三
道行界。末一住處時節。謂在空處聽六夜是。今准彼
說。此律具五憐愍隨配。應知闕無道行。互有寬狹。
第三自然作法同異。一作法不作法。二多少不同。自
然多作法少。三寬狹有殊。作法寬故。四者強弱。強弱
互以除村故。作法即弱。収餘八故。便即是強。五勢分
有無者。自然本故開有勢分作法更開開不重開。所
以便無。又作法假僧界相。從無勢分。自然不假界。故
不同也。又＆CB18382;不＆CB18382;故也。
第三衣僧同異。三門分別。一寬狹多少。二可不可。三
勢分有無。
第一多少等者。僧衣對辨約為三位。一以二自然五
句不同。二以衣自然。對僧作法有五差別。三二作法
有三不同。三位通收有十三種異。初五異者。第一僧
寬衣狹。具約二蘭若。是謂拘盧舍。八樹中間。但蘭若
<pb n="676"/>
有六。一盜戒。二攝僧。三攝衣。四六夜。五安坐。六頭陀。
今約第二第三。以辨僧衣二界。第二衣寬僧狹。如藍
相寬集僧八樹等是。第三僧衣俱等。如藍勢分。與八
樹齊。第四僧一衣多。如八樹內有眾多家。第五衣界
一僧界多。如大伽藍。故衣一有眾多。七十三步半。集
僧故多。第二位五者。一僧寬衣狹。如界寬藍小等。二
衣寬僧狹。藍大界小等。三俱等。如可藍勢分。結大界
是。四僧二衣一。有戒場故。五僧一衣多。無戒場故。僧
一藍有若干故衣多。第三位三者。一僧界寬衣界狹。
除村村外故。二僧界二衣界一。有戒場故。僧界二結
衣時無村故。衣界一三俱等。謂無戒場無村故。三僧
寬衣狹。有村故。除村有無故。有人作十六句者非。不
煩廣破。
第二可不可者。為釋前門寬狹多少二種。自然有四
義故。不得相可。一自然攝衣。是根本故。宜就急制。以
寬為緩。以狹為急。自然攝僧。亦是作法根本。復須急
制。以近為緩。以遠為急。各就急制緩。急飜到故不相
可。二不相假故。三定不定異。衣就所依大小不定。僧
界是定故。不相可。四勢分有無。二種作法者。具四義
故。為是相可。一作法衣界為樂靜。人開急就緩。可大
界上結。二要假大界結方成就。三二俱是定。四並無
勢分故得相可。
第三勢分有無二作相對。並無勢分。兩種自然。衣有
僧無。所以然者。咸是開急就緩。故所以爾。衣以遠為
緩。故有勢分。僧以近為緩。故無勢分。若僧從衣有。反
成難護。衣順僧無。衣成大急。故使此二有無理別。又
准十誦五分。聚落亦有勢分。若爾所以有。則僧寬。衣
便狹者。答僧本急今急有。即須寬衣本急。今急有而
便狹。問等是衣界作法。無勢分者何。答開不重開故。
次釋其文。就十界中初文中。藍裏一界若干界者。若
其衣身。同在一藍。是名一界。身衣別藍。故名若干界。
又藍相周遍房。勢分相及。是名一界。或若大無㰚鄣
彼此房別。各有勢分。身衣互在逕宿失。故曰若干。又
雖藍相周迊。若無俗來但出家人者。遍藍無別是名
一界。若有男女來入藍住。即村界起身衣。互在逕宿
失。衣便成若干。故多論云。王來入界內住。近王左右
大小行來之處。盡非衣界也。又五分云。一界者。而於
中得自在。往反故爾。若干界者。於中不得自在往返
故也。樹有一界者。身衣同在一樹之下。是名一界。身
衣別樹名若干界。或若更無俗界女來。同在樹下。是
名一界。若有俗男女來。是名若干界也。如場乃至倉
等。七界比樹而說之。
次解村界文。言村有一界者。謂如張家請我供養。即
是情無阻礙。遍於一家。皆不失衣。是名一界。或若更
有王家來住。彼此礙別。名若干界。故祇云。若一家中。
作兄分齊弟分齊。若情不許互相來去者。身衣互
在名干界。若兄弟情通。任師住止。隨意往來者。身衣
互在兄弟分齊。即不失衣。是名一界。故今亦爾。遍於
一家。情無隔礙者。並名一界也。此解不然。所以爾者。
祇取情礙。故如向辨。若據此律。就其染譏過。即不
同彼。故下文言。脫衣形露。佛言。除村村外界。今准此
理。縱令一家情甚相通。如似自己緣眷衣在母女姉
妹之所。寒暑率起夜。或須衣送取之間。恐相觸＆CB18365;。如
斯事。心即致隔。若有如此阻難者。表不與衣。合即
成若干。况餘疎人男女等類。名為家界。此即轉成隔
。豈得遍家。名為一界也。故今更解村有一界者。比
丘住處分齊中間。是名一界。比丘住處分齊外者。隨
房多少。是若干界也。問所以不同藍中一界者。謂無
俗來遍其藍內。名一界也。答藍是比丘住處故。若無
俗得名一界。家非我處。故不同藍。遍此一家。名為一
界。要必比丘。住處分齊內者。方名一界。住處勢分外
者。即若干界也。
第二界之體相。一一如文。
<pb n="677"/>
三釋界義。謂此藍非彼藍等。計有句。廣辨三十。餘句
類知。若不明如此文者。人情意。謂此藍置衣。餘藍中
宿。應當不犯。以同是藍故。雖可藍名是同。彼此處異
故。須此文。餘亦同爾。
四勢分如文。言中人者。非強非劣故。擲者非太近故。
第五結犯。亦作百句。文有二十。但對初十中文五。一
身衣互在。二明相已下教不犯法。三若不已下。不行
會捨。四明相出已下。離三衣提。五離餘衣吉。於第二
不犯法中。開之次第。應言手捉。次至石處。次應捨衣。
文中說次故。先明捨衣。言手捉者。以有若干界故。要
須手捉。方得不犯。至石處者。謂是一界入勢無犯。此
通諸界皆同。此釋捨衣者。會而不逮。即須捨衣。寧可
無衣得吉。不犯提罪。以輕奪重。故祇云。此僧伽梨。是
我三衣數。先受持今捨。捨下二亦爾。尼捨下四衣亦
爾。五分捨文。此僧伽梨若干條受。今捨三說。下二同
此。次樹十句。餘皆略無。又此二十中。准前第三。此藍
非彼藍時。應言乃在餘藍宿。文中略無故。一門但九
也。蘭若文五。一明界體八樹間者。七七四十九弓。弓
長四肘七尺二寸計。間有七弓。即是五十尺四寸。合
三百五十二尺八寸。總有五十八步半一尺八寸。并
石及處。是其界體不同。祇律。五肘弓故。僧界七十三
步半。二人衣互在。三不行捨會手捉。石處亦同前釋。
次結重提。次得輕吉。捨懺如上。不犯中別開五重。一
作羯磨摩賞度不失故不犯。二會故不犯。三捨故不
犯。四四想等失受故不犯。五若水諸難。故不失而不
犯。文言明未通。下四開並須明相未出之前。有此四
故。方可不犯。水陸諸難不失受者。心知衣在恒。但領
受之意。為是不失。如似受欲難緣出界。不失欲法。此
亦同彼二。通開可知。
○一月衣戒第三
制意者。衣為資身。隨時受用。雖先有衣。故爛弊壞。但
任受持。不堪著用。今得少財。為作三衣以換故者。而
少不足為待滿。故聖開一月過畜。長貪違教。妨道故
以制隨三衣。不任擬須換。若衣財不同。各得一月。若
衣同者。即須併作一衣。如不爾者。隨過限即犯。是以
文言。若同衣足。應割截不者過犯。不問有望無望。斷
以不斷。但同衣足犯不足隨開。不同餘律。
別緣有六。一若是新衣。現堪受用。餘財不開故。衣方
開故。第一緣故壞三衣。衣雖故壞得財。若足亦更不
開故。第二緣得少財不足。若不擬作三衣。但犯初戒。
不開一月。明須第三。為作三衣。以𨲙故者。四不說淨
作三衣。五無因緣。六過限便犯。緣起文二。初至遊行
起有漏過。二時受寄已下。發覺呵嘖。前文復兩。初開
至衣足。二時六群下。因開起過。彼有糞掃衣者。無主
物餘種衣者。檀越施衣不足者。謂是等衣中。有未得
足。言取中者。取向二中糞掃衣。料理點淨。為防吉罪。
持此等衣。寄親友已。逕久起過。起過者。不足可爾。而
有同衣足者。何不作衣。可得文言。佛開滿足。乘更久
延耶。遂興戒本極開一月。若隨足者。隨過結犯。
戒本六句。一犯人。二除開緣出犯長時節。三若比丘
下。所得衣𨲙。四受已疾疾下。足則不開。五若不足者
已下。如其不足開齊一月。六若過已下。隨違結犯。別
解上三。文顯易知。若十日中同衣足者已下。合釋下
三。就一月中位分為三。初十日以同常流令未犯。次
十日已後。若不作衣。至三十日。已來有犯。云何犯不
犯也。過三十日去一向定犯。犯不犯中分二。初至二
十九日亦如是。正明足則不開。不足便開。二同衣不
足三十日已下。無問足以不足。限滿不開。就初第十
日中分二。初至波逸提來。足則不開。釋四六二句。於
中文兩。初明教作五法。以免長罪。即解第四句。二若
不截割下。違而制犯。即解第六句。第二若同衣不足
至十一日者。釋第五句。不足蹔開。問若三衣俱故。而
並不足。各開一月。若大衣足犯染。下二衣以不答。下
<pb n="678"/>
二衣財。若無長本得開一月。今為他染相與同犯。問
三衣體自無長。何以得犯。答以有故衣。猶是三外。要
成衣相。始得不犯。不同令無是故。文言隨衣多少尼
薩耆。若染餘財。能染不共犯。所染同活容犯。次十一
對十二作法同前。自下諸句。開犯位同故。言乃至二
十九日亦如是。若同衣不足三十日。若足下一向定
犯。若同衣。謂十種衣中。當分自同者。各異不同。亦可
同衣。謂三衣財不同衣。謂餘長財。此等限滿。一向不
開不犯。別開中文兩。第一舉戒本第四句。足則不開
并廣中二十个足成衣。以為二十个不足蹔開。以明
不犯。第二若截想已下。舉戒本四六兩句。及廣解中。
從十日同衣足已下。二十个足則不開等者。雖不成
衣。若有四想。及奪衣等四。并受寄命終等九个。諸緣
各過。二十个分齊。以開不犯。
○取尼衣戒第四
所以制者。有三種過。一者凡為下敬上。仰奉情慇。所
有財物。思欲捨施。許無遺怯。大僧非親。多不籌量。得
便受之。令他財物竭盡。致貧遺之惱。二男女形別。理
無參涉。財物既交。思情偏親。因交致染。容壞梵行。臨
危事嶮可懼之甚。三跡涉世譏。致招誹謗。清白難分。
莫能自拔以斯諸過。是故聖制。
別緣有五。一是比丘尼除下二眾。依祇下二眾衣不
犯故。今亦應同。多論下二與尼同犯。二非親里甄去
親理不犯。三是應量五衣。多論衣者。是應量衣。除不
應量衣。鍵鎡等吉羅。四靈心送與。謂乞得貿易不犯。
多論。多比丘取一尼衣。多人犯一比丘。多尼邊取一
衣計尼犯。五領受屬已犯。問所以制取尼衣。不制取
鉢。答尼衣有五喜相施與。致受義數故。須聖制鉢。唯
有一尼捨義。希受亦不數。設令受者。但得小罪。祇律
有文。取尼鉢不犯。多論。取鉢亦犯捨墮。緣文有二。初
至取尼衣著之起過。二後於異時下呵嘖。前文復二。
一明犯緣文二。初舉住處。及能與衣人。出家得道。二
時有眾多尼空處已下。辨其犯緣。犯緣中文三。一因
送食是其遠緣。二時有比丘著弊故已下。能取衣者。
謂犯人二蓮華見已已下。是其近緣。第二即脫已下
正犯。呵言汝不應如是者。佛制畜五衣。本為資身。今
以施人即得無衣之罪。破戒行檀事不應法。故曰不
應。言餘衣聽隨意與人者。謂五衣外得施三眾。不得
與僧施受俱犯。又解若與者。謂五衣外長財得與比
丘。若僧得尼施時。應撿問前人。知彼五衣不具。則不
得受。五衣具者。得受無罪。十律若先請。若別房中住
故與。若為說法故與不犯。五分中。若無心求自布施。
知彼有長。乃取不犯。
滿足戒本五句。一犯人。二非親里尼。三取衣。四除貿
易。多論。若聽貿易。離彼馳求得安樂故。又離苦惱故。
五結犯辨相。具解上五。二親里者。父母七世骨血之
親。了論。解四親應取。一父父親。二父母親。三母父親。
四母母親。此四親尼取之非犯。餘文解親。皆准於此。
問尼取僧衣。但得吉罪者何。答大僧上尊與尼義。希
尼受不譏。過中制生患義深。故得提罪。作此釋者。二
與解義譏無譏。別論其二取。希數不同。故使大僧。取
數與譏俱提。其比丘尼。希而無譏取與並吉。

四分律疏卷第四本

寶永七年寅夷則晦日大藏重修比丘照山晃寫
於天安律寺方丈（俗五十五）

<sarticle>四分律疏卷第四末</sarticle>

○使尼浣故衣戒第五
所以制者。上尊使下。事煩而數。下情敬上。裁抑是難。
多不籌量。有容無容總廢業。損處不輕。喜生染患。招
<pb n="679"/>
及世譏。如前無異。故所以制。問浣染打等。所以合制
者何。答一使尼處同。二俱由故衣。三容一衣。相由致
犯。垢汗須浣。失色即染。申舒故打。
別緣有六。一是比丘尼。二非親里。三是故衣。四使浣
染打。多論。若使書印信吉羅。祇有四句。自與使受等
二互二俱浣等並犯。此中文無。五無緣故下開文。若
病浣染打。若借他衣。浣染打不犯。除此等緣故。六浣
染打竟。問所以不制使尼勳鉢者。解云。故衣生患。如
緣起說。又浣染義易。尼多閑解。數故犯制。鉢無生患。
又勳治事難。尼多不閑。希故不制。
滿足戒本五句。一人。二非親里尼。三所浣故衣。四使
浣染打。五結罪。上三別解。四五合釋。准其八業。應有
八句。初三提合一句。次二提一吉作三句。應有三句。
一提二吉。為三文略。次有一句三吉。下二眾者。非是
弟子。使希故輕。又非具戒。不廢正脩。多論。下二同尼
犯提。新衣浣希。又無染患。故亦輕罪。
○從非親里居士乞衣戒第六
凡出家人。宜應知足。今三衣具備。長道緣充。方廣乞
求。增貪惱物。招致譏過。損壞不輕。故所以制。多論云。
一令佛法增上故。二為止諍訟故。三為滅前人不善
心故。四為令眾生於佛法中生信樂故。
別緣有六。一三衣具足。二無因緣。三非親里居士。四
為己乞應量衣。五彼與。六領受入手。犯緣又有二。初
至脫衣與䟦難陀起過。二語言已下呵嘖。文言辨才
智慧。善能說法。偏解修多羅中。布施福德果報之義。
故言智慧。下奪衣中。不達毗尼行教重輕。故曰廢無
所知。
戒本文三。一略制戒。本二牒制隨開文二。一除親里。
二除四緣。三滿足戒本五句。一人。二非親里居士。三
乞衣。四除開緣。五結犯。餘時者已下。誦前第四句。下
解中但解四句。略不釋餘緣。
○過知足受衣戒第七
所以制不聽過知足取衣者。出家之人。遇四因緣。失
奪三衣。篤信聞之。竭貧以施。理應稱施而受。彰己內
有廉節之心。外不惱物。今三衣已足。過分更受。內長
貪結。外乖施心。殊所不應。是故聖制。
別緣有六。一比丘失奪三衣。二非親里居士。三為失
故施。若不為失。隨時受取無罪。四知為失故施。五過
知足取應量衣。六領受入手犯。問衣有過知足罪。何
不制過知足取鉢。答衣有三領。失則多少不定。失一
受二犯。乃至失三受四亦。又復人多過受。故須聖制。
鉢唯有一。失受一。本未有過。何須聖制。又復鉢無多
用過。受義希故。不制過受。文言取與六群等者。前戒
先自無所違故。為他不犯。今此施主。為失＆CB18385;定。足而
更受。轉為餘人。亦乖本情。為他亦犯。問既為餘人有
何可捨。答此是制緣。為他尚過。況當自為。如論正理。
要自受方捨。
戒本六句。一犯人。二遇四因緣。此謂施衣緣。三非親
里居士施衣人。四自恣請下為失故施。五是比丘下
教知足受。六若過下過受結犯。六中第二略而不解。
第一第三文顯。衣者已下合解四五。若比丘下釋第
六句。就合解四五二中文二中文二。初解衣字。第二
合釋文四。一明應取不應取。謂失二不應受。三衣都
失。應知足受。第二知足有二種不下足分齊。出前應
知足受。一舉數。二列名。三解釋。在家人知足者。隨白
衣所與衣受之者。謂白衣為失故施。本為不足。若未
足受者。謂失三受三。隨他白衣無施之心。即是知足。
然此知足。順在家人。故曰在家人知足也。言出家人
知足者三。衣謂本失三亦是不足。今還受三。即是知
足。然此知足。順出家之軌。故曰三衣也。此謂失三受
順二知足。第三若居士自恣請已下開聽增取。以衣
細薄。為成三衣故。亦非過受。第四若有餘殘下。不為
失故。施得隨受。若比丘下釋第六句。過受結犯。失一
<pb n="680"/>
失二。乃至失三受四。此等並是足而更受。違二知足
故。名過知足受。
○勸讚一居士增衣價戒第八
篤信居士。樹心捨施。價限已定。理宜隨施而受。不虧
道法。今反嫌少。過分更索。長己貪求。壞彼信敬。是故
聖制。
別緣有六。一非親居士。虗心辨衣價。二情斯限定。三
知施心有限。四嫌少勸增。五彼為增價增縷。六領受
即犯。問所以衣有勸增鉢無者何。答衣資義寬。人喜
勸增。故須制戒。鉢唯一用。勸增義希。是故不制。若爾
何以乞鉢。同於乞衣。答理實鉢無多用。然令乞一。損
惱非輕。是故犯捨。此中勸增非全得一。又無多用。故
所以爾。緣中文二。初至何用是為。勸增起過。二時彼
已下呵嘖。
滿足戒本四句。一犯人。二施衣限定。三是比丘嫌少
勸增。四若得衣下得而結罪。具解此四。上二可知。求
者已下解第三。雖無求字。有其求義故。牒而解之。求
價者。為作絹衣。今勸買細犯。前直乞要本體上增。方
落此戒。求衣亦爾。十誦。勸增色亦犯。問勸增一綖即
即犯。何故乞衣得一條方犯。答乞本無心。及至乞時。
任彼籌量。惱義是微。故一條方犯。此中施主。先有虗
心。施限已定。不荷其恩。嫌少更索惱情深。一綖即犯。
○勸二居士增價戒第九
制意犯緣。如前無異。唯以二居士合作為別。問勸使
合作。有增不增。為犯何戒。答雖增者犯不增無犯。猶
是二人合作。故屬此戒。問所以無勸三居士者何。答
勸二容損。勸三惱微。若爾勸居士。棄布造紬。豈無損
義。答此乞衣戒攝。今此勸增者。要就本體上增方犯
戒故。所以無過。
○三反六嘿忩切索衣戒第十
然寶壁精華。世情所重。長貪妨道。生患處深。非是比
丘之所宜畜。今施主信心奉施。以為衣價。懼犯畜寶。
無宜自受。故付俗人。令貿淨物。尋索忩切。情無容豫。
迭相催伇。逼惱前人。故作制限。三索六嘿。然今過索。
惱境結罪。
別緣有五。一是五一是施主送寶。二為貿衣受用。三
付彼淨人轉貿衣物。四過分齊索。五得衣犯提。問衣
有過索鉢所無。答鉢本用食。得一便足。更無多用。何
須開聽。三索六嘿。即無開索。何有過罪。若全無鉢。多
索無罪。若先有鉢。一索即犯。落乞鉢中。故無過索。問
此戒為損寶主為損淨主。答由王臣心動。致索過分。
損淨主得罪。緣文有二。初主罸錢五百過索起過。二
時長者下呵嘖。
戒本文二。初過索結犯。二若不得衣已下明進否。前
文有六。一犯人。二若王已下。正明施主。遣使奉寶。為
作衣價。三是比丘應語已下。恐犯畜寶。自不敢受。四
彼使語比丘下。明使臣送寶。付俗令貿淨。五須衣比
丘下。正開三語六嘿。索衣方法。六若不得衣下。過索
分齊。得衣結罪。然此六文位束為三。一犯人。二有四
文。聖者立法。謂送寶不受。付淨生已索之法式。三得
衣結罪。第四付淨生文四。一問淨生。二須衣比丘者。
報淨人處。三送付。四返報比丘。第五索法。見論。純語
往索。齊六不犯。過六方犯。純嘿十二未犯。十三反犯。
語嘿相參。九反未犯。十反方犯。如是類知。五語二嘿
七反未犯。四嘿八反未犯。三語六嘿九反未犯。二語
八嘿十反未犯。一語十嘿十一未犯。全已還從一嘿
至六。不同多論也。第二不得中文三。一躬往遣使到
施主所。二陳己不惱。三還本施主。廣中但解得衣。於
得衣中。唯解初二。下兩中間二句。略而不解。憶念者
下解第五索法。初三語。次六嘿。次語嘿強弱。問嘿然
可得幾時。祗云。如人入庫取物。著店上頃。又如裹襆
物頃。不犯中。即相布施。寶主永捨。不懼失故。容豫索
取。不犯過罪。何以不犯畜寶。寶不現前。恒作取淨物
<pb n="681"/>
意故。為波利迦羅故與。謂是雜碎等物。得失事微。縱
本主心變。索亦不犯。
○雜野蠶綿作臥具戒第十一
所以制者。良以貴物難得。損生招譏。長貪妨道。過中
之甚。是以聖制。十律。以此綿貴爾貴多殺虫故。多論
云。比丘結戒。有四義故。一止誹謗故。二長信敬故。三
行道得安樂故。四為不害眾生故。
緣五。一是憍奢耶。二自乞求。三作臥具。四為己。五作
成犯。多論。憍奢耶者綿名。又依祇律中。憍奢耶此名
繭。故律云。施憍奢耶。湯已熱可著繭。即持繭內釜中
啾啾作聲。但此未必以繭翻憍奢耶。但是綿名。或可
如是。又以純黑毛。共憍奢。更五作經縷。或互作衣及
緣。或純作僧伽梨。[鬱-山+止]多羅僧。安陀會。四五二律名臥
具。相亦難識。
戒本三句。一人。三雜作臥具。三結罪。多論。或以布貯
如作稱法。或縷織成。俱犯捨墮。此由害命。兼是貴物。
故須斬壞。以息後犯。餘不害生。並皆全捨。但有捨財。
略無懺罪。
○黑羊毛作臥具戒第十二
此毛貴物無宜下用。靈損施物。作無用之費。經營妨
道。復招譏醜。是故須制。
四緣。一純黑羊毛。此毛貴好出四大國。貴而難得。二
作臥具。三為己。四作成。多論。二法或布貯如＆CB18376;法。或
縷織以成。此二俱犯。不犯中。若割截壞等二句。本心
為壞重疊故。成時未犯。若作蓐等已下。並非披服之
物。故開無過。
○白羊毛臥具戒第十三
十律。此非純白。蓋是三毛參作不犯。純黑三毛之中。
增黑毛一兩犯墮。貴故。增白一兩犯小罪。賤故。尨增
不犯。滅一兩犯墮。
五緣。一三毛參作。二作臥具。三為己。四增好毛一兩。
五作成緣中彰白。藉此為緣故。又唯此律似應純白
犯捨。佛教三毛參作犯純白之過。四緣成犯。一純白
毛。二作臥具。三為己。四作成便犯。問黑白同犯。白制
參作。黑不制參。其義何故。答但使參作寶無兩過。宜
就白制。參類如前戒明參不犯。問三毛共作。何以黑
多者。答黑毛雖貴。出家服同故所以多。白俗服長慢
招譏。是以須少。
戒本三句。一犯人。二教比丘三毛作法。三若比丘下。
不參結罪。下具解此。三鉢羅者。此云四兩。不犯中參
故無過。若割截壞者。本心割截。若壞色者非純白故。
無意許截詳壞成而未犯。若作枕等已下。並非披服
之物故。開無犯。
○減六年作臥具戒第十四
先有故臥具。未滿六年。足得資身長道。便罷不捨故
者。更復造新。長貪妨道。招世譏過。是故聖制。
六緣成犯。一有故臥具減六年。二不捨故者。三僧聽。
四更作新者。五為己。六作成便犯。
戒本文三。一略明戒本。二＆CB18355;制隨開文五。如上第五
開作法者。問人與臥具。互不如法。羯磨成不。答多論
釋。准前離衣。類亦應成。亦可不成。如無德教授不成
差等。問得羯磨竟。乃作黑白。為犯減六年不。答不犯
減六。以得法故。作黑白邊。別犯前二。如被處分而過
量作房別殘罪。不壞處分。無不處分罪。此亦如是。戒
本文三。一犯人。二制限六年。三若減已下造新結犯。
下廣釋中。但解初三。略不辨第二句。問臥具制其年
限。不令使褋。不制年限。所以不同。答臥具為取＆CB18349;氣。
資身受用。若六年已去久故陳朽。資身義弱。故制以
限。不須制褋坐具。但恐汙僧臥具。鄣身受用。但使體
在不限年數。現有坐具。貪心更作。要制使褋。息著好
之心故爾。
○不褋尼師壇戒第十五
己有故坐具。鄣身便罷。今嫌故造新。虗損信施。長貪
<pb n="682"/>
妨道。是以制褋。為令息令長道。物有受用之益。今更
造新。不以故褋。違犯聖教。故制提罪。
別緣有五。一有故尼師壇。二更作新者。三為己。四不
以故褋。五作成便犯。問尼師不褋。而復過量。得一罪
二罪。答一解二罪。捨時先截去量外。然後懺悔。若爾
不褋者。褋已懺悔。何須入捨。答不褋尼師。舉體有過。
今雖更褋。猶有本過。故須入捨。量過者。量外有過。若
截去己量內無過。何須入捨。又復還主無受用義。故
要須截。若故物作。但有過量。無不褋之𠎝。問何以無
過量鉢。截去受持。同坐具耶。答坐具截可如法。鉢若
截却。則不似鉢。是以多論。鉢無延促。衣有截續。
緣中文二。初至壞色不褋起過。二諸比丘不呵。初文
復二。初至壞色制以故褋新。二六群已下。不褋起過。
前文有三。一坐具狼藉。無受用過。不受請者。五緣。一
為入寂靜故。二為諸天說法故。三為看病。四為結戒。
五看房舍臥具故。二佛見已下。起意制褋。三食訖已
下。告眾制褋。
戒本三句。一人。三制其褋法。三若比丘下褋結罪。五
分。脩伽陀一搩手二尺。多論。應以故敷具周匝。脩伽
陀一搩手壞色故。
○擔羊毛過三由旬戒第十六
然出家之躬。擔羊毛順路而行。跡同凡碎。動越威儀。
招譏損道。故制不聽。所以復開三由旬者。有待之形。
無以存濟。故後開三。過擔結罪。
四緣。一貴羊毛。二己物。三自持。四過三由旬。戒本三
句。一人。二開三由旬。三持過結犯。
廣解中。初句可知。次解第二句。自持至三。三若有人
持已下。解第三結罪。於中五句分三。第一有人持者。
不得助持。持犯吉羅。以非全自持過三故。次二句令
餘四眾持過。得吉羅。次除羊毛下二句。賤惡餘物。自
持過吉。略不正解貴價羊毛。自持過犯提。
○使尼浣擗羊毛戒第十七
制意犯緣同浣故衣。但此新故俱犯。以損功廢業中
制故爾。
○畜寶戒第十八
先總料簡。後次別解。但此寶者。八不淨中一不淨數。
故今總解八不淨義。四門分別。一列數釋名。二聽畜
不聽畜。三畜之得罪輕重。四更互相貿。得罪輕重。
初門者。一田宅。二種殖根＆CB18341;。三貯聚槄粟居鹽求利。
四奴婢人民。五畜養群畜。六金銀錢寶。七畜[受-(冗-几+又)+豕]牙金
銀剋鏤大牀。并綿褥氍。八一切銅鐵釜鑊。除十六枚
器。不在此限。若畜此八。長人貪求。汙染梵行。故曰不
淨。此出善生經。此律衣雜二處有文。而不次比。
第二門者。第一中田。及第二根＆CB18341;。長貪妨道。無開畜
義。第一中宅舍。有聽不聽。若廣畜莊宅。即不聽許。一
口小房雖是重物。有資道義。聖亦聽畜。不須說淨。第
三不淨中。祗律作是念。恐其時𥼆貴。我今余𥼆當依
是誦經。坐福行道。到時穀大貴。若食長。若與和上阿
闍梨。若作功德。餘者糶得利無罪。買藥草亦爾。此即
不犯畜販。不爾不聽。若病聽畜盡形壽藥鹽。無病不
許。第四及五。若不病一切俱禁。若老病開畜。六金銀
錢寶等。不問病不病。悉皆不開。以利患重故。然以資
要得說淨。付俗人作淨而畜。恒作受取淨物之意。七
八二中。不問病不病。有開無開。如被褥氍數。三時五
時得淨施畜。及十六枚等。如是類說。
第三門。六七二種。體是貴物。長貪處深。有淨施法。不
淨違教。過畜犯提。自餘不淨。體非貴物。生患[虔-文+ㄆ]微。兼
無淨法。無應說不說之咎。畜之但輕。
第四門。以八不淨。貿十種衣捨墮。以十種衣。貿八不
淨中。六七二種犯捨。餘六不淨。但得吉羅。若以六七
貿八。有提有吉。或以餘六貿八。亦有提吉。別解寶戒。
寶體利重。長貪妨道。喜生諍競。招世譏嫌。是故聖制。
不聽受畜。然由資要故開。付俗貿淨物受之。故多論。
<pb n="683"/>
與比丘結戒者。有三益故。一為止誹謗。二為滅鬪諍
故。三為成聖種知足行故。貯用屬己。名之為畜。惜所
珍翫。稱之為寶。故曰畜寶戒。問寶衣藥三。名有畜貿。
鉢畜無而貿。食貿而無畜。其義他也。答寶物利重。藥
得久延。衣資義寬。並違諍法。故畜有犯。對俗招譏。貿
亦俱犯。故文有貿寶。及以波利迦羅。以七日易七日
等。食貯生過。故無畜食。與俗共易。故制貿罪。是以文
言。以時易時等。鉢既有畜。貿亦應犯。文無者略。如長
鉢中不捨。更貿餘鉢。既有更貿之言。故知貿鉢。亦同
犯限。若明立戒多少者。衣寶等別。畜緣亦殊。始終六
畜。謂衣有三。及鉢藥寶等是。然貿唯二貿。何者是也。
如寶是體別。自立一畜。若貿七眾齊犯。不同餘貿故。
別制一貿。謂貿寶是。自餘衣等。體殊緣異。須立五畜。
同對二俗。生譏處等。合制一貿。謂販賣是。
別緣有四。一是錢寶。二知是錢寶。三為己。四受取便
犯。初緣寶者。謂金銀錢。更分為七如文。餘是偽寶。畜
犯小罪。錢亦不定。祇律。上有文像。國土所用。能生息
利。長貪處深犯提。上有文像。國土不用。犯小罪。上無
文像國土所用。起毗尼無文。不用無罪。此律但言上
有文像。蓋是國所用犯捨。餘應不犯。十律。七寶皆墮。
銅錢吉羅。第四緣受取犯者。若作畜寶意。多論。作五
種受俱犯。一以手捉取。二以從他取。三以器從他取。
四若著是中。五答言與是淨人。並成受寶也。
緣文有兩。初至肆上起過。二諸居士已下三人呵嘖。
俗呵文三。初道俗譏嫌。二時王及大臣已下詳評是
非。舉以啟佛。三佛告大臣已下為彰大聖歎而說過。
於中文三。初歎說是。二我有如是言已下說為房等。
聽受寶物。餘則不開。三大臣當知已下舉其四過。彰
非釋子呵。顯前呵意也。說過過文言。決定知非沙門
釋子者。彰過之言。以我為師。不令捉寶也。開受文言。
我有如是言。若為作屋故。求材木竹草樹皮得受者。
此是資要無過故聽受寶。不應自為身受者。反前是
犯故。日月四患者。一修羅。二烟雲。三塵。四霧。沙門四
患。酒為放逸本。婬是生死原。金銀生患重。邪見壞善
根。日月有四患故。無照用之能。沙門有四過故。法無
光顯之譽。今此畜寶四患中一。故非釋子。
戒本三句。一人。二所捉之寶。三自他二業捉而結罪。
自下辨其捨法。大位應四。此中但三。良以懺罪不合
對俗。恐濫故略。第一捨寶文三。此物佛所不聽。故曰
我所不應。二若彼人取已下。還法文兩。初不解事淨
主。似寶還者作彼意故受。更轉淨施得衣持之。二若
彼優婆塞已下知法淨主得衣持之。三若彼取已不
還者下還索進否。略無捨罪。已如上辨。不同五分永
棄捨也。不言看是吉羅者。此結失法之𠎝。
○貿寶戒第十九
以其寶物。更互相貿為求息利。長貪妨道。招世譏過。
故須聖制。與下貿同異。有八不同。一犯境寬狹。此七
眾犯。下唯二俗。二所貿物殊。此但錢等下有五物三
物。三約業有異。此自他俱犯。販唯自犯。文言當令淨
人貿易。四捨財中。財境法等別。五約除罪中法。謂販
通六五四等。以對三境故。又不得別寶。唯四法及得
別懺。六還物不同。謂轉不轉。及境及境法等異。七不
還不同。八開通有殊。寶開福用。販開外須。此八位三。
上三犯時。次四捨時。次一對開。有斯別狀。離制二貿。
別緣有五。一是寶物。二互相貿易。三決價。四為己。五
領受。
戒本三句。一人。二互相貿易。三結犯。初句可知。種種
已下。解第二句文二。初解種種金銀各三。錢唯有一。
合有七種。一一互易。為七七句。二偏舉錢八種。以生
利多故。非寶之錢亦寶所收。若比丘下解第三結罪。
捨法同前畜寶。
○賣買戒第二十
凡出家之人。理息緣務。靜坐修道。何得躬自販博。馳
<pb n="684"/>
騁市肆。動越威儀。招世譏醜。財物既交。或容犯重。臨
危事險行非高節。以斯諸過。聖制不許。多論四義故。
一為佛法增上故。二為止鬪諍故。三為成聖種故。四
為長信敬不誹謗故。販賣之人。不如屠兒。屠兒之心。
欲令一切不作。我獨為之。若販賣之人。隨居多少。意
即欲令天下大貴。荒餓隔塞。如是廣說欺罔聖凡。事
多過故。此販賣等物。作塔像不合禮。房不得住等。有
多過故。
別緣有六。一在家二眾。外道亦攝。二共相貿易。三決
價。四為己。五自貿易。六領受。祇律。淨語分別。不淨語
分別。價等互作四句。十多二文。因時有罪。果時無罪
等。互為四句。此律雖作淨語亦犯。不得同祇。但使賣
買。賣買各提。不同多十。
緣起文二。一至共易之。貿易起過。二外道得衣已下
呵嘖。前文復二。初生薑貿食。謂以盡形壽易時。二舍
衛已下。外資貿易。謂以波利迦羅。易波利迦羅。既以
劣易勝。或容犯重。非此所明。亦可倍切。以酬價直故。
不言犯重。此或可爾。同道無譏。故開五眾。祇律。唯白
衣貿犯。外道雖邪。是出家人故不犯。五律。唯外道貿
犯。以邪見不同故。白衣犯吉。十律。七眾盡犯。此唯二
俗。外道俗限。故亦是犯。實言論直。故曰審定等。不得
共二俗外道等貿。故曰不得與餘人貿易。既不得貿。
應令淨人。又已知不得自貿。亦不得為他比丘。故曰
不得與餘人貿易。應令淨人貿易。又出家法體。不爽
物情。有悔須還。十律。限七日內還。
戒本三句。一人。二明賣買。三結犯。
廣解還三。初句可知。解第二中。初總牒門。二以時易
時下釋云。釋中文二。初解種種對於五物有五。五句
可知。十律。鉢與鉢相似。如是衣澡盤扇。時藥夜分藥
七日終身藥等。各自同類是相似。若以鉢買衣。是不
相似。乃至終身買鉢。是等皆犯販賣。准此文時。餘雜
物等。並應波利中收。二賣者已下。解前賣買。先釋其
賣文三。一總言上下者是賣。次增賣。次重增賣。此二
謂是上價。後解買中。亦應三句。一總言價直五錢。數
數上下者。是減買也。次與三錢增減買也。次與一錢
重增減買。此三正解下價。故曰買亦如是。祇律。若物
直五十。而價容索百錢。今與五十。不名下價。解第三
犯可知。不犯中為外用故。開使不犯。亦可前是自為。
此開供養燈明。
○畜長鉢戒第二十一
然鉢為應供之器。一資身足。今過貯畜長妨道。招譏
醜累。損壞不輕。是以聖制。然以物變無恒。容有失奪。
身要用事不可廢。施時不受。後須難得。故開十日說
淨而畜。違返聖教。過則結犯。五分有比丘得二鉢。以
佛不聽長故。施他已鉢破。佛問幾日後破。答十日。因
開十日。此律因請。遂亦開十。故曰畜鉢過十日戒。
別緣有五。一先有受持鉢。二更得鉢。三如法鉢非法
不犯。謂具三如。一是體如。但唯泥鐵。二是量如。謂三
斗已下。一斗半已上。三是色如。見論。鉢五熏瓦鉢三
熏已上。方是色如。問白衣犯長。白鉢不犯耶。答多論
云。衣染可令如意。故亦是犯。鉢若燒熏。或令壞損。難
可如意。是故不犯。問衣若過減皆成受持。鉢何不爾。
要須如量。答衣有截續。鉢無延促。故使過減。不成受
持。四不說淨。五過十日犯。准下四想等。應加一緣。無
因緣濫一月五月。故闕不論。若得鉢五日。三舉被治。
設逕多日。亦無長罪。若解舉後。更得五日。
滿足戒本四句。一人。二所畜長鉢。三開十日畜。四違
時結犯。問衣有迦絺那已出。鉢何故無。答衣鉢體別。
益不及鉢故。不得言衣已出。問衣不益鉢義是可爾。
何為不受迦絺那鉢。答衣有三領。為僧伽棃重。開受
德衣。離宿無罪。德衣非長兼益長衣。鉢唯畜一。隨身
受用。何得受迦絺那鉢。既不開受。明不益長。故所以
無。問何故不開迦提作鉢月者。答鉢未成本未犯長。
<pb n="685"/>
何假一月。其鉢若成。已開十日。淨施與人。故不須開。
廣解四句。上二別解。第二鉢中文四。總舉六鉢。謂體
處色。二大要下辨體唯兩。三出量分齊。四以具三如。
制令受持說淨。十律受鉢。此鉢多羅應量受長用故。
祇律。此鉢多羅應量受用乞食器受持。三說。若比丘
下合解三四兩句。論其犯相捨及不犯。一同長衣。其
還鉢法。亦須逕宿。不爾轉還。唯以鉢為異。長衣鉢藥
等。解犯相八門。並言非衣非鉢非藥等者。謂當體本
非。故使不犯。各下不還中。並言作非衣鉢藥等者。謂
受捨已。轉前三體。以為非也。
○乞鉢戒第二十二
然鉢減五綴不漏。堪資身用。今乃處處隨非親乞。長
貪妨道。惱亂施主。於理不可。故須聖禁。
別緣有六。一先有受持鉢。二減五綴不漏。三更隨非
親里居士乞。四為己。五乞如法鉢。六領受犯。
戒本兩句。初明戒本文三。一犯人。二舊鉢未漏。三更
求結罪。二彼比丘下捨還方軌。異餘戒故。於中文二。
初誦捨鉢。二展轉已下共為一句。總誦還鉢。文言此
是時者。謂是用舊持新時。乃至破未持。然下還中四
段。並應此文。懺及不還。無別相故。闕而不論。解戒本
可知。
次解捨懺文四。一捨鉢。二捨已當懺下懺罪。三此比
丘鉢已下還鉢。四僧中下不還結罪。先解初捨。四法
同上。初此尼薩者。所捨鉢。二是中下境。三應住下威
儀。四正捨辭句。第二是中已下簡異餘戒。言住處者
簡三。謂非戒場小界及自然。非住處故。又甄無住處。
無僧庫故。言僧中捨者。簡三人已下。餘二文可知。問
所以須住處等者。答鉢無多用。還惡留好入僧庫故。
若爾乞得多衣。亦惱施主。兼損寺舍。何不一衣還主。
餘奪入僧。答衣資義寬。故並還主。鉢無多用。得一便
足。餘無所用。故須入僧。若爾長鉢亦無多用。何以盡
得還主答長鉢或己物貿得。或施主自送。無其損惱。
雖無多用。故悉歸主。乞鉢患多。一長貪求。二惱施主。
三鉢無多用。故但還一。此應上戒本誦捨之文。第二
懺罪如常所辨。
第三還鉢文四。應上展轉取下鉢令持等文。一就中
有四。一貴者奪留宜還下鉢。二彼比丘鉢應作白已
下。猶以為勝。轉取下鉢。三若持此比丘鉢已下。罸令
持新。用舊下鉢。四彼比丘守護此鉢已下。恐壞故用
新。護舊下鉢。此之四文並是取下鉢令持。初文分兩。
一處分留還。二應作白等羯磨還下。前長鉢戒。若獨
捨者。還位有兩。有緣轉還。無緣逕宿。羯磨直還文。據
後義故。但直還也。今此乞鉢謂其轉捨。或與衣藥等
合。故使文中。即一坐上羯磨直還。以餘長等不相礙
故。或與長鉢一時合捨者。設長鉢有緣。亦不得帶此
乞鉢。即坐轉付。以要作白轉取下鉢。罰令持新用舊
下鉢。以此義故。非轉付能了。必須從他長。並逕宿還
方作白等。祇律。若大貴者。應取十鉢直。九鉢直入僧
淨厨。一鉢直還主。若乞得二鉢直者。一鉢入僧。一鉢
還主。如是隨得多少限。一直還主。餘直悉入僧厨。二
轉取下鉢中。初作白。次行鉢。餘三律中。並差行鉢人。
祇十。具五法不受等。及應與不應與。白二差行鉢人。
五分。是比丘應唱。使諸比丘各持鉢出。次第問上坐
須是鉢不。若言須。應取上坐鉢看。若無鉢太大太小
穿缺若喎。取不應與。若無五事應與。乃至新受戒人。
祇。諸比丘鉢盡滿盛水行之。此律。若行准彼三律。計
合差人行鉢之法。從上向下隨僧量宜。或可取新。故
言取上坐鉢與次坐。或即與亦得。故言若與彼比丘
此鉢。又謂不應護次坐已下僧意。此是敬讓之辭。故
曰不應護等。又不應以此奪好與惡。瞋恨因緣。要取
下鉢故曰也。三罸令持新用舊下鉢者。初牒前二。下
行不定故。二羯磨已下罸令持新用舊下鉢。昔解名
為護鉢。白二者。非此謂遣持兩鉢白二。文言與某甲
<pb n="686"/>
比丘受持乃至破白如是者。非謂加其受法。直是罸
令受行。持此兩鉢。故曰受持乃至破者。用舊持新時
節。舊鉢破來雙持兩鉢。多論。仰令食時常持。先受鉢
乃乞得二鉢上堂。終身如是。示多貪之過。斷後惡法
因緣故爾。四護舊下鉢者。恐壞故用新故爾。不得一
手捉兩鉢等者。即被罸人。餘亦不得。祇律。和上闍梨。
以其持洗二鉢。方便壞舊。方得用新。
○乞縷使非親織戒第二十三
然三衣具足。且得資身。今乃自乞縷綖。以憑勢貴強
逼。織作三衣。長貪多欲。損惱織師。反招譏謗。是故聖
制。
別緣有四。一自乞縷綖。二是非親里俗人織師。三恃
勢遣織。不與價直。四成便犯。問所以但有俗非親織。
無使尼織者何。答尼不得自織。大僧知法。使之義希。
假有但輕。是以唯有使俗織罪。若爾亦應但有使俗
女浣衣。答聖教聽尼自浣無罪。僧使尼數。妨修故重。
俗非修道之人。又復浣染義易。更無多損。故浣不犯。
織功費廣。為過情深故。浣織不同。事在於此。
戒本四句。一人。二自乞縷綖。若居士縷犯後戒。故須
自乞。設不乞自縷應輕。三恃勢逼織。以理求得無罪。
與價亦不犯。四結罪。
廣解。上二可知。織師非親下解第三句。多論。織師非
親有三句。此戒正體。正損織師犯捨。非親乞縷吉。織
師親非親。合有三句。織師親里有二句。闕第三俱親
無罪。是以但有八句。正損織師犯提。兼損縷主得吉。
欲舉一犯。通收重輕。故但言犯。若比丘下解第四結
罪分齊。捨懺方軌。如文可知。
○勸讚織師增織衣戒二十四
篤信居士。虗心辦縷。為比丘故。織作三衣。宜應稱施。
而受。彰己內有廉節之心。外不惱施主。今乃勸讚織
師。自與價直。損他縷主。自壞心行。彼我無益。故所以
制。
別緣有六。一居士自心辦縷。遣織師織。二情期有限。
三知有限。四與價勸織。五彼為增縷。六領受便犯。問
此損居士。與勸一居士。有何等異。前對縷主勸增。此
中屏勸織師。增織綖縷。問前戒有勸一及二。此中何
故無勸二織師。答前對縷主。得有合作。是以須制。此
中若二居士。各一織師。比丘屏勸二織師。合織一衣。
既非縷主。理無合義。故無勸二織師。若縷主一織師
有二。勸使好織損縷是一。故不別立。若縷主二織師
一。損縷由織師。織師是一。復不得言勸二織師。故不
同前。若對縷主勸。盡屬前戒。若也屏勸。並此戒收。問
此與前戒織師何別。答明四不同。一前損縷主。以乞
得故。此損縷主。不損織師。二前戒由損織師不與價
犯。此損縷主與價故犯。三前非親犯。親則不犯。此親
犯。四前是已縷織成即犯。此是他縷領受方犯。緣文
二。初至送與居士婦起過。二時居士他處還下呵嘖。
戒本有三。一略。二開。三滿足戒本四句。一犯人。二縷
主遣織師。為織作衣。三彼比丘下。乃至食直。勸讚織
師自雇價直。四若得下結犯。下具解此四。
○先與他衣強奪戒第二十五
先與他衣規欲共行。彼若不去。理應和豫而索。本自
無過。嗔心強奪。共相逼惱。持非所宜。故所以制。
別緣有五。一大比丘甄沙彌不犯。問若沙彌言不犯
者。何故隨順被擯與大僧同犯。答衣共行沙彌非類。
與之義希。奪亦不數。隨順解義。同違僧法。損壞無殊。
為是同犯。二先與衣規欲共行。三不定與前人決定
取。十誦有四句。一決定與決定取。二決定與不定取。
此二奪重不犯此戒。若不定與不定取。奪犯小罪。不
定與決定取。奪時喜諍。是以犯捨。四嗔心強奪。五得
物屬己。不知誦戒等者。前二防未起。非不知誦戒者。
不識自行防未起。非不知說戒者。不解眾法說之儀。
則次二除已起罪。不知布薩者。不識自行。對首懺悔。
<pb n="687"/>
不知布薩羯磨者。不違眾法。懺悔之方。於斯四法。事
若面墻。故曰癡無所知。
戒本三句。一犯人。二先與衣。三後嗔心奪而結罪。
廣解中奪而藏者。謂對面現在奪。若其未藏。事未分
判。故未成犯。藏而方犯。下若著樹上等者。謂不現前
奪。離處則犯。無人共諍故。後藏無罪。此非重犯。下開
中若借他衣。乃至失壞文舉來。借他衣故。奪而無罪。
奪舉人不犯。不同十誦也。四羯磨別住等悉犯。奪滅
擯人小罪。問言破戒者。與滅擯何別。又破威儀下三
篇。是豈可犯殘之人。及犯下三。奪之不犯耶。今解此
三破者。是舉家所治。非謂此三奪盡不犯。謂應與舉
滅等。開而非犯。
○畜藥過七日戒二十六
七門解義。第一列數釋名辨體。第二手口二受同異
之物。三作口法藥。與餘比丘通不通義。四解畜四種
藥。得罪輕重。五解初日藥畜過七日犯。染下六日。失
受不失受。六犯捨墮藥。更貿餘藥。有染不染。七服不
淨藥。得罪多少。
初門有三。一列數釋名。二辨藥體。三四藥相和。從強
服義。俱有療患之能。稱之為藥。藥義不同。略論有四。
謂時非時。七日盡形等。言時藥者。昔解事順應法。不
生罪累。名為時者。義通一切。但使無罪。應法皆時。作
是釋者。四藥皆時。並應法故。如似時中無過。午後有
罪。即名非時。七日過服盡形無病。如斯等類。名曰非
時。時通反說。故知四藥。並有時非時義。今解約十二
時辨。午前名時。過則非時。如非時戒說。問所以午前
說時。過則非時。而言此藥。就之以辨者。多論四義解
時非時。又毗羅三昧經。世尊為慧法菩薩說食。明四
種。旦天食時。午法食時。暮畜食時。夜鬼食時。後之二
食。多生病疾。其出家人。應於天食法食之時。故曰時
食。過午已後。非上二食之時。故曰非時。對此時辨。藥
但有二。一者時藥。二者非時。時藥據體立一。下之三
藥總是非時。今言四者。於非時中。如非時漿。對他時
家。非時聽服者。名曰非時。餘之二藥。出於時家。非時
規圓。故從受法日限長短。故須立二。逐此離分。得明
四藥。若明了論。藥有五量。一時量。二依更量。三依七
日量。四依一期量。五依大開量。此五攝一切物盡也。
然此四名。時與非時相對得名。後之兩種。約法受稱。
二辨體者。一總約三聚辨。體是色法。不出塵大。八微
為體。色中三色。前二色收。四食之中。若唯揣食。然八
微中。正取資義。藥體但香味觸三。是色等則非。二就
事辨十五種食。五蒲闍尼。五佉闍尼。五奢耶尼。此三
五藥。廢法就體。體義還兩。前之二五。其唯時藥。謂豆
鼓乳酪等。第三一五非時藥體。今為四者。用法以取。
義當非時。即非時服。故文言得甘＆CB18307;聽時食。如八種
漿等。非時服蘇油。五種脂等。是七日藥。一切辛鹹等。
盡形藥體。故雖位二。而為四藥。
第三相和者。四藥相和。從強而服。以時終身助成七
日。如以蘇煑宍。此汁作七日藥服。或以時七日藥。助
成終身。如蘇乳和亭歷子。或以終身七日。助成時藥
服。若勢力等者。隨名作定。如石蜜丸。以名定故。作七
日藥。如五石散作終身藥。問果體為時藥。汁為非時
者。亦應飯等是時藥。漿是非時藥。答菓有義汁故。作
非時藥。漿雜時藥。故非非時。
第二門二受同異。同異有三。一釋二受名。二二受差
別。三料簡寬狹長短等。言釋名者。謂以衣器等。攝領
四藥。故稱手受。口加聖教。順法畜服。號曰口受。
二辨差別。差別六門。一須受意。所以手受者。多論五
義故須受食。何以口受為防失受。問所以知有口受
者。十律優波。問非時分藥。七日終身藥不犯。舉宿惡
捉得手受不。佛言得。若不病得服不。答不得。若病得
服不。佛言得。據斯文驗。明知為加法者。須淨有病。若
直手受食者。誰問病否。又十云。除獨住等五人得心
<pb n="688"/>
念受。七日藥等。七種心念法。餘人不得心念受。以斯義
故。若不須加對人等法。何用彼言。此之七事。得心念。
不得心念。又多論。若無淨人。求請難得。自從人手受。
從比丘受口已。隨著一處。七日內自取而食。此謂無
淨人。須多時服者。若有淨人。隨便手受。不是要須
口法。第二所對境。三趣分別。手受通三。為防盜故。
如呵梨勒樹神。非人邊受。身子藕根。畜生邊受。人
境可知。如餘律大迦葉。受貧女食。是天授食。佛言
成受。口受局人。又復道俗具非具形報等。分別可知。
第三所受藥。藥雖有四。四皆手受。故不受戒。言不受
食時藥。若藥著口中。即餘三藥除水等。醎濁二水。亦
須手受。若性醎白。不須受也。若論口法時藥。定無局
下三藥。時藥無者。以其口法。為防失受。唯聽時服。時
中是近。無失受義。過中已去。雖任運失。復不聽食。以
斯義故。不須口法。非時藥者。聖聽十二時中服用無
罪。時中懸遠。亦有任運失受之義。須作口法。如延手
受。七日盡形。明不待言。故下三藥。咸須口法。以防失
受故。十律優波。舉下三藥。問成不成。又復口法防失
受者。謂放之在地故爾。若雖在非時中。但使手執。亦
不失受。如自己藥是。但以不可常然。須作口法。第四
能受心業業者。手受有十。如不受食戒說。口受差別。
對三可知。心者有兩。初對心尅漫。尅漫復二。若對境
以辨二受。尅漫俱成。其唯本境。不論交對。若就藥者。
口法局尅。尅但同藥。手通二心。尅同口法。亦唯同藥。
漫兼異藥。第二錯悞。於中復兩。若二受之境。亦唯當
分。悞有成義。錯則不成。第二若就藥者。兩受錯悞。俱
不成受。如文欲受油。錯受蘇。不成受故。亦可悞則成
受。錯不成受。所以可知。第五受方軌。對手口二法。廣
說可知。第六加二受竟。觸失不失。若淨人觸。即便失
受。如下淨菓已不受。佛言更受。又多論云。設口受已。
淨人若觸更受。故知失受。問觸既失受。何故口法。為
防失受。答口防任運。不防遇緣淨人觸者。以緣強故。
口法不防。又復若遣口法防。遇緣失受者。遇緣該四。
口受之法。亦通時藥。然時無口法。明防任運。又有一
義。遇緣無過。口法不防。故使論中觸聽更受。既隨聽
服。何須口法。以防遇緣。任運時過。或有其觸宿。明須
口受。豫防任運。問六日內觸。更受得服者。七日過七
亦應更受。答此難不然。六日內觸。是我開服之限。若
無觸緣。猶自得服。故令雖觸。開聽更受。過七限滿。出
開分齊。不觸自失。義何相並。即是六日內者。先本宿
觸等。未成宿觸等緣。若過七日。先本觸宿等緣。故不
相類。
第三料簡二受寬狹。長短強弱。一辨寬狹有四。謂境
藥藥防生等。是言境者。手唯異類。異類故寬。以其不
受惡觸緣。通𨷂無同類。口局同類。同類故狹。以秉法
故。若具受對境辨境寬狹。口具二境。故所以寬。手唯
餘眾。說之為狹。二約藥者有兩。第一手口相望。手寬
口狹。以其手本口。未有口必手。故所以寬。手未必口。
口所以狹。又手通淨穢故寬。口專淨藥故狹。所以爾
者。口是特開故。如本長財捨作三衣。若功德衣。要不
逕捨。故此亦爾。第二以藥對受。具受寬狹。時藥一境。
故唯手受。手受故狹。下之三藥。具受境二。受還通兩。
通兩故寬。三防罪寬狹者。手防不受。義兼惡觸。午後
即失。不防二宿。及以非時。若望二煑。復非對治。故唯
防兩。防兩故狹。口通下三。對三以說。就七罪中。謂非
時不受兩宿二煑惡觸等。若也非時。三皆不防。以無
口法亦聽服故。即於六中非時。但防不受惡觸二罪。
謂是任運異於手受。手受防其一往不受而捉等。此
義通下二藥。所以無餘四者。但至明相故無二宿。又
是熟藥不防二煑。七日防四不受及觸。同非時說。以
逕七日。亦防兩宿。若以義求。非時七日。應防內煑。但
以藥法。對盡形問。故𨷂而不論。不防自煑。義同前說。
盡形具六。於此三藥極六。下二通說口法。防罪為寬。
<pb n="689"/>
四生罪寬狹者。口受生寬。手受生狹。手正生殘。義兼
任運。惡觸口受正生非時。與長及無緣服吉故。文言
非時過非時。七日過七日等。問明相出後。義生七罪。
何以獨生非時。答以不加口法。亦有餘罪。故雖七罪
不說。從口法生。此亦總說。細分別者。非時七日。生非
時長。及用吉羅。盡形無緣吉。口法極三下一故寬。手
正生一故狹。所以口法防寬生狹者。以其未加口法
之前。手受亦成過緣。須加口法。以防前𠎝。故使防多。
然作口法故。有分齊時限。今違此准故。若親從口法。
生之即少。為是生狹。所以生罪不同者。手正生殘。口
生尼薩。非時若無二受。即無此過。是以生罪緣異。此
等引文可知。第二長短對二受。互說可知。第三強弱
者。亦望二受互說。手有二強。一假不假別。二根本枝
條。口有二強。一約時長短。二防過多少。各有兩弱。反
說可知。
第三門一釋藥味是通。手受亦通。以其口法。加他通
味之藥。是以口法亦通。故一人受竟。與餘人時。受法
不失。前人食無罪。故文言第七日藥。捨與諸比丘食。
故知施人。不失受法。失則不淨。何故聽食。又餘食法。
亦通餘人。故藥亦爾。若爾何故見論。施與餘人失受。
答謂與沙彌俗人。故言失受。非謂同類。此解多妨。一
與上同生不共犯妨。又三義不具。得入捨妨。又假緣
作法。若其通者。不假病妨。又復衣鉢等。以稱名作故
無不局定。今此假病自作。何以即通。故未必然。又解
手防盜相。一人受竟。得通餘人。論其口法。假病稱名。
望己有法。未與人時。於我邊服。可容無犯。若決心捨。
彼口受即失。手受隨亡。不合更食。彼此俱不犯長。以
口法不通。畜心別故。是以見論。口受之藥。捨與餘人。
即失受法。不同餘食。成殘便罷。本不稱名。故得通餘。
如病人殘食。豈可有法。是以非類。若爾何故文言。所
有至七日藥。捨與諸比丘食。若失受法。如何得食。然
佛聽食。明口法是通。答雖可不通。捨與僧時。亦不失
受。以其元為捨長。作法非永。本不捨口法。口法期限
未滿。又復不成。遇緣失受。是故不失。以不失故。下五
日藥聽使還主。至七日藥。得與僧食。又復受他捨已。
數數服吉。若捨無受。何以得食。故知不失。
第四門畜藥輕重者。七日藥重。餘三但吉。所以然者。
有二義故。一七日藥。即用資強。體現常存。有彼相續。
貯畜心慇。垢心厚重。二由體現常在。畜心慇篤。聽說
淨。以防畜過。今不淨施。違返聖教。故得提罪。時藥雖
可資強體現。交盡無久延畜。垢心微薄。又心薄故。不
須說淨。今若畜者。無應說不說之咎。是以但輕。非時
久貯。喜變成酒。亦無積續。畜心淺薄。又不違淨。盡形
壽藥。資身最微。心亦不重。畜心薄故。無違說淨之教。
故下三藥設畜並吉。
第五第六對文以解。
第七門服不淨藥。得罪多少。七日已且起服之。一咽
七罪三提四吉。謂非時不受殘宿。內宿惡觸。內煑食
捨墮藥等吉。各不相假。業一緣異故。一咽七罪。亦有
殘而非觸。謂遇緣觸失受者。是非時藥。過服六罪。既
是熟藥。無自煑之𠎝。時藥一咽。容得七罪。若是生物
有自煑故。盡形壽藥無過。盡形壽受法不失。若無病
緣。但得小罪。更無餘咎。若不作口法者。除無非時一
罪。餘悉同有。別解七日藥四門。制戒意者。凡夫滓穢。
以四大為軀。夏末秋初節氣交𥪰。四大轉改。諸病則
生。既有疹惱。廢修道業。大聖愍念。方便開聽畜服諸
藥。以療病苦。趣令安身進修道業。因聖開聽。廣貯眾
藥。長貪壞行。違教招譏。過是不輕。故制提罪。貯用屬
已。名之為畜。療患稱藥。越於期限。名過七日。故曰畜
藥過七日戒。
別緣有四。一是七日藥。初門第四門義。攝此緣解。二
加手口二受。第二門義。此緣中說。三不說淨。四畜過
七日便犯。下三門義。此緣中收。緣文有二。初至臰穢。
<pb n="690"/>
正辨畜藥起過。二時長者下呵嘖。初文復二。初至聽時
食。開畜五藥。齊七日服。二世尊已下因開起過。前文
復二。初至如法治。正明為病比丘。開畜服藥。二爾時
尊已下無病比丘。亦聽隨時食藥。前文有三。初開服
五藥。二時諸比丘得肥美已下因明殘食之法。三舍
利弗下聽服五脂。前文復兩。初對緣開服諸藥。二時
諸比丘得肥美已下了前時服之言。前文復二。初明
如來詫靜生念。二從靜處已下陳己屏念開聽服藥。
前中文四。一念所為人。夏末秋初。節氣交𥪰。四大轉
改。風患遂增。故曰秋月風病動。病增食弱。致身損瘦。
故曰枯𤍜等。二我今寧可已下念藥功能名體。有療
患之功。故曰當藥。復有充軀之用。名為當食。而無非
時之𠎝。不招譏醜。故曰不令麤現。三復作是念下正
出所思藥之名體。有前功能。四聽諸比丘服下結成
聽服。次陳屏中三。初舉前所思念開等事。二是故已
下正開畜服。以病為畜緣。故曰病因緣時應服。
第二了教中文四。一謬解聖教。病未痊損。迷前時者。
謂是中前故。二時世尊下如來撿問。三阿難實答。四
佛告已下了教之說。前言時者。謂是病時。然此非時
藥。故曰時非時服。
第二殘食文二。初病人殘。體是可惡。不須殘法。恐損
信施。故開瞻病人食之。此謂因上病人。美食不能食
盡。遂即棄之。文有四句可知。二明非病人。餘者須作
殘法。事有兩。一僧食文四。二更有已下檀越食。指下
文說。三服五脂人。言非七日藥。釋疑故來。戒本無故。
豈可佛思藥體。緣本之中。忘而不說。故非七日。若爾
如實得道。戒本無除增上。亦應是犯。死屍犯者義亦
同然。如一月德衣。戒本中有。何以無緣。起急施衣。緣
無二罪。戒本有過後無過前。廣解具二。豈可不犯過
前。如取過三鉢。戒本云。不分所以。不言出門犯等。此
戒過犯。何以言服。並不了義故。現言時受。如服油等。
明是七日藥。亦可油類緣本之中。即油中攝。但以對
病殊功緣。不盡舉時受。時煑時漉者。謂淨人難得。使
淨人煑。變生作熟。從其受取。自在淨地中煑。以變生
故。無自煑過。以淨地故。無內煑𠎝。即時中故。無任運
失受。漉取以水渧作淨。使汁滓相分。得如法服。若非
時煑漉。逕時失受。即惡觸生。服之得罪。故曰如法治。
若使淨人。有容作者。不局時非時。二無病比丘。隨時
食藥。文言一器行石蜜。與諸比丘。施彼乞兒。欲令象
師悲敬二田。收反報益故。復欲說法。度於象師。先亦
奇變怖之。以入道故。曰石蜜難消。乃至毛竪恐怖故。
問前令與僧俗各三。何故復言。不見諸天等消。唯除
如來。答前令平等獲福。故須普與。今此所留殘石蜜
者。為怖象師。是佛神力。非餘能裁。故曰諸天世人。不
能消化。唯除如來也。此言殘者。乃是所行一器之餘。
故文言象師。欲供養比丘。人別一器石蜜。佛言但一
器量與。復與送著水中。現聲震裂。怖以入道故。次入
村已下。釋去疑情。
戒本五句。一犯人。二有病者畜藥之緣。三殘藥已下。
所畜藥體。四開齊七日。五過限結罪。問長衣中。得有
迦絺那衣已出。長藥何故無。答外內資別。體既不同。
益不及藥。是故此無。問衣有德衣。益於長衣。藥中何
故無開迦絺那藥。益於長藥。答衣有離過。為僧伽梨
重故。聽受德衣。使無離𠎝。兼益長衣。藥共宿有罪。離
則無過。須開受迦絺那藥。而兼長藥。問何故復無迦
提月開。答衣須營造。未成有過。故開一月。藥營未成。
本無長過。何須一月。又復五月一月。非是對病。開位
是定。所以須除。藥無對病。病時不定。有病時未至。時
到復無病。豈有定時之開。而言已竟已出等。問十日
衣言畜長衣。此藥何故不言畜長藥。答二衣非長故。
須對非長以明。於長藥唯開畜。更無非長可對。何須
言畜長。又解彼戒畜長。此中畜殘。殘之與長。其義是
一。趣互舉之。問所以定七日者。答祇律。有六十比丘
<pb n="691"/>
病。有一醫師比丘。療治諸病。佛不開亭藥疾。疾已過
而不得力。佛問醫師比丘。欲得幾時得安隱。答藥勢
相接七日可知。佛言已一日。更與六日。故知此隨藥
勢。故七日也。多論。正從作法兼隨藥勢。隨藥勢者。如
初日是。若三二日觸聽更受。七日者。即是從於作法。
問戒本應云畜得罪。而言過服。答為服畜者。可有長
罪。即甄不為服故。畜者無其長罪。故文言服。理實結
罪。都不約服。亦可中是到應道服。若過犯也。問衣出
尺量藥無多少分齊者何。答衣是常須用無時節。故
制量數。藥須不定。故開時限。以憑口法。但過有餘。誰
問多少。
戒本五句。上三別解。下兩合釋。釋兩句中。廣解分齊。
悉同長衣。唯句少為異。廣則三十二。略則二十二。解
初句對。此解第五門。義復為二門。一犯長不犯長。約
此門解。二須淨不須淨。就第二文。釋第一門。一日得
藥。乃至七日得藥。至第八日。初日藥過染下。六日隨
藥多少。相與俱犯。故言盡尼薩耆。問下六日藥。被染
犯時失受以不。解有二種。今且一釋說淨。為防於長。
但初日藥不說淨犯。下之六日亦未說淨。同是長位。
故為初染。口受之法。為防宿觸。不防於長。既所防不
同。日限未滿故。初日藥不能染。下並令失。是以律文
至第七藥。與諸比丘食。若當失受。即有宿觸等生。何
故聽食。故知不失。若爾餘五日。應還主食。所以還令
塗足然燈。答實不失受。但逕貯畜。有彼情過。藥資義
狹。罸不聽服。以息情過。非藥不淨。不同於衣。資身義
寬。得歸本主。還作衣用。餘句類知。
第二淨不淨門已下。齊少一句。對此即解須淨不須
淨。淨法失不失。義門有四。一須淨不須淨者。具四義
故。所以須淨。一口法擁已異於時藥。二內外兩用簡
別非時。三有限可過不同盡形。四有長可防。通簡三
藥。七日具故。須加淨法。離著防長。第二淨之時節。加
口法竟。即得說淨。義亦非妨。如第七章門。一日不淨
下六日並淨。不染下六。故知須淨。不是要滿六日。始
淨施也。若爾淨財加受。應不失淨。答藥據所防各異。
謂長及殘解等別。故使不失。淨財加受。所防是同。二
治不並。故失淨法。
第三門失不失。問八日明相出口法失時。淨法失不。
答說淨之藥至第八日。受淨二法相與俱失。所以爾
者。說淨假於二受。受法既失。枝條焉在。又說淨法為
防於長。受法在時。有長可防。受法即失。體自無長。焉
用淨為。如多論說。本說淨財為防於長。若未作三衣。
有長可防。淨法便在。若作三衣。衣體無長。淨法便失。
以斯文證。故知失淨。問未至八日。無其長罪。若至八
日。受法失時。淨法復失。何用說為。答若不說淨。越第
七日。至八日時犯長。以說淨故。越此分齊。則無長過
故爾。第四說淨竟。藥得服用不。答不得服用。問若俱
不得。何用淨為。答若不加淨。染下長生。故必須淨。若
爾衣作淨竟。應不得用。答內外不同故。如衣本為著。
可得言藥加淨法時。本意為服。以有時過。不得服故。
若有六恐染故淨。若但一日防長故淨。若故壞者。不
成七日用故。若作非藥者。無法外用。故文言犯捨墮
藥更貿餘藥得罪者。謂染有法藥故。自於五眾貿得。
不犯販賣。加口法竟。染令犯長。或於在家二眾。⿱卯貝犯
販賣。即不染犯此。解第六門義。捨懺位同。
第三還藥文四。僧即應等者。對捨言還。二彼比丘下
處分還否。文言所有過七日。第三種處分。並據捨日。
反望以說。三應作白下作法付彼。四此比丘取已已
下示用法式。下五日藥。雖得還主。以身外用故。無有
過染。故言不犯。
○雨浴衣戒第二十七
此兩戒合制。依多論亦過前求。過前用。二俱尼薩耆。
所以不聽。過前求用者。然此雨衣。資身要用。是以開
聽時中乞用。今時既未至。豫乞失用。長己貪結。違反
<pb n="692"/>
聖教。是以須制。過前求犯。
別緣有五。一是雨衣。二是過前求。三為己。四彼與。五
領受便犯。問與乞衣何別。答有二不同。一衣體有異。
此是雨衣。彼非雨衣。二此戒聽時中乞。過前即犯。彼
戒不開時限。無過前義。過前用戒。
別緣有四。一是己雨衣。二非時中得。三時前受持。四
過前用犯。問雨衣時前成受者。十五日前。成結安居。
答不同雨衣。有求時故貯用。得前受安居。唯一時前。
不成安居。此二戒同是雨衣。義容相由生罪。是以合
制。
緣起文二。初至與令遍開畜雨衣。二時六群下過前
乞用起有漏過。前文有三。一正發八願施雨衣緣。二
佛語毗舍已下讚遂八願。聽諸比丘受雨衣施。三從
毗舍聞下行其八願正施雨衣。前文復二。初毗舍佉
母見諸比丘。雨中露身洗浴。發八願緣。是春分未雨。
故曰最後雨。二食訖已下正發八願。許施雨衣。於中
文五。一啟佛乞願。二佛答未許。三自言清淨。四佛遂
聽可。五毗舍已下正列其八。前六內資。復雨外資。斯
之八願。發意彌廓。情無限局。僧田獲福。非是別施。下
為佛讚。良由於此。
第二讚述中文三。一至覺意已來正明如來返問願
意。答已願期益利之相。二世尊已下佛讚八願深勝
精妙。三爾時世尊下告僧令受遂彼八願。前文有二。
初明佛問。第二次答。答中假設反明問答。一問八人
所趣向果。二問八人至國不。三若我聞曾來等者逆
明後時。以己八行資給僧田。心歡喜故。得根力覺意。
我見此利故興斯<img n="X/X41p0636_01.png"/><rubynote t="【圖】"/>。
第二明佛讚述。於中二文。一述可非靈。故言此事如
實。乃至檀越。二為偈讚令心慶悅。初一行偈。讚八願
因深勝義。其因既勝。感果精妙。故次一偈來果殊勝。
果雖殊絕。未必常有。故第三偈顯果無窮。初行文二。
上之半偈頌六內資。下之半偈頌二外資。言歡喜者。
施前方便。乃至施已無悔。三時心淨。離於慳垢。慶己
所為。故曰歡喜。此歎心淨。心因雖淨。非法之物。獲福
微尠。故次施飲食者。應法之物。施僧受用。即是財淨。
若破戒外道福田淺薄。殖福非勝。故言持戒佛弟子。
便是境界田淨。三事俱勝。寧非精妙。以衣外資。奉獻
二眾。故曰布施於眾人。此財田淨施。雖不能究竟斷
結。而亦暫伏現在貪心。故曰降伏等。此是心淨。
次釋第二。上半嘆感果精妙。下半囑當處所尅於樂
因。故曰依樂。此明因樂。言受樂報者。謂其延受天中
樂果。言永得等者。遠得無漏道果適神。故曰永得等。
囑當可知。
次釋第三。心樂於福德者。舉前因勝。顯所得之果。有
無窮之益。謂得勝進無漏。以自適神。故曰快樂。無漏
之樂。唯證乃知。不可世事能況。故曰無可喻。此頌無
漏之果。勝進無窮。下半世報。無窮可知。
第三告眾聽受可知。
戒本三句。一犯人。二求用時節。三過前求用。違教結
罪。
廣解可知。多論。雨衣二益。若天雨時。若天熱時。皆得
鄣身洗浴。閏三月。前三月十六日不應求。後三月十
六日求。不知有閏者無罪。若閏四月。前十六日安居
者。即日受雨衣用。乃至七月十五日。百二十日用。以
夏多雨濕熱故求。有所惱故。不得含閏前求用。無貪
惱故。聽含閏前用。問功德衣得含閏不。答德衣利多。
有長貪過。故但五月。雨衣利少。用開含閏。祇中從四
月十六日。乃至八月半眾中捨。言大德僧聽。今日眾
僧捨雨衣。如是三說。餘用不犯。尼無過前用罪。今言
吉羅者。結多罪。少利故輕。
○過前受急施衣過後畜戒二十八
此亦二戒共為一戒。若過前受。過後畜。俱犯捨墮。同
由急施衣生。是以須合。若非急施。安居未竟。佛不聽
<pb n="693"/>
受。受得吉羅。五分成文佛既制竟。後因梨師大臣請
僧安居。忽命征討。捨物施僧。如安居法。諸比丘。等以
安居未竟。不敢輙受。佛為利益施主。及閏比丘開時。
前十日內受。不犯吉羅。因聖開受。故知是急施。過前
而受。違返兩教。長貪處深。故得捨墮過前受。
別緣具五。一是急施。二知是急施。三過十日前。四無
因緣。五領受便犯。過後畜亦五緣成。一是急施。二知。
三十日內受。四不作淨。五過限。緣起文三。初至夏衣
開受夏衣。二時六群下因前開故。安居未竟。逆受夏
衣。佛即呵制。三爾時世尊已下若是急施聽受無罪。
既開十日內受。應有過十前受。呵而制戒。文略故無。
戒本五句。一犯人。二受衣時限。故曰未竟。夏三月非
急。不聽故次第。三諸比丘下是急聽受。四受衣已已
下開時畜無罪。五若過下結過後畜提。又於前緣起
中並無兩罪戒本。但有過後畜。下廣解。及開具有二
罪。文言十日未竟者。謂舉是以明非。以十日內受者。
為是明知十日前受者有犯即非。文言乃至衣時應
畜者。舉後以釋疑。但有過後。畜即無過前受。二事不
並故爾。
下廣解中。昔言略不釋第二。餘四悉解。今辨具釋初
五。別解中三合釋。合釋中三。一先解第三急施衣。二
衣時者下解第四衣時之言。三自恣十日在下舉此
三句合而廣釋。既言自恣十日在。豈可不是戒本。第
二句十日未竟。夏三月耶。自恣十日在者。謂七月六
日受者。去十六日自恣非時分中。慗有十日在。下十
五日受衣。明日自恣者。謂去十六日自恣非時分中。
但有一日故。言明日自恣。今是初句。故言不受德衣
一月。受德衣五月。問汎爾長衣十日。不說越十一日
明相出便犯。此急施衣七月六日受。十日無罪。入十
六日明相應犯。何故乃言一月五月。應畜不犯。答長
衣不與時分接者。但有前開。無其後開。是以便犯。此
急施衣十日受者。是其前開。入十六日復是後開。兩
開相接。越此分齊。是以無罪。若爾七月十五日。離衣
及安居。明相未出。未成破離入十六日。復是合去之
限。應無破離之罪。答夏衣但有後開。無其前聽。以十
五日夜猶須界內。守夏護衣故。是故不類次第句。問
一月衣攝十日。共為一月。德衣攝迦提月。以為五月。
何故此中迦提德衣。不攝十日。過一月五月竟。更增
一日者何。答一月攝十日者。一同非時位。二俱唯防
長。功能處齊。以長収短。故得相攝。德衣攝迦提月者。
一同時位。二俱得五利。功能處等。亦以長収短。故亦
相攝。今德衣迦提。不攝十日者。一十日衣是非時分。
迦提月等是時分。但時非時別。何容相攝。二來十日
衣。唯一長利迦提等月。得於五利。功力寬狹。故不相
攝。以不攝故。更增一日。乃至九日。若比丘下解第五
結犯。雙制二罪。若過前受。即坐還之。若過後畜。准十
日衣說。此急施衣。二事不並。但還衣。言若過前。若過
後者。出法之言。無有一衣。具斯兩犯也。下不犯中。初
總開二犯。二別開兩𠎝。先開過前。次過後。
○離衣六宿戒二十九
此戒同異如前已辨。但前戒聚落清夷一宿即犯。此
蘭若險怖過六夜犯。前是常流人有德衣開。此是有
難。又兼勝行。不受德衣。但有迦提。以非作故。此亦開
限。
別緣有七。一受持三衣。二冬分非時。故律云。夏三月
竟迦提月滿。三有疑怖處。四置衣聚落。五不捨會。六
無因緣。七第七日明相出犯。緣起文二。初至舍內。有
賊難故。開置舍內。二六群已下。因前起過。以其六群
一非久住蘭若。又無恐怖。亦我前教寄衣離宿故。文
言我聽比丘在蘭若。乃至遊行。離衣宿既因六群。設
若蘭若。但開六夜。過則便犯。
戒本五句。一犯人。二明非時分甄去時分不犯。三在
蘭若已下有疑怖處。四在如是處下開置舍內六夜
<pb n="694"/>
一會。五若過下結罪。多論。有病得僧羯磨。亦無過六。
文略不彰。問外難何故定開六夜內。病因緣直作羯
磨。不局日限者何。答外難進否不可得知。故須定言
六內。病差否義在易知故。以病差為期。不須定限。若
爾七日藥。亦應差否易知。而定言七。答藥之功能七
日一變。七日內來。有療患之功。依藥勢力。故定七日。
如祇律說廣解。略不釋二句可知。蘭若已下。解第三。
舍內已下釋第四。祇律送寄可疑家。若比丘下釋第
五句。文五如上。見論。長在蘭若。房舍堅牢。不聽寄衣。
不牢聽寄二者。三月在蘭若不牢。亦聽寄衣六夜也。
有若干界。故須手捉。若但一界石處無犯。
○迴僧物戒第三十
所以不聽者。出家之士。理遵少欲知足為懷。聞他居
士許施僧。方便勸化。迴來入己。內長貪結。外惱施主。
又復損僧殊所不應。是故聖制。
別緣有四。一是許僧物。二作許想。三迴入己。四領受
便犯。
滿足戒本四句。一人。二知。三許僧物。四迴向已。犯下
文略不解第二句。亦可初三別解。二四合釋。初句可
知。僧物已下解第三。三句之物。迴有重輕。初物犯捨。
第二物迴之無罪。下文未許許想吉。故知未許未許
想無罪。第三物定屬僧物。迴入犯重。此之三物相對
故來。越次差會。定屬之物。又復越差。事專由己。一向
計直犯重。若比丘下解二四兩句犯。文有三。初正解
迴入已提。二若物許僧已下四對八句。明迴不入己
所以犯輕。一塔僧相對。二四方現前。三僧尼兩眾。四
料簡。上三同類。同類迴此與彼。故言許異處與異處。
三境想四句。一提三吉。據本迷故。又此境想。唯約初
文迴僧入己者說也。捨懺如常。但還物之中。四五十
三律。捨竟自用。不須還僧。以不定屬僧故。祇律。五敷
具迴僧。對僧捨入。僧已隨僧。作何等用。多見兩論。捨
竟還僧。不還犯重。了論。迴僧所應得施入己。應捨還
大眾。

四分律疏卷第四末

寶永七寅八月九日照山晃寫

<sarticle>四分律疏卷第五本</sarticle>

沙門　法礪　撰述
●九十單波逸提法
祇中九十二提。五分九十一。十律九十。少有同異可
知。此律九十。總為七門料簡。第一身口。二自他兩業。
第三辨其遮性。四持犯方軌。五違制不同。六二部同
異。七下眾任運有犯不犯。
初身口者。位分為三。有二十戒口業成犯。二有三十
一戒。身業致𠎝。三有三十九戒。身口合犯。口二十者。
謂妄語。毀呰。兩舌。同誦。說麤□□□□□法過五六。
嫌罵。輙教。譏教一十。日暮。恐怖疑□□□□欲不鄣。
拒勸學。毀毗尼。同羯磨悔。與欲已悔。無根謗二十。辨
相可知。此中亦有身業助成之義。且以宗判。身業三
十一者。二宿。強敷坐。脫＆CB18366;覆作衣。尼坐過受。別眾三
鉢（十）。非時殘宿。不受外道食藥。請三坐前二軍陣（十）。
如非時食咽咽犯者。豈非通名身業。此一既爾。餘類
可知。第三軍陣飲滴水戲。過洗擊歷。白色三衣。二隨
打博（十）。突入一。此等身犯。口身合犯三十九者。位以
為三。第一有兩戒。身口止作業。共身犯。謂屏露二敷
具。若自敷身作業。若教人敷口作業。去時不自舉身
止業。不教人舉口止業。出門出界犯。豈非共身犯。第
二有七戒。口家止業共身犯。謂覆藏麤罪。見論身心
犯。以見聞他犯。此是通名身業。未即成罪。若發露無
過。由口止不發露故。心地覆藏。逕夜便犯。是名假口
<pb n="695"/>
止業。共身□□□□六戒皆有口業作法。本自無過。
由口止故。身作前□□得其罪。謂皆請足食。二入聚
落輙著。不與欲是等。假口止業。共身犯。第三有三十
戒。口作共身犯。於中位四。一有十九戒。自口作業假
他身。是中若論自作。唯身心犯。且約教人邊說。如教
壞地。言雖了了。未即犯提。要假前人身業壞他。教者
方犯。是名自口作業假他人。餘皆類然。教人壞生掘
地。牽他出房。用虫水勸足。無事燃火。藏他衣鉢。煞畜
生。駈他出聚。飲虫水。遣使持己衣與尼。捉寶高牀下
次第七戒此等戒是。第二有四戒。自身假他口。謂讚
食減年受戒。不攝耳聽屏聽。此等是。如尼讚食戒。若
尼不讚。但爾直食。本自無犯。假尼口讚食方成犯。減
年受戒。和上得提。假羯磨竟。餘者可知。第三有五戒。
自身口假他身。如四期索美食。第四有兩戒。自身口
假他口。謂異語觸惱。身口兩業。假僧作白。又須喚問
故。假他□□□屏諫。所作之事。通於七聚。豈非身口。
要假他□□□□□犯故。
第二門勸足一戒。唯教他業。足食一戒。唯自作業。自
他兩業。分為二戒。有二十一戒。有教人同犯。而不別
立自他之異。既知斯義。位約為四。一唯教人。謂勸足
是。第二有十一戒。自他俱犯。謂掘地壞生。牽出二虫
水。恐怖然火。藏衣鉢煞畜生。無根謗捉寶。於中掘壞
捉寶。此三大護佛法故。餘總境重故。但使教人一切
同犯。第三有十戒。教人同不同。謂屏露二敷。持衣與
尼。高林下七。教人作此。於己有潤。是以同犯。若直教
人於己無益。但得輕𠎝。第四餘四。有六十八中。六十
七戒。自重教輕。足食一。但自作業。
第三門三十是性。餘悉輕遮。其三十者。謂妄毀兩麤。
異嫌強牽。用譏駈諫。恐煞飲疑覆起。說隨擯掘。毀同
欲悔。聽打博謗。此等性惡氣分。餘並遮𠎝。
第四門持犯之方。有十三戒。具二持犯。謂五雙三隻。
如得羯磨一隻。說麤教戒尼。受功德衣。復有一雙不
犯。背□□授一雙。二入聚落。作餘食法。得無足食。勸
足七日盡形。作口法受。不犯殘宿。不受淨施。問主無
其輙罪。知麤發露。僧事與欲。此復三隻。合十三戒。由
聖開聽。作其口法。若順聖教。作口法竟。作此十三。而
無罪過。名為作持。止不作法。而身作事有違。名為止
犯。據作事邊。復名作犯。此止作二犯。業思體一。而名
是別。若止法止事。名為止持。作持止持。名體各別。亦
可作法作事。望作法邊。即是作持。以作法故。縱作前
事而無犯。反却作犯。豈非止持。此亦體一名異。問如
功德衣。亦蔭食前食後。所以但言背別者。以彼時外。
對非時入聚。俱開囑授。故闕不論。又背請中。時非捨
請。亦有作持。所以不論者。為對別眾。唯有時利。故且
配彼。非謂非時。無其作持。即背請食前食後。此二十
二月中。成咸作持。別眾唯五月。內是餘時。即非餘七
十。單持犯中。不攝耳一。作持止犯。餘止持作犯。如此
釋時。不攝耳一。唯作持止犯。十三少分。作持止犯。餘
七十六。及十三少分。通論八十九。止持作犯。犯持品
別。已如上辯。
第五門異語論欲。反以二隨。此違僧制。餘違佛制。通
而言之。並一是佛制。但諸羯磨。要須僧秉。若不作此
羯磨法。作無所違。故言違僧制得罪。
第六門二部同異。三種不同。一有三戒有無同。謂輙
教日暮。譏教戒師。大僧則有。尼無可知。二有十三戒。
輕重不同。謂食三衣。五坐行三。牙角鍼筒。大僧便重。
尼眾咸輕。多以大僧。數故便重。尼□故輕。謂讚食勸
足索美。是三食。與尼衣作。及三過量。是衣五有五戒
犯同緣異。謂背請足食犯同。而開緣不同。亦可離合。
不同與外道食。犯雖是同。與緣不同。減年一戒。受緣
不同。過量浴衣。生犯緣同。用緣不同。亦可名字不同。
此等俱得提罪。名為犯。同緣有異故。下尼別制。不同
之義。至文中解。餘以同故。至尼法中。直列戒本。此是
<pb n="696"/>
位言。於中細論。加覆藏僧寬尼狹。戒有境界翻到。隨
義有異。如兩舌毀呰。二宿過五六語等。反說可知。
第七門。前自他四位。第二第三教人犯中二十一戒。
除屏露二敷。餘十九戒。容有任運。餘無可知。
自下隨文。自有科分。以解釋者。今且隨戒別論之。
○故妄語戒第一
所以制者。出家之人。理宜稱實。寧喪身命。許無虗謬。
今反違心背想。欺誑前人。令他虗解。自失聖利。過中
之甚。是以聖制。言不稱稱實。所以名妄。彰之在口曰
語。無心不犯。故曰故妄語戒。通緣如上。
別緣有六。一人。二作人想。三違想說。四知違想說。五
言了了。六前人聞知。𨷂緣比具七方便多少。是中四
句。戒有是妄語。非兩舌。非惡口。傳他語時。以不實故
是妄語。不分離心非兩舌。𣽈語說故非惡口。第三是
惡口非兩說。第四具有三下。毀呰兩舌。作法亦有四
句。類說可知。
戒本三句。一犯人。二故妄語。三結犯。
下具解三。初句可知。二知而妄語已下合解二三兩
句。於中文二。初至皆是妄語。廣解妄語方法差別之
相。二於大眾中已下辨輕重相。前文復二。初至逸提。
對於六識。違境轉心。廣釋妄語。二所見異已下對於
想受行心所得之事。以明妄語。前文有三。一解八種
不淨語。境界差殊。離合之想。二若不見不聞下舉前
八種不淨語境界。誑人犯義。三本作是念。不解妄語。
前後方便多少。前文又兩。一列八種不淨語境界。二
見者已下解此境界離合之相。列名中。先舉不見等
四。後列見聞等四。第二釋中。先解後四見聞觸知。却
解前四不見聞觸知。言見者。眼識能見解後四。初見
字是不淨語境。眼根五緣。能通生識。了莂名見。一眼
根淨。二有色塵。三假空。四須明。五作發識意。故名為
見。耳識能聞者。有四緣故聞。一耳根清淨。二者聲塵。
二假空。四作發識意。餘三三緣能觸。一二根不壞。二
有觸塵到根。三發識意。意知一切俱能知故。辨離合
者。三根性利。力用偏多。故還為三。三根性鈍。力用處
少。分為一覺。又復三根遠取境界。離中生知。故名為
一。三根近取境界。合中生知。故為覺。故心論云。二境
不近受。遠近境界。一餘一向近受故。又三根神通性
故雖。餘非故合。不見已下釋前四境。言不見者。解初
句不見字。除眼識者。除猶無。謂無眼謂。名為不見。後
時言見。即是妄語。又言餘五識語是者。亦不見境。以
五識所得。誑他言見。即成妄語。亦是不見言見。下三
類爾。如是解時。不見等四。以無為境。所違境寬。如似
直爾不見。是名不見。餘五識所得。亦是不見故。文不
見者。餘眼識餘五識是。下三類然。所稱體狹。謂對不
見言見。見唯眼識。是故言狹。下三亦爾。類而可下知。
四見等。以有為境所違境狹。謂唯眼識所稱體寬。但
言不見。即是違境。若實有見。舉五識所得。答他聞等。
亦是妄語。故所以寬。若與八相違故。為非聖語。若慎
八說。即是聖語也。下正辨妄中。但對不見舉見。對見
舉不見。不廣分拆。若依此上八文。應舉不見并觸。舉
聞觸知。發言道見。次不聞并見觸知。發言道聞。次不
觸并見聞知。發言道觸。次不知并見聞觸。發言道知。
作文亦爾。但不見言含。故總說也。若舉見等。發言不
見等。亦應并言聞等以成妄。謂語亦是總言。下對聞
等三。義亦同爾。
第二就辨妄語中。初不見等。約六心作二十四句。須
作四門分別。一定心多少。二對謗六心。以辨有無。三
就有中。以解同異。四隨文辨相。
初門者。位有四心。一無想心。二有疑心。四無疑心。今
者言六者。初無想有想。當位立一。次有疑無疑。各生
單違心句。故成六心。即是無想。唯俱違有想單違心。
有疑中具二。無疑亦具二。是故初三五俱違句。二四
六單違心也。問所以初無想中。不同無疑有單違心
<pb n="697"/>
耶。答無疑之中。得稱有疑成妄故來。無想心中。不得
稱言有想不見等。若真言不見。便是是實語。不說心
違。故所以無。問有想心中。有單違心句。不同有疑心
立俱違者何。答亦為疑隱成妄故來。想不得隱。若言
見者。即稱心實非妄故。無如此有想。不成俱違妄語
者。豈得成謗。故謗戒中。亦無此句句。
第二門者。謗中初三五。即此初三五。心境俱違。位正
是一。彼二四六。謂三忘心義。約不得來。問所以有想
妄忘謗有此無者。答彼舉見聞往謗。若不言妄見聞
疑想。全稱心實。故須著忘成謗。無濫此戒。本實不見。
橫生見想。若忘此見想。還語他不見。則是實語。不成
虗誑。故無此忘。若爾何以不著。忘此見想。發言道見。
應成妄語。所以不論。答實成妄語。即是心境俱違。與
初句無異。又生人疑。要謂心境俱虗。方成妄語。故不
言妄見想也。有疑妄。即是無疑中兩句。故亦不有。無
疑妄。即有疑中二句。此等皆就同相故無。問有疑忘
即無疑二者。無疑忘即有疑二者。此二即是相狀云
何。答如有疑忘竟。即是無疑。若言疑見。即是初句心
境俱到。若言疑不見。即是第二單違心也。無疑忘即
有疑二者。若言見無疑。即疑中初句。若言不見無疑。
即便是單違。為此同故。故所以無。今此直舉不忘心
中。生出單違故爾。以其小忘。所稱語體。通見不見。左
右俱犯故。謗淨所稱語狹。唯有俱違故。出忘相對。坊
巧故爾。又可謗中。為取俱違等。同俱違坊巧情故。離
忘為六全。今此小妄。對單違故。攝三忘心。入三不忘
故。無三忘心也。
第三門同異者。謗中境唯不見聞等。言唯見聞疑妄。
此小妄中。境界有八。語亦有八。又望初六對謗。初三
五辨別可爾。若對後六。初三五俱虗。義同事全。翻到
兩處。二四六其相天殊。
第四隨文者。就不見境誑有六句。一不見言見。此無
想心。心境俱違□。第二不見。謂見誑言不見。此有想
心中。境順心違句。第三實不見。內生疑心。不知為見
為不見。誑言見無疑。心境俱違。第四實不見。疑心同
前。誑他不見無疑。此境順心違。第五實不見無橫疑。
發言疑見。此亦境違俱□。第六實不見無橫疑。發言
我疑不見。境順心違。下不聞觸知等三境。各為六句。
四境各六故成二十。今律文好略。舉不見等四境。一
心上并作四句。歷於六心故。成二十四句。次此應廣
說。謂舉後四。就見聞觸知。境妄語之。比前類知。三前
後多少者。正是八業差別。為取根本提罪。故但列四。
初三時有心。次有二句。二時有心。一時無心。末句根
本有心。前後無心。此四提罪。前後有心。根本無心。前
一有心。後二無心。後一有心。前二無心。此三得吉。三
時無心不犯。第二明想受行等妄語者。唯所見異者。
行心之中。見於虎狼。言見佛像。答他異本所見。故所
見異。領納違境安苦受。名之為忍。對他言樂受。異本
所忍。故曰所忍異。緣於財色悕須名欲。即得聞法。故
曰所欲異。坐禪行中。實得令觸。言得熱觸。此所觸異。
無生怨想。言有親想。故曰也。行心緣此。答言緣彼。故
云所心異。
輕重相。一當宗結提。二嘿妄吉羅。如十律對此文中。
即列五妄。不見等四。開前六中初二。五見等四。開後
廣說六。初三五此二並反妄語。意有見想。便說開前
六。第二句理更須有。意有不見想。便說開後六。第二
句復應言有疑。便說開前二六。各三四句。復應言意
無疑。便開說前二。各五六句也。亦可不見等四。反前
二十四。見等四反後二十四。意有見想。便說開所見
異等。
○毀呰戒第二
夫人之法。宜出奉言。迎相讚嘆。令彼歡喜勇進脩道。
反以下賤之言。形呰前人。令彼慚愧。癈修正業。傷切
人心。甚於劒割。惱處不輕。故所以制。
<pb n="698"/>
別緣有六。一大比丘。二是呰毀語。三知是毀呰語。四
作折辱意。五言彰了了。六前人聞知。此毀呰亦有四
句。此前而說。
戒本三句。一犯人。二毀呰。三結犯。初句可知。釋下兩
句文二。第一惡法毀呰。二若說善法不善法毀呰。就
惡法罵中文兩。第一惡法罵。於中文三。初列七惡法。
次列三章門。次而面罵者下行罵方法。第二若比丘
已下結罪重輕。祇中有七事。種性業相根病。罪罵結
使。初三各有三品上中下。若以下。毀比丘及比丘父
母提。毀他和尚阿闍梨蘭。毀他比丘知識親友。越毗
尼。若中毀比丘及父母蘭。和上等越。親友等越心悔。
已上毀比丘及父母越。和尚及知識等越心悔。後四
種悉下。無中上得罪。階降如前。下種姓說也。然此四
分七種者。悉是下品。全無中上也。善法罵中亦二。一
解罵法對前第二句。第二若比丘下結罪輕重。對前
第三。解前句中文三。一先列三罵門。二說善法者下
舉其善法十二頭陀雜行法等。三說善面罵以下行
罵方便。此犯同緣異。尼罵尼提。罵比丘提。別制一戒。
僧罵僧提。罵尼得吉。尊毀下人。總微故輕。
○兩舌語戒第三
夫出家同住。無心生別。專搆私屏。傳於彼此。令僧未
有諍事而生。已有諍事。不可除滅。鬬亂僧眾。惱壞虗
重。是故聖制。
別緣為六。一若大比丘。除餘眾破僧助伴等。二說鄙
惡事。三傳於彼此。四作離別意。五言章了。六前人知
聞。論中鬪亂大比丘提。餘眾罪輕。以鬪比丘。容有別
部破僧事起。為斯故重。亦有四句。比前以說。
戒本三句。一犯人。二兩舌語。三結罪。解初句可知。二
兩舌者。釋第二文二。第一別出十眾。是鬪亂境界。出
家在家。在眾各分五故。十比丘犯提。餘九悉輕。比丘
作頭。鬪亂有十。餘九各爾。合有百句。第二鬪亂者下
□所傳鄙惡之法。正是虗辭。又前妄語。事順前情。故
七眾犯毀呰兩舌。違情總重□大比丘。第三若比丘
破已下。解結罪句。前戒善法毀人。對面懷惱。故所以
列。此是屏傳。全可無惱。故不列善法兩舌語。
○女人同室宿戒第四
男女形殊。理無同居。境界交涉。容生穢染。人致譏醜。
真能自拔。患累不輕。是故須制。
緣五。一是人女。二室相成就。三共同室宿。四知共宿。
五隨臥轉側結罪。言人女者。四五二律。局取人女。人
簡餘趣。女簡異男等。但是人女。不問道俗親疎大小。
五分。乃至初生具非具。除死女也。祇十二律。通三趣
女。謂祇中云。母女姉妹。大小道俗。咸是犯境。十律云。
三趣女共宿並犯。若駞馬牛羊。若臥若立等。鵝鴈孔
⿱少隹雞等。若一脚立頭置頂上。即名宿犯。乃至他舍有
女人。容猫子處。宿亦犯。四知共同宿者。但知宿即犯。
不同二行要須共期方犯。五分。若母女姉妹。近親病。
若有知男。自伴不臥皆不犯。此律下。開自病不犯。對
此病開。亦應立緣。除因緣也。
緣起文二。初至從坐而去。寄相起過。二還僧伽藍下
句呵嘖。前中文二。初至在前。寄相似犯。二婬女室中。
然燈燭已下。彰實不犯。於中文三。初不犯緣。二彼婬
女初夜已下。至本處坐來。明不犯行。三那律即下已
下。度令得道。鄣下犯位呵責。制戒中。無癡人多種處
者。此大羅漢。具二解脫。癡愛斯盡。是以闕無藉為緣
故。
戒本四句。一犯人犯。二女人。三同室宿。四結犯。
廣解釋犯。於中文兩。初成犯相。二若天女以下。異趣
形報。以辨輕重。盡一曰婦女立。比丘臥吉者。非宿非
坐故。
○與未受具人同宿過三夜戒第五
凡道俗路乖。情事相反。始習未聞。事多相總。近則生
慢。亂道廢業。故宜別處。存道益敬。為是須制。然出家
<pb n="699"/>
之人。栖止無定。事有遊行。投人宿止。存形清命。又沙
彌離俗。憑蔭在此。更無所伏。事須眷接。是以開聽。限
期二宿。然禁則防其過。開開則通其益。開制之宜。理
所應然。
別緣具五。一未受具人男子。簡去女人。所以女人無
過三夜者。答佛制不聽與女人宿。隨轉側犯。本不開
二夜。何有過三之名。伽論。與女相續過三夜。但有同
室宿罪。無過三罪。若曾前與男子二夜竟。第三夜與
女人同宿。隨臥轉側。犯二提罪。又復下文天男。阿脩
羅男宿犯。明知甄去天女。故人知中。亦簡人女。無過
三夜罪。二室相成就。三共室宿。是中句人一室異。過
三夜犯。或室一人異。戒人室俱一。或人室俱異。此等
並犯。四知共同宿。五過三夜犯。十律。過二夜提。第三
夜隨脇著地提。隨臥犯。又比丘病沙彌看病。過夜不
犯。四分下開自病不犯。五分不犯中。同覆各有隔。若
病不能起居。若有諸難。若常坐不臥。若更坐更臥不
犯。若開病者立緣。應言除病緣。
戒本文三。一略制。二制牒隨開二夜三夜。佛既不聽。
與未具人宿。駈出羅云。應是順教。何以呵言。癡人無
慈。不護我意。答夫為弟子。有事之時。理須諮啟。佛因
事開。輙爾駈出。乖弟子之儀。無慈之甚。以佛呵癡人
無慈親。是佛子尚不慈念。豈況餘人。寧有存愍。五分。
佛呵責汝愚癡人。云何野狐。駈逐師子。讚嘆持戒。亦
聽共未受具人宿。若過二宿。至後夜時。以脇著牀。及
轉側皆提。
三滿足戒本四句。一犯人。二未受具人。三共宿過三。
四結罪。前開文中。若隨第三宿。明相未出。應起避去。
若至第四宿自去。若使未受人去者。若不避明相。似
應越明相。至第四日旦。即犯一提。若避明相。旦時未
犯。於第四夜。隨宿轉側。一一提罪。今戒本中。直對不
避明相。為法一邊而結。故言過二宿。至三宿提。若避
明相。過三未犯。第四夜犯。祇。若三夜犯竟。若未懺悔。
無二夜開。隨宿宿結罪。若懺竟得開二夜。問此戒初
禁其宿。後開二三夜即犯。無一夜犯。所以觀軍戒中。
初制直見犯。後開二三宿。別立戒。猶有直見戒耶。答
未具同室犯。由於宿後。開二三宿。曰宿開宿。永無一
宿犯。軍中由觀後藉緣。故開二三宿。別立過三戒。然
觀軍非宿因緣開。見軍不犯。若宿緣猶不聽觀。還犯
觀戒。是故不類。問三戒俱開二三夜。何故斯二戒本
中。除屏敷戒中。亦開二三。而不在戒本。答此二由住
故犯。去則不犯。故列二三開位定。故彼戒去。有蹔永
犯。通蹔永去故不在。戒本中除。
下辨相中。具解四句。第四句中文兩。第一對宗結犯。
此據第四宿。故言脇著地犯小轉犯。謂是避明相人。
不同戒本。二若天男下。餘趣結輕。
○與未受具誦戒第六
凡理藉言宣。教為表旨。言辨理通。辭亂隱曀。通益智
明。曀增情或。故多論。四種義故。一為異外道故。二為
師與弟子位別故。三為分別言語分了故。四為依實
義。不貴音聲故。為斯四益。是故須制。
別緣有五。一是佛所說法。二字句味。三未具人。四齊
聲同誦。五言說了了便犯。
戒本四句。一犯人。二未受具人。三同誦。四結罪。解上
二別解句義已下。合解三四二句。於中文二。初至諸
天所說。正明所誦之法。謂字句味。二若比丘下。結犯
輕。前文復二。一出三句法體。二佛所說下是佛說等。
謂非餘人。前文復二。列三種法。謂句義等是。二句義
者已下解此三法。句義者。二人音聲同句義。表三行
理周。名為句義犯提。論云。音聲句異吉羅。非句義者。
前人說諸惡莫作未竟。後人抄前言諸惡莫作。使前
人言教表。止行不圓。故曰非句義。亦犯提罪。以句同
聲相接故。又此正令前教。表理不成。專是過體。何以
非犯。音聲同句。表無常理。同有資神之益。名曰句味。
<pb n="700"/>
抄奪前言。表理不周。無資神之用。故曰非句味。音聲
同誦表名體理圓。名為字義。抄奪前言。名體不圓。故
曰非字義。二佛所說法者。見論。一切律藏。阿毗曇脩
多羅。是佛所說。後五百羅漢結集。此法同誦。悉犯提
罪。若自以己意。撰集文字。此非佛說無罪。若聲聞諸
天佛力加說。或得佛述成。此猶佛法。同誦犯提。不得
佛力及以述成。同誦非過。第二結罪中。一說者舉前
句義。二說者舉前句未。三說者。舉前字義。亦可隨於
句義中。一二三說皆犯。故言一二三說。味字同爾。文
且舉三為法。餘亦同犯。若口提授。謂說而抄奪。若書
授。謂寫而截句。次異趣。次結失法之𠎝。
○向未受具人說他麤罪戒第七
出家僧眾。理宜清顯。美名外彰。生人信敬。以此比丘
麤惡之事。向俗人說。前人聞之。於彼僧寶。情生薄淡。
失其信敬崇重之意。損壞處深。故所以制。
具緣有七。一是比丘。二犯麤罪。三知麤罪。四向未受
具人說。五無因緣除被著故。六言辭了了。七前人聞
知。
滿足戒本五句。一犯人。二知犯麤罪。除犯下。三說之
過微。初二同麤。有壞眾之義。過重故提。出血破僧。此
二偷蘭。名雖是輕。其業深重。說亦壞眾。同前犯隨。若
爾何以辨相。但彰初二。不列二蘭。答輕重若列名者。
監餘偷蘭。為此但言除僧羯磨。已顯不得羯磨。說出
佛身血。明同是犯。不同十律。問說初二篇。罪同得提。
謗他初二。便有輕重。答謗據治罰。損有淺深。故有階
降。說他麤罪。即無治罰。就懷眾處音。同結提罪。三向
未受人說。四除羯磨不犯。五結罪辨相。具解此五。
唯先解第三。却解第二為異。所以爾者。為將麤罪合。
除僧羯磨。偷蘭說之。以但是麤罪故。解第五中文四。
一說比丘罪文二。謂麤別可知。二自說麤所以輕者。
良由說他義數。故須重制。自說義希。故但犯輕。又說
他過多。一有自壞。二有總他。三者壞俗自說過少。𨷂
無總無他。是以但吉。三說下三眾。四境想四句。此望
說他。以階重輕。第三麤非麤想。落在開中。以其全謂
非罪故爾。若據轉想。亦有吉羅。
○實得道向未受具人說戒第八
論云有二義。故所以制。一為大人法。理宜功德䨱藏。
諸惡發露。今自說德行。隱匿罪過。非大人之法。二自
顯聖德。即賢愚有異。前人聞之。偏心專敬。失於平等
淨善之心。是故聖制。
緣五。一有實德蠲去增上慢人。境虗不犯。二自言己
有。三向未受具人說。四言辭了了。五前人聞知。十律。
比丘實是四果得四向。或得四禪四空。或成就慈悲
喜捨。不淨阿那波那等說者。皆犯提罪。或實見諸天
龍鬼來至我所。說者亦提。問說已得聖罪別事提。所
以現通。但有去罪罪。答若論口說義。通凡聖事。前簡
虗實。虗則過重。實者𠎝微。故別夷提。神通聖能。更無
有濫。但得吉羅。問夷境所對。婉七眾犯。實除二具。現
神足者。唯二俗犯。所以不同。答咸據過。有增微故。此
階降也。然復此戒。不別有緣。舉夫妄語中。或有實者。
以制斯戒。此聖人制竟。不復更犯。謂是制聖遮凡。
戒本四句。一人。二前境。三說己所得。四結罪。
下具解四。上三可知。若彼真實下。解第四文三。當宗
以辨。二天子下異趣。三若實得向非同意下。對前境
非類非同意。以辨輕重。更無別緣。故增上慢。開通中
說。
○與女人說法過五六語戒第九
凡說法生善。事須應時。不請而說。理無強授。本無信
敬。情懷奢慢。脫因斯次。致與過非。不免世呵。又女人
形礙。福緣難遇。若全不說。無由生善。於法長隔。永淪
苦海。故復聽說齊五六語。過則制犯。
緣六。一是人女。二知是人女。三不請。四無有智俗人
二男子。五言辭了了。六過五六語便犯。若請隨說多
<pb n="701"/>
少。文言女人請故。聽齊五六語者。謂緣起也。
滿足戒本五句。一犯人。二所為女人。三說過五六。見
論。若過已外說己聲相接。不斷一罪。若句句提。四除
開。五結罪。解文可知。五分。為說五六竟。從坐起去。更
有因緣。還坐為說不犯。若五六竟。為後女人說。如是
相因。為無量女人說不犯。
○掘地戒第十
制戒意。多論。有三種益故。不聽掘地壞生。一為不總
眾生故。出家脩慈宜愍物命。制不聽掘。離惱害故。二
為止誹謗故。三為大護佛法故。若佛不制此二戒者。
一切國王。當使比丘種種作役。事務紛動。遮鄣脩道。
以制此故。國王息意。不復䇿役。得令比丘息緣脩道。
終成出益。
緣五。一是生地。二作生地想。三自掘。四使人掘時。不
作知淨語。五隨傷便犯。
戒本文三。一自掘故略制戒本。二教人掘時下行淨。
前制未圓。更復績結。三滿足戒本五句。一犯人。二自
作業。三所傷地。四教人業。五結犯。初句第三別釋。若
用鋤下二四五句。合而釋之。第三句地者。見論。生地
者。無有沙石瓦礫純土。是名生地。若四分。沙一分土。
此非生地。自壞無罪。祇地有二種。生作也。生者大地。
作者有二種。一基作者露地壁。二上作者。重閣屋上
覆土。是悉犯提。五律須泥無淨人。淨復無𡶤坼土。聽
比丘水洗地。持草布上。踰使成泥不犯。此□文二。就
已掘已掘中。或二或三可知。不問覆露。但使是前二
地壞。犯提罪。除土不犯。正解第二第四第五句。壞地
犯中。第一地壞結犯。見論。教人二種。一遙教淨人。汝
為眾僧□某處。掘地斫木。身不親見。雖壞不犯。若身
親自現前。指示掘是斫是。犯提。此律教人。不作淨語。
無問現不現。悉皆犯提。若教大比丘。雖作淨語。亦未
免犯。祇律。掘地草竟。曰不止者提。若中間息一一提
也。第二境想一句。第三結教人失法罪。
○壞生種戒第十一
制意如上。犯緣亦同。此戒不別有緣。舉前房戒緣中。
斫樹以為緣起。
戒本五句。一人。二壞業。三鬼神村。四所傷之境。五結
犯。初略釋四句。初句可知。次解第三。次釋第四。次解
第二。村有五種已下。解前村壞之。結犯文兩。初廣解
所壞境界。謂一切村。二若生生想下。自他壞之。以明
結犯。前文中三。第一舉數。第二列名。三五村生。雖有
五義合有三。第一種根生。二種枝生。三種子生。根種
分二。不假節生者。作根種之名。根中假節者。作覆羅
之稱。枝種亦二。枝中不假節生者。作枝種之名。假節
生作節生之目。子子種中。當體立一。始未差分。雖成
有五。第三出其事相。見論。呵梨陀薑者。漢云黃薑。律
文胡漢。並彰故也。憂尸羅者。香菜貿他致吒。漢云⿱少隹
頭香。蘆揵者。黃連也。陀樓外國草名。柳可知。舍摩者。
菩提樹。羅婆醯陀者。貝多樹。蘇摩那華。與末利華。相
似。其華騰生。蘇羅婆。不得其名。⿱卄補醯那。外國草名。第
二壞之結犯中二。第一五生種。就地離地。俱犯提罪。
於中約境想五句。一境心相應提。餘四句吉。二草木
七種色已下。非是生種。就地壞提。亦五。如前離地無
犯。問打𣏾樹上。隨打多少。一一提罪。煞畜生何不隨
斫得提。要待斷命耶。答草木有多生相。故隨壞處。皆
彰一分生不起。是以隨壞得罪。畜生報者。一假名要
斷方犯。
○異語惱僧戒第十二
凡身口業綺微。而難制過。不至重惱。眾非輕事。須眾
僧作法。呵制仍作。不止違法。惱僧其過不淺。故隨得
罪。
緣五。身口業綺。二數作不止。三作白呵制。四僧如法
喚問。五更違犯。未作制前。未有僧命。眾法可違。但犯
小𠎝。制後違者。方犯提罪。口業綺者。作異語之名。身
<pb n="702"/>
業綺者。作觸惱之稱。雖前後二結。違制處同。合為一
戒。口餘三過妄毀兩。惱境事重。直作即提。此之綺者。
事似輕微。惱眾不少。故制方犯提。
戒亦三。謂略及隨結。滿足戒本。辨相可知。不犯中。初
開餘語。二若欲作非法羯磨下。開前觸惱。
○嫌罵戒第十三
凡僧務事廣。處之不易。故簡備德之人。如法斷理。宜
應讚歎。令彼勤營。反懷恚忿。發言嫌罵。令彼生惱。廢
營僧事。損壞不輕。故所以制。
緣六。一羯磨僧知事人。二知是。三如法經營無愛恚
等。四說嫌罵語。五言彰了了。六前人見而不聞。聞而
不見便犯。與前罵戒何別。答前非知事人。此是事人。
又復前戒。實不實犯。此實不犯。虗方結提。
次釋名者。見而不聞處。說有愛恚名嫌。聞不見處名
罵。雖前後二結。同總知事。合為一戒。問上言面罵。此
言面嫌也。答此嫌罵之名。文之倚說。對非知事人。要
見聞內。方究竟提。若互雖見聞。但犯輕𠎝。此是僧知
事人。欲令尊敬。見聞互離。嫌罵亦提。不待但在見聞
之內。
戒本三句。辨相具解。
○露處敷僧臥具第十四
多論三義故制舉臥具。一四方僧物。皆是篤信檀越
所捨。供僧受用。利益事廓。理宜賞護。資身行道。得安
樂故。二既是施主之物。詳心愛惜。常存受用。為令增
長信敬心故。三觸即收舉。使僧物不壞。合受用功德。
反資施主。善根成就故。為茲三益。是以聖制。
別緣有六。一四方僧臥具。二知是僧物。三露處。四自
敷使人敷。為己受用。五去時不自舉。不教人舉。六出
門便犯。十律。出門三十九。祇二十五肘犯。緣起文二。
初至不淨已來。不舉起過。二諸比丘食還已下呵責。
戒本四句。一犯人。二是僧物。三露地已下正明為己
敷僧臥具露地受用。四捨去已下結不舉之罪。
辨相具解。初句知。二僧物者下解第二僧物等。前迴
僧物中。唯取以許僧。餘非彼境。今此二戒。亦列三物。
人言初物不舉提。第二無罪。第三句物以入僧寄。當
亦未定入僧。不舉小罪。然細觀此文。與初大監。亦可
初物吉。第三物提。文勢似到。三若比丘下。解上自為
己用。四去時已下解第四不舉。結犯文二。初至方便
去已來。欲解不舉之𠎝。先反解舉之方法。二若比丘
不作上來如是舉者。名此不舉出門犯提。五分。比丘
見僧敷露地。以不自敷故。不收犯提。白衣來至僧坊。
敷僧臥具。不舉亦提。白衣請僧。借僧臥具。於家敷之。
諸比丘坐去。不舉亦提。僧尼坊中。敷僧臥具。不舉亦
提。
○屏處敷僧臥具戒第十五
制意同前。六緣成犯。一是僧物。二知是僧物。三是
屏處。四為己敷開五去時不舉。六過限便犯犯。
戒本五句。一犯人。二於僧房者。謂屏處。三敷僧臥具。
謂所用僧物。四若自敷下。為己受用。五去時已下結
不舉罪。
辨相具解。初句可知。僧物者下解第三。彼比丘下合
解二四兩句。去時已下解第五。下舉結犯。於中文二。
初永去不犯犯。於中復二。第一從初至作而去來。付
囑舉賞。示不犯法。二若比丘下。違而結犯。第二若即
還不久二宿下。蹔去不犯犯。謂開二宿過二宿提。問
既開二宿。何故戒本不牒而除之。答去有永蹔。違而
並提。欲決一文。收二犯盡。故不牒開也。不犯還兩開。
初開先永。二若時還不久已下。開後蹔去。
○強敷臥具戒第十六
凡物有限事局彼此情同。則我為彼有意隔。事須進
否。然知他先得住處。意不籌量。輙便於中強敷臥具。
共相逼惱。非出家之戒。故所以制。
別緣有六。一先得住處。安止已定。二知先住。三作總
<pb n="703"/>
彼意。四強敷臥具。五無因緣。謂無親舊人。及病與二
難等緣。六隨臥犯提。
滿足戒本四句。一犯人。二知他先得住處。三後來下
強敷相惱。四作是下結非威儀罪。作如是因緣者。謂
作故惱因緣。非餘者。非病等諸緣故。非威儀者。彰顯
其過。昔言不解第二。今論具解。初三別解。若比丘下
合辨二四兩句。
○牽他出房戒第十七
然四方僧房。眾人共有。理無偏屬。先至斷理。安止已
定。後來之徒。宜共受用。瞋心牽出。自壞惱他。諍[(立*立)/見]之
本。損處不輕。是以須制。
六緣成四犯。一方僧春冬房。二先至安止已定。三作
惱亂彼意。四瞋心牽出。五無因緣。謂舉等不犯故。六
隨出門便犯。問前房開親。不簡淨穢。此戒局淨不除
親者。答前是他物。屬先借者。親則無強。非僧住處。故
不簡淨。此是僧房。淨有共住。不淨無共。駈出無犯。
戒本四句。一犯人。二內心瞋忿。三是僧房甄去私房
不犯。四若自已下牽出結罪。昔言辨相。不解第二。今
釋具辨。謂初三別解。二四合釋。五分。若後屋牽至前
屋。前屋牽至戶外。戶外牽至⿴辶⿴广手中⿴辶⿴广手中牽至⿴辶⿴广手外。皆
犯提罪。
○重屋上坐脫脚慎戒第十八
凡事宜審。危險須慎。重屋薄覆脫脚之牀。放身坐臥。
容有墜墮。傷於下人。惱處不輕。是故聖制。
別緣有四。一重屋。二薄覆。三脫脚牀。四放身坐臥。戒
本四句。一人。二重屋。三脫脚牀。四坐臥結犯。下具解
四句。
○用虫水和泥戒第十九
慈濟物命。道之正要。知水有虫。而故受用。將損物命。
違其慈道。家存自營。所為無理。事是非輕。故所以制。
別緣有四。一是虫水。二知。三不作法漉。四隨所澆犯。
戒本三句可知。
辨相具解。境想四句。五分內外二用。合制一戒。虫水
者。漉囊所遮。肉眼所見。十律。眼所見漉囊所遮。自澆
草及和泥。及使人和。隨虫□一一提。境想六句。祇一
息一提。隨息多少。一一提。多論。若作住處。先應看水。
用上細氎一肘。作漉水囊。令持戒者審悉看漉水竟。
器中向日諦看。若故有虫者。應二重若三重。作漉水囊。
若故有虫。此處不中住。四分。下雜法。不得用虫水。聽
作漉水囊。佛言如杓形若三角。若作宏槨。若作漉瓶。
若患細虫出。聽安沙囊中。沙送水中。又比丘半由旬
行。不應無漉囊。若無以僧伽梨角漉水。五十同爾。
○看覆屋過三節戒第二十
凡物有限事成為要。貪不知量。重覆不已。令屋崩倒
損喪功業。譏過不輕。是以聖制。
別緣具四。一自為己作屋。二使人覆。三三即未竟。不
雖見聞處。四第三節竟便犯。
戒本四句。一人。二作房法戒。三指授已下開音三節
未竟。指授無罪。四過三節犯。
辨相具解。上二可知。從覆者已下至不聞處。解第三
句。若比丘節已下解第四句。見聞俱不離提。見聞互
離吉。二節之相事在難識。如緣起中。草三重覆。見論
若過三節。竟在邊者。隨用草把把提。伽論。頗有過三
覆不犯耶。答有。謂用草覆者是。五分。愽繫薄疊。作於
四壁。極重覆之。覆重壁地。若至第四重。若草若凡若
机。一一草凡板皆提。准此等文。不問一切。似以三重
為三節也。
○僧不差教授比丘尼第二十一
制意有三。一尼須教授意者。尼是女弱。闕於遊方諮
未聞。迷於理行。二教宿若夜遊。故須教授。曲示行儀。
大僧丈夫。形無鄣礙。處處諮永故。不別教授。二須差
意者。教授事難。須備德行。故委任眾量。簡遣有德。慈
心訓誨。開曉心懷。令生解行。終登道益。故須差遣。三
<pb n="704"/>
結罪意者。今不被僧差。輙往教授。濫行風教。乖軌導
之方。失於風靡之化。輕法自尊。損處不輕。故得提罪。
專任自由。不蒙僧命。稱之為輙。宣陳化行。開曉未閑。
名為教授。故曰輙教授尼戒。通緣如上。
別緣有五。一有少德為簡。令無德者。永無教授之義。
理不合差。故無輙教尼罪。少謂極五。如增五說。有五
法。得教戒尼。謂十德中。初二八九等是。問若也無德。
佛不聽差。而差不成者。如有難妨。不聽處分。若也處
分。亦應不成。然彼既成。此亦應爾解。彼具二義故成。
一處分防不處分罪。不防難防。所防不同。二難處造
房。義容受用。為斯二義。處分得成。此戒僧差。亦防不
差。不防無德。既所防不同。理合應成。然此無德。永無
教授之益。所以不成。若竪義者。應解十德。雖備上德。
若被僧差。本自無過。故須次第二僧不差。雖不被差。
不作眾法。教誡亦自無犯。故須第三集尼眾。眾雖已
集。若說八敬。生過義微。但得小罪。故須第四。說法除
八敬。第五隨所說法。了了結罪。
緣起文二。初至空而去開聽教授。二時六群已下因
聖開聽。輙教起過。前文有三。一明尼眾請教授師。二
時佛告阿難已下差教授師。既被眾差。須往教誡。是
以第三般陀已下進詣王園。為尼教授。前文復二。初
至安居正明尼眾依僧安居。二大愛道下為尼眾故
請教授師。前中先列僧。僧十二人名。等取五百。謂是
尼眾依憑之主。次列能依十五人名。等取餘者。所以
須依比丘者。恐憂有疑滯。無諮決處。故制依安居。
第二請中文三。初進詣佛所請僧教誡。二佛告已下
遂請聽許。三爾時已下。既蒙佛許致敬還寺。問尼眾。
所以但請比丘。不請佛者何。答若當請佛。有二種違。
一違八敬之教。二違本要期受誡之心。有斯二過。故
不請佛。請比丘者。有二種煩。一順佛敬教。二順本受
戒之心。若爾八敬教中。已遣半月請僧。教授愛道。何
不詣僧。自請而須白佛。請聽者何。答尼雖蒙佛。遣依
大僧。然諸比丘。未被佛遣教授尼眾。愛道懸知。請而
不得。故更白佛。佛因差遣。文言教誡說法者。請說理
行二法。說其理相因果耶正。開曉心懷。令生信解。明
其理法。雖於理信解。若無其行。不能前一除惡業故。
須說行法。行法有兩。一者教誡說其罪相。禁勒離惡。
是其止持。二者教授說其行善。授與前人。令如說行。
是其作持。二行義成。方能進道。
次解第二差教授人文三。初告令差遣。問佛所以不
自教授。而遣差上坐者何。答多有四義。一現佛無恡
法故。二師與弟子知見同故。三為顯般陀有有功德
故。四為彰比丘。於尼眾有緣。應受化故。第二奉命差
遣。初再差再拒。二言世尊差故。默然受差。第三預生
譏毀。所以然者。為明教授師難。要是具德。方生信敬。
今既呵毀。正彰般陀有宜聞之失。又復生下二種教
化。為有信人。說法教化。為預生譏人。神足教化。故所
以爾。
自下第三進詣教授文二。初至一面坐來說法方便。
二爾時愛道下正明說法。前文有四。一將伴詣尼。二
尼眾迎逆。三尊者就坐。四尼眾赴集。祇律。尼老病服
藥衣鉢等。應言我某甲與教誡欲三說。教授時應如
女想。尼於教戒人如父想。此律尼法中。三寶瞻病聽
囑授。二正教授中文二。先為信人。次為無信。現神足
教化。前文有三。謂三請三說。三中各四。一愛道請。二
說法。三說法。三說已入禪。四尼眾譏敬。唯第二說中。
𨷂無第四。就前初說偈者。此是般陀得道之偈。就中分
二。上有半偈。正明定慧。是其能治。有為解脫體。下一
偈半。正明所治。三煩惱無處。畢竟寂滅。是無為解脫。
略不明戒義。亦可通有也。心鑒於法稱之為入。與理
靜相應。絕去紛動。目之曰家。既得法沾心。內生勇悅。
故曰歡喜。此說定法。心既澄靜。能發於智。是以次明
證。理觀在心照法。顯境智雙舉。故曰見法。理解沾心。
<pb n="705"/>
泯然取適。名曰安樂。自下所治三煩惱。初瞋次貪次
癡。解興或喪。瞋結斯盡。名曰無恚。不為煩惱勞亂。名
為最樂。瞋結既除。慈行成就。悲愍前生。永不加害。故
曰不害。於眾生。解除貪患。名曰無欲。以法自娛。稱之
為樂。內貪既盡。雖緣塵境。永不生染。故曰離於愛欲。
剪除無明癡心八使。故曰調伏我慢。癡慢既無。永離
勞亂之苦。名曰第一樂。次說已入禪。次尼眾譏敬。自
下頻煩重請說向者偈。正彰得法情慇。樂聞無猒故
爾。自下為無信人。神足教化如文。十律云。諸比丘尼
□聞般陀說法。或得須陀洹。乃至羅漢。發聲聞因緣。
辟支佛因緣。又發無上道因緣。
第二起過呵制中文二。初口差起過。如來呵責。制羯
磨差。二時六群作是言已下。界外自差起過。如來呵
責。制具十法。此二文中。各有三文。謂起過呵責立制。
就前起過文兩。第一非法教授方便。於中文三。初告
尼眾知。當他問可不義。二六群夜過已下進詣尼所。
三集尼眾。第二六羣比丘教戒已下。明非法教授文
四。一明六群所不說者。且舉三科法門。餘亦不說。二
但說王者下出其所說之非。反前正法。三或咲已下
非法威儀。反前神足。四尼眾忻敬不同。反上譏敬。次
第二愛道白佛。正彰呵責。次第三制羯磨差。
第二過中三文者。第一起過文三。初輙自相差遣告
尼眾。二比丘聞知所不應。三六群尼下為告尼眾。當
他報可否處。文無非法教授者略。亦可尼眾先和聞。
即告佛故。無教授等文。第二舉過呵中文兩。初時大
愛道聞下二眾白佛。二來呵責。第三制具十法。此十
德中。六門分別。一具德問所以。須具十法等。若不閑
三藏。闇於所緣。自迷發足。烏能導物。或雖少知。行不
依理。進止施言。動乖法式。自沒長津。何能救溺。是故
要須明經解律。行潔玉氷。辭清辨理。德備兼物。方堪
教授。故須斯十。第二列數釋名對文釋。第三辨其德
體。位合為三。初及卒此之三德。身口業色為體。二三
四五八。斯等五德。以慧為體。六七二德。無記報。五陰
為體。第四自利利他報。與脩成分別。初一自利。餘九
利他。為教戒尼。故須此等。若報與脩成六七報法。第
三一德。若取善巧。以慧為體。即是脩成。若取音聲。感
得清淨四大。由施鍾零。此是報法。若道聲非報法。亦
是脩成。自餘七德。並是脩成。第五辨同異。謂初與九。
第五與八。對說辨異。義在可知。六有德無德成差。以
不如上已說。次釋名。具持二百五十戒。專精不犯。犯
已能悔。令戒行光潔皎。故曰具足。母云。善解脩多羅。
阿含理教。有廣見之長。字曰多聞。善誦二部行教。字
句分明。音聲流利。言辭辨了。令人樂聞。故曰誦二部
戒利。匪直能誦。亦善解其義。犯相輕重。開曉人心。豁
然生解。故曰決斷無疑。為尼說法。初中後言。皆稱法
相。純一清白正見無耶。故曰善能說法。生處高明。人
標望美。故曰族姓出家。顏貌端正。有其二義。一諸根
豐美離於醜惡。名為端正。二威顏肅物。不生物染。覩
者發敬。故曰端正。善順人情。稱機授與。令生信解。故
曰堪任。與尼說法。勸令歡喜。前第五德。善能說法。稱
法而談。無顛倒過。未必稱機。以此為異。論云。若行尼
三眾。摩觸二麤。犯此重法竟。雖懺悔清淨。不得教授。
尼若見者。不生敬重心故。是以次明第九。終不為佛
出家竟。披三法衣。而犯此重法。以不犯故。堪能教授。
生尼敬故爾。與初德何別者。解言若曾汙尼信敬故
爾。與初德何別者。解言。若曾汙尼三眾。悔已具初。𨷂
無外化。不具第九。犯餘罪未悔。不具於初。故須明第
九。不犯重法。及餘戒不犯。犯已能悔。望於自行。即是
具初。望於利他。亦具第九。自他兩異。故分為二。即是
第五同異義竟。雖具上九。若夏未滿。年少輕躁。易可
敗退。不生人善。要二十夏。持法堅固。多無□壞。方生
物善故爾。
三戒本四句。一犯人。二僧不差。三輙往教授。四結僧
<pb n="706"/>
不差說法之罪。應言說法提。而言教授者。以教戒尼
時。先說八敬。從初作名。故曰教授。而實教授。但得吉
罪。下有正文也。若得僧差。即無所違。應如說麤罪。戒
僧羯磨。但舉不差有犯。明知被差。反前不犯。互舉言
之。
辨相具解。第一可知。僧者已下解第二句。戒本不差。
今廣釋中。反解僧差。應順釋言。不作如是差。故曰僧
不差。文中略爾。教授者下釋第三句文三。一牒章舉
數。謂八不可違法。五分不可越法。十見重母經師法。
了論。八尊法戒八敬等。諸文不同。有此差別。二何等
八者。假以徵問。三若百歲下廣列八事。解此八敬。五
門分別。一釋名辨敬意。二立八所由。三解次第。四違
之輕重。五約人分別。
第一釋名辨敬意。諸部同異者。此之八事。尼須欽重
不可過越。故曰不可違等。言須敬意者。體無貴賤。有
道則尊。法戒軌要出於大僧。敬法重人。事須致敬。敬
而言之。斯事皆宜。但此八法尼之偏要。故須別敬。諸
部之中。八數大同。五分。說法日暮戒云。尼曾聞八敬。
不即列八敬。其數及事。全同此律。先後不次。初列後
三。四式叉受戒。五不罵。六不舉。七悔。八禮拜。十律。一
禮拜。二受戒。三悔殘。四安。五次心。六半月從僧受八
敬法。七請聽問三藏義。八不得說比丘三根罪。無此
罵謗。謂彼雖六為二。故亦有八。祇。八者。一禮拜。若往
僧處一切應禮。尼若老者聽總禮。僧往尼處亦爾。二
文字人受戒。三不得罵說比丘罪。四不得先受衣食
房牀蓐等。若受越毗尼。第五已下同此律。謂合二三
為一。更加先不受。故亦成八。子論八尊法。本音瞿婁
達摩。此言尊法。一受戒。二禮。三半月受尊法。四隨犯
一尊法。二部中行摩捺多。五不罵謗。六不問難比丘。
及教文子。七依僧安居。八依自恐。愛道比丘尼經卷
上說八敬。全有不同。可具解。
第二立八者。法由人弘。人能通法。理宜[虔-文+ㄆ]仰。敬人之
來不出身口。初身二口。二口者。違法罵謗。當相而談
名罵。無而橫加曰謗。故立第二。順法舉。故有第三。法
是良藥。故下須敬。敬法雖眾。不過受隨。亦可生善滅
惡故。亦具兩法。生生有由。必須承請。承請有三。初則
生解。次兩起行。一者生善。二者滅惡。亦可安恣。立二
八之所由。旨在於斯。亦可化宜故。
有此八次第者。人能秉法。建初敬人。敬人三中。身敬
麤著相顯初明。口敬相微。次宜後說。罵謗總故。所以
前明。遮舉損微。是以次辨。亦可罵謗不須具德。數故
先彰。舉須具德。義希後說。法由人通。故次敬法。受為
根本。是以前明。隨行中缺。故次後列。人法既具。必須
請承。請承三中。教戒生解。次兩興行。安居時長。故在
初辨。共住九旬。須表清美。故恣第八。此即位束為三
人法。及請三事分別。
第四門初一下三。戒本結提。第三四五此三吉羅。第
二一敬義含殘提。有此三別。問所以得戒義齊違便
輕重。答須敬義第等故。得戒無優劣。違之有希數。故
致輕重殊。問等是受法。何以違敬。有其罪名。餘善來
等受。不約有違結犯耶。答即以八敬。為隨行故。餘受
異此。為斯不同。
第五門者。若就根本愛道具八。即取所戒分別。並是
具戒。如第四敬。以不與式叉。詣僧受戒。故所以吉。若
就所為分別。第四一敬為未具人。以戒具人。故下文
言已學。於學式叉。餘七大尼。故文即言若比丘尼。問
又復懺殘愛道初受。本未有犯。如何逆制。答以有同
犯戒故。是以佛言二眾中悔。
次釋文者。敬別文三。一百臈者。舉能敬人。二對境脩
教。三盡形下舉前敬儀。約時要制。不皆類然。唯第四
教中。舉所為人也。言百臈者。尊中之極。舉尊況卑。初
受戒人卑之下。舉卑況尊。次於說戒時已下解第四
結罪句。於中文二。初滿和無病。廣教授法。二比丘僧
<pb n="707"/>
病已下減別多病問訊法。前文復二。初欲結不差。先
反解差。若僧不差下正解結差不罪。前文有三。初請
及差時。二比丘應刦時下問可否時。三若聞教授來
下迎逆教授時。定文既爾。須解其義。差法有四。一約
時分別。二約處分別。三約人分別。四就法分別。一時
者。雖時有多。總可為五。一尼眾差請人時。二囑授時。
三僧說代請。謂正說戒。及為差時。四問可否時。五迎
逆教授時。謂除前三及後二。祇律說。如白月十五日。
一日至三日是名時。未至十四日十五日是名時。已
過中間十日。科取一日。要與此時相應。方免日非之
罪。時必託處。處唯作法。法界非餘小界。斯之處定。通
於五時。處中有人。故次辨人。人謂二眾迷須滿五。俱
是四人僧。於中分別。一滿不。二和。三病不病。復有所
囑人。謂非病非遠行。非容非愚癡等。祇律。尼囑授受。
除五人不得受尼欲。一上坐。二教戒尼人。三謂木叉
人。應各自說不應受。四字房人。五病人。此二自言我
不至僧中。更與餘人。若言我是乞食等。大德人不受
者。越毗尼。既滿和非病。理合差遣。故須第四作法。法
位有三。但白二法。非餘可知。此彼二眾請差同爾。若
准此義文略。不出與一之二時。謂在尼法中說。若欲
釋文。舉上義門。對解可知。
二正解不差。謂不作與一來。如是差遣。是名不差。結
罪輕重。一解若僧不差者。舉不差種。或非教授日舉。
被差人日非種。說八教得吉羅者。雙結兩人。不差日
非。以同吉故。此謂不被差人。無其日非。以無是日可
對故爾。此義不然。此中文意。不差為戒本。何用差人
結日非也。又復被差日非。猶得吉罪。況不被差。復非
日往。過甚於他。寧無日非。如似非時食。豈無不受之
𠎝。此亦同爾。故今正解。但約不差人說。若僧不差說
八敬吉。以八敬文定。生患義微。故犯輕罪。說法寬慢。
耶正難分。容說耶法。壞在心行。生患義多。故犯提罪。
若日非說二同犯吉罪。以俱日非。不聽教授。更無餘
過。故同小罪。是日非日。已如說通。對被差人。可為四
句。不差有二。若不差非日。即得四罪。三吉一提。是日
二罪一提一吉。若被差日非。犯二吉罪。是日往者。輕
重無犯。若僧不差。或非教授日。說八敬吉者。一得不
差。說敬吉罪。二犯日此吉羅。並得二罪。是故雙結。容
是日往。所以言或。
次明不差說法提。問所以說法。但舉不差。不牒日非
耶。答前說八敬不差日非。同犯吉羅。以一罪名。括二
罪種。故須並牒。此中不差說法罪重。日非便輕。非但
種別。羅名亦異。濫故不牒。非謂說法日非吉。問此戒
差不差日非。但犯吉羅。亦可差不差。但有日暮提。答
僧差日暮。有法攝尼。尼不敢去。過在大僧。故得提罪。
不被差者。無法攝尼。尼無罪過由義微。是明犯輕。但
波逸提。不含輕重。故作異名。非之中。亦被差者重。不
差者輕。但吉羅通輕重。同結一名。理亦階降。又解不
作日差不差。犯無重輕。不同日暮。所以爾者。日暮假
僧差不差結輕。日非不假差不差。但犯吉罪。無輕重
一。問云何日暮假僧差耶。答以不被差言即犯輙。不
待日暮。故知有日暮罪者。明差故言假差。差者罪重。
不差即輕。如以女宿。宿即隨緣脇結罪。何須就之。制
過三夜。男開二三。故制過三。明假非是女人。故立緣
言。未具人男子也。其日非教授發言即結。不是由無
不差。後結日非。故知不假差不差。是以日非犯齊也。
此律但有廣教授法。無略教授。准餘律說尼吉羅者。
謂不被差。尼輙來請教授師罪。尼下二眾。不蒙尼遣。
輙往大僧寺。禮拜問訊罪。沙彌亦是無事。住尼寺罪。
○說法至日暮戒第二十二
凡男女有別。居不同處。僧眾舉動。須避譏涉。生人信
敬。日詳沒聚。致外情疑。容自壞行。過損不輕。故所以
制。
別緣有六。一是僧差甄去不差。二集尼眾。三教授說
<pb n="708"/>
法。四日暮相。六說法不止便犯。五分日沒語語提。多
論。難陀好聲者。別有難陀。非是佛弟。
戒本三句。一犯人。二為僧所差。三教授下正明為尼
說法。日暮結解。上二可知。教授者下解第三。日暮結
罪。
輕重文四。一教授尼提。二餘受經等吉。三為餘女誦
經眾事吉。四境想五句。尼日暮至大僧寺。犯吉羅。下
三眾亦然。開中若至尼等寺中。說法不犯者。謂因大
會𠆩說法。非是僧差。亦可以是都教授處。非尼寺中
故。如緣譏嫌。若當尼處。無上過故。所以不犯。五分。比
丘語尼言。般陀次教授汝。汝當就彼聽受。般陀食還。
自取繩牀。於邊坐禪。尼到般陀所聽教已。日沒捨去。
不及城門。觀此文時。似就僧寺教授。
○譏呵教授師戒第二十三
然備德之□人。蒙僧差遣。慈心教授。情存為法。不怖
飲食。而見他得利。內生嫉姤。發言譏呵。惱亂賢善。事
絕兼益。損處不輕。是故聖制。
別緣具六。一是僧差。二情存為法。不悕飲食。三生嫉
姤心。四發言譏呵。五言辭□。六前人聞知犯。文言生
嫉姤心者。若見他得利。心生熱惱。秤之為嫉。忌他有
德。恥彼勝己。字之為姤戒。
戒本二句可知。尼吉羅者。譏呵請教授師人。得吉羅
故。亦可大僧教授師。希故吉罪。尼下二眾。譏請教授
人。沙彌呵大僧教授師罪。
○與非親里尼衣戒第二十四
凡男女形殊。理無交雜。無緣取與。事招外譏。因交致
染。容壞梵行。損敗不輕。為是聖制。
別緣具四。一是比丘尼。論與尼三眾。俱犯提罪。律雖
無文。義亦應然。不同浣衣廢業多少中制。又有希數。
五分與尼提。與下二眾吉。作衣亦爾。任⿱少隹以說。二非
親里。三虗心與衣物。除貿易不犯。四彼尼領受便犯。
多非親里親里想疑。俱犯提罪。十律。亦准彼。不須第
三非親里想。
滿足戒本五。一犯人。二非親里尼。三所與衣體。四除
貿易。五結罪。
具解五句。上二可知。第二衣者。有十種如上。竟不出
大小。多論應量衣提。不應量吉羅。鉢亦犯提。不應量
鉢鍵𨩲等吉羅。若二比丘。共與一尼衣。或一衣與二
尼。並犯吉羅。此律不問大小。應盡犯提。尼與大僧吉
羅者。若就布數。大僧與希。應犯輕罪。尼與義數。宜應
犯提。然此戒者。誡無譏無譏制。大僧上尊。與尼譏重。
故得提罪。尼是下眾。奉於上尊。生譏義微。故所以輕。
五分若為斷理功業事。若為說法。若為多誦經戒。與
衣不犯。
○與非親里尼作衣戒第二十五
制意同前。唯以作衣為異。
別緣具五。一是比丘尼。二非親里。三自送衣遣比丘
作。四無因緣。下文若借著浣染治還主無犯。五隨所
作便犯。以不待作成。而隨針針得罪者何。答是中多
過故爾。大僧上尊。為下人作衣。多生染患。又招外譏。
癈脩正業。容作非法之衣。具斯諸過故。隨作得罪。如
尼造塔塼塼得罪。此並過多。遮之義永故爾。
滿足戒本四句。一人。二非親里尼。三作衣。四結罪。
○與尼屏露坐戒第二十六
過與女人同宿無異。屏坐為別。
別緣具四。一是尼三眾。五分多論。三眾俱犯。理亦應
然。譏染不殊故爾。若也俗女不犯。此是屏露處因緣露
坐。戒本明屏。故知俱犯。三無第三人。四坐便犯。多論。
戒比丘坐住。尼起已更坐。隨坐多少。一一得提。比丘
起而更坐。一一得罪。若二人俱坐一日。正犯一罪。祇
屏坐一比丘。俱坐一尼益食。益食去時一一提。比丘
應起。不得嘿起使尼疑。應語言我起。不爾尼起也。若
通料簡。兩門分別。一離合差別。二開親非親。離合有
<pb n="709"/>
二。一道俗離合。二具非具。初門者。問所以觸通道俗
二女。合而總制。此中坐戒道離禁。何意如是。答觸對
結罪。義便故合。此對結罪。不便故離。以文言比丘觸
女即通解。道俗二女俱殘。下云比丘□夷者。即亦通
結二男故。隨便合制。此坐之中。僧對二女坐。俱結提
罪。實亦應合。但結尼罪不便。以尼共俗男坐提。共比
丘坐。若合制者。正欲結尼僧邊吉羅。謂俗亦犯吉。正
欲結尼俗男坐提。謂僧邊亦提。有斯不便。是以離制。
若爾尼制五衣。俱得提罪。如比丘對二女坐。大僧離
三衣提。如尼對俗男坐提。大僧離餘二衣吉。如尼對
僧坐吉。亦望比丘。結罪不便。所以尼離衣宿戒。合制
者何。答若據三五結罪。非便實雜。莫不皆對受法。以
辨離宿之義。是故合一。又對二女坐者。且就道俗有
寶無等寶故須離制。又問前同室宿。二女合制。坐及
同行。所以道俗即雜。答同室宿中。若俗別邊。應立二
戒。且就女境無殊。結尼罪便。故合為一。此屏坐中。若
以女境處齊。亦應合一。且就異相。道俗兩別。寶無寶
異。結尼罪不同。是故別制。又開緣異。僧與二女坐。盡
有教授不教授別。尼對二男。並無教授。若論同宿。俱
無義等。又行中開異不開與女無開尼有恐處故。道
俗兩別。問所以與尼同坐屏露合制。俗女之中。屏露
兩分。其義何也。答今就尼境不別。無寶別處齊合一。
就俗女境同。亦應合一。但屏露有異別。故屏露離制。
問所以俗女屏坐。更分復兩。尼中即無。答俗女對夫。
故有常處。可言強坐。尼無可知。坐開四人。屏開三人。
有斯別狀。道女一戒。俗女制三。第二具非具觸者。及
麤宿等。過緣如上。並婉二人。與衣作衣。偏尼具戒。作
與義數。故所以制。下之眾異此。不犯亦可准。多五二
文。與衣亦同犯限。第二開親非親者。與衣作作直是
營造中。過人不同處。所以開親不犯。自餘觸宿坐行。
乘船等戒。以是處同。外人但見宿坐等事。生譏義等。
故不開親。
戒本四句可知。辨相具釋。尼所以輕者。上尊共坐。盡
容教授。志不自由。情過是微。故所以輕。不盲不聾開
前盲而不聾句。不聾不盲開前聾而不盲句。所對有
異有故兩句。自下諸戒。有如此文。咸同此釋。
四分律疏卷第五本

<sarticle>四分律疏卷第五末</sarticle>

○與尼期同道行戒第二十七
□□□□□為別。
別緣有六。一□尼三眾□□□□□□□相逢者不
□□□□□□□□□□□□□□□□□甄去異
□□□□□□□□□□□□□□□□□□□吉
□□□□□□□□□□□□□□□□□□□□
□□□□□□□□□□□□□□□□□□□□
□□□□□□□□□□□□□□□□□□□□
□□□□□□□□□□□□□□□□□□□□
□□□□□□□□□□□□□□□□□□四除
□□□□□□□□□□□□□□□□具釋上二
可知者疑已下□□□□□□□□□□釋第三道
界分齊若比丘下。解□□□□□□□□女弱要馮
丈夫以為伴授情過是微所犯吉。五分。從此聚落。到
彼聚落。及無聚落處。番句犯提。
○與尼期同乘船戒第二十八
譏過同前止以船為異。別緣有六。一是尼三眾。共期
三同乘一船。除異船不犯此戒。四作㥧流上下之意。
為□度船失。師濟不犯。五無因緣甄□命梵力勢所
□□□□不得□□。多論。若船有多□衣期無罪。六
□□□□□□□□□□□□□隨境業多少犯爾
□□□□□□□□□□□□□□□處譏損非輕
□□□□□□□□□□□□□□□別船並去及
<pb n="710"/>
□□□□□□□□□□□□□□□期同乘船雙
□□□言□□□者。舉乘船之意。與俗女同船。亦□
犯□此略不彰下房舍文共女人上□□言。佛言聽
直度知上下。明亦同犯。若准此義。第一緣應言人女。
戒本五句。一人。二與尼共期。但同道船行。情各別趣
故開不期。坐無所為。同處譏重。故不假期。三同船上
下意。四除直度者。以直度非久。故聖亦開。五結罪。
辨相之中。別解上三。下兩合釋。祇律十多。並越界方
犯。不同此律。
○食尼教化食戒第二十九
有四種過故。一者遣尼歎己德行。相美求利。長己貪
結。懷於正命。知足心故。二偏心曲歎。現情親好。招致
外譏。損處不輕。三令施主隨言。供養無德之人。即是
損惱主。𨷂奉福田。獲反報之益。四毀呰好人。令他施
主。於勝福田。不生敬重。又是總亂賢善。具斯多過。是
故聖制。
別緣具四。一是尼歎德教化食。二知歎。三受得。四食
之咽咽犯提。不被歎者。聽食無罪。以其屏歎。不對眾
前。無應呵不可之咎。是故聽食。不同提舍。尼中對眾。
指授詳心。容隱嘿不受呵。舉眾情過。咸犯可呵。祇尼
言某甲從眾多聞。精進當須。通請一切是讚。若言眾
主多聞。為是比丘。通請二十人。一人是讚。餘人非讚。
若有如是讚。食時展轉相貿。食不得持去。若比坐不
淨。不喜貿者。當念此鉢中。是某甲許我食無罪。所以
不開病者。俱但使不歎病與無病。得食無罪。何須開
病。若欲病者。高德必毀呰好人。猶是犯位。何有病開。
所以不開別食七緣。凡聖人制戒。開則通其益。遮則
防其過。彼施心欲令益彼。故開諸緣。此無施心。歎而
求索。惱他招譏。故不開七。又未曾成足故。不除餘食
法開。又開成損故。緣起二。初至龍已來。毀歎求食。起
有漏過。二居士已下呵。
滿足戒本六句。一犯人。二知。三讚歎教化。四得食。五
除開緣。六結罪。此六句中。第五除緣略而不解。一三
四句別解。彼比丘下合釋二六兩句。文三。一正釋犯
提。二外用犯輕。三境想四句。差降衣所以輕者。財物
利重。情著難捨。又是別屬理無通用。勸捨義希致受
不數。是以犯輕。食無獨食。勸辨義易。致受義數。是故
制重。燈油外用。歎勸亦希。是以犯輕。大僧歎歎尼義。
致受不數。故尼犯輕。
○與婦女期同道行戒第三十
制意同前。唯以俗女為異。
別緣具六。一是人婦女。二共期。三同一道行。四不離
見聞處行。五無難等緣。六隨所越界分齊便化。但使
共期。問第三人多少皆犯。以非同法。不類於尼。開多
伴行。昔解開第三人者。下文無故。十云。若與王夫人
等。期行不犯。祇與母姉妹。行息發去時。呼言來勿。不
及伴犯提。若言去勿伴無罪。滿足戒本五句。一犯人。
二同行之境。三共期。四同道行。五結罪。辨相具上五。
○施一食過受戒第三十一
篤信居士。割捨家珍。造立住處。樹心一食。俟他僧眾。
宜量其分。稱總而受。即彰內有廉節之心。外不總施
主。今久正不去。過受他食。長貪總物。敗善增惡。過損
不輕。故所以制。
別緣具五。一非親居士。限施一食。二知限一食。三無
病請住因緣受食。五食則便犯。別食七緣。獨開病者。
然病人苦惱。去則成損。住則有益。施主體知。不生譏
總。是故聖開。別眾食中。開施主請。與開六無損。此戒
一食。後無施心。若六緣開便成損惱。故無餘六。曾前
一食。更不聽食。餘法不治。故亦不除。
滿足戒本五句。一施一食處。二無病者。反舉開緣。三
比丘犯人。四應一食者。食之分齊。五若過下結犯。
辨相之中。先解第三人。次解初句一食處。次食者已
下。解初句第四句中。食謂時食。除三藥輕故。次病者
<pb n="711"/>
已下。順釋開緣。次若無病比丘下。解第五結犯。所以
食重衣輕。答食資最急。人喜過受。又復受用。體懷損
惱施主故。所以重施主故。所以重施主。造立福舍。安
儭身衣。聽一夜受用。不聽將去。過受義希。雖過受用。
衣體不壞。猶屬施主。損惱義微。故所以輕。燈油塗足
油等。雖體盡壞。身外受用。過受義希。是故犯輕。
○展轉食戒第三十二
然篤信居士。供辨美食。延請眾僧。怖存受用。而今許
而後違。使他飲食徒設。而已無供僧之益。損惱施主。
其過非輕。是以聖制。受前請已。復受後請。互背彼此。
稱為展轉。故曰展轉食戒。
別緣具五。一先受前家五正食請。二體清淨堪飽足。
三更異處受五正食請。四無因緣。謂除有病。及施衣
時。捨請因緣不犯。五隨食即犯。以初二緣。前請對第
三。後可為三對四句。一前後俱正提中。二差五。次一
俱不正下三。背吉羅。次足不足為四。初前後俱足。背
犯提罪。次三差互等。並得吉羅。次淨不淨為四。俱淨
前淨此二背提。餘二背吉羅。緣文二。初至如法治。在
阿那頻頭。食稠粥背請。二爾時世尊已下在羅閱祇
食五正背請。前犯文二。初因沙㝹請故。聽食粥因緣。
二有少信大臣已下食稠粥背請。前文中三。初至啟
尊已來明施粥緣。二爾時世尊下聞聽食粥。遂受三
種藥粥。一是時藥。謂胡麻乳。二七日藥。謂蘇油。三盡
形受藥。謂薑椒畢鉢。佛歎食粥。五利如文。祇有十利。
如偈言。持戒清淨人所奉等。三時阿那已下諸居士
等。慶得脩福。第二背請。起過中文三。一舉。二請以為
犯緣。文二。初受前請。謂是所背。二時阿那已下送稠
粥。復受後請。第二諸比丘先受下正明食稠粥犯。三
少信大臣下呵責。於中文三。初至莫[怡-台+左]發覺所由。二
少信嫌之已下呵以白佛。讚歎說法。別合悟道。三以
此因緣下呵責。立制文言。若書不合不得食。若食如
法治者。若先無請。及不更食。全自無犯。今言如法治
者或先受請。即犯背請。或後更食。但成足緣。名種未
揩。欲以一文。結前背足。但言如治。問受他請已。請旦
自食稠粥粥。或中時不去。白食己食。或食僧食等。犯
背請不。答應赴不赴但犯。非小不犯背請。以盡非是
請。故不名受。後背前惱。微小罪故。五分云。若食僧食
私食不犯。第二食五。正背中文三。一是犯緣謂前後。
二讚如上時諸比丘下。正彰背請。三爾時樂師已下。
呵呵中反三如上。
滿足戒本四句。一人。二展轉食。三除開緣不犯。四結
罪。時者已下誦前第三。問戒本所以。不言衣已竟等。
答除餘時者。是以此文中。先舉其犯。後除不犯。前長
衣等者。先除不犯。以取犯時。以其專不專不故。所以
語異。亦可此等三戒時。與施衣合故。對下解便所以
語異。
辨相中解第一可知。二從展轉下釋第二。從病者已
下解第三。從若今日下釋第四結罪輕重。所以開病
者。病人苦惱。若不開所宜形命難立。又施主體知不
譏惱。故背無罪。非情所忻。十二月常開。不局時限。施
衣開者。有二義故。一為益比丘有待之形。假衣資養
施。則不受後須難得。恐無理求多生患。二者為利後
家。施主使衣食二施。獲得兩種。反報之福。為斯二益。
故聖開許。衣利既重。或長貪結故。以時開之罪。非一
切時故。文言一月五月。若復有餘施食及衣者。前言
一月五月。是時捉時望衣食。衣食是時家之餘□。單
時無開。要假施食及衣。故言若復有餘施食及衣。依
十律。若就時中。前家食請。作頭三句。一前家食請。後
家衣食請。德背無罪。二前家食請。後衣請取衣無犯。
還前家食。若取衣已竟日不食。違信吉羅。三前家食
請。後亦食請。背之犯提。又若以前家衣食。作頭有三
句。一前衣食請。後亦依衣食請。背之犯提。又若以前
家衣食。作頭有三句。一前衣食請。後亦食衣請。聽背
<pb n="712"/>
無罪。以其後衣成可多。及脚好故。二前衣食請。後單
衣請如前。三前衣食請。後食唯請犯。依五分。第三戒
本言。若比丘數數食。除因緣波逸提。□因緣者。病時
依時施衣時。准此即似施衣一切時。開衣時者。一月
五月。單時無衣。亦開無背。此不同彼時。假衣食單時
不開。外亦無開。亦可同彼。細解至下別眾中釋。問別
食七中。開二餘不開者何。解言。作衣行道。船行大會。
彼以飲食難。得施主請食。比丘有益。復不惱施主。是
以須開。此中既有兩家。請食便豐。何容得因作衣等
四。開背取後。便生貪結惱前主。損而無益故。此不開
沙門施食。彼戒為欲少益。外道復無施主可惱。由是
聽許。此中若開背佛弟子。受沙門食者。損佛弟子。失
利深重。開成大損。是以須禁餘食法者。亦非對治。
次解第四文二。先教捨請不犯。二若比丘不捨前請
已下正結背請。先釋前文。若得多請。自受一請。餘施
與人。無背請罪。要須實捨。即使前人。有得食之益。又
念施主。無徒設之惱。此理應爾。同五祇二律。作念而
捨方便開。通得防背罪。然前無實益。饌猶塵陳。五分。
阿難受長者食忘。先受請垂食。為憶言可攝食。我先
受請。長者恨言。云何受已中悔。阿難馳往。白佛言。若
有是緣。應先心念。施作是念。我請分與某甲比丘。然
後可食。因此遂解。僧祇。六念四門解釋。一列數釋名
作。二念方法。三辨對治所防。四解妨難。
初門列名者。比丘當知日數。應施食知臈數。憶所受
持衣。別眾病不病。於此六法。繫心不忘。稱之為念。念
體無六。隨緣有別。於六生念。
第二門者。第一念彼文言。若人問今日幾不得逆。問
昨日是幾日。當一日二日。乃至十四日。及十五日。及
月大小。悉應知故。須月大日大小日。數心念口言之。
一說。第二念比丘清且。當作施食念。今日得食施某
甲。某甲於我不計我當食三說。第三念文言。日日自
憶。若干臈數者。念已受戒。太歲所在。日月時節。夏臈
分多少一說。第四念文言。當憶受持三衣。及不受作
淨者。應念我三衣。受持長。則已說未說淨旨念。當時
說淨一說。第五念不別眾食一說。第六念文言。若病
不病作法。應言有病念當療治。或若無病之時。冥念
依眾行道一說。
第三門辨對治者。謂正以作念法有對治。然念所為
有兩。一為生行。二為防𠎝。言生行者。念雖有六。義令
為二。第一念者。知月日大小。為識說戒時節。念遵脩
清淨行法。既識戒相。次須赴行。行要分二。初之三念。
明修自行。次下二念。成眾法行。自行復兩。二四兩念。
內外資緣節量之行。治義雖同。內異故。須分二念。第
三一念。若慢高在心。法水不住。正憶年臈。離高慢行。
眾法行中。初一揣食。不乖脩和合行。又表法食無隔。
次明榮進趣道之行。言防過者。對於五篇。准說可知。
第四門。所以第二念偏須三說餘五但一。解言。第二
念一防不作念吉。二防背請逸提。防二罪故。所以須
三。餘之五念。但防不作念吉。本不防根本之罪。𨷂此
一義。故但一說。問第四念何以不作念竟防不說淨
長。波逸提。解言。衣本別屬不得。即當說淨。是以不防。
食味是通。是以得防。若爾別眾食。亦是味通。作念竟
時。應防別眾之提。解若當聽者。致今乖破。為是不類。
上來作此。防二罪故。須三說者。謂依祇說。提吉合懺。
作念緣防。亦除提吉。故須三說。又解不爾。如第四念
作念。雖竟已外。猶有根本。可使根本之外。別有不作
念罪。今第二念。正防根本。作念竟時。無別根本。何有
猶不作念。得提罪時。根本之外。別有不作念罪。如似
羯磨。正防離宿。若無法離宿。犯尼薩時。捨墮之外。無
別不作法罪。此亦同彼。又如六年說麤䨱藏處分說
淨等。二持犯者。類亦皆然。是第二防根本。無別不作
念罪。問但防根本。義容可爾。所以須三者。答防根本
故。根本提罪。已起三悔。今防未非。故還須三。餘之五
<pb n="713"/>
念。正防不作念故。已起之罪。一說責心。今防未非。故
還一說。若爾提寶掘地壞生同誦中。若不言者。是知
是是等。得吉羅者。豈非根本之外。別有不作法罪。答
不同。此約目背。故唯根本。無別失法之罪。捉寶等類。
並就教中人說。故使別有失法之罪。頗有作知淨語。
得目掘壞畜寶等。以不故知非類。既知三一。所以若
准祗時。不問有請無請。成須三說防提。以彼名為處
處食戒。豈可一日全無食處。但使標心定處背。皆有罪
故爾。若此律十誦。名背請戒。復存後釋。一三說者。若
也無請。此第二念。令不須如其有請。或不作念。或可
一說三說也。以對自起。或可互背前後二請故爾。所
以獨防根本者。以味通故。餘義如前。
自下正解背請結罪。旦如一日受十請。若食最後犯
一提八吉。以其初一是前。餘八是後。若背後九得九
羅。若食中間比說可知。伽論。若受前請。往至請家。坐
上未食。若更有後家送食。若食後家。犯背請罪。若先
食前食已。即坐上更食後家食不犯。開文若請與非
請處。隨食不犯。或食已更得食者。受前家食已。更受
後家食。或容犯足不犯背請。或一處前食後食者。謂
一施主并設五正食。雖有二施主。一故亦無背罪。或
容犯足。
○別眾食戒第三十三
制不聽別眾食者。有二義。一慈愍白衣家故。然揣食
有限事。難普周人。劣易供多。則傾竭生總損重利淺。
故所以制。二為攝難調人故。恐目結別眾羯磨。以總
眾僧。為斯二義。故制不聽。同情別食。
次第二釋名義并解。與別眾羯磨。并同異相。言別眾
食者。能別之人。食處成眾。以眾別他。不共同味處得
罪。故曰別眾食。所別之處。豈可無眾。然下律文。別眾
食者。謂四人若過。故知就能受名。以所別中。一人亦
犯。若就所名眾者。濫別犯故。五分。若於眾中。別請四
人已上。是名別請眾食。尼如是。若始受別請眾食。既
往而分受異請。不復成眾不犯。言其破僧。約就所者。
以彼三人不犯故爾。
次辨同異。有七不同。一諍名不同。所以別眾食中。不
言別僧。破羯磨僧中。不言破。答人雖有四。不秉法故。
但言別眾破僧。彼此並有四人。俱秉眾法。故與僧名。
若互□名者。此彼各濫。若此名僧。謂待康法。若彼名
眾。謂不秉法犯。是以伽論。此眾四人。作羯磨時。所別
之處。乃至百千。但不秉法。皆名別眾。不名破僧。故知
不秉法者。但得名眾。即是僧名是局。眾名是通。若爾
僧伽西音。此方名眾。何得西音即局。漢名是通。故知
不爾。今解僧之與眾。梵漢之別名。彼此互彰。斯皆無
妨。此舉名。彼從梵本。細解如破僧。違諫中說。二能
別不同。別食能別。要四人已上。是犯位。三人不犯。文
言但請三人故。所以爾者。四人已下。上有其兩過。一
揣食有限事難。普周人少易供。多則叵濟。恐惱施主
故制四犯。二來四人已上。同情別食。恐合計興謀破
僧事起。為遮此二。是以制犯。三人已下。無上二損。故
聽無過。法食無限。理宜詳遵。多則轉妙。故能別處。不
限人之多少。但使作法。皆應盡集。別則成犯。三所
別不同。多論。食難得處。所別四人已上。開使不犯。以
食無倍供故。若別三人已下犯。以容兼濟故。若食易
所別之處。莫問多少能迷犯別。若依此律。村落既小。
食復難得。彼此限局。各不相通。所別之處。不問多少。
悉開不犯。法則不爾。所別之處。始於一人。乃至百千。
斯皆是犯。以法食無限。理宜詳遵。唯多為妙。為是成
犯。第四得罪不同。又復食中。別若食若不食。或食
正非正。能別之處。一品提罪。法中不問多少。但不秉
法。能唯犯吉。設秉對手。亦但吉羅。四人已上。秉正眾
法。方妨破蘭。為以食是事資。即惱情重故。一切犯提。
法就正非正別。所以階降。又復此二。能所各定不定。
可以思知。五約時不同。如別眾食。時中成別。故立
<pb n="714"/>
具緣。言須在時中。法則不爾。謂取秉法。以辨時故。下
文言。同一界內。作羯磨時。有不來者。六就處不同。
食中當時。以無即秉法故。自然作法二處。俱成法中
能別。三人已上亦同。於食四人已上。其唯作法。但除
結界。七開緣有異。食開僧次。以是人不定故。表無
同情。又兼益施主。故須僧次。但食資食。方成益。故無
與欲。設若與欲。猶望僧無福。既無僧次。不免同情。故
無欲開。法食無限。多則轉妙。何有難濟。開僧次法。若
當差往。不免乖別。理須盡集。故無僧次。如七百結集
中。簡眾取欲。亦非僧次也。法食理資遙心。表和此彼
和。此彼獲益。故開與欲。
次解具緣通緣如上。別緣有七。一有施主。二別請別
乞。三五正食體清淨在時中。四食處成眾。五知界內
不盡集。六無因緣。七食便犯。
先釋初緣。所以須有施主者。甄去四方僧食。無別眾
罪故爾。多論。若遮護僧食犯。盜僧祇罪故。報恩經。知
事人與容惜食。九十億劫。生屎尿之中。其形似人多
手足。若現前僧。各自出食。共一處食。雖別他。不與不
犯。別眾以各自食己食故。言施主者。論釋不同。善見
一解。要是俗人。作施主。有別眾罪。以其在家白衣儲
畜食。具容有別請。受心供養。恐人多難濟。損惱施主。
為是聖制。不聽別眾。是以律言。慈愍白衣家故。出家
之士。少欲自居。乞食濟己。何有別請作施主之義。明
知出家施主不犯。故論言。沙門施食不犯者。或同法
沙門。或外道沙門。若依多論。道俗施主。皆犯別眾。故
論言。一比丘出食。三人無食。共一處食。餘三人犯提。
食主無犯。以自食食。無所惱損故。又此律言。沙門施
食者。在此沙門。釋子外諸出家者。及從外道出家者。
是故知內道。沙門亦是犯限。前言慈愍白衣者。且就
俗說。
次第二緣。雖有施主。若僧次請者。情無簡別。本自無
過。是故須明別請。別乞但僧次。請有二真。言僧次請
者可知。或復若言次第。上坐若干人。亦是僧次所攝。
以人不定故。如五分說。上頭無人。即是上坐。故知不
定。別請亦兩。一若標名。以請故宜別請。二以法取人。
亦是別請。如或言禪師十人。即不攝法師。律師即有
甄簡之異。明非僧次。故律。鹿子母白佛。及別請五百
羅漢。明日食。佛嘿然受請。阿難明日與佛請食分。庶
子母先喚阿難。入舍已閇門。往日時到五百時。人各
以神力。乃至坐上出者。然後行食。阿難先自食已。方
送佛食分。到已授食。阿難白佛言。今日庶子母。別請
五百羅漢食。佛知故問。僧中請一比丘不。答曰無。佛
言庶子母。別請五百羅漢食。佛知故問。僧中請一比
丘一。答曰無。佛言庶子母。無智不善不僧中。請一人。
佛語阿難。若僧中請一人者。因是後身大功德。得大
果報。得大利益。佛語阿難。若僧中請一人。得大福德
勝。別請五百羅漢。其福甚少。准斯文說。故知以法請
人。明非僧次。假雖別請。若界內有僧次者。亦是不犯。
故多論云。若大界內。有檀越。別請四人與食。不請界
內僧。不送一分食。與雖界外僧次來。猶犯別眾。要請
界內僧次一人。或送一分食不犯。若去寺道遠。不得
送此一分食者。應即取此一分食。次第行食。即是僧
次。食亦表無過。既言要須界內僧次。是中別請。僧次
相對。四句料簡。或前僧次。後當處遮。約即成別請。或
前後俱別。此二犯提。或前別請。當處無遮。後成僧次。
或復前後俱是僧次。此二無犯。若比丘於其食處。有
餘比丘。教化勿遮。若不能不遮。應教施主。次第唱臈。
而入乃至一人。入已餘者。縱遮皆無別過。若長時請
食。於初月唱已。乃至九十日供養。皆不須唱。若初日
不唱。須日日唱。方無別罪。若聚落中。先無僧寺有施
主。別請四人與食。應打揵推。表無情乖。不問男裏。比
丘有無。一切無過也。言別乞者。或四人一時乞。或令
別乞。各不相知。而同一主。但使食處眾滿。而共食者
<pb n="715"/>
犯別眾。故律文言。調達別將四人。通己為五。家家乞
食。佛即呵制。為二事利故。多論云。若四人各自乞食。
於一處食。亦無別罪。若唯見論四句中。初及第四。是
犯可爾。第二句各去一時受食。各處食犯。以受食一
時故。此義稍難。豈可受食時犯。不約咽業故。此兩筒
四句。義不須論。
次第三緣。若非正食無有充軀。長道之義故。須五正
食。是以文言。食者飯赴等。問正食犯者者。法別眾中。
亦可眾法方犯別眾。答法中無僧。即對手等。法豈可
無僧。不成眾時。唯食非正。故非類也。若食不淨不合。
與諸比丘同味。不犯別眾。須言清淨。若爾非法羯磨。
不合同遵。應不犯別眾。答非法詳聚。容可飜非為。如
故制有別眾。食已不淨。設往不能迴令作淨。往而無
益。是以不犯故。如文言非法別眾。若爾何故觸惱戒
不。與欲戒開中。若非法羯磨。喚來不來及否。與欲不
犯。答彼是事非。如破僧損減等。故所以開。此言非法。
謂是七非。故亦有別也。食雖是淨。若在非時。亦無同
味。假別無𠎝。故在時中也。食雖五正。若食處非眾。亦
自無罪。故須第四緣。食處成眾。謂同類好比丘。四人
已上。一時受食。有異計義。方犯別眾。故多論云。三比
丘一尼。三比丘一沙彌。三比丘一柱心。三比丘一滅
擯。三在地一在空。三界內一在界外。尼等狂擯。不落
僧數。在空界外。復是異界。不相足數。並悉不犯。又善
見云。若四人中一人。覆鉢不食。亦不成犯。是故要須。
是同類好比丘。同界內一處食。方是食處成眾。簡上
異類。一人䨱鉢等。是中多論四句。一食主。一盡集。一
處食。大善無過。二食一處異。彼此雖別。以食味同故。
亦是不犯。若界內。更有餘人。二眾俱犯。三食別處一。
如僧盡集一處。未食僧食。有一施主。就坐上次第別
請。四比丘與食。此四比丘犯別。以有僧食可食。不落
大落。大眾開緣。四食別處別彼。此二眾。若不互請一
人。及送一分食。此彼俱犯。食雖成眾。若界內集。亦自
無罪。故須第五。界內不盡集。多論界有二種。謂自然
復二。謂蘭若拘盧舍。聚落自然。方七十三少半。此等
自然。及布薩。界內若別。一人不盡集。作有比丘想犯。
提疑心輕。無想不犯。若別狂擯。及以沙彌。不集無罪。
第六第七至文中解。𨷂緣比說。
滿足戒本四句。一人。二別眾食。三除開緣。四結犯下。
言餘時者。誦前第三。不屬第四。
釋開緣中。六門分別。一定開緣及釋名。二長短。三共
別。四寬狹。五相攝強弱。六對餘同異。
先解初門釋名對文說。言定緣者。此開緣中。病及下
四。此還為五作衣施。此二義含作衣時者。謂一月五
月。為作衣故。求食作衣。事恐難成。佛開別請眾食。言
衣時者。一月五月。福饒時故。即得別食。施衣者。汎爾
施食。并施食者。亦聽別眾。即可為三。謂作衣一直衣
時。二施衣時。三通及前五。八種開緣。問所以知者。答
五分數數食戒。第一隨開除病故文。若比丘數數食。
除因緣波逸提。因緣者。謂病時。第二時世尊。聽諸比
丘受迦絺衣。不犯五事。諸比丘念。為是衣時不犯。數
數食衣竟。亦不犯取。白佛佛言。衣時不犯。過衣時犯
若比丘數數食。除因緣波逸提。因緣者。謂病時衣時。
第三有諸白衣。知比丘不得數食。念言。我當方便。為
諸比丘。作衣來受。并得供養。即便作衣往請比丘。比
丘言我不得食。但與我衣。白衣言。若食我食。乃當與
比丘。念言佛聽我以施衣故。數數食者。可不乏衣。白
佛佛言。聽為施衣數數食。應如是說。若比丘數數食。
除因緣者。病時衣時。次至別眾食戒。牒制隨開中。第
一除病。次言衣時施時。如數數戒說。次作衣等。開未
下。滿足戒本。言因緣者。病時。衣時。施衣時。作衣時。行
路時。船上行時。大會時。沙門施食時。具列此八。今此
律中。總言施衣時。下廣解中。施衣時者。一月五月。及
餘所施食。及衣類。彼五分亦可為八。
<pb n="716"/>
二長短者。分二病及施衣道行等四合有六。開病及
道行等五。以前緣為時。緣既無准。豈得定時。婉十二
月有。則便開施衣一種。雖情所貪。以衣利重故。一益
施主。得二反報。亦利比丘施時不受。後須難得。恐無
理求索。妨癈脩道。隨施聽受故。亦時長衣一間。受利
時定故。限一月五月。不問有衣無衣。雖別不犯作衣
時。一亦唯一月五月。故律文自恐已迦提。月中作衣。
恐比丘不得食。疲苦故請比丘。佛言聽受文中。不言
及餘時。作衣故不通。問直就時中。自得別眾。何須言
作衣耶。一解文言。乃至衣上。作馬齒一縫。故言作衣。
又可是作衣。月中此舉受衣時。無竟本計長時故。極
至一月五月受時。最少下至作一繼衣。亦是時富饒。
故曰乃至一繼。
第三共別者。施衣大眾沙門。此三共有施衣。沙門以
據前境。又復相假。為大眾故。此三開但有必共。餘五
不定。非無共義。
四寬狹者。以斯八開。對於僧次。僧次緣寬。益自他故。
又福利施主故。餘但開緣。無僧田益。故所以狹。八自
相望前三共。緣不辨益。及自他以共有故。餘五俱狹。
但能自益。不能潤他。故下文言。無緣者。白出以餘有
緣不益我故。
五相攝強弱。若在施衣大眾沙門。此三開中。假有餘
開。但大眾等。三緣中攝。以其不以餘緣故開。以無餘
緣亦不犯故。餘五相望。縱令離緣人食。各自緣攝。或
同可知。
六同異者。七八局。此水陸兩行通。於洗浴有同不同。
衣時等三。通在德衣利戒。病緣少寬。然有差別。隨前
所說。次對戒本。唋釋開意。病人苦惱。若不開者。無以
存濟。又無異計惱僧之義。是以開許。作衣久延。恐癈
正業。故施衣者。益及道俗故。真言衣時。一月五月。是
受利時故。道行船行。此二多對。又復食難求故。大眾
集者。眾多難濟。故所以開。沙門施食者。為少益外道
故。問如外道請等無意。如何乃言。為益外道。聽別請
食益。此文不了。如五分瓶沙王第。名曰迦留。事一種
道。而年年普誦。九十六種沙門。作一大會。釋子不受。
別請眾食。而力不能廣及眾僧。以是𨷂無佛道沙門。
愁憂不樂。念言云何致沙門釋子。唯當委王。然後可
果。便以皇皇以第意白佛。佛因遂開。沙門會時。受別
請眾食。此以准餘。並是不盡故。言但請三人。明有所
別。又有人言請者。作別請之心受者。作別之意。四人
食犯。不假所別者。深違經論。上來病等。五个別緣。但
能自益。不能潤他。若及他者。令三人不犯。所以無緣
者白出。若爾者。何故見論。病人足四一切不犯。解。彼
言病人。不謂癡狂等。病以足四。一切無過。此中病者。
輕故自益。不能及他。彼論。五種足四不犯。一不請。二
乞食。三沙彌。四鉢盂。五病人。故知彼病不同此輕。
下辨相中。前二可知。病者已下。釋第三開緣。餘如前。
大眾集者。五分。諸佛常法。歲二大會。春未月夏未月。
諸方問訊。以眾多故。次請甚踈。乞求難得。比丘念言。
若佛聽我等。大會時。受別請眾食者。不致此苦。白佛
遂開。但大眾集者。解有二義。一大眾者。謂八人已上。
名為大眾。食無信供。又是難得開使不犯。七人已下
名為小眾。食雖難得。容有兼濟。故亦不開。是以律文。
將開大眾集時不犯。反解小眾是犯。故言食足四人
長。一人為患。以不開故。由此一人。令他四人得罪。名
之為患。又更一解大眾者。四人已上。名為大眾。故下
尼律。不白大眾。令知廣解。文言大眾者。謂四人若過。
以斯文證。故知四人已上。名為大眾。又復此文。大眾
集時者。食足四人長。一人為患。此是兩家聚落。東家
限與四人食。西家限與一人。彼此二家。施心限局。各
不相融。餘處乞食。復是難得。若不開者。西家一人。與
東家四人作患。由是患故。開使不犯。此謂舉患。以開
不患。如是乃至百人長。一人為患者。但使食難得。悉
<pb n="717"/>
開不犯。是名大眾集時。
次解第四結罪文二。初先教比丘食之方軌。二若比
丘下違而結犯。前文四句。初四一對初句無緣。聽白
出。第四有緣聽白入。中二。一對人少隨意食。人多分
眾食。初四白入出者。謂有緣無緣。雜釋疑白入出。初
句無緣。須白出者。彰餘非僧次。但是有緣故。食不能
益我。故須白而出。外人無緣不得入。此遣眾外疑故
爾。第四句有緣。須白入者。為顯我非僧次。但是有緣
故。食不能益他。若其無緣者。須出去此除眾內疑。此
二白入出者。謂對餘五說。不論三共緣白入出也。中
二句者。初句眾少隨意食。次句分二眾食。此兩純無
緣無疑可釋故。不須白入出。但使眾不成。故聽隨意。
不明純有緣者。謂三共緣及餘五。有共義等。此亦不
須白。第二違教結罪。一結別眾提。問別眾食何。不計
境多少。而言咽咽從業者何。答佛本制意。為慈愍白
衣。恐惱眾僧。制不聽別。不是專為損。於所別何須。偏
約所別。隨境結罪。又假眾方犯。貪心故食。但隨業得
罪。問所以但結緣不白不結無緣□不白耶。一解得
食不得食別故爾。亦可文略。
○取歸婦價客道粮過三鉢戒三十四
然歸婦價客。捨己塗粮。施諸比丘。理宜將護。依限而
取。今乃過取三鉢。令食磬竭。長貪違教。損惱不輕故
以制。
別緣具五。一歸婦食價客道粮。二知是。三無因緣。除
有病緣不犯。四取過三鉢。多論。若上鉢。取一鉢無罪。
取二鉢犯。中鉢取二不犯。三則便犯。下鉢取三不犯。
四鉢方犯。文言過三鉢者。謂就下鉢為言。若一人取
一鉢。前三人不犯。以不過限故。後一人犯。以前三語
莫持來。而故往取。過在後人。又復過三。是以後犯。五
出門便犯。就緣二人二。初取歸婦食。起有漏過。伽若
乖此名瞎眼。十名睞眼。如五分不復須汝瞎女。祇中
此女端正。恐王強取。我當為作不吉之名。王果欲取。
以名不吉。遂適餘人。二波羅捺下取價客食犯。
滿足戒本三句。一犯人。二至白衣已下開受分齊食
之方軌。文三。初施塗粮。二若比丘下教受分齊。所以
開齊三者。為令施主。獲反報之福。亦令比丘資長道。
三還僧伽灆下教食方法。第三若比丘無病已下正
明過取違教。結犯反上。第二開受等文。此出門犯。不
分小罪。文不了故。所以別眾八緣。但開病者。病人苦
惱。若不開者。無以齊命。又施主體知。不生譏惱故。所
以開餘緣。若開或有損惱。既出門犯。何假殘法。
辨相具解第一可。第二白衣已下。乃至三鉢來。正釋
第二教受分齊食之法□。於中文三。一解白衣家與
食。二病者戒本文略不解。今此解前除病。三若比丘
下。合解開受方法。食之儀軌文中食。及持來告知等。
文四可知。第三若比丘下解戒本。第三結犯輕重四
文一。提三吉。五分過受。及不分比丘食。俱犯提罪。祗
中亦爾。又言若女及僧客。去後不犯。
○足食戒第三十五
凡食以充軀為用。過則長貪。少復不足。事須節量。但
四大身力。報有強弱。致聖將補。有四種之差。始於一
揣。終至作餘食法。咸是節量。隨根之法。令第四人。不
作殘法。再食五正。長貪妨道。違教𠎝深。故所以制。
別緣具五。一是足食。二足食想。三捨威儀。四無因緣。
除有病。及作殘法。因緣不犯。五更食隨咽犯提。
緣中有二。初至得便食之下明不作餘法起過。第二
呵責。前文復二。初至法食。開作餘法。二舍衛已下不
作起犯。初文有四。為上行人說。一食法。二時諸病比
丘雖得已下病人苦惱。開聽午前數食無罪。三時諸
病比丘若得已下病人殘食。體是可惡。不須更作餘
法。聽食無罪。四聽食已下正明非病人殘。是其淨食。
作餘法而食。初文有三。一說一食法。二時比丘聞已
下說一坐上飽滿了前一食之制。三諸比丘下了前
<pb n="718"/>
第飽滿之教。初說言一食法者。謂對上行。說一食法。
嘆譽一食法者。嘆一食功能。省緣知足。亦可嘆彼能
行。依此聖教。成知足行。第二文四。一依前聖教。服不
當法。致身損瘦。二時世尊下慈悲撿問。三阿難已下
具以啟和。四佛告已下了前一食。故曰於一坐上食
飽滿。第三文四。一雖依飽滿。通正非正。故猶損瘦。下
問等可知。即是了前飽滿。故曰於五種食。一一令飽
滿。
第二開病文四。如第三亦四。第四開作餘法。因制一
食故。棄餘聖者。為益施主。比丘無損。故開殘法。於中
文兩。初僧食作殘法。二復有長老下因乞食餘。謂檀
越衣。作殘食法。此二文中各四可知。昔解凡作餘食
法。應先淨人邊。手受食已。對未足食。比丘作之列。祇
要具五法方成。謂五不離。如彼文說。有五非法。不名
作殘食法。一離處比丘行時。與敢住坐臥說殘法。是
不名作殘法。餘三威儀。亦多論。若比丘行洗口時。有
檀越與五種食。比丘應食應行受殘食法。不應住坐
臥。若住坐臥。當知壞威儀不名受。若以此為受食者
提。二離食不與。噉作殘法□便說與。是名不如法。三
離境界者。放地作殘法非手中。不名作殘法。四離申
手。申手外作殘非。申手內不名殘法。五離說口。不作
是言。我手中鉢中食我一切。不須是殘食。是不名殘
食。法中先辨非法。欲使識非有五。如法作殘注。謂反
上離以為五一不離處。謂此處受食。還此處受食。還
此處作法與。二不離食。謂少許食食之。三不離境界。
謂自手捉食與他。四不離申手。謂申手內作成。五不
離說。謂語言大德。我已足食。已知是者。是彼人食已
復言。我已食手中鉢中一切。不須作殘法。成上來法
者。但是儀式。然猶未具。若准此律。要具四如。方成殘
法。一人如法。人有其兩。一能作人有三。謂是比丘除
餘眾。又五處足。又身無病。反此名非名非法。二所對
人。謂是比丘非餘眾。又未成五處足。故文言足食已。
為作餘法。不成吉羅。此等五者。是人如法。二時如法。
謂豐非儉。儉開無足故。又是時中除非時非時不令
更食。令前得罪。自己𠎝有故。三食如法。一謂時食前
二五是除奢耶尼。苦酢辛鹹等。二是新食除病人殘。
三是清淨食非殘。觸見聞疑等。多論。殘宿惡捉不淨
潔。不名受殘食法。四威儀如法。又有二義。一能對威
儀。一須併手受。二顯露。謂不好䨱。好不成故。三自手
捉。非遣淨人及置地。四由手內五說。謂言我已足食。
已長老看是知我。是作餘食法。若反上說不成。能對
威儀。二所對具六。一不離處食。三不離境界。謂自手
捉。四不離申手。謂須申手內。五不離說。謂須言我。止
汝取食之。六還本食主。謂非盡持去。具是等法。名成
餘法。若一一互𨷂。或得失法。不免提罪。或但失法。無
根本之𠎝。唯說可知。所以足及勸足。有餘食法。開餘
之十二戒。不開餘食法何。答此之二戒。曾前成足。貪
心更食。須作殘法。息彼貪情。是其對治。藥病相當。此
二有開。自餘十二。謂讚嘆二食。背請別眾。過三鉢索
美藥。請非時殘宿。不受飲酒飲虫水。前之七戒。除過
三鉢。餘之六戒。未曾成足。一往即犯。非彼對治。故不
須開。非時等五。亦未成足。又是非時等過。體不清淨。
若開餘法。令前得罪。已自招殃。非對故無取。過三鉢
出門即犯。餘法非治。別眾八緣。所以開病。餘亦無者。
別眾食中。未曾成足故。以七緣開之。使充軀進業。此
或曾前已足。堪得一日。資身長道。若以七緣等開。令
更轉增貪心。非對治故。
次第二起過。文言不知足食不足食者。不知何是正
食成足。何者非正食不成足。亦復不知具幾因緣。作
餘食法成。𨷂幾不成。故言不知餘不餘。
戒本三句。一人。二正明曾前成足。三不作餘食法下
違開結犯。第二句食竟者。謂食私己食僧食。五處成
足。或時受請者。謂食檀一越食五處戒足。此二足竟。
<pb n="719"/>
皆須除法。若不作犯提。非謂作餘食法。開無背請。
下辨相中文二。初至波逸提。略解戒本三句犯相。二
尊者憂彼下廣解戒本三句成犯之相。下文比丘知
行時。豈可不是解第一。若比丘句。故廣釋三。略中初
句可知。食者已下解第二句。足食已捨威儀下釋第
三。就釋第二。但解食竟。即是同釋受請。於食竟中。文
三。一食者解食字。二於五種食中已下釋竟字。三有
五種足已下辨成足之緣。食五者。見論謂。粳米穄米
粟麥等作粥。初出釜時。盡不能合者。飯所攝。日[暻-京+恭]合
燥。名為乾飯。若豆作乾麨。非正食収。餘粟等麨。是正
食攝。魚之與肉將作粥。若相現如芥子大。名為正食。
以容命得故。不同米粥。要書不合。此五資強。名五正
食。次解竟者。於五種食中。若食一一合飽足。飽足有
兩。一飽足。足謂自恣足。二境界足。若前境食。多堪得
足。我一日充軀。雖食一口。捨威儀竟。亦名飽足。故觸
總開文。若不作餘食法。不起不犯。故知境多。亦是其
足。次解足緣有五。一知是飯者。善知五正食犯足。非
正食不犯足。二如持來者。一解知彼持來。若多成足。
少不成足。故曰知持來。又解謂他將來時。自心了知。
飯作飯想。名知持來。三知遮者。五正食聖教所制。一
日不得。二時飽食。故曰知遮即知前坐食。多堪飽障。
於日中少食不彰。故曰知遮。祇中八遮自恣足。一義
可得同此。餘不須護。𨷂而不論。四知威儀者。行住坐
臥等。五知捨威儀者。制行至住等。故曰捨威儀。亦言
足者。具向五處。即成足緣。遂遮於後。
第三結犯。即是成犯緣。言足食已。即上二緣足食。足
食想。二捨威儀。三不作餘法。四食之咽咽犯。五自下
廣釋。略相難知故。於中文二。初明五處足食成犯之
相。二從足食已為他已下正解作法成以不成輕重
之相。前又復二。初至亦如是正明五處足竟捨威儀。
已食五正犯。二往𨷂尼食已下先食五正。五處足已。
食往闍尼。前文復二。初約行威儀廣辨其相。二餘三
略說。初文有一憂波請問。所以問者。以上略中。但言
知威儀知。捨威儀。未了其相。故寄行威儀。以問成足。
二佛告下總以酬答。有五處足食。所言處者。即上知
是飯等成足之所。稱之為處。三云何一句。重以徵問。
四憂波離下廣彰其相。五憂波離是為下結。就第四
廣中。約五正食。即可為五。初飯作頭有兩句。初食飯
五處成足竟。捨行威儀更食犯。還解上三。言比丘者
是人。次知行時下舉五處足。即第二食竟。次足食已
下即解結罪成犯緣。一句既爾。餘皆類然。二於一坐
上雜食。餘四五處足。已捨威儀。更食犯下四食各爾。
即是五對十句。餘三威儀。亦各有十。即四十句。以彰
犯相。其理亦足。然有人釋。舉飯作須有十六句。單食飯
一。以餘四食。一一和飯作四句。又以餘四。二二來和
為六。二二來和為三。以四辨和為一。下以佉闍尼和為一。
合十六句。餘四各爾。合成八十。餘三威儀。亦各八十。合三
百二十句。容可如此。今且依初說。二佉闍尼。以彰犯
中。九佉闍尼細未磨。謂麵等是。十云。磨稻大麥等。所
以須明者。此佉闍尼未食五。正不成足。隨意食無罪。
若曾食五正成足。捨威儀已。更欲食者。亦是犯位。油
蜜等。與時食雜故。須作餘法。若獨食者。是非時藥。故
隨無過。所以知者。如檀行十事中和。問言云何和。答
謂足食已捨威儀。以蘇蜜油生蘇石。蜜和酪一處得。
食不離波。多言不得。問言何處制。答舍衛國。不作餘
食法中。制波指此文。故知此中。須作餘法。是雜時故。
若此非雜。如何制波。而有人言此油蜜等。若加口法。
得七日服。若無口法直爾服者。但得時服。是以此文
不作餘法提者此義非。若此非雜。所以和指同。於此
第二輕重文二。初至吉羅作法成不。二足足食食想
下。境想重輕。前中八句。對別有四。初二愚闍相對。次
二恭慢。次二道俗。次二慳貪相對。若成不成分。但可
為二。第六在淨人。前對大比丘。作餘食法。成而有罪。
<pb n="720"/>
以不應對俗。故得小罪。餘七不成有罪。以失法故吉。
不成故提。下境想四句。就正食。上作二句。心境相當。
情過故提。第二句且起食時。實是稠粥而心疑。於中
食上。更食小罪。以心輕故。所以無第三。足食非足想
者。一解情迷無罪故。即下開文。食作非食不犯。又可
亦有轉想。如前心作正食想。臨食時。轉作非食想吉
羅。略故不彰。第三句實是。薄粥非正食。逕時稠故。作
正食想。於中食上。更犯食。以罪從心生。故犯小罪。實
非正食。故不犯提。第四句於非食。生疑為異。多論。尼
足食犯小罪。與比丘異。所以爾者。以無餘食法開。故
所以輕。此文亦輕。五分。不作殘食法口口提。尼亦如
是觀足戒。亦云尼亦如是。問尼既同犯。所以吉羅。答
以離合不同。故結小罪。以彰別義。不犯中。食作非食
想。如旦食稠粥。決作薄粥想中。食上不受。作餘食法
不犯。開前足食。想疑二句無犯。非食不作餘食法者。
開非足食足食想二句。亦可食作非食想者。如旦食
稠粥。決作出釜時薄粥想。或可□中。飢不堪耐。謂前
不足故。言不受者。明一向不食故。作餘食法者。作餘
法故。非食不作餘法者。謂前食薄粥故。自手取作餘
食法。開前第五。使淨人持食句。若置地作餘法。此脫
不字。反前置地者。二人風病。不得捉食。故聽置地。作
餘法。即是開前置地。彼無病故。是以不成作餘法。乃
至手乃處。總開不離境界等五。具故成就。總反七不
成。若與他反前第三。自捉他與己。反前第八盡持去
一一別開中。但略反四。餘四句無。
○勸足食戒第三十六
制意有三。一不聽勸意。二解同犯意。三釋合離意。所
以不聽。勸他足者。出家之人。理須益物。迎相匠導。勸
脩眾善。今乃惡心勸彼。令他得罪。己自招𠎝。人我俱
損。理所不應。故所以制。次同犯意者。問食有數戒。所
以此戒勸同犯者。答良由此戒有餘食法開。容可不
犯。今不犯今不作法。惡心勸他。令他喜為。又復情俠
隱沒。其事同彼。不周䨱相令犯。欺內過重。所以同犯。
餘無開緣人不喜為。故所以輕。如尼無餘法。勸人則
輕。故此亦爾。若爾勸人不受。亦有受法。開緣人之喜
為。勸應同犯。何故得輕。答勸足容不犯。是故即同犯。
以違制及開故不受。無不犯故。勸不同犯。若爾受法。
豈非是開緣。答若受非不受。自有是勸而不犯。勸故
使不類。若爾漏心衣食。亦是無不犯。何以同犯。答彼
就言中。謗佛擊刾必受。是以同但同犯之義。流類大
多趣約一義。不須互決。次離合意。同所以足及勸足。
離為二者。多義差珠。一起業不同。謂足食貪心起。勸
足瞋心生。二業具有異。足食口止共身犯。勸足口止
作業假他身。三開緣別。足食病緣開。勸足則無。四食
不異。足食要食犯。勸足自身不食犯。有斯別狀。不得
合。
別緣具五。一他足食竟。二知食。三惡心勸彼。欲合他
犯。四不作餘法。五前人食犯。緣起文二。初至食之。勸
足起過。二從珍食已下呵。
滿足戒本四句。一能勸犯人。二知。三明他食二種食。
成足己意。四不作餘法已下勸足結罪。以是因緣者。
結能勸者。意欲使他犯故。非餘者。謂非不犯。及供養
意等。
下釋中。一三別解。二四合釋文兩。第一舉八句輕重。
初句情重二俱。二俱犯提。下七並吉。以前人不犯故。
是以能輕。第二境想四句輕重。初重三輕。尼無餘法。
勸他義稀。人受不數。假令有者。何須重制。故犯吉羅。
下開中略。不反前與病人。餘句悉反。
○非時食戒第三十七
凡食無時節。數則致患。事須限約。軌剋合定。是以始
從平旦寅。終至日午順應法。名之為時。過則非宜。長
貪妨道。招世機過。事不應法。廣生罪累。名為非時。故
所以制。多有四義。一始從日出。乃至日中其時轉盛。
<pb n="721"/>
名之為時。聽食無過。從中後乃至後夜分。其時滅沒。
故曰非時。二從旦至中。是作食時節。乞不生惱。是名
為時。從中至後夜分。俗人醼會遊戲。入村乞食。多所
觸惱。故名非時。三從旦至中。俗人種種事務。婬惱不
發。乞不生謗。故名為時。從中已後。事務休息。婬戲言
□。入村乞食。或被誹謗。受諸惱辱。故名非時。四從旦
至中。是食乞時。為濟身脩道。事順應法。故名為時。從
中已後。宜應脩道。端坐經禪。非是行來。乞食時節。故
名非時。又依毗羅王昧經。旦天食時。中法食時。午後
畜食時。夜鬼食時。出家之人。同於天法二食。名之為
時。過午已去。非上二食。時節。名為非時。故曰非時食
戒。十律。過日中至地了是。
別緣有四。一非時。二非時想。三時食。四食便。化緣中
䟦難陀。觀看伎樂。非時噉食。逼暮方還。迦留陀夷。夜
巡家乞。驚恐主人。以彰起過。
戒本四句。一人。二非時。三食。四結罪。
辨相具解。初句可知。總決釋下三句文二。初對時食
以解三。次非時過。非時下對餘三藥。以釋下三。此謂
約二受。以分故。亦可為三。一約時時以解非時。二次
兩藥失受。以解非時。三盡形已下無病緣以解非時。
以病為時故。或可為四。謂約四藥即為四。文以下三。
此之三釋。並通殘宿。不受俱用。斯等三法消文。迷背
有理。今且存第二。分三為勝。一就時藥解三者。一解
非時。先反解時。却而順釋。二食者已下辨第三食。謂
上二五是。三若比丘下解結罪。第二約失受。以解三
句者。謂八種將水。逕明相已。失於二受。過開時分。即
是非時。七日亦爾。第三盡形壽藥。無過時故不得。約
失受解。直以無緣。名為非時。次境想五句。五分。想疑
俱提。開文□麥今皮不破漉汁飲之。五分。病人不及
食。腹中空悶。聽以塗身故不差。麵塗身猶故不差。蘇
和麨塗又不差。以湯洗若不差。瓫盛肉汁。坐中如是
等。足以至曉。一切不得。過食唯中。見出還咽不犯者。
開非時中。咽咽不犯。
○殘宿食戒第三十八
凡飲食繁穢。近則長貪。合人不節。又體現交盡。義無
儲畜。故宜別處。理無共宿。是故聖制。
別緣有三。一是殘宿食。二知是殘。三食即犯。今日所
食。是昨日之餘。日殘逕夜。日宿五分。殘者已受之食。
留之逕宿。十律。舉宿者。大比丘今日。手所受食。舉至
明日也。是中四句。一是殘是宿得一提。內宿惡觸二
吉。二殘而非宿。謂以此餘食。置界外不共宿。無內宿。
有餘二罪。三宿非殘。但犯吉羅。四非殘非宿。謂清淨
食二知是殘宿食便犯。祇不待逕宿。但一日夜。有三
十須臾。但中後停食。逕須臾即犯。故彼言停食食。
戒本三句。一人。二殘宿。三食結犯。
辨相。先總解初句。次合釋下兩。其文亦三。一時食成
殘以解下。二言宿食者已下。至及肉解第二句。且列
二五。應有奢耶尼文略。次解結罪。次二藥失受。以釋
殘。三盡形藥。但結無緣罪。下境想四句。十云。道行食
難得。聽自持粮。與他博聽噉。祇淨洗鉢已。不聽以手
及物。摩拭比丘食。當護淨手。若摩頂捉三衣。一切雜
物。泥洹僧等。更以水洗。十律。沙彌持不淨鉢與師。師
白佛。佛言。若無急事。不應使持鉢。若使持應從受。伽
論。若鉢缺食餘着器。極用意三洗。膩時用食。
○不犯不受食戒第三十九
所以制者。多論五義故制。一為斷盜竊因緣故。二為
作證明故。從非人受食。得成受不成受。不成證明。謂
在曠野無人之所。為是開聽。若在人中非畜無知。小
兒悉不成受。三為止誹謗故。四為成少欲知足故。五
為坐他信敬心故。為令外道得益故爾。
別緣具四。一是食。二不受。三知不受。四食即犯。
滿足戒本五句。一人。二明不受。三食體。四除水等五。
食而結罪。
<pb n="722"/>
辨相先總解。初句可知。二不受者已下。解下四句文
三。一就時藥解下四句。上二別解。下兩合釋。別解中。
先不受文兩。初正解不受。二受者已下反解。二五受
法。顯前不受。凡受食法。舉器離處。一切受意。成受不
爾。不成置地者開。次佉闍尼已下。解第三食體。具列
三五食體。祇云。水濁者。須受性黃者飲無罪。雪雹亦
受。若無淨人聽食。五分。若水性醎不著。聽不受飲。次
若比丘已下。合釋四五兩句。第二約下。二藥失受。以
彰不受。第三盡形下。結無緣罪。次境想四句。五分。為
人作食得甞。但不得咽。戒本云。若比丘不受。食著口
中除甞食揚枝水波逸提。
○索美食戒第四十
出家之士。特宜廉潔。今耽著美味。求索好食。長己貪
結。惱亂施主。招世譏過。所以須制。
別緣具五。一是美食。二隨非親居士乞。三自為己乞。
四無因緣。五食即便犯。
滿足戒本四句。一出四種美食。二若比丘出能犯人。
三如是美下無病。四自為己索而結犯。
辨相中先解第二。能犯人食者已下。却解初句。病者
已下。反解第三句。若比丘下。正釋第四。結犯尼所以
吉者。尼是女弱。求索美食。女人所諱。為之義希故犯。
可呵此云吉羅。結方便罪。大僧大夫。身報力強。喜乞
美食。取資身之益。數故得重。
○與外道食戒第四十一
與外道食。有三種過。一異學情反。恒懷疎外。難與理
親。雖夏惠施。不荷其恩。反生譏謗。二耶見乖宗。非真
福田。今以施主之食。授與外道。損他施主。不得勝田。
獲反報之福。三躬自持食。授與外道。容生或倒。謂外
道是勝。比丘不如。以斯多過。故制不許。
別緣具六。一是出家外道。甄去在家。外道白衣犯輕
故爾。所以然者。出家名同。真偽難分。容生惑。故制得
重。在家白衣。道俗位別。不生人或。所以犯輕。二知是
出家外道。三非親理甄去。與父母外道。恩重故聽。四
是食甄去。衣犯小罪。食味大錯。是是與之義數故制。
以重衣本。別屬情著。難捨與希故輕。五自手與。除置
地遣人與不犯。以食味通。理無獨食。又不生惑倒。開
使不犯。六彼領受即犯。五分。持己食分。一揣別著。使
自取不得。持僧食與。若乞兒㺃鳥等。應量己多少。然
後減與不得。持分外與。就緣中。明與外道女食起過。
次與外道男犯。所以不呵者。以無情過。故𨷂無呵。
滿足戒本四句。一人。二外道男女。三自手與食。四結
罪。
辨相具解可知。尼亦犯提。但是犯同。緣異戒故。結方
便吉羅。
○先受請前食後食至他家戒四十二
三過故制。一凡俗里多務。為善事難。惙其家業。專崇
福會。已許受請。行詣他家。脫若事差。惱處不輕。二既
有食處。宜息緣脩道。無事遊散。妨廢所習。三共眾受
請背□入聚落令他施主見僧不集。竟不設食。稽留
大眾。使不得飽滿。惱眾殊深。以斯過故。是以聖禁。
別緣具五。一先受受他請。二不屬授。三向白衣家。除
向僧伽藍。不犯故爾。四無因緣除病。作衣施衣等緣
不犯。五入門便犯。
戒本有三。一略結前食。二次明隨。隨有二種。初一牒
制隨結。謂制後食。次有四文。牒制隨開。一開囑授。大
有請處。已有請故。又可大有餘事請喚。故聽囑授。次
開病。次開作衣。次開施衣。三滿足戒本五句。一正明
是比丘先受他請。二食前食後至他家。三不囑授。四
除開緣。五結犯。餘時者已下。誦前第四。
辨相具釋。第一可知。前食者下解第二。餘比丘者下。
解第三囑授。要囑界內。同受請者。容有不見義。不同
非時。得展轉相。白病者已下。釋第四開緣。一病。二作
衣。三衣時。與施衣合若衣時。一月五月。即是時開。除
<pb n="723"/>
此已餘時。勸化等者。謂非時分施衣故開。已如別眾
食戒說。即是互開。謂通前囑授故。若施主先自有心。
辨食施衣。請我者得輙去。若本無心。比丘先住其家。
勸化作食。并施衣者。以利多益重故。亦聽轉去。故曰
勸化等。若比丘不解。第五文二。初失囑分齊。一中還
失。二更詣餘家失。三更往庫藏處等。一庫藏。二聚落。
三邊房。邊房者。即界內邊。遠零尼之所。四往尼寺失。
五出本白衣家失。此是中前時促存。護眾僧故。隨白
處直去。更餘逕過。即失囑授。不同非時。入聚落時。長
僧無交惱。故作白已。雖逕餘處不失。以波文無失故。
亦可同此也。二若比丘下。結犯眾多家。敷坐具者。謂
眾多家。共成一會。各敷坐待。僧隨至何家。皆是請處。
是故不犯。
○食家中有寶強安坐戒第四十三
凡在家俗人。婚會無時。久坐不去。妨彼耶心。遂＆CB17947;相
逼適厈。理非所宜。又復出家。離穢愛染之所。事須防
違。容自懷心。行水涉醜。故所以制。
別緣有四。一是食家。甄去斷婬欲家。及二俱受齊不
犯。十律。若斷婬欲。若俱受齊不犯。若互二句。去但不
受文□提。五分。若夫婦受八戒不犯。二夫婦常所居
屏處。三無第四人。四申手不及戶處。坐便犯。戒本三
句。一人。二食家有寶。三強坐結犯。十律。隨起隨坐。隨
爾所提。辨相易知。
○與俗女屏處坐戒四十四
制意同前。唯以無第三人。為異緣成犯。一是俗女。二
屏處。三無第三人。四申手不及戶處坐。戒本四句。一
人。二食家有寶。三屏處。四結犯。
○與俗女露坐戒第四十五
制意同前。四緣成犯。一是俗女。二是露處。三無第三
人。此是離見聞屏。而非重物。鄣故稱露。故與前戒。並
開第三人。四在申手內若申手外犯輕相去一尋已
餘不犯。十律。相去一丈犯提丈五犯吉二丈不犯。又
此戒中緣起。戒本彰露。廣解稱屏。真是離見聞屏。相
對受名。亦即屏露合制。無寶立二。有寶立二。又此三
戒。前二露屏。第三雖見聞。對二不定。但初戒攝。以此
三戒坐是屏故。
戒本四句。一人。二女。三露處。四結犯。辨相具解。
○駈他出聚落戒第四十六
凡出家人。理懷實忠信自居。先許他食。而竟不與。惡
心駈出。時限已過。使他一日不得食以充軀。惱處至
重。故所以制。六緣犯。一是大比丘。二先許。三不與食。
四無因緣。謂有舉擯命梵等難不犯故爾。五惡心駈
出。六相雖見聞。或彼去已去故。
戒本三句。一人。二語餘下。及至與汝食。正明將至聚
落。許與彼食。三彼比丘竟不已下。不與彼食。遣去結
罪。以此因緣者。謂是惱亂因緣。非餘者。非餘不犯等
緣。如無威儀等。辨相具解。
○過受四月藥請戒第四十七
然篤信居士。供辨美藥。延請僧眾。受心供養。施心有
限。宜應將護。稱施而受。令過受他藥。長貪惱物。敗善
增惡。損處不輕。故今聖制。
別緣具六。一是藥請。二施心限定。三知期限定。四過
限而受。五無因緣。六食咽咽犯。先解初緣藥請者。四
藥之中。過受三藥。俱犯提罪故。伽論。過受時食。亦犯
提罪。七日盡形。此律下文毉所教服藥。故知是犯。如
施一食過受上犯。豈況過四月受。寧不犯提。十律。過
四月已後。索蘇等。七日藥。及終身中。椒畢鉢薑鹽等
犯提。若索毗醯勒等三吉羅。非時藥賤。又療患義微。
過受義希。故犯小罪。問施一食中。過受蘇油犯輕。此
受蘇油。何以便重。答彼據身外。塗足燃燈。既是外用。
過受義希。故彼犯輕。此施內過受義數。故得問提罪。
又見論。若檀越。四月與油。索蘇吉羅。故知索藥罪輕。
過受重。所以爾者。解□施主先為好心四月與藥。期
<pb n="724"/>
限已滿。供養心息。過受致惱損敗處深。又復乘前供
養。人善過受。故過受重。若索藥者。以其居士。先無施
心。乞任彼與。損惱義微。又以施主先無心故。乞希故
輕。與衣不同。衣資義寬。與乞過受。二俱是數。故齊犯
尼薩。緣中彰索藥過者。藉此為緣。制過四月受藥之
罪。餘緣可知。
滿足戒本六句。一人。二藥請四月。三無病下教齊。四
明過四月受。五除開無罪。六過受結犯。
下辨相中。釋不次比解二可知。從病者已下。先解第
五除開。從請者有四已下。却解第三。應齊四月受之
方法。從彼比丘下。合解四六二句。過受結罪。就釋第
五開緣。言常請者。師可常來。以無定限。故開無過。言
盡形者。以二人形要故爾。解第三中文四。一者舉數。
二列四請之名。三云何已下。別解四請。各舉釋結。四
是中已下。斷簡四請。初三兩請。應四月受。二四兩請。
應隨施受。除開中。攝藥有分齊者分請是。俱無分齊
者。常請盡形是。
○觀軍陳戒第四十八
凡軍陣凶險。兵刃交競。實則傾敗俄爾。戲便令心獲
逸。招譏損道。𠎝深過極。交違慈愍。故不聽觀。多論三
義故。一為佛法尊重故。二為滅誹謗。三為滅諸惡。增
長善法。四緣故成犯。一是軍陳。二故往觀者。三無因
緣。謂被請及軍陳。後至水陸急難等不犯故。四往見
便犯。緣中六軍者。天子六軍。諸候大國三軍。征猶行
也。討猶愸也。
滿足戒本四句。一人。二觀軍陣。三除開緣。四結犯。
下略不釋。除緣句。初句可知。二解所觀軍車幕七聚。
稱軍行列。相對名陣。於中文二。先解陣。次釋其軍。軍
中兩。初約本軍數。以列四軍。故曰一二四軍也。二次
第辨釋。即為四段。一軍中兩。初舉一軍。謂今一軍。祇
書寫力最大。四人從之。成一象軍馬力。次弱八人從
之。成一馬軍車軍。次弱十六人從。成一車軍。三十二
人帶伎。成一步軍。第二解其純義。以無雜故。下二軍
等中。純雜並有。而不解純義。以討軍數。一軍中純四。
二軍中純四。雜六合十也。三軍中。純四雜三合七。四
軍中。純四雜一合五。部合二十六軍。若比丘下。解第
三結。犯輕犯重。從道至道者。觀之方便。
○有緣至軍宿過三夜戒第四十九
制意同前。五緣成犯。一有因緣。至軍中宿。二曾逕二
宿。三第三宿。不離見聞處。四無因緣。謂二道斷命梵
等難不去無罪。五過三夜明相出犯。戒本三句。下釋
可知。
○有緣至軍二宿往觀軍陳合戰戒第五十
過不異前。既有因緣。聽至軍中。宜應坐住復。方便往
觀。過同於初。故所以制。
五緣成犯。一先至軍中宿。二軍合戰。三方便往觀。四
無因緣。謂有所白。請喚二道。諸難等不犯故。五往見
即犯。
戒本五句。一人。二有緣先在軍中。三或時觀者正明
觀業。四軍陳已下所觀之境有四。一軍。二陣。三鬪。四
勢力。五結罪。
廣釋。五中略不解第二。有緣軍中宿。謂是前戒所開。
餘四具釋。第一可知。二鬪者下解第四所觀。於中文
四。少不次比。一釋鬪。二解軍。三辨勢。四解陳之形相。
彼比丘下。合解三五。結犯輕重。
○飲酒戒第五十一
酒為毒水。飲則成患。令人志性猖狂。廣興諸惡。妨脩
癈業。損道招譏。生患之本。寧容不禁。是故聖制。
別緣具三。一是酒。二無重病緣。三飲之。即犯緣中文
二。初至飽滿飲酒起過。二娑竭陀。從坐起下。發覺呵
責。前文復二。初至遶已而去。神力伏龍。施酒因緣。二
明日清且已下。正明飲犯佛呵文。一失本了心呵。故
曰況復大龍。二告阿難下。酒有多過呵。三告阿難下。
<pb n="725"/>
弟子眾所不攝呵。世間毒龍。但害人無常。身命損處
輕微。名為小龍。三毒煩惱。能害人功德善財。法身慧
命。毒中之毒。名為大龍。令裟伽癡人。為酒所醉。失醒
了心。不能入定。發通降此小龍。況能發知。降彼三毒
煩惱大龍。又可依祇為酒所懷。三不能降蝦蟇小龍。
況能降伏石室大龍。此律唯波。以眾鳥為小龍。五分。
汝先能降伏惡龍。今能降伏蝦蟇不。答言不能。十失
分五。初有三失。於根為損。次有四失。瞋增報虧。以癈
產業。次一現招醜名。次一迷理彰解。次一𠎝招重報。
戒本三句。一人。二所飲之酒。三飲而結犯。
廣解中。初句可知。酒者已下釋第二酒。於中文兩。初
列五酒。如文可知。第二木酒者已下偏舉木酒。料簡
疑濫中文兩。第一從初至不應飲。以是酒故。制不應
飲。第二從非酒酒色香味已下。以非酒故。所以應飲。
前文有三。初列木酒。差別有六。二梨汁酒已下。雜醞
方法。釋向六種。成酒之義。第三雜酒者。已下四句。以
無雜醞。則體是酒。或逕分變成。是酒所攝。假無似酒
色香。故不應飲。第二應飲四句者。以斯等木汁。元不
雜醞。體則非酒。又復時促未是變成。縱令色香味等。
有似酒之濫。但非時漿收。故並言應飲。良由木汁。有
茲濫故。所以偏餘之四種。是酒無濫。不須料簡。第三
彼比丘已下解結罪。五分。咽咽波逸提。此律文中。略
不言咽咽。十律酒糟甜酒酢酒等。飲咽咽提。此律吉
羅食麴。吉羅者。謂酒裏之麴境想。上三究竟提罪。下
二方便。若下四酒境想。一句對初木酒。事有疑濫。故
成五也。五分。若先習酒人不得者。氣絕欲死。飲食不
消。聽⿰口臰酒器。若不差者。以酒著䴵粥中。令食不差者。
以酒與飲。漸漸斷之。
○水中嬉戲戒第五十二
多論四義故制。一佛法尊重。理宜奉敬。令入水遊戲。
損壞匪輕。二理宜威儀庠序。外長信敬。入水遊戲。動
越威儀。招世譏過。三宜息緣脩道。入水遊戲。妨癈正
業。四宜脩正念。入水遊。令心散失正念故。為斯等義。
□以聖禁。三緣成犯。一是水。二無因緣。三入中遊戲
即犯。大雲經說。王見遊戲。說偈向夫人言。吾聞諸比
丘。久已離塵羈。戲暴泥水中。云何為人師。諸比丘遊
戲已。即入定知心。遂以神力。鴈行而去。夫人見。而向
王說偈。吾家諸比丘。久已離塵羈。沙彌尚如是。何況
釋迦師。王因生信。
○擊攊他比丘戒第五十三
事雖是輕。過容至重。人之喜為。特宜須禁。故所以制。
五緣成犯。一天比丘。二作惱亂意。三手脚十指。四無
因緣。若服觸令與。一見行來。誤觸等不犯故。五觸著
即犯。
○不受諫戒第五十四
凡出家之人。理宜離惡為宗。然己迷情。將欲作過他
理諫。復不從順。苟且為非違損處。故須聖制。
別緣具五。一己所作非法事。二他如法諫。三知己所
作。非前人諫者。四諫不受。五隨所作。犯根本。不從語
波逸提。
戒本三句。一人。二不受諫。三結罪。
下辨相具解。但使知已。為非知諫者。是故違情重。是
以提罪。若謂己所作。是前諫者。非情過輕微。故得吉
羅。隨所作事邊。以識事故。作不以不知。得犯根本罪。
此違一人諫。不隨前事。結罪輕重。但就心辨。虗故罪
重。心實故輕。文中先結心實之吉。次結心虗提。問違
僧諫中。諫竟即犯。不待作事。此中所以諫竟未犯。要
待作事。方犯違諫。其義何也。解言僧諫中。有僧命眾
法可違。情過是重故。諫竟即犯。不犯待作事。此中既
是一人。諫無僧命。眾法可違。是以諫竟未犯。要待作
事。方違諫義成。以是不類。若爾下拒勸學戒。亦是一
人。諫無眾命可違。何以諫竟即犯。與此相違耶。解言
彼諫止犯。先是不學。止犯之人。發言拒諫。道已不學。
<pb n="726"/>
即是止犯。表違成故所以犯。此諫作犯。雖言拒諫。道
我作者。仍猶未作表違。未就要待作事。違諫義成。亦
非一類。更有一義。如下辨。
○恐怖戒第五十五
凡出家人。宜須將護。不相惱觸。令以六塵等事。遞相
恐怖。令彼惶悸。癈脩正業。惱殊深。故須制斷。
別緣有五。一大比丘。二作恐怖彼意。三以六塵等事。
一一說示。四言辭了了。五前人見聞。觸知便犯。不待
前人怖以不怖。以怖是難知故。又是口業分齊故。緣
起文二。初至我是鬼。反披拘執以色聲。怖佛起過。二
世尊已下。正明呵責。既對佛恐怖。為過公顯故。無別
舉人。亦不問自言。前反披拘。執作其惡色。是身業不
善。沙門我是鬼。是口業不善。非但二業。是惡心亦不
善。使於身口故。言心亦是惡。正彰三業。俱是過也。帝
釋常謂。僧中純善。而忽遇斯變。是故驚訝。眾中亦有。
如此人耶。佛言此人現報生身。道契無著。故言此生
得清淨法。帝釋讚佛。內心清淨。離世八法。得利譽稱
樂不以為歡。逢衰毀譏。苦未以為惱。不為此八。違慎
所轉。故曰毀譽不移動等。佛說偈者。對帝釋原意。常
謂佛有怖故爾。佛遂集僧呵制。
戒本三句。一人。二恐怖。三結犯。
辨相。初句可知。若以色已下。合解二三兩句文三。一
列六塵章門。二云何已下。一一行怖成犯之法。若比
丘下。結犯輕重分齊。欲怖之法。要先以言告。然後方
用色等六事。一一不爾之。舉其前言。以釋犯相。故言
若說而了了提。不犯文三。一舉色聲。二事無不欲。示
所以不犯。二若以色下。辨舉五塵。不無怖意。所以不
犯。三若有是事。不獨舉法塵。說無怖意。
○過半月洗浴戒第五十六
十律洗浴有五利。一除垢。二身清淨。事值澡除。但晈
潔過常。令身光澤。翫著色身。無心猒背。正違出離。故
須限約。半月一洗。若過即犯。
則緣具五。一曾前洗浴。二未滿半月。三更洗浴。四無
因緣。五澆身半犯。
滿足戒本四句。一人。二明半月一洗不得過。三除開
緣。四結犯。
餘時者下誦前第三。此言不得過者。非謂不得半月
洗。謂於半月。不得弄洗。故曰不得過。祇云。應隨洛日
數。要滿十五日。乃應更洗。辨相中略。不解第二。時節
勢時已下解第三。除緣不犯。天竺勢早。故從三月初。
至五月十五日。此兩月半。聽洗無罪。如此方勢脕亦
得用。此兩月半。時日滿便足。是名熱時。作時者。十律。
乃至掃僧坊。內地五尺。多論五六尺。五分乃至掃屋
內地。若比丘下解第四。過洗結罪。
○無事然決戒五十七
凡火性焚熾。事變無恒。容有燒壞。不可不禁。又復然
火詳聚。多著俗活。癈脩正業。是以聖制。
別有四。一是無因緣。甄去因緣不犯。雖無因緣。若在
䨱鄣處。生患義微。亦是不犯。故須第二□露地。三然
草木等。甄然炭生過義微。但犯小罪。燒便犯。此中但
制。無事然火罪。不言壞地。傷五生種罪。上已制竟故
爾。
戒本三句。一人。二明無病因緣。除有病不犯。三自為
已然火結犯。
○藏他衣鉢戒第五十八
所以須制者。一調戲宣煩。列因事相。惱藏他衣鉢。覔
不得時。今彼惶怖。惱處匪輕。二容生盜心。臨危事險。
可懼之甚。三假無盜心。致彼言謗。清白難分。莫能自
拔。以斯諸過。故合聖制。
別緣具四。一是大比丘。衣鉢事等。二作驚動彼意。三
無因緣。或物主慢藏。為戒勅故。或借他故。或因此物。
有於二難等不犯。四取藏舉便犯。
戒本三句。一人。二出所藏衣鉢。三若自藏下。正明自
<pb n="727"/>
他藏而結罪。上至故惱。越取戲猶尚犯。況為故惱。故
曰下至戲咲。下辨相中。略不解第二句。餘二具釋。

四分律疏卷第五末

<sarticle>四分律疏卷第六本</sarticle>

○真實淨施不問主取用戒第五十九
凡淨施之法。為去封著之情。遠同大行。事既付彼。取
用之時。一須諮問。不問輙取。理違聖教。又復前人既
不見物。謂成失奪惱他不輕故。所以制捨與前人不
虗稱為真實。此物不復染心名為淨施。故曰真淨施
輙取戒。
別緣具四。一是己物。二作真實淨法。三不諮主令知。
四取用便犯。
戒本三句。一人。二正明作淨施法。三輙取結罪。
辨相具解。初句可知。衣者已下解第二。文四。一總解
淨施衣。二列淨法。三解二淨差別。四是中已下料簡
問否。彰輙有元。欲解淨施五門分別。一須淨意。二對
人分別。三對物分別。四約法分別。五失淨不失淨。
初門。言須作意者。凡淨施法元去封滯。遠同大士離
著之行。雖復未能。凡所受畜悉為成就。但大慈方便
教作淨法。常作屬他之情。己無貯畜之過。福利施主。
饒益比丘。復無譏嫌。故制淨法。多論。九十餘種中無。
假為此法異外道故爾。作法付彼。故曰真實。彼此傳
施。遞為物主。故稱展轉。並是絕貪惠他。字為淨施。斯
之二種皆是作法。若爾云何真實。答一往直付物。在
彼邊問。方得用故。言真實對展轉故爾。
二門者。人有二別。一能作淨人。謂唯五眾內教攝故。
佛教作淨。二所對人。人別復兩。一是淨主。義通七眾。
於中二俗為寶施主。出家五眾為衣等施主。見論。若
展轉施主得五眾立。為以其不對施主說淨。又復物
不付彼。不生譏過。為是大僧得。以尼三眾。尼以僧家
二眾。名為展轉施主。真實淨法。要僧尼當眾三。二不
得立為。以其墨服是同而男女相別。何有大僧得物
對尼。又物付彼。容生染習。招致外譏故。若爾何故多
論云。若淨主死遠出異國。應更求淨主。除錢寶一切
長財。盡五眾邊作淨。又復祗律憂波問長衣。何等人
邊作淨。佛言。比丘等五眾邊作淨。又何故此戒是真
實淨。文列五眾者何。若准此等諸文。明知二淨俱通
五眾。一解。此是僧尼同戒。故通舉五眾。詠僧尼故。又
解下列二種淨法。顯有輙無輙。故使戒本通對二淨。
例其五眾。理實不通。亦有人立義。執此文通。隨見住
情。祇律又問。遠近得從作淨。佛言。至二由旬知其存
亡。又問沙彌邊作淨受具云何。佛言稱無歲。比丘若
死。云何云言得停十日。於餘知識邊作淨。二所對作
法人。其唯具戒及當部。謂展轉故爾。真實及寶隨所
對淨主共作法也。
第三門者有兩。第一物體分別。二物量分別。比丘四
物。謂衣藥鉢寶尼。加十六牧器。比辨是非者。如似綾
羅綺繡人髮馬毛皮樹皮捨墮衣等。並不合作淨。重
物之中。除十六牧。悉同於上。第二尺量分別。衣尺六
八寸故。文言。長如來八指。廣四指。是隨何等衣類。但
有應量。即須說淨。立及令減。並悉不須。鉢量可知。藥
無其量。謂取七日。加口法者。餘悉非也。寶無多少。但
金銀錢。
第四就法。一是請施主法。若當眾大者。須威儀等。後
方陳請小及餘眾。直申言請。𨷂無威儀。尼當同爾。若
請大僧。亦有威儀。真實比說法。第二是說淨法。謂約
物及境作法有差。如常可知識。不對施主面。現前淨
施。當餘人邊作淨。十律有現前作淨。與他已。不肯還。
遂生鬪諍。佛言。不應現前與。若與不還者。佛言。是名
不真實。為清淨故與。是人應還。索得者善。不得者。應
<pb n="728"/>
強奪教作吉懺。此謂展轉淨也。又此淨法期唯對手
之法。不同十律獨住人阿蘭若定禪人長病人飢餓
時親里問行人。此等聽作七種心念中。謂心念淨施。
五分獨房聽遙淨。應偏袒右肩。脫革屣。互跪捉衣。心
念口言。我此長衣淨施。某甲從彼受用。或有人即對
人作。又展轉法。問言。我持是衣與誰。答於五眾中。隨
意與之。又不應語所稱名比丘。
五失淨不失。祇至三由旬。知其存亡。十多出國休道
擯舉命終。咸失淨法。此既無文。任依一部淨法。若失。
祇真言。於餘知識邊作淨。多論應求持戒多聞有德
者。而作施主。後設得物。於一比丘邊。說淨主名。而說
淨法。除不見擯。惡耶不捨擯。六罪人。謂出佛身血。破
僧。犯四重。但犯一事。不得作淨主。請施主已。除三衣
五衣。受持鉢等。皆須更說。以其不成真實展轉故爾。
以真實者物須付彼。其展轉者。逕歷三人。有迊為之
義。釋此四文。可知其說淨之法。依此文作三。
若比丘已下解第三結犯。
○白色三衣戒六十
凡壞色染衣。道服標戒。內遣著情。外長信敬。令不染
畜著。非是沙門道服之標。內長貪著。外招譏損。過是
弗輕。故須聖制。
別緣有四。一是三衣。二者是己物。三不淨壞。四著便
犯。
戒本三句。一人。二得新衣已下教法方法。三若比丘
下以不壞故違反聖教。畜著結罪。依十。要三色相。現
壞色衣。畜著無罪。純色悉犯。祇純色不點壞犯。著白
色衣。輕點淨。不得並作。或一三五七九為點。大齊四
指。小如豌豆。故此律著白色便重。不點犯輕。三色之
中。趣以一一色壞。則成沙門衣。辨相具解。重衣不作
淨吉。謂妨長被褥等。不作點淨法故。
○煞畜生戒第六十一
形命之重。事勿有過。貪生畏死。詎簡人畜。今乃侵害
前境。損惱事深。招譏壞道。是以聖制。故多論三義故
制。一出家之人恒以四等為心。今反加害。違其慈道。
非憐愍故。二自壞惱他。正是生死根本。鄣道之原。三
為長信敬息誹謗故。
別緣具五。一是畜生。二畜生想。三有煞心。四起方便。
五斷命便犯。祇成就五法煞畜提。謂畜生。畜生想。煞
心。赴身業。命斷等是。
滿足戒本四句。一人。二故煞者自他煞業。三畜生者
出所害境界。四結犯。
下辨相中。初三別解。二四合釋。初列十九章門。二作
如是方便下結罪輕重。
○飲虫水戒第六十二
制意同上。前戒是限分中制。要斷命方犯。此戒為養
護物命深防中制。但使知水有虫。飲用結罪。不待命
斷。為異。不同十律。
別緣具五。一是虫水。二虫水想。三不作漉法。四飲。五
隨咽結犯。若虫命斷屬前戒。若就俱是虫水無殊。應
為一戒。但以性惡故。為重物命。外內兩用。分為二戒。
壞生種中。若約外內兩分亦應為二。以遮輕故。且就
生種無別。生罪緣同故。但合為一戒。戒本可知。
下辨相。初解犯輕重。次解境想四句。漉水之法。外用
中解竟。祇云。比丘受具已。當畜漉囊。應法澡灌。伽論
畜便清淨聽畜。物䨱瓶口。下文半由旬行不得無漉
囊。五分。聽半由旬內無水囊行。亦可以衣角漉。
○與他作疑惱戒六十三
凡出家所期。標心處遠。盡形畢命專志崇道。今以生
年等六。令他疑惱。內心壞惑。癈其正脩。事惱殊深。是
故聖制。
別緣具五。一是大比丘。二作疑惱意。三於六事中一
一說之。四言辭了了。五前人聞知不問惱不惱。但使
聞便得罪。下戒本言。少時不樂者。此就能惱之意。非
<pb n="729"/>
謂要待前人。少時不樂。方始結罪。
戒本三句。一人。二故惱他。三結犯。
下辨相中。初句可解。第二中先列生年等六惱亂之
法。次一一者舉章門彰惱方法。此六之中。初四舉受
為疑。下二據隨為疑疑。若比丘已下辨上第三結罪
分齊。下不犯中。次第開前六事。其事實爾者。謂前人
實有此事。復作實心利益彼意。不欲為疑故。五並言
其事實爾。第三與四。咸言還本處受戒者。謂復本沙
彌未受之所。如法受戒。故言還本處也。開第六文。又
復若彼為性麤疎不知言語者。謂前問法人。便言已
下等者。以不知言語復麤疎故。妄引我言。以彰惱彼。
故曰如汝所說者等。非比丘行。或戲咲語等下。通開
前六。
○覆藏麤罪戒第六十四
凡出家之人。見他犯麤。理須發露。彰己內心清淨。亦
令前人徵於後犯。彼我俱益。眾法清顯。理所宜然。今
故相隱慝。致令前人造罪滋漫。永不可改。自壞心行。
彼我無潤。損敗眾軌。故所以制。前不聽說。為護於外。
恐生不信。辱損佛法。此為內護。制不聽覆。潔淨眾心。
防過不起。
別緣具七。一是大比丘蠲去十三難沙彌等。二犯麤
罪除於下。三無壞眾義。過復輕微。但犯小罪。初二過
重。假僧治罸。若不發露。無以治罸。壞於眾法。故所以
重。若覆二逆。理亦應同。濫餘偷蘭。輕故所以不同。義
同於說。問所以覆初二篇齊波逸提不類於謗。答謗
中以重事誣人。治重永擯。惱處尤深。故初篇重。以殘
謗人可懺之事。非永甄眾。外損徵故輕。此中覆藏以
不發露。眾無治罸之義。同是麤罪。壞眾義齊。故俱提
罪。不類於謗。三知麤罪。四作覆藏以。五不發露。六無
因緣。下文無人可說等。或說有命梵難不犯故。七明
相出便犯。
滿足戒本三句。一人。二知犯麤罪。三覆藏結罪。
辨相。初二句可知。彼比丘下釋第三文四。一覆大比
丘文。二覆他上二提下三吉。二自覆七罪吉。前覆藏
他麤罪。彼我俱損。故所以重。自覆麤罪。但有自損。闕
無損他。故與下篇同吉。三覆餘眾。四境想四句。還望
初二覆他。以辨境想。麤罪非麤罪想。謂向非罪迷故。
是以入開。
○與年滿未受具戒第六十五
夫年滿二十者志幹成立。情標處遠。堪能持戒。及忍
眾苦。脩道進德。有功成之益。理宜濟度。然年不滿者。
志性軟弱。不耐眾苦。遇緣退敗。進道無由。違教受具。
損道不輕。故須禁斷。是以大集經言。佛問王。王子年
幾不得入宮。王言。年滿二十。佛言。我今亦為弟子制
戒。年滿二十受具足故。然遮難非一。斯皆不許。但難
無得戒之義。自餘諸難遮戒復體足。非可進否。或即
時方便容可如法。或難不應得戒得罪。年歲不爾。未
滿是遮。待滿即得。理宜消息。而輕心慢法。故為非理。
令不得戒。故所以重。餘便犯輕。
別緣具五。一年未滿。二知年未滿。三與受具戒。四作
和上簡餘眾輕。五三羯磨竟。緣起文四。初度未滿人。
二諸童子已下索食發覺。三如來撿校。四世尊告阿
難已下制不聽度。此戒之中闕無呵責。所以爾者。從
斯已前。佛自聽度。未禁年限。是以比丘度無情過。又
不違略故。闕而無呵。既無呵責。亦無癡人多種有漏
最初之言。
滿足戒本三句。一先出主滿應與受具。二出能犯人。
三知年已下未滿受具違教犯所以。文言。可呵癡故
者。本受戒時。為欲得戒師僧有授法之益。然知彼年
減不能發戒。知而故受。從勞僧眾。遇過之極。事合可
呵故也。不閑進否。迷心慢法。名為癡故。
下辨相中。第一年滿略而不解。第二犯人可知。其受
戒人已下解第三結犯文二。初至無犯來與減年受
<pb n="730"/>
戒。心境相應不相應。犯不犯相。二彼比丘已下辨輕
重相。就初段中有十六句。以從和上四心位分故爾。
如知謂疑不知等。是四心也。和上了了知年不滿。故
名為知。未滿作滿想。但覩其相。作必滿之意。名之為
謂。猶豫不決名疑。都無所了。稱為不知。僧緣彼境。四
心亦爾。以僧四心對和上知心作四句。下二三四句
對僧亦爾。故總十六。此十六中。初三兩四和上犯提。
第二第四和上不犯。僧十六中各初三吉羅。二四無
犯。初四句和上正主。復知年減情過不輕故。四皆提
罪。僧非正主。情過稍微。知之與疑犯二吉羅。謂及不
知無犯。其受戒人或言滿等六句者。對六人說之。問
和上知心而受戒人言滿。所以亦提。答受戒人雖有
此言。和上決知不滿故。次和上謂心和上無犯。僧二
吉罪。次和上疑心四提。眾僧二吉。問和上疑心應輕
所以犯提。答前受戒人有情可撿。何不安詳細檢取
實然後受戒。今懷疑慢法。而與受具。令不得戒。惱他
處深。故制與知同。次和上不知。亦四無犯。僧二吉羅。
問其受戒人六答中言我不滿。而和上無犯耶。答前
人雖如是答。和上都無所知。故無情過。二結罪輕重
可知。謂結知疑八心和上不犯中。聽數胎等日月者。
此謂和上生疑。要是受戒後疑。方開數前。不正日月
故。文言。若受戒已疑。佛言。聽數胎中日月等。若逆數
而受。非此開分。故定不受。以其明白心中知不滿故。
又此為知和上犯不犯。下受戒中明者。為明弟子得
戒。文同義異。又此言開者。教其數閏等。驗前成否。為
犯不犯。非是已犯數之方開。問數之云何。一釋數法。
若受戒時。俗年不滿。日月復少。一向不聽數胎潤等。
若俗年滿而日月少者。開數胎等。足滿二十。本受戒
時。三羯磨竟。弟子得戒。和上無罪。若日月少者。弟子
不得戒。和上犯提。又和上四心開知疑二心。餘之二
心本自無罪。不須論開也。但前知疑二心。文中約教。
故隨分結提。今開數胎等。反驗知前為犯不犯。若驗
得滿者。即是其開。若人於十二月三十日生者。至年
二十已上入正月。即受戒者。雖俗年二十。計日月年。
有十八歲。猶少二十四月。不滿二十。和上知日月年
不滿。佛聽數在胎九月。據此國法。三年一潤。十八年
中其六潤。配前胎月。合有十五月。下云數一切十四
日布薩者。非是減十八大布薩作十四日布薩。二十
八日為一月。取十八日計為年數。足為二十也。故依
伽論。所以有潤月者。由十四日布薩故。是以有潤。不
須更數十四。直以前十五月。猶少九月。謂從正月至
九月受戒者。弟子不得戒。和上犯提。若十月初已去
受者。得戒無罪。如是隨其生月。准說應知。今解潤者。
不是專由十四日。故數取非妨。以其日行周天。以十
二月乘十一日。計於三年有三十三日餘故。使未至
年則有一潤。若真以十四為潤。則三年不足故爾。若
欲數取。減十八日大布薩。盡為十四日。如一年中得
十八日。謂十年中一百八十日。八年一百四十四日。
合成三百二十四日。以三百日為十个月。以其九月
足前十五月。已滿二十歲。猶有五十四日。明知羯磨
竟時。弟子得戒。和上無罪。五分隨文言。聽數胎中月
年。又聽以潤月足。若復不滿。又聽以沙門年足。故知
亦取十四日也。亦有用乘五十四日。更向前開。義則
不爾。以俗年全不滿故。問受戒中亦言數胎等與此
何別耶。答此驗和上犯不犯。下彰弟子得或不得戒。
文同義異也。
○知諍事滅已後更發起戒第六十六
凡四諍之興。乖理違和。惱亂僧眾。備德斷理。消殄事
怙。輙便發起。更增凶熾助惡揚波。轉成彌漫。惱眾之
深。故所以制。
別緣具五。一是四諍事。二僧如法滅。三知僧如法滅。
四輙使發起。五言童了了。就緣起中二。從初至不除
滅發起四諍。二時比丘不呵責。不善觀者。道僧不識
<pb n="731"/>
四諍體相起之因。本言彼闇心斷理。故曰不善觀。觀
謂觀察。若作如是觀者不成正觀。不善解者。道僧不
達七藥體相差別義。故曰不善解。解謂決了。若作如
是解者。畢無終益。不成正解。不善滅者。道僧不識藥
病相對除滅之軌。違理判諍。故曰不善滅。作如是滅
者。不能究竟消殄。故曰不成滅。此三句發起皆犯提
罪。未有諍事。非謂本來無諍名為未。蓋就如法滅竟。
當時無諍。名為未有。而諍事起者。更發令生。不可消
殄。故曰而不除滅。
滿足戒本四句。一人。二是四諍事。三如法滅已。四發
起結犯。
辨相具釋。初句可知。如法下先解第三。解諍者已下
却解第二。彼比丘下辨上第四。結犯輕重文四。一起
他諍。初結提罪。非分橫起重諍。故犯吉罪。二起已諍
事有相忓。又可希故。所以吉羅。三除比丘下餘四眾
諍。四觀觀想下境輕重令對四諍觀等四句。觀不觀
想。據迷故無。若對七藥及藥病相對。亦各四句。境想
合有三種四句。文無者略。
○與賊期同道行戒第六十七
斷姧禁非。王者之法。既知賊伴與共同行。跡同賊相。
清白難分。招世譏醜。過損非輕。故須聖制。
別緣具七。一是賊。二知是賊。三共結要。四同一道行。
五不離見聞處。六無因緣下文逐行安隱。命梵二難
力勢所持等不犯。七越界便犯。
滿足戒本五句。一人。二知是賊。三共結要。四同道行。
五結犯。辨相具釋尋文可知。
○惡見違諫戒第六十八
制意有三。一所以不聽說欲不鄣道。意欲是生死根
本罪鄣道之原。既能口說身喜。為之永淪生死。鄣礙
出道故爾。二須諫意有倚傍故。以見在家二果。猶有
欲事故。如五分。諸比丘問。汝云何是解。利吒答言。今
有質多須達多二長者及諸優婆塞。皆在五欲所吞。
為欲所燒。令得須陀斯陀。以是故我作是解。然聖辨
鄣道。結有強弱。上品鄣見諦。下品鄣思惟。以見須達
等道成初果。猶有欲事。執如是義。說欲非鄣。言同意。
理須標別。聖言非鄣者。以治道品殊。各敵對而遣。當
分鄣除。異則非此斷。故有非我鄣。非謂不鄣於彼。若
生勝解。此或斯除。而令偏執。言欲非鄣。耶正殊途。理
在於此。須僧設諫。開示是非。三解結罪意。僧既設諫。
欲使返迷從正。固執不捨。違法惱僧。是故制罪。違理
滅善。稱之曰惡。耶心□徹。目之為見。固執拒僧。故名
違諫。
別緣具六。一是惡見。二屏諫。三不受屏諫。四僧如法
諫。五不肯從觀。六三羯磨竟。分釋同上。利吒執見審
定而言。此是真實。餘皆虗妄。以心實故迷情。謂是違
諫故輕。
○隨順惡見被舉比丘戒第六十九
制意有三。一須舉意者。有三義故。所以須舉。一此人
謬執。說欲不鄣。僧諫不捨。耶心成就。鄣於學路。於佛
法中無長用故。二來此人執見心成。若不治舉。永無
改𠎝懺悔從善。須僧舉罸析勒身心。使思𠎝改過有
入道之益。三來欲順人情。或多信受。今以舉治絕化
道故。第二解不聽順意亦有三事。一若聽隨順前人。
謂己見為是。轉增熾盛。即是損他。二來既隨順彼。必
同所見。染著欲事。便成自壞。三來僧既舉治。今輙順
違惱僧眾。故不聽隨。第三解隨順三舉結罪重輕意。
三舉義齊。所以此舉隨順罪重。自餘二舉但輕者何。
解言說欲不鄣。言說相似。濫於聖教。以滅正法。有壞
他義。又自壞行。鄣於學路。亦是順情。多喜隨順。故制
提罪。餘二條然是非。更無兩濫。滅法之過。壞他義微。
隨順義齊。唯有自壞。是以犯輕。
別緣具五。一是惡見舉人。二知是惡見舉。三隨順同
事。四無因緣。謂力勢所持及二難等不犯故。五隨所
<pb n="732"/>
同事一一結罪。就緣起文二。初至止宿言語隨順起
過。二時比丘開下呵責。前文有四。一違僧諫三配成
就。是其情過。二時諸比丘下呵拒僧諫。三耶見心成
無所長益。從佛告已下作法治舉。四時阿利吒下隨
順起過。
滿足戒本四句。一能犯人。二知如是下正明惡見舉
人未捨未解。第三共同事食宿。四結罪。第二句中文
四。一如是語人。謂惡見語人。二未作法。謂未為解。三
如是耶見。謂惡見說欲人。四而不捨者。謂拒違僧諫。
辨相具解。第一可知。如是語者下釋第二四句。供給
所須下解第三。若比丘下解第四結罪。就解第三中。
初解法財二事。次同羯磨止宿。屋有四壁。一切覆一
切鄣。一切覆不一切鄣。或一切鄣不一切覆。或不盡
覆不盡鄣。及不下開中九成室戒。並准此文說者善。
餘文不具。
○隨順被擯沙彌戒第七十
制意有三。一解須擯意。亦有三義。如前戒說。問所以
沙彌作擯名者。入道之來惡由信心。沙彌既未受戒。
說欲不鄣。違僧三諫。耶心成就。於後受戒。事容難剋。
故須加其重法。與作擯名怖。以從道大僧。既先得戒。
故真舉治。不須擯怖。又但口說未作重過。故今加擯
明為怖之。是以文言。共行不淨者。謂第二篇事。若實
犯重。何須諫後方擯。又復多論。若解擯已。應與受戒。
故知不是犯重。伽論。沙彌說欲。眾僧和已。彼若懺悔。
還當攝授。問沙彌不見不懺。同是耶見。何不作擯而
舉稱。此獨鄣擯。其義何也。解言。不見不懺。條然是非。
與教不濫。又無諫可違。情過輕微。後無順情化人之
義。作舉名不加擯稱。說欲不鄣。濫於聖教。又違僧諫。
復順情行化。故作擯名。與彼不類。第二解不隨順意。
第三結罪。意同前戒說。
別緣具五。一是被擯沙彌。二知是。三同事止宿。四無
因緣甄去二難力勢等。五隨事。緣起文二。初至止宿
隨順起過。二諸比丘下呵責。前文有四。初至不捨違
諫。不捨耶見心成。無所長用。二時諸比丘不呵所不
應。三告諸比丘下作法治擯。四時六群下隨順起過。
就初段中。復有四文。一說欲不鄣諫所為事。二時諸
比丘下呵責。三告諸比丘下秉法設諫。四彼二沙彌
下說欲拒諫堅執不捨。
滿足戒本五句。一犯人。二知沙彌下正明說欲不鄣。
違諫不捨。即□上諫五句來。一說欲不鄣。二彼比丘
下屏諫之軌。文二。初諫莫說欲。故言莫謗等。二世尊
不作已下顯佛教說鄣釋成諫意。三彼比丘下拒屏
諫。四彼比丘下僧諫。五不捨者執見心成。第三彼比
丘應語下正明作法治擯。即牒上擯治。言三宿者。謂
第三宿明相未出已還。故曰三宿。無上二三同宿事。
故曰無是事。汝出去下結成擯治。第四若比丘下隨
順起過。文三。初重舉能犯人。二知是擯治沙彌。三而
誘將已下同事止宿。第五結提。下辨相中。但解初句
三四五等句。第二略而不釋。文顯可知。亦可但解第
一第四節五三句。
○拒勸學戒第七十一
昔解屏諫為兩。謂不受諫。諫作犯人。拒勸學。諫止犯
人。以其所諫。不過止作。故總立二戒。若也僧諫多就
作犯。唯就倚傍止犯之事。但可不學。更無僧諫。雖有
此釋。義未必爾。據理言之。拒非違諫。若是違諫雖言
了犯。何不同前。緣心虗實。罪有二階。故知不爾。文言。
我今不學此戒者。非於法止。未必止犯。是故文言。我
當唯問餘持律比丘。故今更解。屏諫唯一。事該七聚。
義通止作。虗重實輕。今此戒者。乃是輕人不受訓道。
故結提罪。是以文言。我今不學此戒。當唯問餘持律
者。五分。比丘數數犯戒。諸比丘諫言。汝等數數犯戒。
莫作此行貞人信施。六群言。我不學是戒。我當先問
持法持律。智慧勝汝者。佛因結戒。准此文意。但數數
<pb n="733"/>
犯戒。斯亦所學義通止作。直言不學此戒。未必專止。
若作此解。應名輕人不受訓導戒第七十一。上列二
部諫戒義中。皆除此一。
次解制意。凡行不自成。必須訓導。方能筞進。有趣道
之益。故善知識者。入道之良緣。然以癡心。陵蔑勝德。
如法諫勸。理應順奉。假說異求。不肯承槀。即是內無
進脩之誠。復無從善之意。自壞招譏。是故聖制。
別緣具五。一前人如法諫導。二輕蔑諫者。三發言不
從訓導。四無因緣。謂為知為學。次難問無罪。五言辭
了了。
戒本四句。一人。二前人如法諫勸。三不受結罪。四開
無不受之𠎝。為學為知。故應反難審定。辨相略不解
第四句。餘三具釋。不犯中其事實爾者。謂前勸非理。
更諮勝德。所以無違。
○毀呰毗尼戒第七十二
然戒為眾善之本滅惡之原。超生死之舟。趣涅槃之
正路。理宜讚嘆。令人脩學。使戒法興顯。千載不墜。令
反毀呰乖隔人心。使不誦習。致令正法於茲淪滅。敗
損非輕。所以須制。
別緣具五。一是毗尼前比丘誦毗尼時。甄去未誦時
呵。誦竟呵。皆犯小罪故爾。三作滅法之意。四發言毀
呰。五言辭了了犯便。緣起文二。初至憂總毀呰起過。
二餘比丘已下辨呵責。文言用此雜碎戒為者。多論。
若誦初篇中一戒。呵言雜碎者一提。如是一一戒皆
得一提。若通言何用此四戒為。正犯一提。若誦戒序。
呵言雜碎。亦得提罪。多論問曰。戒序非戒。何以得罪。
答戒序序說二百五十戒義。若呵序者。即是通呵一
切戒。是以得罪。
戒本三句。一人。二前人誦毗尼時。三作是語下毀呰
結犯。於中文三。一毀不誦習。二說是戒時已下釋前
毀意。謂令人惱。令人愧。令人懷疑故。三輕呵已下彰
過結罪。
辨相中具解。彼比丘自說下解第二句。言通四種。謂
說有自他。誦亦自他。文中總言誦時。次作如是說語
下解第二結罪。一一結提。諸隨經中有毗尼相。毀呰
同犯。所以然者。多論有四義故重。一戒是佛法平地。
萬善由之而生。二一切佛弟子皆依戒而住。三是趣
涅槃之初門。若無戒則無由入涅槃城。四是佛法瓔
珞。能莊嚴佛法。具斯四義。功強於彼故。毀罪重輕無
此義故所以輕。此謂小乘契經。若毀大乘。其罪極重。
○不攝耳聽戒第七十三
凡解不孤起。惡藉說假聽。方能開曉心懷。識達耶正。
犯相輕重。順教奉脩。有出道之益。今反癡心怠墮。不
肯聽法。迷於聖教。事等面墻。動成滯礙。莫由進道。輕
慢聖法。失利處深。故所以制。
別緣有四。一是說廣戒時。二身在說戒眾中坐。三作
不聽之意。四說過五篇。便犯提罪。隨其中間一一戒
不聽小罪。祇律中間不聽小罪故知。就緣起文二。初
至說戒經來。正明自知有罪。恐他發舉。自言始知。望
得無過。二諸比丘察知已下正鄣呵責。
戒本三句。一人。二說戒已下自言始知。三餘比丘下
證其久知。結罪屬彼。若二若三逕於說戒。足應得知。
何況多也。若實久知而言始知。犯妄語提。若也本來
無知無解者。無妄語罪。便有不攝耳聽法罪。由不聽
故。不識戒相。故曰無知無解。以不知故。遇緣起過。自
壞心行。故曰若犯罪如法治。不以無知得脫。以識事
故。應更重增無知罪者。根本罪上緣而不了。復犯無
知之罪。故曰重增。不能生善益己。故曰汝無利。重加
無知。故曰不善得等。所以有此無知者。由不聽而生
故。下結根本不聽之罪。
下辨相中。具解上三。初句可知。彼比丘下釋第二。若
自說時。若他說時。若自他誦時。對此四時發言。始知
唯他說戒方有不攝耳。餘比丘下解第三。說戒時不
<pb n="734"/>
善用意。一心聽法。無知故重。與彼放逸提者。非但無
知故犯根本罪。由先不聽故。此二罪之外。復有不攝
耳罪。故言重。與不犯中。初二句開無不攝耳。戲咲已
下開無妄語。可亦通開不攝耳罪。本曾間說者。受戒
已來未逕說戒。未曾聞廣說者。或聞心念三語等。亦
曾開略說故。
○同羯磨僧物與知事已後悔謗僧戒第七十四
物僧共有。眾情非一。既詳和作法。賞知事人已。輙便
悔反謗僧隨愛而與。驗動群情。喜生諍競。遞相苦惱。
不得安樂脩道。故制斯戒。
別緣具四。一是僧物。謂僧得施物非常住僧物。其常
住僧物。衣裘票帛。田地園林。不得賞知事人。如其與
者。與受俱獲罪也。祇律僧物者。若眾中分物。僧伽梨
等。如是一切應分故。十律。僧應分物。二同作羯磨。賞
知事已。三輙便悔反傍僧隨愛。四言辭了了便犯。所
以不諫者。已自共僧作法而與。若僧有愛。彼亦有愛。
更無有濫。何須設諫。
戒本三句。一人。二同作羯磨賞知事人。三後如是言
下謗僧隨愛。結罪文三。一隨親友。二以眾僧物與。三
結罪。
辨相中。第二句略而不釋。餘二具解。下三眾犯者。口
唱和同。後悔得罪。無同羯磨犯。
○不與欲起去戒第七十五
如法僧事。理宜詳遵。許無乖隔。今隔僧作法。輒便捨
去。心不和同。鄣礙僧事。惱眾非輕。是以聖制。
別緣具五。一是如法僧事。簡不犯中事可知。二知如
法。三不與欲。四輙起去。祇若大小行。須臾還不廢僧
事無罪。十云。若大小便。若不離見聞。不犯。伽論。起大
小行。不捨見聞處。不名離眾。捨見聞離眾。准如斯文。
若正作法不得行來。有竟未竟。中間蹔往來者。可如
上說。五雙脚出戶便犯。五分。屋下作法隨出提。若露
處面去。僧一尋地去。多多逸提。神通去地四提。
滿足戒本三句。一人。二眾僧作法。三不與欲下去。而
結罪。
辨相具解。初句可知。僧者已下釋第二句。一解僧。二
釋事。謂十八法。五分作法三羯磨提。若不作法吉羅。
若比丘下辨第三句。
○與欲已還悔戒第七十六
凡如法僧事。理宜順可。先與欲已。見治同從。以偏私
之情。輙便悔反。說言不成。相朋毀法。惱眾不輕。故所
以制。
別緣具四。一是如法羯磨。二如法與欲。三輙便後悔
說言不成。四言章了了便犯。緣起文二。初至不與此
事欲來。正明如法與欲。悔言不成。二諸比丘聞已下
呵責。
戒本三句。一人。二如法與欲已。三悔而結犯。
辨相具解。下之三眾不得與羯磨。欲後悔罪亦得。餘
事情和。後悔犯吉。
○屏聽四諍戒第七十七
凡公言則理顯。屏語喜隨情。今徐行竊步。盜聽彼語。
傳於彼此。情存鬪亂。過是不輕。是以聖制。
別緣具五。一先起四諍事。二前人評量。三作鬬亂彼
意。四往波盜聽不令覺知。五聞語便犯。問若聞語犯
者。何故戒本聽此語向彼說提。答此就屏聽者。意本
屏聽。此語為欲向彼說。作鬪亂意。聽時得罪。不待向
彼說也。若向彼說得罪者。落在兩舌戒。不在此攝。問
此戒所以聽時即犯。前兩舌戒待傳彼此方犯者何。
解言。前戒先未有諍。一往聽時。未必生諍。要說方犯。
此戒先有諍事。若往聽者。必生其諍。過情深重。是以
聽時得罪。
戒本三句。一人。二先共鬪諍。三聽此已下屏聽結罪。
辨相具解上三。
○瞋心打比丘戒第七十八
<pb n="735"/>
凡出家之人。理須居忍。堪耐惱緣。今乃內懷瞋忿。加
打前人。自壞心行。忽逼前境。過損非輕。故須制也。
別緣具四。一是大比丘。二瞋心。三作打彼意。謂有病
等緣不犯。四打著便犯。
○手摶他比丘戒第七十九
前戒限分中。制打著始犯。此戒深防中。制以手擬摶
即犯。不待打著。著前戒攝。
○無根謗戒第八十
制意犯緣多少與四重謗同。唯為輕別。戒本五句。
一犯人。二瞋心。三無根。四舉殘法誣人。五結犯。下
辨相中。略不解第二。餘者悉釋。初二別解。四五合辨。
亦可具釋。謂二四五句合而廣解。准上亦應具約六
心。以防巧情。及舉書使手印輕重相等。易故不論。及
對謗四眾。其文亦略。假根亦犯。此等並略。
○突入王宮戒第八十一
凡王者自在。情多奢婚。縱禮無時。容相逼斥。彼此懷
愧。理非所宜。又復王宮采女。艶色豐□。動亂人心。容
生染著。自壞心行。過在匪輕。是故聖制。
別緣具五。一是剎利王。二王與夫人同在一處。三王
未出未藏寶。四無因緣。謂有奏白被請諸難等不犯。
五突入宮門便犯。五分。入王宮雙脚過提。隨入遠近。
多多提。
緣起文二。初至此事無苦。正明突入起過。二迦留已
下發覺呵責。前文復二。初至無有鄣礙。王與夫人信
敬心故。聽比丘入宮。突入緣起。二迦留已下入而起
過。前文有三。初至第一夫人正末利。奉獻佛食。現為
夫人。二既得現報。荷恩處深。是以從高樓已下禮謁
致問。說法生信。三還至宮中已下化生俱信。聽諸比
丘入出無礙。就第二致問文中有三。初報恩致敬。問
佛因果四句疑事。二爾時佛告已下廣為解釋。令生
信解。後如是末利已下一一結示。三爾時末利重白
已下正明末利心領發願受道獲益。末利夫人雖第
二第三重受五戒。乃可增其善心。更不重發。猶本所
受。此多論釋。又如成論及心論說。悉重發戒。已如上說。
戒本四句。一人。二是剎利王。甄去其餘小王不犯。三
王未出下正明王與未人同在一處。四而入已下突
入結犯。
辨相具解。初句可知。王剎利下至澆頭種解第二句。
未出者下釋第三句。若比丘下解第四結罪重輕。
○捉遺落寶戒第八十二
寶物利重。入情多貪。既落在地。事是難近。雖好心拾
取。為欲還主。致彼誣謗。清濁難分。莫能自拔。又復既
取此物。容生盜心。臨危事嶮。行非高節。敗損不輕。故
所以制。若非遺落。捉犯小罪。
別緣具五。一是遺落物。二是寶及寶莊餝具。三非僧
伽藍內及奇寄宿處。四無盜心為欲還主意。甄去有
盜心。不犯此戒。五捉取便犯。所以聽僧伽藍內及寄
宿處取不犯者。解言。若不取者。脫有異人將去。猶不
免譏謗。是以聽取待主諮當還。以自心譏過故爾。
滿足戒本五句。一人。二所捉遺寶。三自捉下能捉之
業。四除藍等處不犯。五結罪。若比丘下誦前第四除
藍等句。辨相之中略不釋第三業第五結罪句。餘三
具解。初二句可知。若比丘在僧伽藍下。正彰二處捉
之方法。待主欲還。久久不來。祇言。金等無人來取。至
三年聽隨三寶分中得處。當界分用。十律。過五六戒。
四方僧用。五分。十二年不取者。集僧平價。作四方僧
用。後來索者。出僧物償之。
○非時入聚落第八十三
凡出家脩道。理無遊散。時為濟命。事須往反。既是非
時。無緣而入。妨廢脩道。招致譏醜。損處不輕。所以須
制。
別緣具五。一是非時分。二向白衣村。三無啟白請喚
諸難等因緣。四不囑授。五入門便犯。若住處無比丘
<pb n="736"/>
可囑。有三寶緣。聽入無罪。若行至夜。欲入村宿。祇律。
應展轉相自無罪。不白犯。依此律。容可不白不犯。五
分。若行經聚落。若暮往宿。及八難起不犯。非時入村。
此律不犯中。道由村過不犯。滿足戒本五句。一人。
二非時。三入聚落。四不囑授。謂不行開法。五結罪。辨
相具解。
○過量牀戒第八十四
高牀長慢。理非所宜。事須依法。不容過限。過則長貪。
違反聖教。故制不聽。
別緣具五。一是牀。二為己作。三過量。四自作使人作。
五作成便犯。戒本三句。一人。二立法限量。三截竟
已下過而結罪。辨相具解。祇律。高牀下戒並言應
先截壞。然後悔過。
○兜羅綿紵牀戒第八十五
以其多生細小諸虫。用損物命。違於慈道。所以不聽。
亦五緣成。一是兜羅綿。二貯木牀。三為己。四自作教
人作。五成便犯。戒本三句。一人。二貯木牀。三結罪。
辨相具釋。此上二戒。十律隨坐坐提罪。
○骨牙角作鍼筒戒第八十六
以其小物。用功甚重。事無多益。勞苦繁數。癈損家業。
招致譏過。故須聖制。
戒緣別具五。一是牙角。二作針筒。三為己。四自作使
人作。五作成便犯。尼多在等。不喜遊行。作之義齊。但
犯小罪。
○過量尼師壇戒第八十七
自下四戒並不聽量過者。信施之物。理宜應法。趣得
遮鄣。資身便罷。今過量而作。長己貪求。外損信物。作
無用之費。經求癈道。患累處深。是以聖制。尼師壇者。
此方名覆臥衣。謂覆鄣眠處。護臥具故。
別緣具五。一作尼師壇。二為己。三自作使人作。四過
量。五成即犯。下之三戒。犯緣並同。唯以體殊為異。
緣起文二。初至尼師壇過量起過。二時諸比丘呵。前
文復二。初制畜坐具鄣身受用。二六群已下因聖聽
作。過量起過。
滿足戒本三句。一人。二出量數之法廣狹長短。三過
作結罪。佛搩手。五分。長二尺。長中長五尺。廣中四尺。
是名應量。過則是犯。五猶尚犯。何呪俱過計。通明尺
重。理應如是。但因迦留。各增手搩。戒本別增致人有。
或謂要須續。此義不爾。
○過量覆創衣戒八十八　過量雨浴衣八十九
此等二戒其義並同。故不煩釋。問所以此中上二下
一。尼但犯輕。過量雨衣。與僧同犯。其義何也。解言。雨
衣外用。女人漏形。恐醜相外彰。喜廣長作。故同犯提。
餘之三戒。隨身著用。尼好小作。過希故經。
○過量三衣戒第九十
問上之三戒。佛搩手定出量限。此三衣戒。所以隨身
量不定者何。解言。餘之三戒非是沙門道服水儀。隨
其大小。皆得受用。故定出量數。此三衣戒。是三世諸
佛道服之標。若依佛手定出量限者。人有小大。皆不
稱體。威儀醜惡。故隨己身量。稱形故爾。以衣不定故。
得與佛等量戒。餘三定故。更無等過之義。所以緣起。
須制難陀着黑衣者。解言。難陀色身與佛相濫。諸比
丘見謂之為佛。彼此懷慚。制著黑衣。異佛衣色。故所
以爾。諸比丘衣色與佛同等。六羣比丘見己衣色既
與佛同。謂量亦應等。遂使與佛等過而作。故須明之。
問衣制過量戒。鉢何不爾。解衣若過量。得截而用。人
喜過作。故所以制。鉢若過量。截無用義。人不喜過。故
不須制。又復衣體同佛。謂量亦等。喜與等過。故有斯
戒。鉢體異佛。不喜等過。故不須制。問佛之衣鉢所以
有同有異。答一切諸佛法畜石鉢。是以如來棄人中
石鉢。取天細膩石鉢。著人中衣。表人天師。良厚福田。
由著人中衣故。與比丘三衣體同。鉢非人鉢。故使不
同。問比丘所以不畜石鉢者。比丘福淺。不能感物。又
<pb n="737"/>
此難得。恐癈正脩。又擔持重故。人中石者。復不任用。
故制不聽畜。畜得蘭罪。
●四波羅提提舍尼法
七門分別。一解來意釋名。二解置四所由。三次第之
相。四違制不同。五持犯方軌。六自分勝進。七二部同
異。
初門來意者。上篇雖明威儀。若離譏嫌。進道莫由。是
以次明離譏嫌。進道莫由。是以次明離譏過行。西音
波羅提提舍尼。此名向彼悔。故下文言。我今向諸大
德悔過。是名悔過法。又可名為可呵法。亦是文言我
犯可呵法。所不應為故。
第二門者。凡起譏過。託二眷屬。一內眷屬。二外眷屬。
內中有二。謂若私屏及以眾中。初戒私屏起過。比丘
與尼黑服是同。而男女相別。＆CB18371;在聚落。自手取食。容
生染穢。招譏損道。對離斯過。故制初戒。若於眾中。偏
心指授。跡涉回私。嘿受不呵。於眾不顯。對遣此過。故
制第二。外眷屬中。就聚落蘭若二處。以興過譏。謂學
家過受。令他罄竭。招世譏嫌。對離此過。故制第三。蘭
若起者。懈怠逈嶮。安坐受食。致賊觸嬈。送食婦女。招
譏不輕。對離此過。故制第四。始末差分。有斯四益。
第三門者。內眾情親。又是師義。喜起此過。故在先明。
俗人外眾致犯義希。故在後說。就內眾中。私屏為數。
眾中是希。故有先後之別。外中聚落喜犯。蘭若不數。
次此之宜。理所然矣。
第四門者。就此四中。第三戒違僧制得罪。此學家羯
磨。實是亦佛教諸比丘作此羯磨。然佛不自秉。若諸
比丘未為作學家羯磨。無僧制可違。受食無罪。由僧
作法制而生。故曰違僧制得罪。此制不異佛制。隨人
異故。自餘三戒咸違佛制。無僧制可違。
第五門者。此四戒中。二四兩戒具二持犯。言二持者。
若見尼指授心而不食。即是上持。若見事時。即順聖
教。作法而呵。大姊且止。身業食時。不生罪過。名曰作
持。此之二持名體俱別。二犯者。若見過不呵。食便得
罪。由止而生。故曰止犯。雖止不呵。若身業不食。無此
止犯。復由身業食食而生。乃名作犯。望前名止。望後
為作。此罪體一而名有別。又可二持亦是體一名別。
如作法呵。名為作持。以其呵故。雖食無過。反前作犯。
豈非止持。第四蘭若止而不食。名為止持。若順聖教。
語言檀越莫送食來。而施主知故復送來。雖食無罪。
名為作持。二犯者。不語檀越。名為止犯。而受食食即
是作犯。餘之二戒。止則是持。作便是犯。
第六門。前之三戒。自分行中以離譏過。第四一戒。勝
進分中以離譏過。
第七門。二部同異。尼並吉羅。總是希故。隨事論之。至
文中釋。
○在白衣舍從非親里尼自手受食戒第一
大僧上尊。尼是下眾。敬上情殷。所有飲食。皆悉捨施。
竟不籌量。得便受之。致彼飢困。癈脩道業。又復非親
容生染患。招致譏醜。損壞非輕。所以須制。
別緣具五。一在俗人舍。二是非親里尼。三無因緣。除
病緣故。四自手取。五食方即犯。所以除親者。上明共
坐同舟等外相不練。譏患無殊。故親亦犯。此中俗人
家內情相委練。實親無譏。故所以開。病人苦惱不容
生過。為濟命故。亦開無犯。四直地遣人。表敬相不絕。
無譏故聽。
滿足戒本四句。一人。二明在村中有非親里尼。三若
無病下正明自手取食食。四是比丘下違教結罪。隱
其梵名。就漢稱結罪。故曰悔過法。
辨相具解可知。尼得輕者。大僧上尊。自手授食。與尼
義悕。致受非數。故但吉羅。
○在白衣舍偏心指授食戒第二
凡眾貴清美。不容穢跡。然今此尼以偏私之情。公於
眾中。越次指授。似成回私。汙辱處深。大眾既覩其過。
<pb n="738"/>
嘿受不呵。即表眾心不淨。容隱惡人。故制舉眾並不
得食。問所以不開親及病者何。答既是眾中偏心授
食。招過無殊。故親之與病。皆合可呵。今嘿受不呵。舉
眾情過故。所以不開。
別緣具四。一是白衣舍。二偏心越次授食。三大眾嘿
受不呵。四食之便犯。
戒本四句。一人。二正明白衣舍尼越次指授食。三比
丘應語言下佛教比丘作法呵止。四若無一比丘下
不呵結罪。
辨相具解可知。尼得輕者。大僧指授。與尼義齊。致受
不數。又復下眾呵上義難。情過是微。故所以輕。
○學家受食戒第三
凡受施之法。宜自限量。不容過分。今此學家見諦弟
子。於三寶所。乃至身肉不惜。然此比丘竟不籌量前
人有無。取索無節。令彼罄竭。因福致困。生外不信。又
現受者。貪取過度。心無慈愍。今僧制遮護。知而故受。
事是無理。所以制也。
別緣具五。一是未妻俱得見諦。二僧眾與作學家羯
磨。除未作故。祇律。夫婦互有凡聖。不得為作羯磨。若
夫婦於三果中。或俱是。或互是。得與作羯磨。五分亦
爾。三無因緣。除病請等不犯。四自手取除置地。使人
與。為表敬相不絕故爾。五食之咽咽犯。
緣起文三。初至之盡正明起過。二比居諸人下正辨
呵責。三告諸比丘下慈愍學家。教僧立制。約勒四方。
不聽受食。此羯磨與人相應法。謂與比丘相應。四方
僧制。故下學家乞解者。乞解僧制也。五分。若其家財
物竭盡者。僧有園田應與之。使畢常限。餘以自供。若
無僧有異供養時。令其家作。使得遺餘。若復無者。乞
得食時。就其家食。與其所餘。若不爾。父子安置比丘
寺。婦女送置尼寺。給其房舍臥具。乃可分衣物。悉皆
與之。然今此律且立僧制。
滿足戒本四句。一先明學家僧作羯磨。二若比丘次
出能犯人。三作如是已下正明無緣自手受食。食四
是比丘下違教結罪。
下辨相中。先解第二能犯之人。却解初句學家犯之
境緣。餘文可知。尼是下眾。感彼情薄。必無傾竭之惱。
故所以輕。不犯中學家乞解者。此文但言財物還多。
乞解僧制。佛即聽解。十律。若學家財物。減損不增者。
若乞不乞不捨。若財物增多者。若乞不乞。皆應捨學
家羯磨。若財物不增不減者。若乞應捨。不乞不應捨。
若作法竟。五眾俱不得取。若捨羯磨竟。五眾隨意取。
○蘭若安坐受食戒第四
凡在蘭若。事須翹懃。方乃安坐受食。非進道之宜。又
復逈嶮多有賊難。送食往反。因致困辱。惱壞其心。招
世譏累。是故聖制。五分。若軍行逕過與食。若賊來自
持與受不犯。若送食人忽至僧坊。比丘不知者。佛言
聽一人受自出一分。餘行與僧。以己食分。從僧中一
人貿食不犯。若送食是賊見不得去。應與袈裟著。若
故不得去者。應獲與剃髮著法服送令去。
別緣具五。一是蘭若嶮難處。二先不語檀越。三無病
難因緣。四自手食。除置地使人與。不犯故。五食之咽
咽便犯。
滿足戒本四句。一人。二明在蘭若險難處。三先不語
已下在險難處安坐受食食。四應向已下違教結罪。
第三句中。先不語檀越者。若語莫來。來而得受。故曰
先不語。雖先不語。藍外得受。故曰藍外不受食。而在
藍內受食。雖可藍內病緣不犯。故言無病。置地亦開。
故曰自手受食食。如此釋時。唯在蘭若。藍內受犯。餘
道路藍外村中並悉不犯。義似順初戒本。又復一釋。
藍外道路有難處。亦不得受。唯在聚落受之無犯。故
緣起文。語諸婦女莫出道路。有賊恐怖。若已出城。應
語言。莫至僧伽藍。中路有賊恐怖。既二處俱犯。釋此
文時。若先不語檀越者。若語檀越。莫送食來。藍及道
<pb n="739"/>
路受俱無罪。以不約束。二處受犯。然文反學舉不行。
約束法中。語檀越二處不受。但舉藍外道路不受。略
無藍內不受。故言先不語檀越。乃至不受食。次正舉
受犯。以不語故。二處受犯。但言藍內受犯。略無道路。
受此乃綺互。下無病等餘緣可知。若如時立緣之中。
應言蘭若道路有嶮難處。辨相可知。尼無蘭若。假
有齊輕。
●第七段眾式叉迦羅尼法
此言應當學。直言其眾不列數者。解言。此篇威儀違
失。乃有無量。不可以限數往□。故但言眾。若就所防
彰目。應言眾突吉羅篇。今隱其所防。治行受稱。故名
為學。式叉言學。迦羅尼名應當。以語例故。論其學也。
實通上四。唯□此所以偏彰者。然此篇威儀微細。自
非專翫。在心懃加護持。其行難成。故加勸學之目。又
復能持。具足無缺。學行之絡。彰學功義顯。故獨受學
稱。語其威儀。事乃眾多。今且採要百戒。重而喜為。輕
心易犯。集在此明。餘者雜威儀中辨。於中身口分別。
有二十戒。自口作業。假他身犯。如持仗人說法等。餘
應身犯。其相可知。
次持犯分別。若就應學以辨。並二持犯。謂起心脩習
名為作持。望不作高下著衣等事即是止持。無心崇
習說為止犯。而作高下著衣等事名為作犯。若言作
法得作前事名作持者。唯杖囊一戒容二持犯。餘咸
止持作犯。若如前釋。上之四篇。亦應悉二持犯。何獨
於此。答理實應然。不犯此中。名應當學。故餘不類。
此且作是釋。文分為四。初有五十一戒敬僧威儀行。
二不恭敬人不得為說法下有八戒敬法威儀行。三
不得止宿佛塔中下有二十六戒敬佛威儀行。四人
坐已立下有十五戒能敬之人。於四威儀。雜明敬上
三寶之戒。先敬僧者。據住持三寶故爾。所以須明敬
僧行者。然衣裳服餝。行坐進止。飲食出入。皆是僧之
威儀。齊整端嚴。舉動應軌。彰己內有道法之心。外覩
信敬。生長世善。光顯佛法。益利僧眾。違則自壞心行。
外長他惡。於彼僧寶。情生輕薄。汙辱不少。故須制彼。
敬僧威儀人不自成。功由於法。故敬法。法者療生死
之良藥。展開道之眼目。若敬而順行。則超越眾累。清
昇彼岸。慢而輕毀。則永沉生死。長淪苦海。殃累之深。
持宜須敬。法不自弘。宣由道主。故須敬佛。佛為尊導。
獨拔累表。解超眾聖。萬德圓極。大悲開化。利益群品。
其恩深厚。事須敬以求度世。是故須制。尊塔靈庿。潔
淨安處。夙夜展虔敬之儀式。以上別收未盡。復須雜
明四威儀中敬三之行。
就敬僧中。分文有四。初有二戒。正明教諸比丘著衣
裳法。使齊整端嚴。應法無失。自行成立。外生物喜。違
則制罪。初戒著涅槃僧。次戒著三衣。第二從不得反
抄衣已下說不得戲咲。坐亦如是。有二十三戒。入村
受請。行來進止。從用意受食已下訖洗鉢水。有二十
三戒。食上方軌。第四生草上大小便下有三戒。便利
進止。因緣廣辨。皆彰威儀違失之過。唯戒本中偏彰
能治之行。舉以勸學。不明所防。互舉故爾。以故作者。
故違聖教。作不齊整著衣。犯根本突吉。母經。對手一
說懺。此亦篇義。妨今解責心非威儀。吉羅者不應。故
違聖教。非但犯根本之罪。復得不應而作。失威儀罪。
此亦嘖心悔。一切戒犯。皆有二罪。非若此篇。如上好
樹不應故斫。而斫犯。壞生種提。復非威儀吉。如語上
生坐舉臥具出門提。復得非威儀吉。類知一切。若不
故作者。此識事作故。然不作故違聖教之意。猶犯根
本責心小𠎝。無失威儀吉羅。斯之三吉雖有根樤。減
責心悔篇中所攝（此一既爾下戒同然）。
●第八段七毗尼法
於中文三。一至說戒經來。牒舉章門。由言七悔過法。
除已起之諍。就所滅名之故爾。二若有諍事下二句
勸學滅諍。三應與已下別列七戒。是中應與七滅。而
<pb n="740"/>
不與者犯突吉羅。即上戒式叉迦羅尼應當學義。故
尼律中。尼不為他滅諍提。下文比丘吉。彼含此離。遂
為七戒。上來百戒自行威儀。以彰應學。此據眾法。除
諍滅罪。以顯應學。二處戒本並不舉所防。直言應當
學。應與現前等。故知一類但以眾別有殊。故分為二。
問都收一百七戒。總成第五篇也。七滅道理。文義苞
富。不可輕言。下當廣說。
●第二分　比丘尼律
三門料簡。一僧尼離合。二先後次第。此之二門已如
上釋。三尼之同戒。最初有無。一釋雖可形別。起患義
等。但使大僧先犯。禁該二眾。設後犯者無別有初。廣
教頌故。尼若犯者。即是第二。又復五分可是同戒。憂
波問為一部一部持。佛言。皆作二部持。十律。佛在僧
前。結同戒已。語諸比丘。汝等以是戒。向比丘尼說。作
是語已。入室坐禪。爾時諸比丘遣䟦提比丘。汝今往
詣王園精舍。為比丘尼說之。䟦提即承僧命。往至尼
所。令集一處。語尼言。佛為我等制同戒。我及汝等應
共受持。爾時長老比丘尼皆言。善好受持。時偷蘭難
陀尼在眾中。語䟦提言。汝愚癡不了。不能定知。我等
可以汝語故。持不持耶。我等當問餘比丘持修多羅
者。若應持者當持。不應持者不持。如來即制比丘尼
輕呵比丘戒。以斯推驗。明知同戒。無別最初。問若使
同戒無別初者。減年受戒。與外道食。長鉢大僧犯。尼
應第三。所以尼中。別有最初。答此就罪同。應無別初。
但有緣異。謂減年有學無學。與外道食。境緣寬狹。鉢
時有長短非類故。若爾尼離五衣宿。俱犯提罪。比丘
離三衣宿提。餘二衣吉。亦是寬狹。理應別初。何以直
列。答若據不同。應別有初。莫不皆對。受法明違。故無
別初。又若爾所以同戒。要因大僧先犯以制尼眾。無
有一戒因尼制僧。尼不同戒。因尼先犯。以禁比丘。豈
可當時先因比丘。併犯同戒。禁尼眾說。尼眾方犯。不
同戒耶。此實難解。答此等同不同戒。僧尼二眾。犯應
雜亂。為分人別。是故同者列之在初。餘不同者併後
列之。若爾先後可爾。何同戒無有一戒因尼制僧。又
更一釋。大僧與尼。男女位別。何得因此制彼又復望
尼。偏過未起。如何逆制。謂二眾同犯。皆別有最初。所
以知者。如尼初戒。與僧同犯。下開亦言最初不犯。故
知別初。如斯解時。可同犯戒。應更別出起過之人呵
責制戒。但大僧中已明起過呵制。若更出者。不異於
前。為離繁文。略而不出。直列戒本。餘二律中。告尼眾
言二部持者。此謂告知同別。共學不共學。非是由此
制彼名共。以是義故。各別有初。
尼律六文。總為四門。一五篇。二七聚。三方便。四持犯。
委釋其義。如前已辨。
第二別解。即為六段。先解初夷。於中亦兩。一總二別。
總解十門。一三毒起成。二身口差別。三自作教人。四
犯境寬狹。五尅漫不同。六餝悞不等。七諫不諫別。八
僧尼同異。九尼下二眾任運有無。十持犯軌。初門
者。位以為三。婬觸八事三起貪成。二有四戒煞盜䨱
隨三事起成。三妄語一戒貪癡起成。所以可知。第
二門者。一義判時位亦為三。謂婬盜煞觸。若身業犯。
妄語七八。此三唯口。口有同異。八事一戒通於身口。
又更一判。婬觸害身。盜煞二戒身正口兼。妄語一戒
口正身助。八事一戒身口通犯。䨱一口止共身犯。隨
舉違諫。自口止業。假他口作業犯。有六差別。第三
門者。位可為三。初一下四。此之五戒自重教輕。煞盜二
戒自作教人。彼我俱犯。妄語一戒自作正犯。教同不同。
第四門。初戒境通三趣。餘七唯人。婬觸八事。此三
男報。䨱藏局女。餘之四戒義該男女。隨舉少異可知。
七八局道。前六義通道俗。七八唯具。餘亦義通。第
五門。初戒漫剋俱犯。下之七戒盜煞與妄漫一切犯。
尅心之中。有犯不犯。觸等下四局在剋犯。以取染心。
知人名種。隨順違諫。豈可漫心而成此罪。故專在剋
<pb n="741"/>
第六門。前四同戒。若配錯悞。位為四定。同比丘中說。
下之四戒。攝同妄語。所稱錯之與悞。並悉不犯。亦可
解八。容有悞犯。餘無可知。第七門。前之七戒無倚
傍可執。故不須諫。第八有倚傍故。堅執有濫。故須設
諫。第八門。初之四戒僧尼同有。而於四中下盜煞
妄全無有異。婬之一戒境界飜到。下四深防。尼有觸
等。位以為二。前之三戒重輕不同。觸戒有四差別。尼
重僧輕。八事之中僧犯三罪。捉手犯觸殘。共諸共期
容犯麤語。捉衣犯蘭。餘容小罪。覆藏一戒境有寬狹。
隨順一戒。有無不同。尼倚八敬。隨順須諫。故犯重夷。
僧無倚不諫故無。第九門。初一下四無教人為己。
故無任運。盜煞妄等有自作方便。或復教人為己。容
任運犯。第十門。䨱藏一戒具兩持犯。以有作法發
露義故。餘各止持作犯。
次下別解。不淨行戒。一制意犯緣。悉同可知。文分二。
初至久住明結戒相。略舉三文。一略舉犯文。二告言
已下還是制廣補略。三集十句下招生十利。第二欲
說戒者已下明說戒相。以彰教法。文亦有二。初明戒
本。但有四句。所以無共同等者。答祇五二律悉具八
句。同於大僧。此律文略。十律尼戒本同者。文不別列。
故知亦有共同等四也。其比丘尼捨戒。為成來去無
鄣故爾。尼中捨者。恐在俗汙犯。所以須捨。如十律說。
無重出家。故彼文問。頗有比丘尼捨戒。更與受戒不
犯耶。佛言有。若比丘捨戒已。轉根作男子。與受戒不
犯者是。
第二若比丘尼下廣辨。於中文二。初解犯相。二不犯
者下解不犯相。前文復二。初尼犯相。二解四眾犯相。
前文復二。初略解戒本四句成犯。二有三處已下廣
解二三兩句。對三趣行。非成犯之相。就中復有二。初
至亦如是犯差相別。二若比丘下明輕重相。前文復
二。初舉成犯境緣。二若比丘尼下廣辨造境。成犯方
法。境界文二。先總舉三趣。二復於三種已下望三趣
橫列。各三三合九。謂重非之境成犯文三。一自發心
犯。二若比丘尼下為怨賊逼己造境犯。三若比丘尼
下為賊怨等逼尼身犯。自心犯中分二。先造覺境犯。
後對不覺境犯。覺境分三。謂男子二形。次及黃門。男
中復三。人非人畜生。初人中先以三處對人。男子境
作三句。次以隔等四望於三處。有十二句。下二男亦
爾。合三十六。黃門二形類亦同爾。便成一百八句。不
覺境中分三。謂男二形黃門等是。男中復三。人非人
畜生。人男復三。謂睡眠新死及少分壞等。尼自以三
處對前作九。次加隔等四。有成三十六。下二男亦爾。
合一百八句。男中既爾。餘二形黃門類然。併成三百
二十四。通前覺境。都四百三十二句。
次怨逼中分二。先造覺境。後對不覺覺分境境分三。
謂犯男及二形黃門。犯中男分三。先犯人男。謂以自
身三處犯男作三句。次加樂等六。又加隔等四。合七
十二句。下二男亦爾。合成二百一十六句。二形黃門
亦然。合成六百四十八句。不覺境分三。謂男二形黃
門。男中復中復三。人非人畜生。人男三。謂睡眠新死
少分壞等。尼以自身三處犯男即九。次加樂六句。合
五十四句。又加隔等四句。合成二百一十六句。餘二
男亦爾。合成六百四十八句。男中既爾。二形黃門亦
然。令一千九百四十四句。此謂三个六百四十八。合
以作法。通前覺境。合二千五百九十二句。
第二怨逼中境應通九。今且約人三逼已三處即九。
又加樂等六。又加隔等四。合成二百一十六句。又前
樂中文但有五。謂於二時不樂中。少出時樂。前二時
不樂句。准上僧中。故言六樂。初自作輕重。二教人文
三。一比丘教尼。二尼教尼。三餘眾相教。問䨱藏他夷。
還犯夷罪。所以教他而犯輕。解言。教人行非。前人未
必定隨我教。又復容有發露之理。故犯蘭罪。覆他解
義。前人先已作過。惡心流利。但使䨱藏必作不疑。既
<pb n="742"/>
是䨱藏。復無發露之義。故得夷𠎝。又且教人限分中
制。所以犯蘭。䨱是深防中制。為是結夷。二制既殊。所
以非類。
○盜戒第二　煞戒第三　妄語第四
○摩觸戒第五
凡女人之性。染愛情深。既受摩觸。適悅處重。又人輕
易陵。義無自固。容成大惡。臨危事嶮。可壞之甚。故方
便之內。制以深防。但使受樂。即結夷罪。通結如上。
別緣具六。一是人男子。二人男子想。三俱有染心。四
掖已下膝已上。腕已後身分。甄去輕境。染微無逼。不
須深防。但得輕罪。尼以輕觸男重。男以輕境觸尼重
亦犯。未必要取二俱重境。五二身相觸。除去衣互有
無。不犯重故。六受樂便犯。問尼解男犯夷。名深防制
者。如解衣互有男。何故僧尼俱犯蘭罪。答女人重境
身分。生他染強。畏致陵逼。故方便之中制與重罪。名
為深防。若衣互有無。境麤染微。陵逼義蘭。故使僧尼
俱齊限分。亦可蘭名通含輕重。深防蘭重。限分便輕。
義何有妨。分文解釋。如大僧無異。可以此知。
緣中文二。初明起過。第二守房。小沙彌尼下呵責。
戒本六句。一犯人。二明尼有染心。三所摩境界染心
男子。四從掖已下以其重境受他摩觸。文三。一出分
齊。二身相觸者謂俱無衣。三若提下摩業。五是比丘
尼下違教結罪。六是身相觸者制名尼摩角戒。對僧
料簡。有四不同。一大僧解戒。不就陵逼。莫問前女死
治俱犯。尼據陵逼。簡死取治。二比丘不問女之小大
但使受樂。亦得殘罪。尼取逼義。要大非小。三比丘觸
女。但自有染。不假前染。尼約逼義。非但自染。要須俱
染。故此文言受染汙心男子。四僧摩前境。重輕俱殘。
是故文言。若捉手若捉髮。尼唯重境。以其得境處深
垢情厚重。容有陵逼。故制重罪。若得境處殘。垢情微
薄。復無凌義。但得輕𠎝。落在八事。
辨相具釋。上五略不解制名。下三戒同爾。文言掖已
下者。解第四摩業。文三。一解上定境深殘。二身者已
下解身相觸。俱無衣語。三若提摩下釋上第三列其
摩業次第。釋初境淺深中。問此據已下夷。明去掖已
上蘭。何以故。八事中捉手者及至腕蘭。解云。前就身
中。辨分齊故。言腋下膝上。下捉手者。就據中以別分
齊。故言腕已上夷。腕已下蘭。五分。摩髮際已下。膝已
上肘已□夷。男作男想已下。釋第五結罪文二。初至
突吉羅解成犯相。二若比丘尼已下輕重相。前文有
三。初至偷蘭遮二俱無衣樂重犯夷。二男作男想已
下互俱則情涉。得偷蘭遮。咸是方便。有趣重勢。故未
必同僧。三男作男想已下俱則情薄。犯突吉羅。其間
是非癈立多少。一同比丘而可知。唯除死等三境不
犯。俱無衣中五及俱。設有九九業各爾。合八十一夷。
是男疑八十一蘭。餘之二位通不受樂。故並說合一
百六十二也。重輕文五。一當趣就業。二異趣。三女人
已下約其形報。四男子提足禮下境心有無。五境想
五句。
○八事成重戒第六
前戒得境處深。染情垢重。故制深防。一觸成重。此戒
亦是染心所為。觸境處淺。染心微薄。要假八事相資。
過集積增。垢情轉著。趣重必然。故須抑制。滿八成重。
別緣具五。一人男子。二人男子想。三俱有染心。四犯
前七事未懺悔。五作第八事便犯。若八過捉手。不成
重罪。以事是一故。或一男犯八。或八男犯八。若一時
犯八。乃至八年犯八。亦無次第。但使滿八。皆攬成重。
戒本六句。一人。二內有染心。三犯之境界。四受捉手
已下正作八事。五結罪。六制名。
辨相。亦解上五。捉手者。已下釋第四八事。上二觸境
下六非觸。入屏處下。四在屏處。餘非屏處。彼比丘尼
下解第五結罪。文言以為樂者。釋成八事。並以染情
著境。故言為樂。問下入闇室入屏障處犯提。何意此
<pb n="743"/>
中犯蘭。解下對譏過。不待俱染。但犯提罪。此謂俱染
容成大惡。故悉犯蘭。次天子已下異趣。次女人者下
形報以辨。下不犯中八事別開。問下入闇室犯提。此
開不犯。答下下無所為。涉譏犯提。此有福緣布施求
法懺洗之流。故令無過。
○䨱比丘尼重罪戒第七
出家尼眾。遞相禁約。使離過行。成光顯僧眾。今知他
犯重故相容匿。致犯劇。淪陷前人。白壞損僧。汙辱不
次。故加深防。制重夷罪。
別緣具六。一是大尼。甄下二眾。罪名輕故。䨱不成重。
二犯重。除犯下四。初篇罪重。一刑永鄣。故須深防。制
䨱成重。下四可悔。不須深防限分中制。䨱同大僧。三
知犯重。甄去不知。不識名種。不成䨱故。四作䨱藏心。
甄去入護心。無記心不犯故。護心有兩。一者自護雖
䨱不犯。律之若說者有命難梵行難。不得說不犯。祇
律。若比丘尼見比丘尼犯重。應向人說。若犯罪人。凶
惡可畏有勢力。恐有命梵難者。當作是念言。行業果
報。彼自應知。自勑身心。寧死不犯。喻如失父燒舍。但
當自救。焉知舍。即為是䨱車之誡。何有過哉。若不善
心中奄遏前罪。不令外聞。是名䨱藏心。五不發露。甄
去作法發露不犯。若發露者。要對未知者成。若彼已
知俱有遏。若對發露者。不須更別發露。有無窮過故
如尼犯第八諫竟成犯。大眾咸作䨱心。亦成䨱藏。不
得亦向發露。若彼犯者。即向此眾發露不成。以俱有
覆過故。若大眾不作䨱心。向發露得成。若犯人發露
竟。餘人皆不成䨱。以根本發露故。六明相出犯。
滿足戒本六句。一人二知他犯重。三不自發露下正
明不發露。不自發露者。不對一人。不語眾人。謂不對
二三人。不白大眾者。不向僧發露。四後於異時下自
言引䨱。五是比丘尼下違教結罪。六䨱藏重罪故者
制以立名。
辨相解前五句。初句可知者。已下解第二。僧已下解
第三。言僧者解不滿戒本。大眾者下解滿戒本。此正
一義。梵漢別故。言休道者。下釋第四自言。但文五句。
此亦五舉。前二戒本中釋之。尋而可知。彼比丘尼是
已下釋第五結罪。於中文三。一䨱尼有二。一重二輕
二自䨱重罪蘭。以深防氣分故。問所以大僧自䨱夷
罪犯吉。尼自覆蘭。解言。比丘限分。故唯犯吉。尼自䨱
蘭。生他䨱夷。深防少分。故不相類。三䨱餘下眾累無
境想。五分。䨱從晨朝。王初夜初分。時時皆吉。從初夜
初分至明相未出時皆蘭。至明相出夷。
○隨順被舉比丘違尼僧三諫戒第八
不聽隨順者。有三種過故。長彼耶見。永無懺悔。改過
從善。二同彼染著。自壞心行。三大僧舉竟。不聽共語。
輙便隨順。違法惱僧。犯突吉羅。二解諫意。然此比丘
尼倚傍八敬。又倚佛教。開親不犯。故文言。此是我兄
今不供養。更待何時。堅執此二相濫難分。須僧說諫
開示是非。敬教及開親者。謂是正見清淨比丘有法
益。尼可須虔奉。雖可是親。耶見心成無法益。尼不得
隨順。開曉心壞。識是須敬。非者不須。冀彼改迷從正
棄惡就善故也。祇律。我是其母。是我所生。是故隨順
五分。此是我弟。十律。此比丘姉妹七人。出家作尼故。
或言兄第等。三僧既設諫。是非理分。固執己心不肯
從勸。違法惱僧。過是不輕。故結重夷。
別緣具六。一是被舉比丘。二知被舉不捨不懺。三隨
順。四尼眾如法設諫。五拒而不從。六三羯磨竟。問所
以隨順被舉比丘須諫。隨被舉尼不須諫何須。答佛
教制尼。恭敬大僧。濫故須諫。同類無濫。故不須諫。料
文分齊。如上可知。
戒本六句。一諫所為事文三。一人。二知被舉比丘四
句。一僧舉如法。二不順從。三未懺悔。四未解下文具
解三。而隨順者。正諫家所為。第二諸比丘尼下屏諫
第三拒屏諫。四彼比丘尼下僧諫。五若不捨者下結
<pb n="744"/>
違諫罪。六制名。此等四戒並別制名者。釋成結夷。但
是深防故。
辨相具解。上五比丘說可知。若未白前隨被舉比丘
一切突吉羅者。問等是隨順。僧尼兩眾已有諫不諫
別。何以隨順。復提吉不同答尼是同類。假伴行宿。隨
順義數。是故第三犯提。前二犯吉。比丘非類。為伴義
絕。故隨三舉。並得吉羅。此是總言。今隨闡陀。同尼犯
吉。以前二舉故。比丘突吉羅者。比丘於尼。既無倚傍。
為之義希。設若隨尼犯吉。不諫尼。
●十七僧殘法
七門料簡。一例名數多沙定能犯人。二身口。三自作
教人。四性遮。五持犯。六二部同異。七下眾任運。此律
十七。祇律十九。謂此令獨戒離二謗違諫。故十七戒。
祇中離三獨戒。合二謗。加父母夫主不聽輙度。故成
十九也。人位有三。謂解舉助破。此二僧犯不同可知
亦可助破亦別可知。次有四戒。人通三位。謂媒言二
謗。次有十一。唯別人犯。謂獨受等。第二門身口。身
口位三。獨受二戒。唯身業犯。二有九戒。是其口犯。謂
勸受口作犯八。諫口止違。三有六戒。該通兩業。於中
位四。度賊一戒自身假他口。解舉一戒。若秉法者。其
唯口犯。餘僧同度賊。身假他口。若論二謗。口正身兼
媒言二戒。身口正犯。第三門。自作教人。位約為四。
勸受一戒。專教人業。二謗兩戒。同比丘判。媒言兩戒
自作正犯。教人同不同。餘之十二自重教輕。即是五
戒有教人同犯。第四門性遮。遮唯媒戒。餘並性惡。
第五門度賊解舉。此之二戒具兩持犯。如度賊。若
白王大臣等。名為作持。若令不度。是其止持。不白王
大臣等。名為止犯。而度受具。是其作犯。解舉亦爾。若
白眾僧。僧聽解者。名為作持。或令不解。謂是止持。今
不白僧。故說止犯。而復解舉。豈非犯。自餘十五心持
作犯。第六門。七戒同犯。餘十不同。十不同中。自習
近住。違尼三諫中。言比丘隨所犯。謂䨱罪等故爾。自
外九戒比丘並吉。所以可知。是中輕重有無。推而可
識。第七門。即上教人。五中除勸受一。餘之四戒得
教人作。容有任運。勸受一者文唯自教。言了犯故。前
九初犯八。乃至三諫九。初犯中前三同故。略出戒本
後六不同。一一別釋。
言人戒四。所以不聽言人者。有三過故。一出家之人
應懷四等。陳辭舉告。損惱前人。即非益物。二者女人
之性。理無外涉。是非難究。不閑進否。雖理灼然。言不
自雪。醜累佛法。譏損處重。三自壞心行。鄣道根本。具
斯諸過。故所以制通緣如上。
別緣有四。一詣格人斷事官所。二言白衣居士。三辭
列其事。四官人下手疏犯。緣起之中。言他呵制。
戒本文三。一對言他。略制戒本。二牒制隨開。謂被他
言聽往官所。於中文五。初為他言。佛開對事。二時彼
尼已下限陳其事。三諸斷事官下斷官錯判。四時諸
比丘下聖決是非。前施是施。後施非法。此謂如法人
故。五波斯王下依佛判故。治斷事官。女人少解。理不
自申。詣官醜損。事在於此。三滿足戒本五句。一人。二
詣官言。三居士所言境界。四出其時節。五是比丘尼
下結犯。尼是少知。並言應捨。五分。若尼為人輕陵。應
語父母。或親族者。或比丘比丘尼憂婆塞憂婆夷有
力勢者。語時應言。彼經陵我。為呵我諫。不應言之。若
詣官言人。一往反一殘。
辨相具解。上三別釋。若比丘尼下合解。下二比丘譏
損義微故吉。不犯中更無餘開。明為三寶。亦在犯限。
○度賊女戒第五
出家尼眾。理宜勝人崇集。光顯僧眾。外長信敬。今此
女人身行不端。過狀外彰。既羅公網。輙度出家。招致
譏醜。汙辱處深。損壞不輕。故所以制。
別緣具六。一是賊女罪應死者。二知是。三不問王大
臣。四度與受具。五和上尼。六三羯磨竟。
<pb n="745"/>
滿足戒本五句。一人。二知是賊女。三人所知。四不白
王等。五便度已下違教結罪。
辨相中。多人知者下解第三。不依人下解第四。彼比
丘尼下釋第五。和上主重。餘眾犯輕。十律。和上殘餘
師偷蘭。五分。三羯磨未竟一切吉。竟者。羯磨師一殘
餘師偷蘭。又此言三羯磨竟和上殘者。謂約比丘羯
磨。應非本法。以彼未竟故。諸度人戒。咸准斯釋。僧不
須伴度希故吉。人可即度此女。故言吉羅。
○界外輙解三舉戒第六
輙解舉者有三種過。一前比丘尼耶心成就。鄣於學
路。僧既治罸。情見未捨。偏心輙解。長彼耶見。永無懺
悔改過從善。二容同彼見自壞心行。三輕尼違法惱
僧。具斯諸過。故制殘罪。問輙解成不。一解。有心乞領
是故成解。不同淨地無心領受羯磨法故。是以不成
問若解舉須問。有心領受。輙成解者。三舉治人無心
領受。治不成治。然治成治。不問心者。非法解舉。何獨
問心。今釋但使如法僧秉。治解俱成。非法背僧。解治
不成。若當背僧作法成解。惡人無有可治之義。善人
無有得食之理。故下文言。解者是不淨。不解者淨。
別緣具六。一前人有三舉事。二尼僧如法舉。三未隨
順未悔懺。四輙與解。謂不白僧。僧不約束。五無因緣
謂僧移或死。違行休道。賊將水漂等緣亦不犯故。六
三羯磨竟犯。
戒本四句。一人。二知尼僧所舉。未隨順等四句。一為
僧舉如法。二不順從。三未懺悔。四未為解。三為愛已
下不白眾僧。四出界外已下輙解結罪。辨相。僧者
已下解二句。愛故不問下釋第三句。出界外下解第
四結罪句。但豫羯磨俱犯僧殘。又不牒師名。即無主
伴。故同一殘。謂是僧犯不同度賊。有主伴別故。罪有
階降殘蘭之異。五分。未羯磨竟一切吉。竟者。羯磨師
一殘。餘師偷蘭。十律。和上殘。餘師偷蘭。比丘吉羅。以
不須伴故。解舉希吉。
○四獨戒第七
凡女人志弱。事無獨立。人輕易陵。容成大惡。假伴相
授。方能離過。故制不聽獨。水是難處。夜分姧非。村是
俗男所居。曠野及道容有惡緣。故並皆制。獨犯僧殘。
獨度河別緣有四。一是河水。二獨度。若前尼疾疾入
水蘭。獨越河過。雙脚上堓。犯僧殘。後尼獨入蘭。上堓
時前尼為伴。不犯僧殘。若二人俱入水俱上堓無犯
或乘車畜等。無度河威儀。並是不犯。三無因緣甄去
命梵難等。伴命終賊將去等緣不犯故。四獨越河過
便無犯。伴既隔河。脫有難起。不能相救故爾。人言。水
為難體。不對人陵。故文言。水者獨不能渡。此義不然
與緣起文違。
獨行入村別緣具四。一是俗人村落。無問大界裏村
及藍內村獨入皆犯。生難處強故。二獨入甄共伴不
犯。三無因緣除二難伴命終等不犯。四越界便犯。若
至村門不待後伴。䨱足入村門犯。若村中先有尼則
不犯。以前尼為伴故。若入城門亦爾。若真直過者。隨
越村界分齊。無村十里犯戒。
獨宿別緣有三。一離申手處宿。甄去申手內不犯。尼
寺及村。同牀別牀。要申手內。如祇互相撿挍不問。此
律。若申手外悉犯僧殘。＆CB18382;本相近。後若睡相遠。無情
過故。所以無犯。二無因緣。謂二難伴大小行來樂靜
作業等不犯。三隨脇轉側。一一殘罪。
獨在後行別緣有四。一在道行。二捨伴見聞。若見聞
互離應輕。三無因緣。謂二難伴命終賊將水所漂等
不犯。四行便犯。
戒本三句。一人。二別其四獨。三是比丘尼下結犯。
下辨相中。解三二兩句。還為四文。渡水中先出河水
但言獨不能渡。不論廣狹深淺。但使脫脚褰衣而渡
異陸行威儀。皆犯僧殘。不須准五分解。又界及藍裏
有河俱犯。彼比丘尼下辨犯。初明殘法中。先教不犯
<pb n="746"/>
法。後彰犯法。文言。疾疾入水殘者。此是渡過。非入即
犯。次明蘭法。先此堓不犯犯。後若至彼已下彼堓不
犯犯。此等以非令渡。故結蘭罪。入村中先教不犯。若
比丘尼下明其犯法有二。先明殘法二句。文言。至村
殘者。謂入村殘。及越村殘。言無道處行者。謂無道分
齊。故取皷聲。如上同行無村道處十里。如摩登耆經
七弓。弓長四肘。肘有二十四指。為一鼓聲間。後蘭法
二句可知。宿文有二。先藍中宿不犯犯法。次村中宿
不犯犯法。獨在後行亦有不犯犯法。不犯中具開上
四。上二文顯。三若二尼共宿下開藍內宿。有此緣不
犯。四與二尼共行下開前獨行。五若一尼大小行下
開村中宿。五分。亦有四獨水者。廣十肘深半䏶殘。共
伴行。在後老病。疲不及伴不犯。獨行無聚落半由旬
若有聚落。從一聚落至一聚落皆殘。十律。獨宿從日
沒。獨至地了殘。如是從初中後外各三時。獨宿至地
了殘。獨行者。若夜若晝。夜者從地了去至日沒時來
殘。如是從日出時食時禺中日中日晡日沒時去。至
日沒已來還皆殘。獨入村者。若晝若夜。有水道陸道
獨行往聚落殘。若無聚落空地。乃至一拘盧舍殘。獨
渡水者。有河水池水渡。有脫衣渡。不脫衣渡。脫衣河
水殘。塞衣渡河水蘭。脫衣渡池水蘭。塞衣渡池水吉
祇。獨行者若捨伴下道出界犯殘。若道中垣在申手
內。若離申手外。一足過蘭。二足過殘。若餘人中間過
者蘭。獨宿一夜。三往手相尋者。當初中後夜。雖一時
頓三不聽。

四分律疏卷第六本

<sarticle>四分律疏卷第六末</sarticle>

○受漏心男食戒第八
凡結患之重。莫過情欲。束心謹意。猶恐不禁。豈況知
他有染縱心而受。既荷其恩。脫有陵逼。事成難免。損
處非輕。故須聖制。
別緣具六。一男子。二人男子想。三染心與衣食。四知
染心與衣食。五自有染心。六領受入手犯。
戒本五句。一人。二尼有染心。三謂前境界染心男子。
四從彼受下所受食等。五結罪。
辨相具釋。若比丘下解第五結罪。於中四句。初當趣
重輕。二天子已下異趣。三染心女人下形報。四境想
四句。不染汙心者。謂俱無染。染汙心想者。尼謂彼男
有染心。與橫想故吉。下疑亦爾。若作偷蘭解時。不染
汙心。謂前境無染。尼自有染。染汙心想者。謂男有染。
施與衣食。心重故蘭。下疑亦爾。略無人男人男想等。
比丘吉羅者。義能自故得輕罪。十律。有尼上因是尼
故。與尼僧作食。偏與所愛。尼食受者蘭。五分。有一尼
有染著心。從一染著心男子受飲食。受已生疑。我將
無犯僧殘。即持與餘尼。餘尼問。此美食何故不敢。具
以事答。餘尼言。汝所畏。我亦應畏。白佛。佛言。有染心
受染心食不食而與他食皆不犯。下戒本言。自手受
染心男子食食僧殘。准此文時要食方犯。比丘受染
心女食。不懼陵逼。故犯吉羅。
○勸受染心男子衣食戒第九
制意有三。所以不聽勸者。凡聖人制戒。有益無損。何
得輕爾。不思勸人為惡。令他得罪。己自招𠎝。人我兼
損。理所不許。二解同犯。意正由言中厲他。勸彼為惡。
復即謗佛。不懼聖教。所為過重。故亦犯殘。三解雜為
二。意前身業犯呰業違。又前得衣食。此全不得。又謗
不謗殊。故為兩戒。
別緣具五。一人男子。二染心與衣食。三知彼染心與
衣食。四發言激切。強勸合受。五言章了了犯殘。佛恐
難固。制而勿受。今擊彼言。以時但受。能那汝何。此是
勸彼謗聖之辭。
<pb n="747"/>
戒本二句。比丘解事。勸悕故吉。五分。勸受語語僧殘。
十律。若俱染勸受殘。若尼無染勸受蘭。祇律。雖可教
受染男衣。食未犯惡。更有善好尼。勸諫莫教他受染
心男子衣食。不受此諫。方犯僧殘。下有八三諫戒。前
四同僧。得罪處齊。直列戒本。各違當部。下四不同。一
一別制。
○習近住違諫戒第十四
制意有三。一解不聽習□近意。制二人為伴。欲使遞
加禁勒。斷惡脩善。今乃私情交密。染心共住。互相䨱
藏。心無愧恥。內自壞行。外累佛法。可患之染。故制不
聽。二解諫意。倚傍聖教。制二人為伴。何得大姉諫我
使別。即是迷於佛教。不曉制意。須僧說諫。開示是非。
欲使前人解制二之意。便脩其善。汝今二女返作惡
行。不應共住。令彼改迷捨配就正故爾。三解結罪意。
僧既設諫。是非灼然。固執己心。不肯從勸。違法惱僧。
故結僧殘。
別緣具六。一是染心習近住。二尼眾勸使別住。三倚
傍聖教不肯別住。四如法設諫。五拒而不從。六三羯
磨竟。
戒本五句。一諫所為事。謂習近住。文有五句。下文具
釋。二是比丘尼屏諫。方法下三可知。辨中略不結
教人罪。
○謗僧勸習近住違諫戒第十五
制意有四。一所以不聽勸人竟。凡是非交濫。相則難
分。愚者不究其言。謂之為是。理相獎導。捨惡脩善。今
反助火益薪。更謂彼惡。復即謗僧。事惱非輕。故不聽
勸。二解諫意。勸他別住。跡涉愛增。故致言謗。相濫難
分。須僧自理。諫彼鄣己。內無怖瞋。令彼體知。改迷從
正故爾。三結罪意。有三種過。一勸他為惡。二非理謗
僧。三固執違諫。總重情深。故制同犯。四離為二意者。
前戒諫自習近住。此戒諫謗僧勸習近住。又諫辭有
殊。故為二戒。
別緣具六。一前尼習近住。二尼僧諫使別住。三謗僧
勸習近住。四尼僧如法設諫。五拒而不從。六三羯磨
竟。
戒本五句。一諫所為事。二屏諫文三。一諫莫謗僧勸
他習近。二今正有已下明推過屬彼。顯謗勸非。若此
已下別住有益。彰己諫意。下三句可知。辨相具解。
○瞋心捨三寶違僧三諫戒十六
制意有三。一凡出家之士。正以三寶為心。何乃因於
小事。內懷瞋忿。輙欲棄捨真途。歸投耶住。自墜義深。
理所不許。二諫意。但女近見不及遠聞。出家名同。謂
梵行亦齊。迷心將趣。可愍之甚。須僧設諫。使耶正理
分。改惡從善。三結罪意。僧諫理分。耶正兩別。仍守耶
心。堅執不捨。故制殘罪。
別緣具六。一因事瞋恨。二背此向彼。三發言捨三寶。
四尼僧如法設諫。五拒而不從。六三羯磨竟。
○發起四諍謗僧違諫戒第十七
有三意。一四諍之興。乖理違和。備德斷理。諍事消殄。
女人見不及遠。妄別引比類謗僧發起。使鬪諍還生。
過損非輕。故制吉羅。二解諫意。但治罸之時。一作罪
處所滅。一作憶念滅跡。涉僧愛似有不平。須僧自理。
諫彼彰己。內無愛憎之意。三結罪意。僧諫理分。宜自
改自心。故違僧命。堅執不捨。故結僧殘。
別緣具六。一已四諍事。二僧如法滅。三謗僧發起。四
尼僧如法設諫。五拒諫。六三羯磨竟。戒本五句。一諫
所為事四句。一人。二已諍事。三所謗僧。四有愛等謗
僧之辭。二是比丘尼下屏諫。文三可知。餘三如常。辨
相具解。
●三十尼薩耆法
一百七十八波逸提雖捨不捨異。罪性約等故。二百
八戒合為第三篇。先解三十。一總解。二別釋。總解中
十門。一與單提捨不捨異。二犯人多少。三自作教人
<pb n="748"/>
四身口。五性遮。六重不重。七捨懺方法。八持犯方軌
及二門之意。九二部同異。十尼下二眾任運有無。
初門者。單提之中。且據相顯而言。有三十八戒。濫故
須定。內資十一。謂僧十三食戒如讚。一背別二足非
殘。不美藥酒虫水。於十三中。除讚背足美四。復加二
不同。謂背及食䔉。故成十一。外財二十七同戒有七。
謂僧十一。如脫着真自等四高牀下七。此十一中除
三過量。可角針筒。故但有七不同。二十謂水扇生聲
同牀。同被褥作衣過。五五日不者。大衣著他衣。紡績
取衣。不為受貯跨衣十。畜女嚴具。持蓋不著祇支及
七塗身二十。是中三鉢真實淨主牀。被他作衣。衣過
五日。此六闕初緣。故次十內。資戒闕於第二。餘闕第
三。或可闕初。推尋可識。
第二門常住不犯現前僧者。唯犯二寶。一人盡犯。但
同生人。不共犯九。謂於十五之中。同戒有六。如離衣
一月過知足乞鉢七日藥奪衣等是。不同有三。謂長
鉢十六枚病衣。此不共犯。餘客共犯。不共之義可知。
第三自作教人。教人同戒有三。謂受寶奪衣乞縷。不
同有一。貿衣還奪。合四教犯。餘無可知。然復位判乞
縷一戒。事專使人。中犯受寶。二奪衣事通於二。餘二
十七悉自作犯捨。
第四身口者。位二謂四互用戒病衣。此五身業犯。餘
通身口。於中分三。離衣一戒身口作業共身犯。第二
六過非時攝施。此七口止共身犯。第三餘十八戒口
作業。於身犯分三。第一乞縷一向假他身業犯。第二
受寶二奪。若語自作是身業。若教人自口假他身。第
三餘十四領受不同戒有三。謂五乞重衣輕衣十一
同戒。此等自口身作業假他身業犯。
第五門全無重犯。如一離一作。謂乞縷一違。開謂非
時攝衣。一違要是病衣四个一。二奪無重。五六過無
重。過十五領受。三異餘同。此等無犯也。
若六門同戒。迴僧及四五。同此之五戒。性惡氣分。餘
悉遮。
第七門捨懺方法。位亦有四。一捨財。唯無綿褥。其餘
四捨。約境物處法等四。准上可知。第二懺罪。亦四如
上須知。財物現不現及懺䨱及著嘿等多少如上。第
四不還結犯亦如上。但第三還中三門。一約捨心差
別除二寶。不對道故。餘二十九。長等六戒。謂長衣一
月衣七日藥急施過後畜長鉢十六牧逕宿方還。餘
二十三等。即坐聽付。良以長等。咸胄相續。貯畜方犯。
若欲捨時。要須逕宿事隔。表畜心斷。故不得即日歸
主。若當大眾難集遠行緣等。聽即日轉。付二捨之離
合。別別捨者。還否如上。儻或合捨二三四五乃至多
等。還法如何。若欲辨釋。先束前六。以為四位。三長為
一。長鉢為一。長藥為一。十六為一。若餘二十三共長
等。或一二三等合捨者。有其四戒。即坐付主。謂離五
衣乞鉢病衣亦乞等是。餘之十九相從逕宿。所以此
四即還者以病衣。若說淨物作不應入捨者。明長不
染。以各別用故。五乞蘇油外內資異。故亦即還。餘二
可知。若以二十三長鉢合捨。唯留乞鉢。若與餘二位
合捨。二位須留。餘二十三並即還主。三正辨還法。准
大僧中說可知。
第八門持犯僧。八戒中除於二六長鉢等三。但有五
同。今加十六枚及以長鉢故過等七戒。具兩持犯。餘
但止持作犯。二問之義。如上所論。
第九門同異者。十二不同。位可分三。病衣有無。長鉢
緣異。餘十輕重。
第十門六過之中除藥。但五及四教人合有九戒。容
任運犯。直列戒本。後十二戒。一一別列。
○五乞蘇油戒第十九
凡物要用。為貴辨之。不易得已。還棄更索異物。志性
無恒。長貪惱境。招譏不輕。故結其罪。
別緣具六。一是非親里居士。二為己。三曾前索得蘇
<pb n="749"/>
油。四不用還主。五更索異物。六得物入手犯。若乞得
蘇。無提舍尼罪。□由食生既不食還主。何得有罪過。
若有病及因緣乞衣藥。無直乞過。但有五乞之𠎝。若
有直罪乞時。何須結彼五乞之犯。戒本三句可知。辨
相具解。
○互用說戒堂物戒二十
自下戒皆是互用。總解制意。凡篤信捨施。情期有定。
理宜稱施而用。事須合當。今轉為餘用。乖本施心。致
招譏累。又長貪結。自壞處深。故所以制。四緣成犯。一
施現前僧。說戒堂直甄去。四方僧堂直迴用犯。重不
犯此戒。若示何故呵言。施四方僧者。解言下施別房。
彼亦呵言。施四方僧。以斯文證。故知居士過分呵責。
非四方僧物。二知施說戒堂直除。不知不犯。三受得
屬己。四轉異用便犯。戒本三句。初句可知。二施物作
堂直。三異用結罪。施堂直作五衣入捨。施作衣迴作
堂。不須入捨。汎舉五義故爾。列三僧物。是此所迴。次
食及堂房物亦同。此下之三戒悉具四緣。唯以事別
為異。
○迴現前僧食直用作五衣戒二十一
若居士靈心施作食。或自乞得食直迴用皆犯。
○五用別房戒二十二　互用現前僧堂戒二十三
居士好心施作堂直。及乞得堂直。異用皆犯。
○畜長鉢戒二十四
制意同僧。別緣具五。一先有受持鉢。二更得鉢。三如
鉢。四不說淨。五過宿明相出犯。若解衣與大僧同開。
十日鉢不同者。如前所說。戒本三句。辨相具釋可知。
五分。聽畜七種麤鉢。一盛飲食。二盛香。三盛藥殘食。
五除唾。六除糞掃。七除小便。
○過畜十六枚器二十五
凡事用供身。得濟便罷。今十六枚外過畜盈長。長貪
妨道。增結招譏。故所以制。
四緣成犯。一先有十六枚器杖。二更得器。三不說淨。
四過宿明相出犯。十六枚者。二釜二瓶。及以四蓋。四
瓫四拘。五分。唯聽畜盛蘇油＆CB18343;香藥醬酢各一瓶。又
聽畜釜鐺杓各一。
○許與他病衣後不與戒二十六
有漏之身。盈流無恒。須衣遮鄣。寔為要用。先許濟他。
後違然諾。言行乖爽。非出家法體。又闕彼人。鄣身要
用。事甚相惱。故所以制。
別緣具五。一是病衣簡餘物輕。二先許他。三前人來
取。四無因緣。謂前尼破戒見等舉𢷤。及由生二難等
不犯。五不與便犯。
○非時攝施戒二十七
此謂攝安居僧。得施物善。見要安居竟者得攝。此物
未竟不得。佛既賞前安居人得物。界內時中直爾攝
取。事順應法。不生罪過。若至非時分。直攝違教。事不
應法。故須制犯捨。當攝此物時。界內盡集。無乖別之
心。故不犯盜。五分。諸比丘尼非時衣作時衣受法。客
尼便不能得衣。佛即呵責。故知非時作法攝衣。
犯四緣成。一犯是安居僧得施物。二入非時分。三不
作非時法分。四直爾攝取便犯。戒本三句可知。不犯
中非時受非作時衣時衣受作時衣。十律。雙結非時
衣受非時衣主尼過時衣受作非時衣客尼犯。
○貿衣已後強奪戒二十八
凡價限已定。事決交判。瞋恨強奪。不以道理。情相惱
競。非出家之戒。故今聖制。
別緣六。一共相貿易。二決價。三價直相當。四瞋心強
奪自作教人。五無因緣。謂先借衣及舉等緣。六得物
入手。戒本三句可知。
○乞重衣戒二十九
與前非親理乞衣。有何殊狀。
別制斯戒。答有三異。一前戒直乞犯。自恐請不犯。就
此自恣請中。過分索犯。二前戒乞得一條犯。此十六
<pb n="750"/>
條犯已上犯。三前戒除親此戒。親非親俱犯。有斯三
異。故別緣五。居士自恣請。二乞重衣。三過分索。謂過
十六條。四為己。五得物入手。犯緣起文二。初非親自
恣請過分索犯。二親里自恣請過分索犯。
戒本三句。一人。二明開乞四張疊不犯。三過分索犯。
○乞輕衣戒三十
制意犯緣悉同前戒。唯以輕衣為異。輕衣者疎衣也。
●自下一百七十八單波逸提法總為五門。一自作
教人。二性遮。三持犯。四二部同異。五下二眾任運。
初門自作教人。其位有四。第一有二戒。專是教人業。
謂教人誦呪術戒。第二於僧二十二中除六。謂與尼
衣動足鍼筒及三過量。餘十六中但十一戒自作教
人。彼我同犯。謂教人掘壞等。第三同戒有五。謂二臥
具高羅浴不同有六。謂五塗身安居中牽他出房。此
十一戒自作正犯。教人同不同。都合三位。有二十四。
戒。有教人義。第四一百五十四戒自重教輕。
第二門性遮者。合三十六戒。性惡氣分。謂同戒二十
九。除呵教授師。一不同有七。如洗淨等。三夏中牽他
出房。習近居士子違諫罵比丘罵尼眾等是。餘皆遮
惡。
第三門持犯位可為三。第一有二十三戒。具二持犯。
同戒有九。於十三中除教誡尼。二足背等四。不同十
四。謂輙有士如坐去。一對宿去。二對開藍門。三對著
他衣破癕。四對突入僧寺問義。五對夜入聚落。一三
時遊戒有一不攝耳是。不同十七。其受戒有五。謂取
衣不與受不與戒。又受二歲六法及本法逕宿等。違
教有五。謂不請不聽不恐不依安居不禮等。不為他
滅淨。不結安居。被擯不去。不以二法攝受。不看同活。
尼病安居竟。不去不送婬女五六由旬等。作則是持。
止則成犯。第三有一百三十七戒。止則成持。作便是
犯。五十九同。餘不同戒。
第四門同異。就不同戒中洗淨等。三有無與外道食
等。四犯同緣異。餘是尼重僧輕。戒重輕雖等。罪名有
別。如剃毛戒。此等對文便釋。
第五門任運有無。謂於前二十四教人犯中。＆CB18382;取十
一。一向犯者及高羅洛安居中牽他出房。合十五戒
等。此有任運犯義。除二呪術屏露二臥具五塗。此九
即非。餘非可知。前六十九與大僧同。直列戒本。餘不
同者。次第而列。
○食䔉戒第七十
出家之士。宜斷五辛。香潔脩道。今貪味食䔉。使臰氣
外勳。招譏損道。過是不輕。是故聖制。
三緣成犯。一是䔉甄去餘辛。所以食䔉重者。一有美
味尼吉[共-八+口]貪食。二勳中之極。故所以重。二無重病因
緣。三咽以結提。五分。唯生䔉提。
○別三處毛戒七十一
自下四戒皆是長養愛欲方便。招世譏過。鄣道處深。
故所以制。比丘患微。貪故結蘭。
○洗淨過分戒七十二　用胡膠作男根七十三
　共相柏七十四
五分。若出不淨蘭。
○供大僧水扇戒七十五
大僧與尼。男女相異。供給水扇生染穢。跡涉譏醜。故
制提罪。除瞻病僧。供給尼希。故得小𠎝。
○乞生𥼆豆戒七十六
出家理宜乞食資身。無事脩道。今乃乞生𥼆豆事務
紛多。廢修道業。又長貪結。惱亂施主。是以聖制除親
里。或從出家人乞。或為他乞。或不乞自得。並無過。
○好生草上大小便七十七
一切草木人及非人。俱有受用。以不淨汙穢。招譏處
深。故制不聽。除病無犯。
○不看墻外棄不淨七十八　觀者伎樂七十九
觀伎蕩逸。妨脩道業。動越威儀。汙辱僧眾。四緣。一種
<pb n="751"/>
種戲喚。二方便往觀。三無諸難緣。四見即成犯。
○共男子人屏鄣處立語戒八十
男女形別。理無參涉。共入屏鄣。容生染患。遠成大惡。
招譏醜累。清白難分。如斯流類。制意悉同。
五緣成。一人男子。義應通道。五分。入屏處戒。入露處
戒。遣伴耳語戒。對比丘立三。白衣外道立三。都有六
戒。故知此言。人男子者。明二道男等亦犯餘屏等戒。
人男並同此釋。二離見聞屏處。三無第三。四無因緣
病及力勢二難等不犯。五立語便犯。既離見聞。又無
染心立不語吉羅。假犯提。若有染心。落前八事。比丘
吉羅者。既非處語。所以不犯麤語殘。而言犯吉。前以
染心惡語故殘。此戒無染。好語招譏。故告下比丘犯
吉。類同此釋。
○共男子人屏鄣處戒八十一
前戒離見聞。復假語犯。此䨱鄣屏不假語。犯五緣成。
一人男子。二䨱鄣處。三無第三人。四無病諸難緣。五
共入便犯。文言立住吉者。以不行故犯輕。若坐犯共
坐提。
○遣伴遠去與男子屏處立耳語戒八十二
此亦離見聞屏。唯以遣伴違去。耳語為異。五緣成。一
人男子。二離見聞屏。三遣伴遠去。謂離伴見聞處。四
無難等緣。及伴舉擯等。五立耳語便犯。
○入白衣家生坐已不辭主人去八十三
出家人者。三界之賓。不辭主人。跡同賊相。違於客禮。
殊所不應。又不付囑。失彼牀坐。損惱主人故。五緣成
犯。一白衣舍。二不語主人在好牀座。座三不辭主人。
四無因緣。五出門便犯。
○輙坐他牀戒八十四
不語主人。輙生他牀。特乖法戒。故所以制。五緣犯。一
是白衣舍。二好牀坐。三不語主人。四無因緣。五坐便
犯。
○白衣舍輙宿戒八十五
不語輙宿。跡同賊相。致彼言謗。莫能自拔。故制不聽。
五緣成。一白衣舍。二不語主人。三敷臥具。四無因緣
五隨轉側犯。
○共男子共入闇室戒八十六
前戒亦是䨱鄣屏。有光明故。無第三人犯。此是闇室。
生患處重。雖可盡日。有眾多人猶犯。以斯為別。四緣
犯。一人男子。二闇室無窓牖光明。三無因緣。四入即
犯。
○不審諦受師語語戒八十七
聽若不審。必有謬聞之過錯傳之失。即是內心麤稟。
外惱於師。珠所不可故。四緣犯。一師如法教。二不審
受。三說言師教我偷。四言章了了。
○瞋心呪咀戒八十八
然修道之人。宜發善願。自度度彼。人我兼益。今呪墮
三惡。不生佛法。垢鄣尤重深以制。三緣。一有瞋心。二
呪咀。三言了犯便。
○因諍瞋心推[(曷-曰)/月]啼哭戒八十九
瞋忿結恨。廢脩正業故。五緣犯。一因諍不善憶持。二
瞋心。三推[(曷-曰)/月]啼哭。四無因緣。五隨推及淚墮犯。
○無衣同牀臥戒九十
二人同牀容生染習。自壞心行。脩道又難故。四緣成犯。
一同牀臥。二露身。三無因緣除病二難等。四隨臥犯。
○同被褥戒九十一
制意同前。有同牀不共被褥。前戒是。或同被褥。不同
牀。在地敷上臥者是。有斯殊狀。故別制此。因緣同前
戒。以被褥為別。
○口業惱他戒九十二
故相惱嬈。彼我俱損。其過深厚。故所以制。四緣。一前
知先住後至。二作故惱意。三在前誦經問義。四言辭
了了。知他先住。即便後至。知他後至。即便前住為惱
故。口業相惱下不犯中。若先住者。從後至受。經開初
<pb n="752"/>
句。若後至已下開第二。
○同活尼病不看戒九十三
病人苦惱。若不瞻養。容壞善心。損害道器。又違慈行。
無愍物心故。四緣成犯。一是尼同活。三無因緣謂自
病。二難等緣不犯。四不看便犯。五分。是同學恨情重
故。謂同和上闍梨及常共伴。
○安居中牽他出房戒九十四
先聽在房。後瞋駈出。自客獨宿。惱彼還俗。故所以制。
五緣成。一是僧房分得屬己。二先聽房住。三瞋心。牽
出。四無因緣謂破戒舉擯等。五出戶犯。問大僧輕者
比丘前牽得持。其故何也。若比丘前戒。謂春夏僧房
俱有受用。牽出惱重。故犯提罪。尼亦同犯。此夏分屬
己。彼無房分。惱微故輕。與尼不同。若爾尼房屬己。何
故偏重僧有二義。□房分二。無獨可犯。惱微故輕。尼
據彼人。無分應輕。不那則有獨可犯。致惱還俗。故得
提罪。
○三時無事行戒九十五
出家脩道。息緣靜慮。無事遊行。妨脩正業。復斷生命。
違其慈道。招譏自損。所以聖制。昔解破安居行犯提。
春冬無緣行吉羅。今解以緣本廣解。三處文驗。皆云
春夏冬遊行犯提。若夏行便犯。春冬輕者。廣解應言。
夏行越界犯提。然言春夏冬遊行隨越界提。故知尼
三時無緣行提。有春冬小罪者。如掘地壞生。自作教
他。俱得提罪。唯教人中開知淨語。豈可自壞不犯。故
此亦爾。但破安居吉羅。行則犯提。以其破過義微。不
癈脩道。故犯小罪。行中過聞。故犯波逸提。問尼不結
後重。所以破中前後並吉。解云。不結前者。猶有後結。
故輕不結。後者更無。結法故重。若爾破前有後可結。
應破後安居。輕破安居後。無後可結。亦應犯重。解云。
結有時限。故有輕重破無時限。乃至七月十六日亦
有破義。故一品小罪。
別緣有三。一春夏冬遊行。二無因緣甄去。受日乃春
冬有益等緣。及二難緣。三隨所越界。
○受請安居竟不去戒九十六
篤信檀越請僧供養。夏限已滿。久延不去。過受他食。
長貪惱主。敗善增惡故。
別緣具四。一受請安居。二夏已滿七月十六日。亦可
隨前後為准。三無因緣。謂病二難無伴等。四不去便
犯。謂逕宿明相出。文中略無。亦可據心。若非受請處
不犯。祇十二律不問請不請處住俱犯提。
○邊界恐怖處遊行戒九十七
邊界逈嶮。無故遊行。容壞命行。招譏累故。四緣。一邊
界恐難處。二無請難等緣。三在中行。四越界犯。
○他境內恐怖處遊行戒九十八
制意犯緣同上。
○居士子習近住違諫戒九十九
不聽習近意。一男女形殊。理無參涉。共相習近。客生
染漏。遠成大損。故制不許。違結小罪。二諫意。祗律。與
白衣及外道并沙彌習近住。或竟日或逕須臾犯提。
而無羯磨諫法。此律今以倚傍聖教。有淨施主檀越。
又見俗人。善言慰喻。堅執謂是不肯別住。將墜於惡
事。是可愍故。須設諫開示是非。欲令識是遵脩。曉惡
棄捨。三結罪意。眾僧設諫。是非既分。違反聖教。不肯
順從。故制提罪。問前與女人習近。違陳罪重。此何以
輕。解言。前有染情。又復心虗故重。此無染心。謂已為
是心實故輕。
別緣具六。一與居士子習近住。二尼僧勸別住。三倚
傍不肯別住。四如法設諫。五拒諫。六三羯磨竟。提分
文如上。比丘知解為之義希故吉。
○觀王宮園林浴池戒一百
王宮綺麗精華所。縱觀蕩逸。廢脩正業。又容染著世
事。自壞心行。故所以制。
四緣。一王宮薗林浴池。二方便往觀。三無因緣。四見
<pb n="753"/>
即犯。五分。發心及方便吉。行步步提。下不犯中。先開
觀王宮。初明心宿。或因請有難等不犯。二若為僧已
下開為取書堂模法不犯。若至僧伽藍已下開觀薗
林等不犯。亦二可知。
○泉渠水中露身浴戒一百一
漏形須鄣。招譏損道故。四緣。一河渠水。二露身洗浴。
三無因緣。謂強力執不犯。四澆身遍犯。
○過量洛衣戒一百二
制意犯緣同僧。唯名浴衣為別。又用無限。
○時中縫僧伽梨過五日戒一百三
貪受五利。久延而俗。某急從奢。非是翹懃之行。又致
衣財散失。惱損非輕。
五緣成犯。一與他作衣。二是時中。三縫僧伽梨。四無
因緣。五過五日不成。理應明相出時犯。文略。滿足戒
本。一人。二縫僧伽梨除餘衣。三過五日除緣。言除求
索僧伽梨。或作衣人無大衣。不成受德衣。故無過罪。
或衣主求未足。故亦無過。餘可知。五結犯。
○過五日不看僧伽梨一百四
僧伽梨價重。營求叵辨。久時不撿。事容損壞。僧伽梨
闕資受用。事惱非輕。三緣成。一大衣除[鬱-山+止]多等輕。二
舉處不堅牢。三過五日不看犯。亦應明相出犯。文略。
十律。五夜不看五衣提。
○與僧衣作留難戒一百五
脩道立行。無祈蓋物。虔心奉獻。讚譽助喜。今反慳惜
他物。令不施衣。彼此俱損。失利之重。是以聖制。緣具
四一施主施許衣食。二知許施衣食。三勸不施衣。四
施主受勸息心便犯。
○輙著他衣戒一百六
輙著他衣。似同賊相。青自難分。致招囂坌前人。謂失
惱主之重。聖所弗許。故制提罪。三緣。一是他衣。二不
問前主。三輙著犯文。言入村乞食舉著者。意不必要
入。
○與白衣外道衣一百七
白衣外道非真福田。躬持衣物。授與於彼。生人或倒。
謂外道是勝。出家不如。損處不輕。故所以制。
四緣犯。一非親里白衣外道。二是沙門衣。三持與彼。
四前領便犯。不開置地者。沙門衣體與外道別。若置
地使人。猶招譏損。又是別屬。理無通用。是以不開。食
無別狀。又是味通。故所以開。
○僧眾如法分衣遮令不分戒一百八
如法分衣。理宜詳遵。許無乖礙。為弟子故。遮僧分衣。
僧貪惱眾。非輕故制。
別緣具五。一僧得施物。二僧如法分。三是時謂比丘
尼眾集時。四恐弟子不德遮不聽分。五不分便犯。戒
本四句。一人。二作遮意。三僧如法分衣。四遮分得罪。
辨相具解。初三別釋。二四令解下不犯。言或非時者。
謂比丘尼未集時。有沙彌白衣時。非一月五月外。
○遮僧出功德衣戒一百九
詳心和同。出功德衣。脩道急務。理應欲填。為貪五利。
遮令不出。增結惱僧。情過深重。今聖制。
四緣成犯。一先受德衣。二時中如法出。三為利故遮。
四僧不出犯。捨衣單白。但可三非。二似者誤。若據五
分。白二捨者。五非無妨。文言非時者。謂過五月竟故。
○眾僧欲出功德衣遮令不出戒一百一十
制意犯緣同上。前戒現遮僧不出犯。此戒當遮。言了
了犯者。有斯異故。別制此戒。亦有人言。此口業遮。故
了了犯。若是當遮者。何有五非。前戒身遮。謂身在申
手。水外相故。不言了了。可如是今且從前說。
○不與他滅諍戒一百十一
凡脩德之人。有諍須滅。使消殄和合。眾法成立。竟不
為滅。令諍增長。到惱還俗。損處非輕故。
別緣具五。一是四諍□。二前求請滅。三有解堪滅。四
無因緣。若前人有舉擯。及二難等不犯。五不為滅犯。
<pb n="754"/>
戒本三句。下解第三有三。一他尼諍。二己身諍。三下
二眾比丘吉羅。若言不行者不行。我言教故。
○與白衣道食戒一百一十二
制意犯緣同大僧。此是犯同緣異。戒唯白衣。亦同犯
提別故。
○與白衣作使一百一十三
出家尊貴。為下人筞役。令彼輕薄。汙辱僧眾。妨脩癈
業。損處尤深故。四緣成犯。一是白衣。二非法作使。三
非父母及有信憂婆塞病等。或強力緣。四隨作便犯。
○自紡績戒一百一十四
躬自紡績道之大患。又招譏累。非出家法體故。四緣
成犯。一十種衣縷等。二自紡績。三無因緣。謂自業綖
無犯。十律。若為縫衣繩綖乃至六兩不犯。四隨引手
犯。
○著俗人衣輙坐臥他牀戒一百一十五
在他夫妻常居之處輙爾。坐臥容生染情。自壞心行。
譏累不少故。四緣成。一是白衣舍。二是夫妻常居止
牀。三無因緣除病。及二難等故。四隨坐臥犯。
○逕宿不辭主人去戒一百一十六
前書日不辭。此逕宿輙去。制意同前。四緣犯。一語白
衣主人在舍內宿。二不辭主人。三無因緣謂舍崩壞
乃至二難等。四出門犯。
○自誦呪術戒一百一十七
脩道立行。要假正法。軌生真解。今棄捨正典。誦世呪
術。多喜染著。妨崇正道。三緣成犯。一世間呪術。二無
因緣謂自治病等。三言章了了。
○教人誦呪術戒一百一十八
若誦法同。應合為一。今約自他業異。又復前自誦中
四□不犯。一冶病。二學書。三析伏外道。四護身教人。
誦中全是不開。故離為二。餘自他業。趣就一義。不須
互決。
○度任身婦女戒一百一十九
出家僧眾。須避嫌涉。長他信敬。理亦宜然。今知任身。
度令受具。後方產乳。醜累三寶故。
別緣具五。一是任身。二知。三為受具足。四和上尼。五
三羯磨竟。餘非根本。故犯輕𠎝。此等三羯磨。謂大僧
中三羯磨。比丘度此女為師。犯吉度乳。
○婦女戒一百二十
制意犯緣同前。唯以乳□為異。五分。白二羯磨。差一
尼伴母不犯。十律。掘多尼生男。佛言。與獨房白二。又
聽自觸。餘尼不得。又聽共宿。若更有者。亦應如是。
○度咸年童女戒一百二十一
制意犯緣同大僧中無別。唯以童女有二歲學戒為
異。問女人所以有學戒法。丈夫無者何也。一義女有
懷妊之過。故須二歲學戒。淨其身器。丈夫不爾。故所
以無。十律。因和羅尼失夫失財故。其胎消瘦。受具已。
歡樂肥故。腹遂漸大。白佛。佛言。應與二歲學戒。知身
有無。又一義為彰女人煩或垢重。入道則難。要知學
法進道有由。故丈夫因善既勝。堪即立行。不須加學。
制緣文三。一起過。二呵責。三告諸比丘下正明受戒
法□中文三。初度沙彌尼法。二自今已去下式叉法。
三彼二歲學戒已下制年滿受具。前文中三。初至三
說明受戒法。二次與受戒已下說相護持。三是為己
下總以結勸。就初受中文四義二言。文四者。初至白
如是形同單白。第二作如是白已已下制髮與。第三
若欲出家下法同單白。第四作是白已已下受戒。與
前兩一對為欲形同。次兩一對為欲法同。是義二也。
初欲同者。同點服改。依清淨居士子度人經法。先請。
二師已下剃髮處七釋置壇。又置三座擬二師及出
家者。坐鳴推集眾。著本俗服。拜辭父母。口中說偈言。
流轉三界中。恩愛不得脫。棄恩入無為。真實報恩者。
乃脫俗服。著泥洹僧。僧祇。支未得著袈裟。入檀闍梨
作形同。單白文中分二。若欲寺內等者。舉其處事。制
<pb n="755"/>
令作白。其作法方便。如常可知。白法如文。須白意者。
如受戒中說。闍梨敬禮十方佛。復說偈言。歸依大世
尊。能度三有苦。亦願諸眾生。普入無為樂。令復坐已。
以水灌頂。口說讚言。善哉大丈夫。能了世無常。捨俗
趣泥洹。希有難思議。上來第一文竟。
自下第二剃髮與。傍人讚誦。出家唄嘆。毀形守志節。
割愛無所親。出家弘聖道。願度一切人。五德超世務。
是名福田供養。獲永安其福。第一尊闍梨。不得剃盡。
善見。留少許使和上剃。表為師義故。釋論云。和上闍
梨如母。
第三法同白法者。因□師子故。所以須為明此人割
愛辭親。紹繼釋種。內軌內飡。故曰法同。
第四受戒與者。初結前生後。二當作如是已下次為
正受。文言與剃髮者。謂和上剃少許髮也。著袈裟已
者。見論。在和上前。右膝著地。和上以袈裟授與。令頂
戴供養。受已還與。和上。如是至三。然和上為著。不得
自著。師與著時。口誦偈言。大哉解脫服。無相福田衣。
披奉如戒行。廣度諸天人。禮佛三拜。行道三匝。誦自
度偈。遇哉值佛者。何人誰不喜。福願與時會。我今獲
法利。次禮師及大眾訖。在下坐。受六親慶賀。出家離
俗。摽心方外。父母尊卑咸應禮拜。敬悅其道。意中前
剃髮。即依僧法受沙彌法。還詣和上前互跪。開曉心
懷。并嘆出家功德已。教其立心。斷惡脩善。方為三歸。
受沙彌戒。前三方便。後三結竟。正發戒品。前三中一
遍文五。一我某甲者稱厈己名。二歸仗三寶。三我於
如來下彰己受出離之戒。四和上某甲別顯教授之
主。五如來已下舉三號人。簡異耶師。
第二說相次應與受戒者。謂受隨行非受體。於中門
一總解釋。四門分別。一發戒多少。二對俗罪名有無。
三對具戒犯名寬狹。四先後次第並可知。第二別釋。
此之十戒於中又兩。第一通解。第二隨戒別釋。就通
解中五門。一身口分別。義可為四。婬酒香牀非時食。
此五局身。哥儛一戒具含身口。妄語口正身兼。盜煞
捉寶口兼身正。二自作教人哥及身五自重教輕。餘
之四戒彼我同犯。盜煞二戒一向同犯。餘二妄寶戒
同不同。三性遮分別。四性餘遮故。多論云。五戒。四是
實罪。酒一遮罪。能起四戒。如迦葉佛優婆塞。以飲酒
故。耶婬他妻。盜他雜煞他人故。又以酒故。能犯四逆。
唯不能破僧。故與四性同結。四持犯分別。捉寶一戒
具二持犯。餘唯止持。亦可捉寶。望不得自畜。亦唯止
持。五任運煞盜妄寶。此四容是。餘非可知。隨別解中。
一一有五。一舉時分。次彰戒所止。謂舉所防與以彰
止。三結以屬人。故曰是沙彌戒。四審其能否。五顯己
堪持高牀。就體說大有四金銀象牙琉離。約人說大
復四。佛羅漢辟支佛和上闍梨等牀。此八無問大小。
咸不得坐。祇律。若使沙彌捉金銀吉。若見已捉復使
從無罪。
第三總結。舉前十數結。法以屬人。故曰是為沙彌十
戒。次舉時分。次問審堪否。次自言能持。
第二式叉五句。初制令舉學。二當作如是下教從僧
乞。三沙彌尼應往下安置處所謂離聞處。四比丘尼
眾中下堪能者作法。五彼式反下料簡。此人不同上
下一切應學者。異下餘者。不同大尼。
第三制滿受具文。戒本三句可知。准大僧辨相中。具
約知疑等四心為十六句者。是文略不論。比丘度此
女故吉。
○不與二歲學戒羯磨一百二十二
若不與學戒。不識戒相。廣興諸過。隨緣壞行。何成師
訓攝受之益。違教非輕。所以制。
別緣具六。一是十八已上童女。二不與學戒羯磨。三
年滿二十。四為受具。五和上尼。六三羯磨竟。彼非十
八者。謂不滿者須滿者。謂不須故言。彼非十八。遂不
與二歲學法。
<pb n="756"/>
○不說六法名字戒一百二十三
不說六法。猶不識相。壞行違教。如前無別。故所以制。
別緣具七。一是十八□童女。二與學戒羯磨。三不說
六法。四年滿二十。五為受具。六和上尼。七羯磨竟。戒
本文三。約人。二不與六法。三年滿下結犯。廣解上三。
第一可知。二若式反下反解六法。三若比丘尼下釋
結犯。句解第二中。此六法者。謂前四方便。後二根本。
是所學法。前四根本非所學法。未滿二年。更犯輕者。
缺其學法。更與二歲。六外犯者。但缺行法。不缺學法。
若滿二年犯者。亦疑缺學法。更與二歲。若爾行䨱藏
竟。犯應壞法。答䨱藏隨日治法。非盡形行。故使日滿。
不壞前法。論其學法。盡形非害二歲。故犯即壞。所以
但言二歲者。以逼受具故。祇。八敬。一法。第二學人受
戒。明尼受戒法。先作聽及三乞與作白。三己應順行
十八法。一坐處異。謂大尼下沙彌尼上二護淨異。式
叉不淨尼淨。尼不淨式叉亦不淨。三宿處異。大尼與
式叉有過。三夜學人望沙彌尼亦爾。四受食異。得與
尼授。食除火淨。五生種取金銀□。從沙彌尼受食。六
不得說篇聚等罪名。七得說罪種。八布薩自恣入僧
中白。禮足已合掌。言阿梨耶僧聽。我某甲清淨僧憶
持（三說）而去。次九十十一十二。謂後四夷罪。若犯更
從始學。第十三於十九殘已下有言犯作吉羅懺。十
四已下若破五戒。應隨犯日數更學。如非時食。停食
食。捉錢金銀。飲酒著華香等。是但四缺學。異於此律。
於此四中。前一同此。下三不同。若衣此文如前說。
○度諸遮童女戒一百二十四
僧眾清顯。要須勝人宗集。光益佛法。今此女人諸根
不具。輙度出家。汙辱尼眾。醜累不輕。故所以制。
別緣具五。一諸根不具。二知不具。三為受具。四和上
尼。五羯磨竟。緣起文三。一起過。二呵責。三告諸比丘
下廣明受戒方軌。自前受戒未撿。遮難因此起。過立
威儀師。教撿遮難。法與窮滿。故稱竪立受具戒。此即
教授和上對過故立。然有已來之別。和上對二。以一
形故。對未起非。因不齊愸。無人教授瞻病。亦對已起
教授師。一□作故。但撿已起戒師。對法以立。
釋文有三。初至如是持受戒方法。二族姓女下略說
戒相。示以勸持。三汝已受具足竟下總結。勸持文復
兩。初至如是持正明尼中本法之軌。二時諸比丘尼
僧已下詣大僧中受具方法。前尼本法中具須九法。
文中略無請和上尼。文應可為九。一請和上者。和上
根本不請。無本不成受法。復無教授隨緣壞行。是故
須請餘之二師。非是正主。故無請法。又可和上容有
轉易。故須請之。表以為師。二安受戒人下置受人處。
謂離聞處。三是中戒師下正明單白差教授師。問戒
師不差教授。所以獨須差也。解言。教授師出家問難。
若僧不差。無由輙問。故須差往。戒師在眾。何須差往
問。戒師單白。教授撿問。何以無白。解言。戒師在眾問
難。有眾可白。又不差故。所以須白教授。屏不對眾。又
僧差遣。亦何須白。四彼人當往下奉命撿問。問中文
兩。初問衣鉢外緣。二妹聽已下撿其內難。文三。初教
如實答。二汝字已下正明撿覈難遮。略無十三難。理
應具問不問。不得戒故。餘遮不問得而小罪。三若言
無當復語言下教授示知。答僧之軌。既撿清淨堪可
受具為是。第五時教授師問已下教授師單白。喚入
眾法。僧既和已。是以第六彼即應語言來已下喚入
眾。教授師代捉衣鉢。教禮僧已。至戒師前。教授師教
令乞戒。表己懃懃。仰馮清眾。求哀乞戒。第七戒師應
作白下正明戒師對眾撿問。不得輙示。須白和僧諮
眾可否。第八眾既嘿可彼當語言下對眾撿審。難遮
有無。亦略無十三難問。理應具撿。身器既淨。堪弘道
法。第九當作白已下正作本法。與本法竟。雖未得戒。
以其曾聞羯磨法故。置在大尼下坐。得聽後人羯磨。
不犯遮難。以不異本所聞故。若至大僧中□問。羯磨
<pb n="757"/>
眾法異故。不得在下坐聽羯磨。應著見處。一一喚來。
為其受戒。第二詣僧受中。尼應結界。以攝尼僧。見論。
比丘界於尼非界。於尼界上。得結僧界。尼界亦不失。
尼亦爾故。須結界。於中文四。一從僧乞戒。還是本教
授師其乞戒。二戒師應作白和僧。文中略無。三彼當
問下對撿遮難。文亦略無。問十三難。身器既淨。宜加
具足。第四彼戒師當作白下正受戒法。上來至此受
得戒竟。
自下第二說其戒相。文二。初明五篇不可具彰略說。
相篇八禁。止持行相。二族姓女下四節儉行。作持行
相。前文有兩。初總舉摽宗。文四可知。二別列八戒。
一一有五。初不得作不淨行。舉其止持。二若比丘
尼下彰作犯之過。顯前止意。於中文三。初若比丘
尼者舉能犯人。二正明作犯。三此非比丘尼已下彰
其過損。三是中下持定時分。四不得作法持不者審
其持心。五能者下自言堪持。下七同然。唯與別為異。
第二知足行中亦二。初亦總舉彰益。文四可知。二依
糞掃下別列四法。初依文兩。初制上品一。文五。一依
糞掃衣舉其所馮依體。二得出家等者顯其依益。三
舉時分。四問其持心。五領受能持。第二若得長利已
下開。於中下准其力分。不須問持下三依同爾。與別
為異。
第三總以結勸中。初結受緣具足。二當善受已下舉
益勸持。三文第一現付勸持。文三。一勸使領前止作
教法。二應勸化下脩福智兩業。三於佛法中下行成
尅果。第二餘所未知者。付和上闍梨。隨時教授。第三
令受者前去為防護故。戒本可知。
○度小年曾嫁婦女戒一百二十五
然十二曾嫁婦女堪能一食忍。若持成故。佛聽許年
不滿者。不避嫌涉。容壞行故。制不聽度。
別緣具五。一年減十二婦女。二知年減。三為受具足。
四和上尼。五羯磨竟。緣起法用。與童女一種廣辨之
中。亦應具約和上四心為十六句。文略故無。問此減
十二人受戒已。疑為當開。數胎潤不。答義同前女故。
文中略無。亦可不開。謂十二受者。已開八年故。
○度曾嫁百遮婦女戒一百二十六
制意具緣如前第四。亦應具有四戒。且略出初後。中
二可知。亦可前制二十減年不得。因開曾嫁十二。先
遮今得意。謂減十二者。及雖有遮曾嫁處不異。應是
開受乘即起過。是故須制初後兩戒。中間二戒以其
作過。由能授戒人。故不得乘因起過。故無此制。可得
言道。是曾嫁故。不須二歲學法及與六法名耶。故使
不類。
○度婬女戒一百二十七
然此婬女雖先𠎝違。理非正鄣。度受具已。令人嗤毀。
醜累三寶。故須遠去深藏。
別緣具五。一婬女。二知前是。三為受具足。四和上尼
文無和上者略。五不深藏。或不將遠去。
○不以二法攝受弟子戒一百二十八
凡為師訓。二法攝受。濟給衣食。免其形苦。又悔以法。
開其心目。立行脩道。終成出益。今不攝受。致令弟子
形不免苦。心迷於法。隨緣壞行。何成師訓攝受之道。
患累之重。勿過於斯。
別緣具五。一是清淨尼甄去破戒舉擯等不犯。二恒
隨和上尼除離去無犯。三和上有法及衣食。四無因
緣或以此故命梵難等不犯。五不以二攝犯。
○不二歲隨和上戒一百二十九
新受戒人。創未閙曉。隨師諮稟。以成己盖。輙離師去。
不蒙訓㢡。抱迷自滯。違教𠎝深故。
別緣具六。一和上尼。二和上清淨有德堪攝。謂有法
有衣。或有法無。此二離者得罪。三師不聽。四未滿六
夏。依五分故。今言二歲者誤。亦可不同。五無因緣。謂
由此住有二難等不犯。六離去犯。
<pb n="758"/>
○不乞畜眾羯磨度人戒一百三十
人不自審。須僧籌處。輙度違教。事或多損。輕篾僧眾。
故制提罪。
別緣具四。一僧不聽。二為受具。三和上尼。四羯磨竟。
自下三戒並略不約羯磨竟結和上罪。緣起文三。一
無德度人不教授過。二時諸下呵責。三告諸比丘已
下制畜眾羯磨。籌量堪否。能長道法。羯磨聽度。問無
德乞者僧羯磨成不。解言。無德度人別可有罪。作法
成就。若爾無德教授亦應成就。解言。教師無德。全無
教援尼義。故不成差。無德和上令前得戒。故所以成。
○未滿十二夏度人戒一百三十一
復未滿者。愴入佛法。未多閑曉。師德不成。焉能攝訓。
故制不聽。與在於此。
別緣具四。一夏未滿。二為受具。三作和上。四羯磨竟。
二眾和上夏有多少。而受戒男女雖齊二十。學無學
異。故亦不同。
○無德度人戒一百三十二
自行不立。焉能訓導。彼我俱損。過鄣尤深故。
別緣具四。一無德。二為受具。三作和上。四羯磨竟。此
戒即是簡愚取知。次前簡小取大。不以二與攝受。簡
懈怠制攝受。尼損多故。此三俱提。僧𠎝微故。此三眾
自壞惱僧。過鄣深重。
別緣具四。一實無德。二僧不聽。三非理謗僧。四言章
了了犯。所以不課者。僧知無德。永不共受戒。無起惡
之理。故不勞諫。
○父母夫主不聽輙度人戒一百三十四　不聽度
人謗僧戒一百三十三
既有所屬。惱境處深。復為牽捉。辱累尼眾故。別緣
具五。一有所屬。二不屬聽。三輙為受具。四作和上。五
羯磨竟。
○度惡行喜瞋者戒一百三十五
惡行女人情多放逸。度令受具。猶存不捨。行辱僧眾
怠性者。自惱惱人。無趣道之益故。此二戒合制。前婬
女戒公自為非。此中惡行偷身外逸。有斯別狀。故復
制此。
別緣具五。一是賊女喜瞋恚者。二知是。三為受具。四
作和上。五羯磨竟。
○不與學戒尼受具足戒一百三十六
學戒成滿。專心渴仰。悕欲受具。反貪供養。不時為受
持。乖師訓攝受之方。又惱前人。不得正修。自壞損他。
故須聖制。
別緣具五。一學戒清淨滿二年。二僧衣緣具。三和上
尼。四無因緣。謂前人破戒。舉擯二難等不犯故。五不
為受犯。
○取他衣不為受具戒一百三十七
前制和上。復不取衣。此制依止師。許與他作。和上受
戒。不受得罪。又取他衣。
別緣具五。一學戒清淨滿二年。二取衣許為和上。三
僧衣緣備。四無因緣。五不為受犯。五分。從白衣婦女。
欲出家者。索衣已不為受犯。
○多度弟子戒一百三十八
凡度弟子。宜有分限。多難教授。損壞不輕。故制一年
限度。其一過則犯提。
別緣具五。一曾前度人。二未滿十二月。三更度人。四
作和上。五三羯磨竟。文中亦略。不約羯磨結和上罪。
○作本法已逕宿往大僧中受具一百三十九
即日往者。善心相續。發戒則易。逕宿已往。遮難容生。
善心喜退。與戒留難。與惱非輕。故所以制。
別緣具四。一曾作本法竟。二不即日往。三無因緣。四
不往逕宿犯謂明出。文無者略。五分。明相出。和上尼
提。餘師吉。
○教授日不往聽戒一百四十
備德之人。慈心教受。理須敬法。重人躬往。聽稟令反。
<pb n="759"/>
慢法輕人。不受訓道。失於法利。自墜義故。緣四。僧所
差。二是教授日。三無因緣。四不往聽。
○不半月請教授戒一百四十一
不請教授。有三種過。一違佛敬教。二違自誓受戒之
心。三慢法輕人失利鄣道。
四緣成。一二部眾滿。謂下至五人已上減犯小罪。二
請教授時。謂十四五六日說戒時。三無因緣。四不差
往犯。向教授請來受戒。要往者何。解言。教授請別為
僧。無多勞損又是枝條。受戒僧眾。為於別人。勞動不
易。又是根本。重人故爾。若爾半月懺悔亦眾為別人。
何不就彼而請來耶。解言。受是根本。又即日時短。與
無譏過故。須往彼懺。是枝條久逕半月。若就僧處招
致譏嫌。故就尼處通重結結罪界。別處行之。戒本三
句。一人。二立法。三若不者下違教結罪。其辨相中。此
及自恣不釋結罪句。但解上二。初句可知。二世尊已
下解第二立法句。文二。初滿和無病。廣教授法。二若
比丘僧病已下咸別多病。問訊法前。文分四。第一尼
眾差往有三。一聖可舉制。二而彼已下制差之緣。三
佛言不應一切往已下制其差往。差往有二可知。第
二彼當往大僧中下請教授法有三。一制請辭。次開
囑授法。三簡所囑人。問請教授師。僧囑一人為尼。請
來下自恣法。對眾自陳。不須囑耶。解言。教授為欲取
法為僧。故須請來自恣。請求舉罪。請一人來舉者。見
聞不備。故對眾說。方見聞具。第三彼既已下問取可
否。尅期往法。第四若比丘尼聞已下教授迎逆法。第
二減別多病法可知。比丘應往違期故吉。
○不詣大僧自恣一百四十二
亦有三過。上二如前。三既不自恣人多迷。己不自見
罪。惡業羈鄣。慢法輕人。過累情深。故制提罪。
四緣成。一夏安居竟。二兩眾俱滿和無病。三無因緣。
四不差人犯。戒本三句。一人。二立法。三違教結犯。辨
中。初句可知。二時世尊下解第二。初廣自恣法。二減
別多病法。前中文三。初差法。文三如前戒。第二至大
僧中下對僧恣法。大僧集眾。不容乖別。初列威儀。二
正自恣。文中五句。一舉尼安居竟。是自恣時故。二舉
大僧安居竟。所以舉二部僧者。尼對二部僧恣故三。
比丘尼僧下正是縱宣己過。請見聞疑。四大德已下
仰馮清眾。垂慈誨示。五我若見下識過悔除。以成晈
潔。第三辨尼當部自恣時節。若不疲惓。同日無妨。其
自恣法一同比丘中。法還須差。向往大僧中者。方行
自恣。以或永比丘舉故。第二減別多病問訊法。以大
僧不滿多病者。尼須一部自恣。
○不依大僧安居戒一百四十三
亦具三過。上二如前。三既不依知法。脫有疑滯。無𧫎
決定之所。抱迷闕失利之重故也。三緣成。一在無比
丘處。二作不依意。三結安居竟犯。
○突入大僧寺戒一百四十四
不自而入。跡涉譏醜。容生大過。喜相觸惱。故所以制。
四緣。一有比丘伽藍。二不白。三無因緣。謂禮佛塔等
及來受教授。若欲問法被請諸難等無犯。四入門犯。
○罵比丘戒一百四十五
大僧上尊。理宜祇奉。反以惡言。呵罵折辱。慢法輕人。
違反佛教。四緣成。一大比丘。二以惡言罵。三在聞內。
四言辭了了。上尊罵下。受惱義微。故唯犯輕。
○罵尼眾戒百四十六
因諍瞋忿。罵辱尼眾。自懷惱他。理所弗可。
五緣成。一是尼眾除別人。不犯此戒。二因諍瞋忿。三
惡言毀罵。四在聞內。五言辭了了。尼罵大僧。別人犯
重。喜惱觸故。罵大僧眾輕。以其眾別無相。治罸義希
故輕。同眾相治。為數故重。若爾大僧同眾。治數應重。
解言。大僧敬眾。不數故輕。尼是少知。罵尼眾數故。亦
提罪。
○不白眾使男子破癕戒一百四十七
<pb n="760"/>
男女形殊。理無交對。輕使治療。容生穢染。
○尼背請戒一百四十八
尼背請之食。合制一戒。大僧離制。此謂離合不同大
僧。異多同少。同少者。咸有病開。異多有三。一背請有
施衣開足食即無。二背請無餘法開足食即有。三背
請要背正請受。正請犯。非正不犯。足食足竟。正非正
俱犯。有斯別狀。故分二戒。尼同多異少。異少者。背請
有施衣開。足食便無。據是應離。同多有三。一並有病
緣開。二俱無餘法開。三俱食正方犯。同多故合。問所
以尼無餘法。解言。女人不食。九日命終。耐飢苦故無
餘開。丈夫不食。七日命盡。不堪故開餘法。
戒本三句。一人。二舉犯緣。先受請者背請緣。次若足
食已犯足緣。三後食已下雙結兩罪。緣起中。背請為
緣戒。辨相及開並雙論二罪。亦可緣中受後節會食。
謂背請方詣居士家食。即是足食。不犯中合有五句。
初三五開無背過。二四兩句不犯足食。不同五分尼
有足食。勸足悉有餘法。若准彼文。兩同故合。若作尼
無餘法。故足食吉羅。今此單是背請者。理有多妨。
○家慳生嫉妬戒一百四十九
師得供養。彌應助喜。反生妬忌。輕心汝師。慳惜他物。
垢鄣尤深。故須聖制。四緣成。一施主好心供養於師。
二內生嫉妬。三發言汝師。四言辭了了。
○以香塗身戒一百五十
出家脩道。觀身不淨。特生猒離。反以香澤塗摩。令身
香潔。躭着情深。意存放逸。患累之極。勿過於此。
○胡摩澤塗身戒一百五十一
自下教人塗身。立為五戒。一戒落後。今次第有四。
○使大尼塗身戒一百五十二　使式叉塗身戒一
百五十三。使沙彌尼塗身戒一百五十四　使白
衣女塗身戒一百五十五
若就教人業同邊。應立一戒。若比丘尼使女人塗身。
波逸提。或就自作戒中。合制直言。若比丘尼以香塗。
若教女人塗者提。唯立二戒。一香塗身戒。二澤塗摩
戒。並通自作教人。類如掘地壞生。義亦同足。今乃約
境立多。
○着貯跨衣戒一百五十六
出家威儀應生物善。著此醜鄣。持乖法式。
○畜著婦女嚴身具戒一百五十七
畜俗嚴具。多生染習。鄣道之深。故聖制。
○斷著革屣擎盖一百五十八
革屣持盖。在道而行。長己慠情。招譏損道。而四緣可
知。
○乘乘戒百五十九
苦惱前境。違於慈道。故遺教三昧經騎乘車馬。除五
百日齊。一歲三百六十日。除十八萬日齊。舍利弗白
佛言。何故比丘乘騎。除五百日齊。佛言。比丘知禁律。
諸人見生誹謗。令他罪故。四緣可知。
○不著僧祇支戒一百六十
醜相外鄣故。一有祇支。二不著。三無因緣。謂病及二
難強力等。四入村便犯。
○夜入出白衣家戒百六十一
既是夜暮。容有損敗。致賊偷劫。清濁難分。要白舍主。
方無𠎝犯。今乃輙入輙出。患累之深。故所以制。此二
戒合制。入出俱犯。緣中彰入而還出。戒本制入廣解。
及開雙明。入出入具。五緣。一夜分。二白衣舍。三無三
寶請喚等緣。四不語主人。五入內犯。問此與非時何
別。答以從囑來不犯。非時若不語主人即犯。夜入若
不囑來但犯。非時語舍主故不犯夜入。若囑授來。語
舍主入。俱無二過。即是囑授不防夜入。故全不同出
具。
五緣。一夜分。二先在白衣家。三無三寶等及難緣。四
不語主人。五出門犯。比丘解了。多白故輕。
○向暮開僧伽藍門戒百六十二
<pb n="761"/>
暮輙開門。喜增姧盜。入出無節。深違眾軌。別緣五。一
向暮。二藍門已問。三不囑授。四無因緣。謂火賊諸難
等不犯故。五出門犯。
○日沒開僧伽藍門戒百六十三
前戒日未沒。故稱向暮。此戒沒後。故有差別。又對與
不同。具緣同前。准日沒為別一。
○不安居戒百六十四
夏中遊行。不結安居。違教妨脩。招譏汙辱。從四月十
六日。訖五月十五日。來為前五月十六日。是後不結
前輕。有後可結故不結後提。更無結日故。別緣具三。
一後安居日。二不結。三過後安居日。
○度大小便常滿人戒一百六十五
帶病度之。醜累三寶故。五緣成犯。一病。二知。三為受
具。四和上。五羯磨竟。自下度人犯緣悉同。
○度二形人戒百六十六
形俠兩境。鄣不發戒。無安置處。故制不聽。
○度二道合人戒百六十七　度負債病人戒百六
十八
此二戒合制。
○誦呪為活命戒百六十九
前戒為棄捨正典。誦世呪術。不為活命。此戒為活命
故異。四緣。一世俗呪術。二誦習為活命故。三無因緣。
四言辭了了。
○以世俗伎術教授白衣戒百七十
前戒誦習呪術。以此陰陽吉凶。教授白衣。又前開四
種。一治病。二學言。三降伏外道。四護身教授。白衣全
無是。開緣中。先教不應。謂向日月等。次又言已下教
其所應。
別緣具三。一陰陽吉凶等與。二教授白衣。三言辭了
了。戒本三句。一人。二教授白衣。三結犯。辨相。初句可
知。伎術者下釋第二。文分為四。初舉緣中。教不應作
文故。日伎術者如上說。二欲若說下列如來塔等。不
應向之舉。是顯非。反前第一。三又言今日下舉前教
授中應作之。文四。應語言宜入寺下舉是顯非。反前
所應。彼比丘尼下解第三結罪。
○被擯不去戒百七十一
既被擯治。祇命而出。仍故不去。違法惱僧。餘六羯磨
治。又就寺折伏。不駈離處。故無不去之𠎝。一被擯治。
二不下意求解。三無因緣。如無伴水陸道斷二難等
不犯。四作意不去。
○輙問大僧義戒百七十二
大僧上尊。諮問先啟。今不請輙問輙。慢法輕人。遞相
窮結。令被增惱故。一大僧。二先不求聽。三非常聽向
及親友。被從此受等。四問義除戲㗛等。五言辭了了
犯。不犯中。若彼從此受者。此尼常從此比丘受法故。
若二人俱從受法。以其同習故。若彼問此答者。謂同
習人彼此問答。若共誦者。誦一部故。此等無輙問罪。
○身業惱他戒百七十三
制意犯緣同上。口惱唯以身惱為別。
○在僧寺造尼塔戒百七十四
三相妨亂。廢脩正業。令客比丘致敬乖儀故。一有比
丘伽藍。二知有。三造尼塔。四隨用愽等犯。遮之義永。
故不待竟。
○百歲尼不禮敬戒百七十五
一違敬教。二違本心。三慢法輕故。
○人搖身趍行戒百七十六　婦女莊嚴香塗身戒
百七十七　使外道女塗身戒百七十八
●八提舍尼法
別緣具五。一從他乞蘇。二為己。三無病緣。四受得。五
食咽咽犯。下七同爾。與別為異。戒本四句。一人。二除
病緣。三乞蘇食。四結犯上四比丘吉。下四比丘提。丈
夫報強。受取資身。然蘇等資微不數故輕。尼多貪味
乞之慇懃。數故犯提舍。下四美食資身力強。丈夫喜
<pb n="762"/>
乞故提。乞美食者。女人之謱。乞希故輕。式叉迦羅尼
法。一同大僧。更不重舉。
其七滅尼得提罪。合在百七十八。中正宗文二中。上
來略明止作二持竟。

四分律疏卷第六末

<sarticle>四分律疏卷第七本</sarticle>

●受戒揵度第一
自下第二廣明二持。有二十揵度。先總料簡。第二次
第別釋。總料簡中三門分別。一解先後。二釋名得名。
三解結集次第之相。
言先後者。上來二部戒本但說隨相。不明其受。顯理
未周。名之為略。揵度已下受隨雙明。攝二持義盡。稱
之為廣。前略後廣。義次第故爾。亦可前明止持。今辨
作持。先止後作。義次第故。問行法次第先受後隨。所
以今者先隨後受。答若據行法次第實也。先受後隨。
今就化宜。先舉隨行。後彰受法。以其隨相。廣彰損益。
能令行者忻厭易成。入道㝡要。故先明隨。受是根本
顯損益義微。而欲識相護持。忻厭不要。故迴之後說。
第二釋名者。西音揵度。此方稱聚。諸法之中。當分統
論。故稱為聚。而存本音。總名犍度。諸法是何。謂受說
安恣等。舉受說安恣等。以標其聚。乃至於雜。故曰受
戒揵度等。所言得名者。通論盡從別義作名。別義不
同。略有其十。受戒一法從受法作名。第二說安恣法。
此四約隨法受稱□。第三皮迦雜三。從所開事立目。
第四衣藥房三。從知足行緣。以得其名。謂四依是。第
五拘瞻。此二約處。第六呵責一法。治過立字。第七人
尼二法。就人以標。第八覆破。此兩從過。第九遮之一
法。舉罪受名。第十滅諍一法。功能作名。此等推尋。所
以可知。
第三門者。據本制之興。事亂無准。今弁結集。次此之
意。揵度二十位以為三。初八揵度。謂受說安恣皮衣
藥迦等明別行法。以此等八。資成別人行故。第二拘
睒彌已下。次八犍度彰其眾軌。謂皆秉法成眾。綱網
治過。除罪殄諍故爾。若無自行。誰秉眾軌。故須先明
別人行法。別行既成。綱網事建。故次舉法。此二之中。
前有眾法。為成自行。後有別法。為成眾軌。舉宗往攝。
眾別恒殊。尼下四法。二行之餘。以前未盡。故須更弁。
有自行邊。前八所収。有眾法義。後八中攝。就前八中
分二。初四揵度受隨行法。二皮衣下四彰行資緣。受
是根本。眾行所依。建首初明。既有受體。理須護持。治
要由識相。故次說戒。識戒相已。須如說行。理宜息緣。
故次第三弁安居法。雖可九旬精練身心。人多迷己。
不自見過。未若僧眾傍矚者明。理須仰𠗦清眾。縱宣
己罪。見過悔除。方成晈潔。故次第四自恣方法。行方
雖明。藉緣以立。故次下四脩道資緣。自恣既竟。遊行
化物。皮革履屣道行之具。資身㝡要。故次皮革。衣須
蔽形。又是受畜時節。故次第六弁衣揵度應不應義。
外資已具。無食充軀。廢脩道業。故次明藥。或於衣食
取濟乖方。廣生罪過。咎累其己。故次第八功德衣法。
開上衣食資道兩緣。別行已竟。
次弁眾法。眾法分三。初一先弁能斷理人。第二瞻波
弁所秉法。第三呵責已下正明所斷理事。以行僧法。
所以須如此者。拘睒一法。能秉人德行。上來別行既
成。豈可獨善。必須斷理僧徒。秉法匡化。人無具德。不
能護法存道。故次拘睒護法德行。既有能秉。必須所
行之法。法之要者。其唯羯磨。是以次弁瞻波揵度。羯
磨如非人法既興。若不施行。則虗設無補。故下六法
正行僧事。若眾中有七種惡人。剛強難伏。若不斷理。
何成匡護。是以次明呵責揵度。折伏情過。形心雖調。
有罪須悔。故次人法懺除業累。人既得法。事須順行。
<pb n="763"/>
是故次明行覆白法以彰發露。若行覆依教。是遣往
𠎝。若仍覆不懺。事彰人知。理合遮舉。教令悔除。然發
舉不易。宜審進否。是以須弁遮之儀式。或無具德。舉
不知時。乖𥪰相朋。事成破僧。是故次明破僧揵度。僧
眾不和。彼此乖礙。若不除殄。眾法不成。是以次明滅
諍方軌。此明眾法竟。上二不盡。故次明餘事。僧尼同
行。已如前說。尼等異法。事須別顯。是以次明尼揵度
法。二部正法已具顯宣。然客舊進止。行來食請。威儀
要法。事須備彰。為是。次明法揵度。上來法式既周。資
道緣中。房舍㝡要。是以須明房舍揵度。但此房舍。資
緣強勝。事最麤著。故獨標名。餘資非一。不可別件。是
故統収以之為雜。為斯未下次明雜法。
自下別釋。言受戒者。愴發要期。建志成就。納法在心。
稱之為受。受者懸防目之為戒。集多受法。錄在一處。
故曰受戒揵度。就此揵度。分文有二。第一從初至解
脫故已來為彰受戒度人。佛在方有。是以先明。菩薩
厭世出家。脩行成佛。既成道已。化物為心。顯示群品。
同結己益。是以第二。爾時世尊已下正明大聖度人
受戒。初段文中。復分為二。第一從初至眾相具足。現
託王宮內報殊勝。第二從適生已已下正明菩薩相
之所表相之所為。前文復二。初明菩薩胄族高遠。謂
是種族深厚相。第二眾相具足一句內報殊勝。謂是
色身豐美相。託斯兩相。義有二表故。前文有四。初至
真闇。次第有三十三粟散諸王。第二從伽㝹支已下
列十輪王。此非次第。通前合數四十三王。第三伽㝹
支次第五王已下正明斷簡。前十輪王隔幾粟散輪
王出世。第四北方國界已下舉前根胄。結成深厚相。
於第三文中。就前九輪王中間。總數粟散諸王。有八
萬四千一百九王。亦有經文。十王者。第十輪王有百
粟散。菩薩羅云。不紹王位。是以但百。以此配前八萬
四千二百九王。復以此配前四十三王。合八萬四千
二百五十二帝。懿師摩後為取菩薩。舉百中㝡後七
王也。言菩薩者。此方名為道心眾生。依本名說。故曰
菩薩。此悅頭檀王所生。第四北方國界已下舉前根
胄。結成深厚相。如文可知。第二眾相具足者。色身具
足。相好昞着。即下相師所列相好者是。上來現託二
相竟。
自下第二相所表所為中。其文復二。初寄相師口嘆
相有所表。第二瓶沙王備慮已下相之所為。前文復
二。初至終無差錯。相師總歎相有二表。第二若不出
家已下隨別以嘆。文言適生已者。如因果經說。菩薩
四月八日右脇而生。相師共占。阿私陀仙相而記言。
此兒有三十二大人之相。所以但三十二者。對治眾
生。止此即足。譬如富貴家子。雖復財寶無量。不得重
著珠璣故爾。文言必趣二道者。一謂輪王道。二謂佛
道。相有二表。定故無錯。就隨別嘆中。先表輪王道。即
世間極果。第二若當出家已下次表佛道出世間果。
就前輪王道中。勝報有三。第一位極輪王正護殊勝。
第二七寶已下依報具足。第三王有千子已下眷屬
無缺。威伏遐被。第二言七寶者。輪名勝自在。蓋輪寶
往處。莫不臣伏。為王所重。故稱輪寶。象名青山精。馬
名＆CB18370;疾風。珠名光藏雲。玉女寶名淨妙德。主藏臣寶
名大財。典兵寶名離垢眼。並為王所重。齊稱曰寶。於
中位二。情非情分。輪珠非情。餘五情道。情道中位三。
象馬是畜。藏臣如智論是夜叉者。謂非人也。女及典
兵。此二人類。如薩遮尼乾經。輪王復有七種軟寶。謂
衣等可知。第二明佛道中。謂十號響班。少如來一號。
次三輪化益。向來所弁。寄相師口。嘆菩薩相。有其二
表。
自下第二彰相之所為。即是相之功用。於中文二。初
明菩薩在家時事。聞名息慢。第二菩薩漸漸長大已
下捨榮出家。對面息慢。偏行佛道。然此二文我當為
臣。及為弟子。兩處息慢者。即是二道之用。並應相師
<pb n="764"/>
總別口嘆二表之言也。初在家事中文三。一邊境備
慮。第二邏人白王。於中文二。初王邏人聞上二表之
事。言中是到。故言王聞邏人也。二時邏人已下請王
除去。恐後侵吞。故言六國失土。將由此起。第三時王
已下聞名高伏。不從勸意。初一往拒諸請。次若彼已
下申己拒意。我當為臣。應上輪王。當為弟子。應前佛
道。
第二出家中文三。第一正明不頋尊榮。捨而出家。第
二時有人名呵藍已下同於耶脩。化以道法。反耶入
正。若就自行。名脩世間善法。第三自念父王田上已
下捨耶脩正。或盡解滿。道成號佛。前文復三。初明菩
薩深觀八苦棄榮出家。第二爾時菩薩已下既出家
已脩知足行。第三在高樓上已下正明瓶沙覩相生
善。嘆驗真虗。對面息慢。初文復三。初明菩薩作非常
之觀。厭於世間。念同沙門。悕求出世。
第二時菩薩年少已下父王念戀。恐捨俗榮。第三時
菩薩強違已下頓絕羇籠。捨榮出家。漸漸長大者。五
分年十四。興起行經十九出家。故言長大。五分因果
經現厭有三。彰欣唯一。五分。東門見老。問御者曰。此
為何人。御者曰。年者根熟。形變色衰。坐起苦極。餘命
無幾。故謂之老。南門見病人。御者曰。四大增損。飲食
不能。氣息羸微。命在漏刻。西門見死。御者答曰。氣絕
魂逝。無所復知。棄之空野。長離親戚。上來三門咸問
御者。吾免之乎。答曰。迴車不樂。北門見沙門。問曰此
為何人。衣服異世。御者曰。善自調伏。具諸威儀。常行
忍辱。憐愍眾生。故謂出家。菩薩聞已。三稱善哉。唯是
為快。有一女人。見菩薩。便生欲愛心。即說偈言。母有
此子樂。其父亦甚歡。女人有此聟。樂過於泥洹。菩薩
聞說泥洹聲。歡喜踊躍言。何當得此無上泥洹。又大
集經所以現老者。為壞貪愛壽命故。所以現病者。為
壞貪愛色身好。所以現死者。為壞於身貪愛欲故。所
以現沙門者。為壞貪天王梵王人王身故。對前四相。
欣厭心成。自忖恃己身。未免老病所侵。故曰作是念。
乃至死此生彼也。輪迴生死猶若琁環。故曰。如此身
故。不盡苦除。菩薩思念。我今當設何方。得使生死因
亡。苦果隨喪。故曰。如此苦身何可得盡。今此律文略
不現相。直略舉欣厭之念。故曰。作是念今觀世間乃
至何可得盡。第二父王愛戀中。年壯盛時心不樂欲
者。不戀世報輪王勝位。故言心不樂。父王貪國重位。
心悕嗣紹。故言愁憂不欲令學道。
第三正捨榮祿者。頓絕愛網。捨而出家。如出曜經。四
天王勑四神捧馬足。若因果經。二月八所諸天捧馬
足門自然開。從城北門出。於是出家。又五分亦言。城
門自開。既出門已。向阿㝹耶林。此律不蒙聽許。故曰
強違。恐損他故。須自剃髮。五分。至須摩那樹下。求除
髮人剃髮也。著袈裟者。五分。見一獵師著袈裟衣。以
所著衣價直百千貿而著之。智論云。以己大價衣。貿
麤布僧伽梨。故曰著袈裟。在家迫迮。猶如窂獄。即前
處俗老病。輪王等報。羈累行人。名之為家。於此猒背。
所以稱捨。故曰捨家也。出家寬廓。事等虗空。即北門
所見沙門者是。不能淪陷行人。名曰非家。發心趣求。
故曰為人也。五分。剃髮已。作是念。我今已為出家。自
然具戒。祇律。佛在菩提樹下。最後心廓然大悟。自覺
妙證。善受具足。十誦。但言自然得戒。但知文別。得戒
時節。事在難曉。
第二知足中行乃無量。且修知足。於中文二。初彰菩
薩棄國捐王遠之羅閱。第二明日清旦已下匪直徒
然修知足行。威儀庠序。不為頋⿰目丐。字攝諸根。與王作
生信之由。所以須乞食者。且論四意。一三世諸佛。法
爾乞食。二為充軀資身長道自行益故。三福利施主
反報益故。四為聲聞弟子放佛成規故。其文不列得
鉢之所。
第三對面息慢中。其文有三。初盡一偈半。正明瓶沙
<pb n="765"/>
覩相生信讚嘆菩薩。第二王即遣使問已下有五偈
半。王命使者尋知處所。第三聞彼使言已下親往覲
謁。對面息慢。前文復二。初至頋⿰目丐。經家牒王所見。第
二見已即白已下王正讚美。初一句勸。勝相下有四
句。發言讚嘆。王勸群臣同瞻異國之賓。故曰汝等觀
彼客。四句嘆中。初句嘆內有勝德。次嘆外有勝相。次
嘆根曾深遠。次有兩句嘆威儀折旋庠序可軌。此之
四嘆並舉前所見。為彰內懷聖德。人尊道高。超出世
表。故言聖行為㝡勝。相謂三十二相。好謂八十種好。
相好昞著。儼儀殊特。故曰甚嚴好。即上顏貌端正事
也。內外相備明非庶品。故曰非是下賤人也。君子儼
然。故曰乃至而直進。
第二知處所中文三。初有半偈王令使者尋知栖託。
二次三偈使奉王命尋知處所。未下二偈既知處已
還而啟王。第二文三。初偈奉命追問。第二次一偈見
菩薩所作。初句平等行施。等益無私。故曰遍乞。善攝
諸根。對塵無染。故曰寂然定。福人感利。故曰速滿。違
順增減不關其慮。以道資心。故曰常悅。三次一偈知
處如文。第三文二。初偈白王之法。次偈啟報王知。
第三親往覲謁中文三。初一偈半禮謁問訊。謂須暄
涼起居輕利等。第二共相問訊已下問答捨位驗真
虛。第三爾時王即起已下來意既周。致敬辭退。第四
二文。一盡偈末先相問答。申前遙嘆心疑。第二時王
語太子已下捨位讓彼。驗知虗實。第三時王前白已
下驗己知真。懸請於當。第四正明菩薩許之於後。此
之四文正顯二道之用。前請為臣。應前輪王。次求先
度。應於佛道。初文有二。初王致問。次有國已下菩薩
偈答。就前問中。先結前生後。非但身禮。又陳問答。故
名為復。亦可王前遙相讚美。今重舉勝相。生疑致問。
故曰復作如是說。問中有二。初偈問出家意。次偈問
本生處。所問出家意者。謂舉讚中初二汝等聖行句。
我今觀汝。壯年豐親。內德晈潔。宜應匡國理民。乘於
大乘。群臣侍從。是仁者相之所應。何故剃髮出家乞
食。竟有何意。此問出家意非是捨位及以象乘。次問
本處者。謂舉讚中三四句等以問。汝今顏貌端正。將
非下賤。必是剎利勝族苗裔。我今與汝。共相對問。願
說本生。居何國邑。姓諱何等。
次三偈答文不次比。初一偈先答。第二問示已取居
氏族名諱。次有二偈却答初問。我觀世間王位等。樂
傾俄爾。增長五欲。甚可患猒。未若出家。標心至寂。是
故須捨。出家脩道。答意既爾。次釋其文。答第二中。上
半答處。初句總處。次別指方所。下半答所生也。三父
母名。四姓。亦可俱姓是我生處故。答初問中。初偈正
明菩薩不頋財位。如視草土。猒捨出家。是故乃至不
樂處五欲。次句顯己欣猒之懷。觀欲者是集諦。多眾
惱者是苦諦。深觀在家。唯增苦集。示其所猒。下有三
句。顯滅道清虗。安隱快樂。示其所欣。道性清昇。不為
業結所羈。故稱出離。亦無苦果逼惱。故曰永安。此明
道諦涅槃無為。專心標詣。故曰要求等。此滅道二諦。
是我元求。故曰心所樂。
第二驗真虗中文二。先捨半不受。次捨全不受。不受
中法喻合三。第三請當許後可知。
第三頂敬還退。五分。王欲試菩薩。語言比丘族姓尊
貴。世為王胄。聖德自然。應居四海。四海顒顒莫不爾
仰。若能降志。且當稱蕃。北面相事。菩薩答曰。世間貴
位。莫尊轉輪王。吾已棄之。況四海乎。所以出家求道。
欲度一切生死大苦。何不請我。道成先度。及反區區。
以此相要。王言善哉。斯語甚快。道成之日。願先度我。
及此國人。菩薩許之。歡喜辭退。
第二同耶脩中。其文有二。初法同外道。第二摩竭已
下行同外道。法同有二。初學不用。二[鬱-山+止]頭已下同習
非想。如因果經。具習諸定。今但舉二者。此二空定。微
細沉隱。喜墮耶倒。藍等謬執。謂是涅槃解脫之果。故
<pb n="766"/>
須同其所習。為彰法非直道。人非至聖。果非究竟。以
道化彼。反耶入正故。就不用處中文三。初至令其得
證。至耶師所。諮訪學方。答其所學之宗。第二菩薩已
下次同耶脩情疑相得。正明同事之益。第三時菩薩
復作是念已下非集而去。脩中文六。第一校量有無。
二我今已下脩令得證。三時菩薩得證已下更訪學
方。四報言已下答以無餘。五菩薩報言已下略以非
之。六瞿曇如我所知已下推之為返。情疑敬奉。初句
有無者。據理藍無信等五根。尚證此法。況我具足。寧
不得證。既從習定。不得苟云無念定二根。謂藍謬計
涅槃。無心趣求。即無精進。明無信慧等根。第三非奪
去中有三。初有四句法非真道。以耶法成人。人亦非
正。次有二句。人非至聖。人法既非。不能除結。剋彼滅
果。果非究竟。此不用處定。順於三有生死之法。不能
發彼假名空解息滅之處。故曰非息滅。非去欲者非
法空解。非滅盡者非無相真解。非休息者非無學果
智。此四法非言。非成等正覺人。非種智。非沙門。非四
聖果息惡之人。此二人非。非得涅槃。非是有餘也。非
永寂之處。非無餘也。此二果非。既人法等非。何得謬
計。法真人聖。果為究竟。
第二同習非想定中。類前可知。但少非成等正覺。言
更求勝法者。謂執自餓是道故。以見事中儉節。將為
畢竟離欲。故曰無上休息法也。
次苦行同中。詣大將村。與比丘六年苦行。苦行成道。
同於此處。如餘經說。王勑五大臣子。令使侍衛太子。
故有五人。五分。佛成道已念言。誰應先聞。謂父王昔
遣五人。隨侍勞苦。此功應報也。此律不弁。文言四女
隨逐者。彰菩薩無染行成。亦可當時有斯事故。乘即
列之。雖可苦行。未尅究竟。故曰雖爾猶不得等也。此
律同苦行者。為欲化耶歸正故爾。依興起行經。佛昔
罵迦葉佛。作禿頭人。雖即悔過。今受六年苦行。若依
六度集云。佛昔為國王。令其太子。禁一促飲水。人王
事猥多忘之。六日憶而流淚。是以成佛六年受苦。羅
云。忘道令餓六日。在胎六年。瞿夷咲之。六年懷任。准
如此說。本非同耶。此善權方便。未可一准。
次第三捨耶成佛中文三。初明菩薩意地嘿念校量
得失。既達是非。理宜簡偽從直。是以第二爾時菩薩
已下食食脩禪。但定心澄靜。有所尅獲。是以第三時
菩薩得此定意已下發智斷或。道成號佛。挍量門中。
言欲不善法。非是二定。謂是五欲等。意捨自餓。及欲
脩禪。故須思籌。其二空定前已棄捨。故此不論。合有
九句。就中分三。初有四句對正思量。第二欲不善法
已下三句舉禪所離。欲惡不善。反䨱斟量。知其得失。
第三然我不由已下二句正明應當捨偽行真。初中
四句。一舉前父王田上所得初禪之智。第二時菩薩
已下審察此道盡苦原否。二一復作是念已下知有
堪能。四時菩薩已下欲依修習。第二三句中。初有二
句舉禪所除障。一思欲惡不善能得樂不。次句知其
無力。第三一句䨱思欲惡。依既無力。我今捨欲惡不
善。能得樂法不耶。計理應言捨而即得也。文言習無
欲者除五欲。捨不善法者除五蓋也。第三二句捨偽
行真者。如上所思。既除彰脩正。方盡苦原。明我不應
習此自餓。應當食食脩禪去來。是故文言。然我不由
此自苦身。乃至得充氣力也。但須此九不勞。廣為十
六。即初四脩正。次三除彰。方盡苦原。故知不須習此
自餓。次下二句食食脩正去來。第二行真脩正中文
三。初食食行真文三。一食食反前自餓。文言異時。謂
非思量之時。食少飯麨。因果等經謂。食牧牛乳糜。第
二時菩薩已下正彰五人不辨偽真。同情捨去。三時
菩薩氣力已充者受資之益。
第二復詣已下次明脩禪。先明方便有四。一洗除疾
垢。見云。入水洗時。凡夫時鉢捨置水中。在龍王宮之
所供養。次詣道樹。次為草敷。表己少欲。為諸弟子。放
<pb n="767"/>
以成規。餘經或見天衣。或金剛坐等。又此不同實行
成道大寶蓮華王坐等。次直身正意者。正明脩行攝
心繫念。身端故直也。表心無耶。故曰正意也。住一緣
中。故稱繫念在前。第二菩薩除欲惡已不。正辨脩禪。
不同大乘實行。三僧祇劫。依八定等。今依小乘分齊
成佛。四階前已明訖。今此是三四二階。謂最後身脩
禪慧二波羅蜜。是第三階。次後三明作佛。謂第四階
依禪發智。斷非想地見脩煩惱。三十四心。以成正覺。
本音單那。此名思惟脩。亦名功德聚林。若依數次地
別。謂初禪二禪三禪四禪。體有其九。隨事十一。枝有
十八。言體九者。謂通大地四念定慧受是也。善大地
三。信猗捨等是。大地外二。謂覺等二。故體有九。隨事
十一者。覺觀喜樂一心內淨捨念慧樂不苦不樂等
是。此謂以地別受故爾者。謂前九。遂成十八。於九法
中。覺觀信慧四法不分。各當分為一。餘五離分。以成
十四。定受各四。謂四禪一心。即是定數。初二禪喜。三
禪樂。四禪不苦不樂。合是受數。故定受為八。餘三各
二即六。謂猗通前二禪樂。是猗樂故。捨念通三四以
六配八。故有十四。餘四不分。初三等五。二上齊四。故
十八枝也。若依實論。初二禪樂是受樂。其義則別。謂
覺觀在初禪。內淨唯第二。安慧局第三。不苦不樂唯
第四。喜枝＆CB18347;初二。捨念通三四。樂枝遍前三心等諸
地。今且依心論如前說。初禪文三。一除彰得禪。二遊
戲已下成就自在。約數次以結。三何以故已下釋得所
由。除去欲愛者五欲。色聲香味觸。惡不善者五蓋。貪
瞋睡眠掉悔疑也。此之欲蓋。是初禪障。故須遠離。次
下得禪覺觀者。是脩行對治。喜樂是修行利益。一心
者。彼二依止三昧。謂對治利益。皆依一心故爾。五枝
者。麤心名為覺。細心為觀。謂攝心在境。創察於法名
覺。重審此法名觀。內悅稱喜。猗息名樂。凝然不易。故
曰一心。以有覺觀。故無內淨。有喜故無捨念慧及不
苦不樂。下二文可知。二禪三者。一除障得禪。除障者
謂除覺觀。二得內淨已下得禪內淨者是對治。喜樂
者是利益。一心者。彼二依止三昧。覺觀善心。而嬈亂
二禪。譬如淨水。波動則無所見。有內淨故。治去覺觀。
餘如前說。下二文可知。三禪三者。一除鄣得禪。菩薩
除喜者。離鄣觀喜多過。如貧人得實故喜。一旦失之。
其憂劇深。是故除喜。二身受已下彰五支體。身受快
樂。先明利益。次聖智是慧護者。是捨及念。此等三是
對治。念者追知喜過。慧分別喜。捨者棄喜故中平。略
無一心。亦可樂是一心。下二文可知。四禪三者。一除
鄣得禪。菩薩已捨樂。即四禪離三禪樂故。苦對二禪。
二禪滅苦根。先已除憂喜者。謂初三。初禪滅憂根。三
禪滅喜根。并初禪說。故言先已除。以第四禪絕四受
故。二次得禪。無苦無樂謂利益。護念謂捨念是。對治
清淨者是一心。餘二文可知。初三各五。以對二亂始
故。二四各四。以對二亂終故。
自下第三斷或成佛。佛坐道場。諸功德門。圓明洞朗。
且辨三明。先宿命。次天眼。次漏盡。照於過去名宿命。
照未來善惡名天眼。照現在事名漏盡。事謝於往名
過。背今稱去。曾逕日宿。過去色心俱知命為報主。是
故但云過去宿命智。從境得名。事在於當。以之為未。
必趣於現。目之為來。照未來善惡苦樂。猶如天眼。約
喻作名。亦可約報。就根作名。故曰天眼。相彰於今。以
之為現。住於現相。稱之為在。五住煩惱默汙淨心名
漏。漏亡之處稱盡。故名漏盡。論其明體。其唯智性。三
世境界無所不照為明。故曰三明。
初明文三。第一牒前生後。第二證宿命智已下舉境
彰智。第三何以故已下釋得所由。菩薩得此定意者。
謂四禪。諸結除盡者。離過行成。隨心無。故曰柔𣽈。
住堅固處者。免三灾絕四受故。以第四禪者。如來多
住故。二舉境以彰智體。第三時菩薩已下得之時節。
結成智明。第二中五。一總就生數彰智。第二劫成已
<pb n="768"/>
下約時彰智。第三我曾生已下就別報以顯。謂知八
種事。六種同行。地持說八事者。如是名。如是生。如是
種姓。如是食。如是苦樂。如是長壽。如是久住。如是壽
限。六種同行者。俗姓名字剎利等色父母飲食善惡
壽命。此應合八中壽等二。故六八種。六種者。他及自
身作如是說。此是我名。我為剎利等。是我父母。我食
如是食。我作如是善惡。若少年中年長年。如是六同
宿命智知。今此文中但舉八事。我曾生某處。一向總
舉生處。次字某已下列其八事。略無六種同行。第四
彼終已下約處以說。第五如是相貌已下總結智境。
第三得之時節。無明盡明生。無礙道。闇盡光生者。解
脫道。亦可無明盡等除擁鄣。闇盡等除性鄣。所謂者
已下結名也。第三何以故以下釋所由可知。
次天眼。文三如上。牒前如文。第二知眾生等者。舉境
彰知。亦三。第一能照之智。第二觀見生老死者已下
舉境彰智。亦三。先總舉因果。第二即自已下別舉其
境。第三如是已下總結。上二。初中善色。謂福人中除
細軟清淨。如明月光。故曰善色。薄福中陰身竪忽靳
猶如縷褐。名不善色。善趣是樂果。惡趣是不善果。所
造業行。謂善惡兩因俱能達。故曰悉知。次即自察知
已下別照中。先知其因。却知其果異。於前總先果後
因。先列不善因果。即是廣上死惡色惡趣賤。次復觀
眾生已下知善因果。即是廣上生善色善趣貴等。如
是已下結前總別。第三時節結名如文。第三釋得可
知。
次漏盡。亦三。第二中三。初能照之智。二次舉境以彰。
於中文四。第一緣四諦。初一往緣諦。二以得已下重
而審察。亦可前後諦斷非想見或。次重審察斷非想
脩或。第二如實知漏已下見諦故斷漏。第三彼如是
知已下斷漏故得脫。彼作如是知。牒前緣諦。如是觀
舉向斷漏。於欲漏等者。欲界煩惱。除無明。名欲漏。上
二界煩惱。除無明。名有漏。三界無明。無明漏。不為三
漏所漏。故名解脫。此總說故言於三漏得脫。據理而
言。菩薩至此三十四心中。於見諦四比忍比智及非
想脩道十八心。唯斷非想一地見脩有漏無明漏。餘
八地見修三漏前已斷故。第四已解脫故。四智究竟。
依涅槃說。永斷三世生因緣故。是故唱言我生已盡。
此明因亡。亦復不受五陰身故。是故自說我生已盡。
此明果喪。此是苦盡智。應言不受五陰身故。而言永
斷三世生因緣者。謂舉因亡。以顯果盡。所修梵行畢
竟故。故言梵行已立。此明因圓。又捨學道亦名已立。
此彰果滿。梵名涅槃。此是證滅智。何以須言所脩梵
行已畢竟者。此舉因圓。以顯果滿。如本所求今日已
得。故曰所作已辦。此明果滿。脩道得果。亦名已辦。此
明因圓。謂修道智。何以須言如本所求今日已得者。
此舉果滿。以顯因圓。獲得盡智無生智故。故說不受
後有。此斷集智。但應言道獲得盡智。而言無生智者。
謂舉果盡。以顯因亡。餘二文可知。上來至此化主成
道。
自下第二外化度人。就中文二。初至龍王為首六七
日中。遊諸法門。受解脫樂。二歸依法。度外眷屬。
第二爾時世尊文隣水已下度人受具。謂內眷屬。五
分八七。一摩脩羅山神奉呵梨勒。二賈人。三文鱗龍。
四斯那婆羅門女須門女須闍陀。五斯那婆羅門。六
斯那婦。七斯那姉妹。八攢酪女人。今此六七日故。即
為六文。一賈人。二樹神。三婆羅門。四婆羅門男女。六
文鱗龍王。於此文中。五門分別。一諸經時節不同。因
果法華並言三七日。此律薩婆多六七日。興起行經
出曜經七七日。智論佛成道五十七日寂然。五分八
七日。為對見聞。故有斯別。第二所遊法門分別。多
論云。第一七日入喜法門。以自誤樂。第二七日入樂
法門。第三七日入解脫法門。第四七日入大捨法門。
第五七日入逆順觀十二因緣法門。第六七日重復
<pb n="769"/>
遊塵前諸法門。以自誤樂。此律真言受解脫樂。不分
喜捨等別。道理但應佛所證法。無出鄣離相。故言解
脫。第三處會分別。處則有三。謂初三七日菩提樹
下。次二七日離波多樹。次一七日文鱗龍王會。便有
六。始從賈人。終盡文鱗。以其處本約事。事三還三會。
斷所化故。隨境有六。第四所度境界。趣分有四。初
會天人。第二非人。次三偏局度人。第六是畜。此即人
天龍鬼。四輩檀越。第五未說法意。多論問曰。佛本
為化眾生。何故遊諸法門。不說法度人耶。答有多義。
一既成道已。宜先安身。然後度人。是故遊諸法門。以
自娛樂。令身心調適。後度眾生。又為憍陳如等根未
熟故。又為佛法尊重。詳而後說。令眾渴仰。生愛敬心
故。又為滿梵王本願故。願佛成道時。要先請佛轉於
法輪。待彼梵王請。而後說故。
次隨釋文。第一七日文二。初受解脫樂。第二爾時世
尊過七日已下以二歸度人。文五。初樹神篤信勸興
供養。於中文三。一者經家列未佛食。二賈人賷粮。於
佛邊而過。三勸捨塗粮作見聞之緣。第二爾時兄弟
已下受勸獻奉。第三世尊復作是念已下正明如來
悲心納受。第四受彼麨蜜已下呪願說法二歸化度。
第五爾時賈人已下禮獻事畢敬而請退。
第三受施中未成道鉢。捨置水中。今無器受食。故言
何器受食。即知三世諸佛法畜石鉢。不以手受食。四
王知意。各奉石鉢。佛受天鉢。食人中食。表為人天受
道緣故。作良厚福田。所以合為一者。若止受一。不可
餘天之意。為彰等益無稱。又復鉢無多用。故合為一。
五分。悉受四鉢。壘左手中。右手按之。合成一鉢。普曜
經。四天王於波頗那山上。得四石鉢。欲於中食。時有
天子名曰照明。語四天王曰。今有佛名釋迦文。應用
此鉢。非人之器。今當受食。可往奉之。故請賈人以施
麨蜜。當得作佛。號曰蜜成。
第四法施中文五。一呪願受施。如因果經。呪願文不
同。此又復五分。先受二歸。後方呪願兩偈。二足汝安
隱。四足亦安隱。去亦得安隱。還亦得安隱。如耕田有
望。下種亦有望。汝今入海望。獲果亦如彼。今先呪願。
第二汝等已下勸受二歸。未有僧故。第三時賈人已
下請祈福之方。與髮抓敬養。第四時賈人雖得已下
輕心慢棄。如來勸受。得大功德。不可勝筭。第五賈人
白佛已下信心未決。請乞證驗。如來廣彰。福利不虗。
我在因中。為摩納時。蒙定先佛受記。喜踴虗空。髮猶
委地。無量眾生散華供養我凡夫時髮。我於爾時。因
中之髮。煩或未盡。果未究竟。時人供養故。若以道眼
觀之。悉入涅槃。況於今日。煩惱已盡。萬德圓備。功德
勳脩。所有髮抓。若能供養我之舍利。寧無福報。既得
證驗。敬心慇篤。又賈人當知已下結會古今。益信敬
故。
第五文可知。下之五會文二如前。一受解脫樂。二過
七日已下二歸度之。
自下第二度人受戒。其文有三。初至龍王為首善來
度人。第二我已脫一切已下三歸受法。第三羅閱城
已下羯磨受法。所以此三次第如是。有二義故。一以
能秉人為次第故。上來世尊自行成道。既成道已。宜
須化度。是以第一先明善來。善來受者成證無著。亦
須化益故。次三歸上二受法。自行既立。須行眾軌。攝
利度人故。次羯磨法。此約能秉以彰次第。次第二所
化境界。以彰次第。善來所被。利根淳熟。機感緣強。理
宜先度。三歸稍劣。羯磨最軟。故次第三。譬如日出。光
照高山。次及平地。後及幽谷。次第之儀。彼亦如是。
善來文二。初至響徹梵天說法他世。出家緣起雖可言
對陳如。然此請說一代之首。故成緣起。第二既聞法
生厭。希求出離。是以時陳如已下善來度受。前文有
五。初至不說法來正明如來思已藥妙。眾生患重。說
增迷倒。息化之意。令眾渴仰故。第二時梵天已下愍
<pb n="770"/>
世故請。受而許說。第三我今先當與誰已下隨遂有
緣起機說法。第四爾時世尊已下承機有人。受道獲
益。第五地神已下歡喜唱告。響徹請主。初文有三。第
一至疲苦正明如來思惟不說慮之於心。第二爾時
世尊說此二偈已下顯己不說之意。陳彰在口。第三
爾時世尊已下結成不說。
前思惟中文四。一思己藥妙。二眾生異見已下眾生
患重。三眾生以是樂於樔窟已下以患重故。說增迷
倒。四我今欲說法已下結成唐勞。虗化無益。前文復
二。初先就體弁甚深藥妙。二智者已下對人以弁甚
深藥妙。欲明一乘之理。體唯自古。豈有得捨染淨之
殊。寄相而論。非不生死盡在於此。涅槃顯在於彼。坐
於道場。解滿或盡。故曰我今已獲此法。所證之理。乃
是生死之本際。窮原之真旨。故曰甚深。理絕名相。非
尋教量境界之所能曉。故曰難解。體非分別。離心所
緣。故曰難知。自體無相。生死紛蕩。所不能染。故曰永
寂。體證圓學。至果無為。故曰休息。窮原之旨。精勝獨
絕。物莫能加。故曰微妙最上。此釋甚深。次就人辨。理
雖甚深。非一切不會。有大乘器者。必能契證。故曰智
者能知。非是二乘種姓境界。故曰非愚者所習。此明
理深藥妙竟。
第二彰患重。初因患重。次果患重。然此眾生闇或羈
纏。迷於真旨。情隨忘想。取相明白。即如藍等。情取不
用自餓等。名為異見。於此思惟。安心忍可。謂情安不
用等名為異忍。悕願不用等稱為異欲。以斯煩惱。發
起成業。耶命自資。故曰異命。次果患重。依因報果。謂
三界果報。言依於異見者。迷著前因。願求生死。永滯
二有。故曰樂於樔窟。人天似樔。三塗如窟。謂異見等
繫在三有果報故。
第二中文二。初至難解。舉前患重。迷一乘因。第二復
有甚深已下舉前患重。迷一乘果。眾生以是樂於樔
窟者。略舉果患。法性真旨起染淨之本。故曰緣起法。
然此眾生執自餓等。繫在三有。於此諸緣實性。不能
曉察。謂不能成淨分勳習。故曰甚深難解。前明因深。
今就體顯。更明果深。故曰復有甚深難解處。離四住
煩惱。故曰滅諸欲。無明永喪。故名愛盡。畢竟寂滅。稱
為涅槃。於此果處。亦不能曉。以執二空即為涅槃。故
曰是處亦難見故。
次第四結成虗化。我今欲說者。謂說大乘因果二法。
二乘近行。聞則迷悶。故曰餘人不知。對彼大根。指小
根為餘。既不能解。虗化無補。故曰唐勞疲苦。
自下陳之在口。言二偈者。謂下二偈非先所聞者。大
莊嚴論拂去疑情。謂非昔在藍等邊聞故也。亦未曾
說者。從證來未說。今始欲說。故曰亦未曾說。次明
偈誦。初偈誦已。出世之本意。欲以因乘攝化眾生。惑
重無益。次偈為說果乘亦不能悟。嘿然息他。過在眾
生。咎非我已。顯成如來無恡法之過。此是祇夜經。我
成道極難。誦前我今已獲此法乃至休息。為在樔窟
說。誦前我今欲說法。貪欲愚癡者。誦前眾生異見等
因果患重。不能入此法。誦前非愚者所習。於緣起法
難解。及餘人不知也。逆流二句誦前後有甚深乃至
涅槃。次二句誦是處亦難見故。
第三結文者。但此眾生過無大根。現患復重。聞說迷
倒。不如嘿然息其他道。故曰作是思惟已嘿然而不
說法也。
第二請文有三。初明梵王愍世故請。第二爾時世尊
受梵天請已下觀根受請。許欲為說。第三爾時梵天
已下遂請還宮。前文分二。初請之端序。第二白佛言
已下正請。序中文三。初遙知佛念。以佛入世俗心故。
梵王得知。次念世間已下傷失法益。以有漸成之義。
故曰乃至不聞耶。次明我念躬往致敬。
就正請文三。初舉根請。二爾時梵天復白已下催請。
第三說是語已下說難請。亦名譏請。初請文二。第一
<pb n="771"/>
直請。第二爾時世尊已下如來述拒。白佛請中唯願
等者。略舉二號直請。次世間已下舉彼眾生有三乘
根器。滅惡生善。有可化之義。故願說法。結使輕微。故
曰垢薄。於理不愚。名為智慧。事中捷疾。故曰聰明。聞
則能解。稱為易度。能滅不善法。謂斷功德成就善法
智具足。有可化義。云何不說耶。次佛述拒中。第一述
可請辭。故曰乃至如汝所言等。若請有理。所以不說
者。我別有意。是以第二從初向者已下申己不說之
意如文。乃至而不說法耶。如來答意。然我靜念正欲。
以彼一大乘法。化諸眾生。不欲以小乘濟度。但彼眾
生惑重迷倒。是故嘿然。汝今云何請我說小。理無此
事。
次催請中。復舉生有滅惡生善。云何不說。令世間不
聞。言大敗壞者。此等眾生曾得一乘想解。久逕生死。
變成小惑。名小敗壞。今應聞小。能滅惡生善。若佛不
為說。復失小感。永淪生死。不聞正法。是大敗壞。唯願
世尊。時演正法。使始時解小。終入於大。勿使敗壞。亦
可請辭懃懃。佛若不說大有所失。故言大敗壞。如世
人言大是異事等。
三譏請。上半立難以反要。下半皈宗而順請。若摩竭
眾生無可化義。佛不應隨願在此成道。既在中生。明
此眾生有可化之理。若可化者。願開甘露門。為眾生
說法。請意如是。次釋其文。摩竭眾生淨穢俱有。故曰
離垢穢。而佛從中生者。謂佛隨念功德。脩行成道。法
身生處也。願披演正法。使理顯灼然。名聞得理。資心
和神適志。義同甘露。理通神解。說之為門。故曰願開
等。五分。白佛。唯願世尊。哀愍眾生。時為說法。自有眾
生。能受佛教。若不聞者。便當退落。如是三反。復以此
義。說偈請佛。先此摩竭界。常說雜穢法。願開甘露門。
為演純淨義。自我在天宮。恒見古佛說。唯願今普眼。
亦煞法堂教。眾生沒憂惱。不離生老死。然多樂善者。
願說戰勝法。世尊嘿然受。
第二觀根受請中文二。初至成就善法。先嘿念受請。
觀彼根器。第二爾時世尊已下言彰於口。許欲為說。
前文有三。謂法喻合。文言受梵天請已者。謂嘿念忍
可。遂觀眾生。誰有根器。應可受化。多論云。譬如大龍
從大海出。欲布密雲。注於大雨。先觀何國應可雨者。
然後降雨。佛亦如是。從四無量海。出布悲雲。欲雨法
雨。故先觀根器。誰堪受化。然後說法。觀彼眾生。有三
乘根器。謂菩薩緣覺聲聞各有上中下。故合為九。如
世間生鈍根畏後世罪。聲聞上中下。少垢多垢難度。
緣覺上中下。長利根易度。菩薩上中下。又可聲聞緣
覺。雖有利鈍。同受小法。合以為生。菩薩大士。說以為
長。斯二觀人有其大小。所以有大小者。良由垢有厚
薄。根有利鈍。受道有難易故爾。少垢利根易度。此三
是大乘根器。多垢鈍根難度。此三謂小乘根。畏後世
罪已下雖可利鈍難易。莫不皆悉畏惡就善。故曰乃
至善法。
自下喻說。不取四作喻。直取池華水為喻。池喻感機。
華喻解心。水喻於教。若以四諦教水。注彼聲聞感機
池中。生聲聞解心之華。聲聞根軟。假教始緣。故曰初
出地未出水。此喻上生鈍根。畏後世罪。三若以因緣
教水。注彼中示感機池中。生緣覺解心之華。終時稱
教生解。故云與水齊。此喻上少垢多垢難度。三若以
六度教水。注彼大乘感機池中。能生菩薩解心之華。
菩薩大士得旨捨詮。不為教相所局。故曰已出水塵
水不著。此喻上長利根易度。三若如後釋。初出池華。
與水齊華。同喻上生多垢鈍根難度等四聲聞緣覺
根也。已出水塵水不著華。喻上長少垢利根易度四
大乘根也。
自下合喻。如來亦復如是者。如來觀彼三乘根器。了
了分明。如似世間有目男子觀。池華三別。故言亦復
如是。喻中少有目男子。合中有故。合文二說。准法可
<pb n="772"/>
知。
二次發言受請。言對請主。故曰梵天。我告汝。今敷演
三乘教門。故曰今開甘露門。所觀根器。三乘非一。曰
諸。咸有稟承足之益。決然秉納。故曰聞者信受。次下
三句釋說小之意。若我說小。即便正在於小。不令得
大究竟永安者。有恡法之過。義同嬈惱。我今說者。始
時解小。終獲於大。同我所得微妙之法。故曰不為嬈
故說。乃至牟尼所得法。亦可下二句釋疑。佛前思惟。
藥妙患重。嘿不說法。今者請方許說。或可不是佛所
得法。故須釋言。梵天我所得中方便說三。故曰梵天
微妙法。即是牟尼所得法。五分云。恐徒疲勞。不說甚
深義。甘露今當開。一切皆應聞。
第三辭退還宮。第三既受請已。赴根說法。文二。第一
從初至涅槃行來。為彰五人執耶既久。現無受道之
器。是以先須勸捨二邊。令立根器。既有信器。堪受法
藥。是以第二四聖諦已下正明說法。沒彼信器。前文
復二。初念二耶師不聞勝法拂眾情疑。第二時世尊
復作是念已下勸五比丘令生信器。先解前文。多論
問曰。若彼諸人必應入道。不應命終而得聞法。若不
應入道。佛何以故念欲度之。答有二義故。一佛欲令
眾生不忘恩德。此先小恩。佛憶欲度脫。恐大恩不報。
二此異道諸師。時人宗仰。咸謂得道。佛念欲度。為滅
一切耶憶想故。依十住毗婆娑。釋疑故來。彼論問曰。
汝云佛是一切智人。佛念迦蘭時。已先命終。逕於七
日。佛竟不知迦蘭已死。云何得名一切智也。論釋我
世尊本出家時。曾從迦蘭宿止。同習不用處定。諸天
人民儻有疑心。謂佛從彼受法。餘處成道。今若說者。
猶是藍邊所學得法。何處更有勝法。佛知迦蘭命終
七日。為斷彼疑。故作是說。迦蘭利根。我先為說。即自
念知終已七日。何其苦哉。如此妙法。如何不聞。爾時
人天疑心即盡。知佛更有勝法。非蘭邊得者。是故世
尊是一切智。利根知佛非蘭邊得法。鈍根之徒復謂
如來[鬱-山+止]頭邊法。今若說者。多是非想。何處別有勝法。
為斷此疑。復念藍子。亦知藍子咋日命終。故作是說。
先與說法。即自念言。何其苦哉。不聞妙法。是故世尊。
是一切智。准此義。五比丘事亦復可知。並拂疑故。
就立根器中文三。從初至說法耶念五比丘有機感
故。第二世尊復作是念已下觀五比丘知其處所。第
三見已已下隨逐有緣。勸捨二邊。令生信解。於中文
二。第一從初至更不受有執昔疑今立志拒勸。如來
引證。就果以勸。第二比丘出家者已下勸捨二邊令
立根器。就因以勸。若釋須就因果。勸意可知。謂對破
所執果因故爾。前文復二。初至迷荒失志立志拒勸。
二佛告五人已下舉昔言無二。彰今是實。以己四智。
勸令脩學。前文之中。四對八句。第一往而立制。第二
時世尊漸漸已下到以破制。第三我今寧可已下坐
已汝佛。第四時佛告五比丘已下勸勿汝佛立志拒
勸。初對往中欲往波羅柰。道逢憂陀耶者。顯其法輪
被於有緣。不度無緣。前二耶師一向無緣。憂陀耶者。
有見佛緣。無得道之器。下五人者。全是緣感。憂陀梵
志。其性儒雅。既見如來。諸根寂定。顏色怡悅。必有好
師勝法。致問有三。第一問出家師誰。二問受學師誰。
三問為學何法。五分。見世尊姿容挺特。諸根寂。圓光
一尋。猶若金山。即便問言。本事何師。行何道法。以致
斯尊。佛說偈以答。依阿含。似為四問。謂加向何處。今
且依此文。但為三問。佛答之中。有其四偈。前之三偈
答上三問。第四一偈拂疑故說。初偈答第二問。次偈
答初問。第三偈還答第三問。
先解初偈。答第二問意。汝上問我為從誰學者。然我
惑盡解滿。眾德普備。有何缺少而從師學。此答無受
學師意。智之所照空有。萬境非一。故曰一切鑒達。斯
了名之為智。智照窮圓。更無加過。目之為上。解興惑
喪。萬累斯損。故言一切欲憂解。此明惑盡。第三句不
<pb n="773"/>
藉師諮。豁然獨達。故言自然得解悟。此明既智滿惑
盡解滿不假師訓。故曰云何從人學。
次解第二偈。答初問意。汝上問我。汝出家師是誰者。
若我智德不圓。煩惑未盡。可假師僧諮稟法訓。然我
自德圓滿。不假師誨。何用師為。此答無出家師意。次
釋文。非但無學師。亦無出家師。故言我亦無有師。亦
復無等侶者。此以無等侶。釋上無師義。等侶尚無。何
況有師。世間唯一佛。釋無等義。一世界中一佛出世。
更無第二佛出現於世。是故無等。故言世間唯一佛。
眾惑斯盡。證法清涼。無[鬱-山+止]承之惱。故曰冷而常安隱。
次釋第三答意。汝上問我。為學何法者。然我智體圓
滿。眾惑斯盡。空有兩泯。更無法可學。故言我是世無
著。乃至無與等。將解無著。先解有著。凡夫無智。在生
死而染。名為著有。二乘無大悲。故於空取證。名為著
無。如來自言。有智故緣有而不染。不同凡夫著有。有
大悲故於空不取證。不同二乘著無。有無兩泯。故曰
無所著。既內無所著。道邁人天。獨尊第一。故言我為
世間最。亦可我是世無著。喪生死因。我為世間最。離
生死果。既無生死因果。人天莫過。故言諸天及世人
無有與我等。顯己德滿無法可學。
第四偈釋疑者。梵志聞佛自言德行滿足。即生疑念。
若是德滿。應為人師。為他所皈。何故今日順路而行。
似有不足馳求之意。佛知彼心。為拂此疑。故言欲於
波羅柰轉無上法輪。以為人師。不自求法。初句謂隨
逐有緣。施化處所。傳授己證。稱之為轉。甚深莫過。故
言無上法。摧輾結惑。目之為輪。世間眾生為無明厚
曀。闇於所緣。故曰皆盲冥。將欲為彼盲冥眾生。顯宣
真法。稱之為當。教陳理旨。名之為擊。理顯沾神。使生
死永隔。慧命長存。喻若甘露。理彰於外。有有緣斯聞。
義同於皷。故曰當擊甘露鼓。梵志復舉第三答。重諮
其義。佛答云我勝一切結者。勝者止也。因患斯盡。得
盡於諸漏者。苦無不亡。因果殄滅。故曰我勝諸惡法。
亦可勝者過也。謂出過諸惡。故曰勝惡法。人天莫過。
故曰我最勝。答意契宗。領玄言外。五分。梵志不受。拍
䏶而去。彼梵志宿世善神。即於空中。為說偈言。佛始
出世間。天上天下尊。如何汝過之。而返棄捨去。梵志
雖聞此偈。猶去不頋。第四對勸。勿汝佛立志拒勸者。
執昔疑今。謂言如來捨於自餓知足真道。行食食。耶
路無真實之道。故言汝本所造。乃至況今迷荒失。
第二舉昔無二。彰今實中有三。初以昔類今。彰佛無
二言。第二佛言汝等來已下我本無二言。今已證獲
四智究竟。明實非虗。汝等若能稟承者。不久同得也。
三所以族姓子已下正引己昔求。今獲四智。明汝稟
行。必同所得。果不虗剋。由因而獲。
是以自下就因以勸。於中文二。初勸捨二邊。第二比
丘已下令立中道。前中四句。一舉二邊之數。
二樂習已下列二邊名。昔解云。樂習愛欲者。即不用
非想。謂是法邊。或自苦行。謂苦行邊。此或不爾。五人
不學不用等法。何勞勸捨。故今正解。但眾生斷見者
習樂。常見者苦行。今言樂習愛欲者。舉前斷見太樂
邊。或自苦行者。舉常見人太苦邊。此二乖中。故稱為
邊。五分亦爾。一者貪著愛欲。說欲無過。二者耶見苦
形。無有道迹。故知愛欲非不用等。又復攝論解毗那
耶中。為對治受用二邊故。立毗那耶。由佛遮有罪過
受。立毗那耶。對治樂行邊。由佛隨喜無罪過受用。立
毗那耶。對治苦行邊。離樂離苦。意脩中道。問若對五
人。但須離苦。何以遣樂者。答獨言離苦。恐成著樂。故
並勸捨。
第三非賢聖已下彰二邊過樂。故奢誕非賢聖法。苦
行疲懃。徒勞無益。故曰勞疲等。
第四不能有所辨者。結前二過中道。文四。一簡非顯
是彰中道體。文言除此已。乃至涅槃行行。是中道因
體。第二云何已下至涅槃行假問微其中道。第三此
<pb n="774"/>
賢聖八正道已下正出中道。第四是謂已下乃至涅
槃行結其中道。先解初文。除此已者簡非。謂除樂苦
二邊故也。文言更有中道等者。謂涅槃等寂行行是
中道。眼明者謂天眼明。智明者宿命明。永寂者謂漏
盡明。成神通者謂五通。得等覺者智具足。成沙門斷
具足涅槃者謂二涅槃。上來舉果以取其因。言行者
是其中道。第三出中道者。文二。初則總舉此賢聖八
正道。次正見已下別列其八。八中定體。謂語業命三
是其色法。餘五心法。正見是慧。正行謂正思惟。是其
覺數。正方便謂正精進。念是念數。定謂定數。此辨體
竟。次釋其相。言正見者。謂空觀智慧心也。正業等三
者。如智論云。以無漏慧所起身業是正業。起口是正
語。離五耶命等是正命。如明了論。身業有四種。一離
煞生。二離偷盜。三離耶婬。四離非攝。口業有四種。一
離妄語。二離破語。三離惡語。四離不應語。若身四種
耶業。若由無瞋無癡善根所離成八。說名正業。口四
耶業。若由無瞋無癡所離成八。說名正語。身口八耶
業。若由無貪善根所離身口成八。說名正命也。正行
者謂正思惟。今緣境曰行行。非耶心故稱正也。學心
不墮。故曰方便。方便非耶正也。念定可知。第四結文
可知。
自下正明三轉法輪。投彼信器。就中文二。初一一別
轉勸令脩習。第二若我不脩已下正明總舉三轉十
二行。勸令脩學。別轉文四。第一舉數。二何謂已下假
微列名。三何等為苦聖諦已下正是說相。四是謂已
下結。論諦雖四。位分為二。苦集二諦世間因果。滅道
二諦出世因果。苦集滓穢。廣彰過緣。欲使生厭。是故
前明。滅道清昇。欲使生欣。故宜後辨。厭欣在懷。必有
所尅故爾。又苦集無始有之。是故先明。滅道二諦。會
聖方有。故次後說。問所以先苦次集者。因果次第。必
須先集後苦。今據觀行次第。先麤後細。故苦先集後。
出世因果亦果先者。因果次第。先道後滅。亦就觀行
為次第。先標滅果。令物生欣。故所以爾。
次釋名者。苦以逼迫為義。集謂聚積。滅謂寂泊。通物
為道。名字既爾。體狀須陳。苦諦體者。謂五受陰。色非
惱性。判為苦具。心是慮知。正為苦體。體具通論。以為
苦諦。其集諦體者。謂業以煩惱。業為正種。煩惱緣助。
緣正雖殊。能搆當果。目之為集。滅諦體者。滅無異狀。
對事論三。謂滅假實空心。一聞思二慧。滅假名心。𤏙
等脩慧滅實法心。三滅定蹔滅。泥洹永移。遣相空心。
三心雖殊。論滅一揆。故以三心盡處。為滅諦正體。言
道諦體者。謂戒定慧。慧為道體。我定道具。具及真道
皆能通人尅滅。俱稱道諦。此之四種並審爾不謬。咸
稱為諦。是故經言。苦不可令樂。乃至滅苦之道實是
真道。更無餘道。不同凡夫苦妄計樂。故微塵世性自
在天等。以之為因。二空為滅。烏雞等戒。計之為道。此
即非諦。
次釋其文。何謂為聖諦已下假徵列名。謂苦聖諦等。
厭苦脩道。會諦生解名聖。故名苦聖諦。諦義不異前
釋。苦由因得。所謂集諦。除集生解稱聖。復是招苦之
集。故云苦集聖諦。會滅生解曰聖。此實三諦無處。從
初作名。故名苦滅聖諦。滅不自有。尅必由因。其因是
何。所謂道諦。八正真直道及道具。並能除擁通物。出
離中勝。故曰苦出要聖諦。
第三辨相。其文有二。初明三轉十二法輪。第二此苦
聖諦本未聞法已下舉上下二轉。一一轉能尅六種
功德。勸彼脩學。未實得益。四諦各三。合十二轉。言三
者。一示相轉。二勸修轉。三引證轉。
苦諦三者。初引八苦以示前人。名示相。第二復次已
下勸知。第三我已知已下引己證知。就前示相。其文
有三。謂舉釋結。餘三諦示相亦爾。今解苦諦。所謂八
苦。兩門分別。一辨相得名。二三八相攝。八苦位三。生
老病死等四苦就時彰名。愛別離苦等三苦因緣受
<pb n="775"/>
稱。五盛陰苦。就數彰過受名。生時有苦。故曰生苦。言
老苦者。髮白面皺。形衰改變稱老。老時有苦。故曰老
苦。風大互增。一大不調。百一病生。病時有苦。故曰病
苦。言死苦者。死者盡也。死時有苦。故曰死苦。次三因
緣受名。因是內心。謂愛增求等。緣是境界。所謂違順。
順境有二。若已受順緣。分離生苦。愛別離苦攝。若未
受順緣。求而不得。求不得收。違境亦二。若未受惡法。
緣交事會。怨憎會苦。若已受惡法不能離者。求不得
收。
次釋名者。已受順緣。凡情樂著稱愛。本合今分。故曰
別離。總由愛別離生。故曰愛別離苦。違緣損己稱怨。
有心同惡名增。緣交事合稱會。總由怨增會生。故曰
怨增會苦。情希順緣稱求。差本所求。名為不得苦。苦
由不得而生。此即善法未得苦。情厭惡法。心悕捨離。
亦名為求。求不免離。稱為不得。苦由是生。此是惡法
未離苦也。此之五陰七苦並集。眾苦熾盛。名五盛陰
苦。
次相攝者。生老病死怨增會。此等苦苦攝。愛別離者
壞苦收。論云。愛別離時。所有苦生。謂妻子等是名壞
苦。愛求不得。苦有二。惡法未離者苦苦攝。善法未得
壞苦收。五盛陰苦總收三苦。說八苦相。令知生厭。名
示相轉。餘二可知。既知苦可厭。要脩八正。方能傾苦
䨱集。故諸諦下咸須勸脩中道。返前二邊故。八正之
義前已釋竟。
次集諦三者。初列業煩惱明集。名示相轉。十使煩惱
能助業牽生。非是正種。說之為緣。略舉一貪。染著前
境。能發業思。目之為愛。身口業思。牽生正種。故曰本
所生業。與臨終妄愛相應。能潤業招生。故曰與欲相
應。於未來受生之處。作華池等解。妄納為適。故曰受
樂。此是潤業煩惱。第二復次已下勸滅。第三我已滅
已下引滅。
次滅諦三者。初至苦盡。聖諦正滅。三諦無處。寂泊無
為。是滅諦體。舉彼滅狀。示彼生欣。名示相轉。二復次
已下勸證轉。三我已作證已下引證轉。先解初轉。彼
愛永盡。煩惱無處。無欲滅業無處。此集諦無處。捨出
要解脫。空心無處。永盡已下苦諦無處。舉此滅收。示
彼生欣。名示相轉。下二轉如文可知。
次道諦三者。初至是謂苦出要聖諦。舉八正體。示彼
令脩。名示相轉。第二復次當脩已下勸脩轉。第三我
已脩已下引脩勸脩轉。示相即道。更無別脩道。
第二舉轉益中一一轉下各彰六種功德。勸令脩學。
苦諦初轉六者。若能厭苦脩道。必獲六益。如何不脩
耶。言智生者謂宿命。眼生者謂天眼。言明生者謂漏
盡。覺生者是他心。言通生者謂身通。言慧生者天耳
通。此還是上中道。因家之果。餘類亦爾。但此文中苦
集俱結。滅道𨷂無結文。四是謂四聖諦說已總結。上
來四文別轉已竟。
第二總轉文四。初至而無疑滯。引己證故。成無上道。
汝何不脩同我所證。第二如來已下舉彼眾中有應
教之機。勸以脩學。第三沙門已下正彰世人所不能
轉。唯佛能轉。顯法深勝。勸彼脩學。第四是故已下正
明舉前三益。勸脩四諦。是故者牒上三句。結成勸學。
第一是故者。是我於三轉十二法輪。如實而知。成無
上道故。第二是故者。是佛法輪。本不虗轉。轉必應機
故。第三是故者。是法輪世人所不能轉。唯佛能轉。深
勝輪故。汝等何不對上三義懃脩習故。第四獲利悟
道。以其佛轉法輪。五比丘中陳如先悟。故佛讚曰。無
如憍陳如。阿之言無。若猶如也。五中獨拔。故曰無憍
陳如也。第五展轉唱告。響徹請王。故曰乃至梵天。上
來緣起竟。
自下第二善來度人。大文有六。第一度五比丘。第二
波羅柰已下度耶輸伽。第三波羅柰已下度耶輸伽
同友四人。第四波羅柰已下度耶輸伽同友五十人。
<pb n="776"/>
第五波羅柰已下長者。第六波羅柰已下因龍王故
度那羅陀。初文有三。初明五人受戒。第二世尊與三
人說法已下正明如來說法教化。增其行解。第三世
尊說此法時已下解滿惑盡。道成無著。前文復三。初
度陳如。次阿濕卑摩訶男。次婆提婆敷。陳如文三。第
一請祈出家。第二佛言已下正為受戒。乃至盡苦原
者。戒之功力。結名最初。第三時尊者已下脩知是行。
及前自餓。餘人亦三。類而可知。然為餘人轉名而說。
言布施者。舉善令脩。是作持。言持戒者。惡法能離。是
止持。既脩善離惡。必能近剋勝報。故曰生天之法。呵
欲不淨者謂集諦。有漏繫縛謂苦諦。讚歎出離為樂。
謂滅道二諦也。
次第二說法文中。初食前說法。為三人說法。二人乞
食等。各異等侶。去住不同者。多論。一解三人是佛父
親而愛多。二人是佛母親而見多。是故三二去住不
同。又解欲說彰法不空。乞食得辦。故使三二去住不
等。次食後說破其我執。於中文四。第一破其執我。第
二云何已下審比丘所解。第三是故諸比丘已下廣
類以破。第四比丘賢聖弟子已下脩無我觀。
先解初文。此等五人俱證初果。須陀洹人實無身見
可破。今言破者。若見心說我。理無此執。猶有慢心我。
故所以言。破文中先對色陰。於中有三。初比丘色無
我舉宗立無我。第二立二章門釋前無我。一受苦苦
故無我。故文言。若色是我者。色應不增益。而我不受
苦。而增益受苦。故知無我。二若色是我者已下不自
在故無我。凡言我者。樂及自在可得是我。而今觀色。
不得自在。明知無我。第三以色無我故下釋前二門。
初至受苦釋初苦門。亦不得隨意已下釋第二不自
在門。欲得便得者。謂少年盛壯之色。不用便不得者。
謂老年衰變之色。既不隨情欲。明知無我。觀餘四陰。
無我義同。作文破執。不異於前。故曰亦如是。
次審比丘中色陰廣辨。一問常無常。二問苦樂。三問
我執。既知無常苦變易法。問言為是我不者。自是己
定性我不。是彼不者。是他人定性我不。是我所不者。
是餘四陰。若色是我。受是僮僕等。三合十二句。即此
中是我所是彼所。謂我所見也。五比丘並以己之解
心對佛。故曰非。約餘四陰審解義同。故曰受想等亦
如是。
第三廣類破中。對色以辨廣。舉諸色類。皆無我故。言
是故一切色等。若內者己身之色。若外者他身之色。
若麤四大色五根色。若細謂無色界色及四塵色。好
者淨妙色。醜者鄙惡色。若遠謂鄣外色。若近謂鄣內
色。非我者如汝所解。實非定性。我非彼者。非他人定
性。我非彼所者。非他餘四陰我所見。非我所者。非我
餘四陰我所見也。此四句。前二非我非彼者。破即陰
是我。非彼所非我所者破離陰是我見故。亦可前二
非我見後兩非所見也。應作如是實正觀智慧者。謂
脩無我正觀。對餘陰同爾。故曰亦如是。
第四正脩無我觀。先對色辨中見執色之過。故曰厭
患。色陰捨執故不著。不為我見羈繫。故稱得脫。四智
究竟。得解脫智。餘四同爾。故曰亦如是。五比丘一切
有漏心解脫者。心解脫。謂得滅定故。得無礙解脫智
者。慧解脫。謂是俱解脫人。自下四文可知。
第六因龍王曾於佛邊。聽得此偈。重法募解。梵志聞
不能知。諮謗於佛方解偈斯。來為龍王重更敷釋。尋
詣佛所。聞法得益。善來受戒。故明斯偈。先列經本二
偈。佛有三偈釋。初一偈半次第解六句。次有一偈解
第七句。末下兩句釋第八句。六識開導皆以為王。第
六最強。能生善惡之本。名之為上。故曰第六王為上。
此答初句。染者與染等。即案文解。業與煩惱。體是垢
法。名之為染。以染成者。故曰染者。者不異染。故曰與
染等。此答第二句。行心無貪等煩惱。故曰不染。既無
煩惱。業結不起。故曰無垢。故言不染則無垢。此答第
<pb n="777"/>
三句。起業煩惱。垢纏行者。名為染者。為煩惱迷醉。闇
於所緣。謂之為愚。故曰染者謂之愚。此答第四句。凡
夫無慧。為四流所㵱。故言愚者流所㵱。此答第五句。
解興惑喪。故曰能滅者為智。此答第六句。四流非一。
故言一切。㵱溺故流。智解一興。四流斯喪。故曰能捨。
此明因流盡。人天報亡。故言天及於世間。此明果流
喪。不與流相應。舉前因流盡處。不為死所惑。舉前果
流盡處。因果既無。彰斷具足。此答第七句云何流不
流也。慧由定發。故曰能以念為主。三昧澄靜。能發如
實觀智。智起惑亡。不為四流所羈。故曰而名為解脫。
此半偈答第八句。龍王往前。輕心壞葉。長壽龍中非
耶見。耶見者即墮地獄。傳言此名樹葉。龍王頭上生
一樹。甚大苦惱。失彼二邊者。前佛時起。過後佛滅。後
脫此身。逕於二佛。虗無所益。故曰。
自下第二三皈度人文三。初三歸受戒法。第二爾時
世尊已下還明善來。從初作名。故曰三歸受法。亦可
從此已後三歸法起。與善來並故。第三爾時世尊已
下拂去譏嫌。
前文有四。一佛歎弟子堪為師導。第二佛告諸比丘
已下告令遊化。第三時諸比丘已下以失信意三歸
之緣。第四佛言已下正辨三歸受法。上半偈嘆己德
備。下半嘆弟子德同己所證。我已脫一切因患盡。天
及於世間果患亡。下半同上。唯嘆弟子為別。魔來難
者耶人壞嫉難。佛及弟子福田不具。焉能外化。上半
難佛福田不具。下半難弟子不備。汝為諸縛縛。因患
未盡。天及於世間。果患不亡。一切眾縛縛。弟子因果
二患未盡。沙門不得脫。總結二人俱不免過。我脫於
諸縛。緣不能羈。因患盡。天及於世間果患亡。一切縛
得脫。彰弟子因果俱亡。我今已勝汝。總以結勝。魔王
不分。復更致難。外人情計。謂五塵性是能縛。內有五
識。復是性縛。汝若不緣則已。緣則被羈。汝內有結縛。
謂五識心性是縛體。五識之心緣於五塵。故曰心在
於中行。緣則被羈。為惡業追繫。故言以是隨逐汝。此
難因患未亡。既有集因。必招來苦。纏縛沙門。故言不
得脫。此難果患未喪。如來答意。外人情計。但知有五
識。不見第六意識。是以如來言。凡夫第六意識尚不
為五塵所染。況我斷欲斯盡。內心清淨。雖緣五塵。何
得有染。故言世間有五欲乃至我於中無欲。二患斯
盡。超汝境界。故言我今得勝汝。辭辨難當。耶徒高伏。
心懷不樂。隱形如去。耶難既遣。舉宗重告。餘三如文。
多論。牛呞比丘兄弟將七萬人詣比丘。比丘盡與三
語受具。
次還明善來文三。先度同友五十人。次度[鬱-山+止][鞥-合+(白-日+田)]羅一
千人。次度舍利弗等二百五十人。就度迦葉文三。初
至受具足戒善來與千人受戒。第二時佛度千梵志
已下詣象頭山三事教化。第三爾時千比丘受此三
事已下如說脩行。道成無著。廣現神變。教化迦葉。令
故耶從正。不如我等得阿羅漢者。謬執自謂得聖果
勝。心欲調伏。放果執因。謂己事大。是趣泥洹正路。故
云不如我道真。佛知將伏。即併非二計。非阿羅漢者。
非是聖果也。非向阿羅漢道。事大非是趣聖之因。既
聞因果俱非。便捨事大。具出家受戒。次度二弟。次往
象頭山。三事教化者。彰此等比丘假時處及伴。而得
漏盡故。一神足教化者。謂身通令廣生信。二億念教
化者。謂以他心通。知眾生心欲。應機授藥。三說法教
化者。謂以漏盡通正教起行斷漏。先對眼根廣明。於
中初總舉熾然。故言一切熾燃。
何等已下別列熾燃。於中文二。第一明因熾燃。復云
何已下明果熾燃。因中有四。一先舉熾燃緣有三。眼
熾燃者。謂增上緣以生熾燃。色熾燃者。謂緣緣中以
生熾燃。眼識熾燃者。次第緣中以生熾燃。第二眼觸
熾燃者。一釋謂和合以生熾燃。其唯觸數。又依實論。
想是對假之初。名之為觸。因於三想。遠生三毒。故曰
<pb n="778"/>
眼觸熾燃。第三若復已下三受報法。體是無記。非不
因此三受生三煩惱。故曰亦名為熾燃。四何等已下
三煩惱火。謂行心中起三種煩惱。燒人善根。是熾燃
火體。
次果熾燃。正明八苦焚燒樂受。故曰果熾燃。我說此
苦所生處者。前因熾燃。是八苦本生之處。為令斷因。
以其因亡。果自喪故。故言我說此苦所生處。若對餘
五。不異眼根。相對以明因果熾燃。故曰乃至意亦如
是。第三文可知。
次度舍利弗等文二。初受竹園度之處所緣中。王本
請佛。若成道已。先受我請。所以淹文不赴王請。度千
人已。方念受請也。答有二義故。一眾生機根未熟故
二徒眾未成故。今赴請者。一王舍城人道根熟故。二
度千人已。徒眾既成。顯佛德尊高故。佛與迦葉。師徒
相隨。大眾雲集。各懷疑念。不知誰是師首。既有此疑。
師徒未分。難以訓導。故偈問答。示有尊卑。汝見事大
有何變恠不祥之相。而便棄之。故汝等見何變乃至
捨大具。次以偈對佛。依此事火。不能發智。斷彼資道。
緣中貪味之過。故言飲食諸美味。亦復不能斷彼色
貪。故曰愛欲女及祀。我見如是垢者。謂業煩惱垢故
捨事火具也。顯己是弟子。彰佛是師。佛復問。汝既見
非。捨而不樂。汝心志求。竟樂何處。故言飲食諸美味。
乃至樂何處。迦葉即答。情樂之所。業與煩惱。能牽生
死。三有輪轉。名之為迹。善脩八正。能除集因。令苦不
續。稱為休息。故曰我見迹休息。此集諦無處。是滅諦
體。集因既亡。不為三界生死果縛。故言三界無所礙。
此是苦諦盡處。是滅諦體。滅理一揆。更無殊狀。故云
不異。證與理冥。更無能所。故言不可異。亦可滅理無
為。異緣不能差脫。故曰不可異。如此滅理是我情欣。
故不樂事火祀。上品疑除。下品之流猶疑未盡。故須
就事以拂疑情。疑心既除。說法獲利。受請入城。爾時
天主化作一異婆羅門。引道讚嘆。以顯佛德。初一偈
國人致問。上三句問能敬者誰。末下一句問所敬者。
第二釋提桓因答五偈。五偈之中。各上三句先答問
中第四句所敬境界。謂是如來。各下第四句却答前
問中上三出能敬者。就各上三嘆所敬德。初一上三
勇猛等者。顯佛精進智德無貪善根。次上三世無與
等者。彰佛真勝超倫。次一上三滅欲等者。煩毒既除。
斷德窮圓。次一上三猶如度溺者。化生之能濟及自
他。次一上三已度四流際者。授生以法。次時世尊已
下度舍利弗等。如普曜經。身子問阿濕卑言。汝師是
誰。即答謂說吾師天中天一偈。又問有何道法。即說
第二偈。化訓去五陰等。又請說法。阿濕卑言。我今年
幼稚。學日又淺近。能宣正真如來廣大義。身子言。不
問廣略。即說偈言。一切諸法本。因緣空無主。息心達
本原。故號曰沙門。身子得道。此律三問答。亦合三正
說法中。如來說因緣生法苦諦。亦說因緣滅法滅諦。
若法所因生。如來說是因集諦。若法所因滅道諦。若
如智論。聞三諦以入道。諸法因緣生苦諦。是法說因
緣集諦。諸緣及盡滅是滅諦。大師如是說。得入無憂
處者。謂解責故。今證聖解。故曰本所不見。
第三拂去譏嫌易解。
自下羯摩度人文三。初明起過。過有二緣。一無師教
授。隨緣興犯。此是無師之過。不齊整來多羅葉等。乞
食不如法謂耶命等。受不淨食者謂殘尊等。及可惡
宍。受不淨鉢食。不以澡豆洗等。二病比丘已下無弟
子損。第二諸比丘已下舉以白世尊。第三世尊言已
下立有師徒。制羯磨受戒攝養之方。於中文四。第一
制立師及弟子羯磨受法。即是所秉教法。第二時諸
比丘已下訖盡同上。能秉之師。德行具滿。第三布薩
已下所被弟子身器穢。第四授法。為請法求解。生善
行三。報恩供養。此三順攝受。四呵責治罰。違而攝受。
於中有三。一有所呵之過。二有能呵之藥。三如不如
<pb n="779"/>
義。並如文辨。廣說可知。
第五門對文說。
自下第二闍梨德行攝受方者文二。初至行和上法
來明依止師衣補和上處受之方。二弟子於闍梨已
下正明依止弟子行法。此之二法。如上更不煩說。前
文有三。同前和上。
自下第二呵責弟子文三。初不承事和上起過。二舉
以白佛。三世尊言已下辨呵責法。於中文三。初至五
事來呵責之藥。第二世尊既聽呵責已下出所應呵
過。第三彼盡形壽已下二人違失之義。凡呵責之要。
大法具三。一弟子現前。二出過現前。三呵法現前。得
名如法。反則非法。文中先明和上呵文中三。總舉其
數。次別列五名。次復總結。呵責法者。准其所犯過重
輕。若過淺重呵。過深輕責。此乃隨心喜怒。特秉法式。
何成師訓相利之道。宜自思省。停息此壞。當復思已。
所以呵者。為利彼故。寔宜內懷慈愍。外現威肅。准法
以設。不差所宜。雖加切勒。理深津益。令彼改過從善。
方成師訓攝受之方。然後五法呵之。一汝去者。謂以
過重駈擯永去。二莫入我房。過是次輕。得在寺住不
入房。於外作使。容可得作。三莫為我作使。謂一切執
使皆不得作。容得入房。四莫至我所。外事雖少得勞
正。不得至師左右。五不與汝語。其過最輕。得至師所。
不得以言誨。及次依止呵。大同和上。唯換第四句。言
莫依止我住。餘是如前。此等並呵情過。不得准罪重
輕。自有輕而須呵。或有重而不呵。落在七法故也。又
此別人行罸之軌。如七羯磨。罪處所等。不禮捨教。惡
馬覆鉢。斯乃得法折伏。不在此收。
次所呵過。二師合辨。增數八五。究其不同。但有十五
作惡不耻名無慚。見善不修學無愧。不祖師訓如說
脩行。曰不受教。犯下三篇。名非威儀。懈怠自居。名不
恭敬。若作斯五。情無耻愧。雖犯小罪。理合呵責。若情
恒命終已下闍梨行法。和上中二。初至如法治。和上
七法攝養之方。二和上於弟子所行和上法已下。弟
子行法瞻供之軌。
前和上文三。初至十歲已來簡小取大。第二諸比丘
聞已下簡愚取智。第三諸比丘聞已下簡懈怠制攝
受。此三文中並各有三。謂過呵制。第三中三。一起過。
二呵責。第三告諸比丘已下立制。於中文三。初至應
如是行對和上制法。第二若弟子已下列七行法。第
三自今已去下違而結犯。列行法中。一先析伏其形
有二。初明弟子作過不從師教。僧設治法勸令如法。
二明勸僧疾解。第二復次犯僧殘已下除其業累。據
可悔中重假僧故舉。非謂下三不須斷理。第三復次
弟子得病已下瞻病人除其情惱。第四弟子若不樂
已下移閙就靜。以安其形。第五弟子有疑已下誨以
法律。決去疑滯。第六若惡見生已下誨以真法。反耶
入正。第七以二事已下衣食攝受。免形心二苦。第三
結犯可知。
第二弟子行法中。分文有三。第一起過。第二諸比丘
聞已下呵。第三爾時世尊已下制法。制法中二。初對
人制法。第二列共別兩行。於中先明共行七法文二。
初列七法。第二行結犯。此律但言如法治。五分。共別
行中。盡言若不行突吉羅。第二時弟子於和上所不
行弟子法已下列其別行亦二。初列別行。二不行結
犯。別行中三。初至不得至他方白事方法。第二彼當
清旦已下請誨稟承。以資神解。第三彼當除去已下
如說修行。亦名脩敬報恩故也。初白事者。弟子年少。
未有閑曉。要須諮請白師取足。白之法式。如常威儀。
寄說可知。師既受白。因明師僧量宜弟子法。有八句。
前七有過。故不聽為。第八無過。方依所請。又有事須
白。五分。唯除大小便及用楊枝。餘皆須白。無事不須。
祗。出寺門二十五肘。來不須白。已外須白。次請法者。
為求解故。清旦須請。報恩供養如文可知。所以須明
<pb n="780"/>
弟子行者。良以師有訓匠之能。為成師德故爾。
次辨闍梨行法文三。初無師起過。第二諸比丘已下
舉以啟佛。第三世尊言已下制者闍梨依止弟子。於
中文二。初明制有闍梨弟子。第二諸比丘聞已下闍
梨德行攝受之方。前文有三。第一立闍梨弟子。西音
闍梨此名正行。𨲙補和上之處。故曰如文等。第二展
轉已下有師徒之益。前立和上。已有兩益。今有闍梨。
還無二損。此乃重重。故言倍增益廣大。第三有益須
請。請之正文。一大德一心念言對正行。二我某甲自
厈己名。三今求大德為依止。請祈攝受。四願與我依
止。望師垂慈攝受於我。五我依止大德住。自彰依住
表己懃懃。一言至三。依者馮也。止者住也。故言依止
欲正行。發言許攝有三可知。
辨依止。五門分別。第一定能依止人。第二定所依止
人。謂師德行。第三請攝受之方。第四弟子別行之法。
第五依止失不失。先解初門。所以須依止者。新受戒
人闇於所緣。猶若嬰兒。若不教授乳養心神。法身難
以成立。須依有德。馮人取訓。故律言。新受戒比丘無
人教授故。乃至婆羅門聚會也。無人教授略有五種。
一和上命終。二和上休道。三和上決意出界。四和上
捨於畜眾。五謂自身更求勝緣。以𨷂教授。故須依止。
然有六人聽無依止。一樂靜比丘。二守護住處。三病
人。四瞻病比丘。此四四歲已下聽無依止。五滿五歲
已去。六智無勝者。此二五夏已上辨之。此等人輩聽
無依止。須依止人者。一未滿五歲。二愚癡比丘盡形
壽依止。
第二門闍梨有五。除依止一。餘之四種不得趣爾攝
受弟子。補依止師處。補和上處。要須加其請法。方成
依止。說意可知。論其德行解慧。一位須十夏。二有解
慧。三能七法攝養弟子。廣如增五。若反此者。皆不合
攝受弟子。
第三門欲請師時。祗律。要有四心。一愛念。二恭敬。三
慚愧。四樂住。具此心者。闍梨如文。請文如前。次師攝
弟子。亦有四心。一慈念。二矜愍。三訓誨。四匠成。具斯
四心。看弟子如兒想。
第四門有其四法。一白事法。謂離過行二請教。世尊
有是教一切汙辱已下正舉。第二師僧秉初段法被。
第三受戒行者受戒方軌。初文有四。一對上過。故立
有師與弟子。展轉已下有二人之益。第三當如是請
已下對益故請。第四佛言自今已下止三語興羯磨
受。和上西音。善見云。知弟子有罪無罪人。亦云力生。
如明了論。西音優波陀呵。此正梵語。今翻為依學。謂
依師主學解學行故稱依學。言弟子者。學在我後。故
名弟。解從我生。或戒從我生。曰子。故稱弟子。祇律。和
上有四心者弟子。一慈念。二矜愍。三訓誨。四匠成。備
此四心。故曰者如兒想。弟子亦有四心。一親愛。二尊
重。三畏難。四敬順。具四心瞻供師。故名者和上如父
想。第二言展轉已下有二人益。各興四心。更相供
瞻。謂共行七法。以教戒故。不壞法身。相瞻待故。不損
道器。故名久住增益廣大。第三有益故請者。於中
文兩。一請師法。二和上報言已下攝弟子法。問沙彌
受時所以不請。答人是未滿。容有轉易。故不須請。其
具戒者。滿足究竟。更無移轉。故不同彼。又問所以僧
中請者見聞具故。第四止三語者。以三語中無相
攝法。未有和上弟子別故。文略不言捨一人秉法也。
自今已去已下聽滿十人者。替前一人。白四羯磨者
替前三語。所以不言止善來等者。非弟子秉故。又與
三語羯磨並行故。又復此對初緣。未有教授撿挍及
說相等。但舉白四。非謂略無。
第二能秉人中文二。初至和上同下住二師之行。第
二有五法已下明二師之德。問行德何別耶。答行謂
始脩方便。德據終成滿足。要行德俱備。方聽度人。亦
可德謂解慧。識達法相。未必有行。亦不聽度人。或能
<pb n="781"/>
如說脩行。未必識達法相。亦不聽度。要具解行。故知
行德有別。前文有三。初至文同不異。謂以七種行法。
更相瞻養。攝弟子法。第二時諸弟子不恭敬已下正
明弟子不祖師命。不受訓導。教師呵責。違而攝受。第
三樂師靜比丘已下正明人有合呵不合呵。前文復
二。初至如法治和上行法。第二和上謹攝失脫而已。
無其情過。方便開曉。教令懺除。如前七法。此初五竟。
難與語者。謂師教誨一向解拒前不受教。謂受師語
不如說行。與惡人為友。好往婬女家。婦女家。大童女
家。黃門家。尼精舍。式叉等處者。龜𩻪此等恐生譏妨
修正業。故隨所作。一一呵之。方能離惡行成。有進修之
益。不要待滿。此十五過中。對尼反說者。應云大童男
家比丘精舍沙彌精舍等合呵。餘通二眾。第三呵違
失中。呵責已供給得罪者。謂本第三時故。今未施歡
喜。輙為作使。反增觸惱。故下言不為和上執事得罪
者。謂本作第二呵。容得作使。恨心不作。所以得罪。此
弟子非次。便受供給者。和上非次。故依止弟子。非次
與依止者。闍梨非當。下意隨順求方便解所犯者。謂
初受師下。四呵責時。全不得自理分雪。唯得日三時
懺悔。後方濡言。自雪其過。故言方便解其所犯。若懃
求解犯。師當教赦過。不者得罪。
第三合呵不合呵人者文二。初雜明依止失不失。第
二世尊遊羅閱城已下正明失依止法。前文有七。一
樂靜等二人聽無依止。以自行立故。第二比丘決意
出界已下兩對四句。約心蹔永失不失。第三將受戒
者出界外已下四句明須依止人合呵責者。第四彼
遣使受依止已下兩句師徒之失。第五和上出界外
已下兩句雖不永去。去逕宿意故。出界亦失。并辨相
簡。第六病比丘已下二句聽無依止。第七彼和上被
羯磨已下五對治罸失不失。
第二約心蹔永。初之兩句。決心出界。作不還意。雖即
日還。出界之時。已失依止。若第五段兩句者。文言和
上闍梨行不久當還。我即依止而住。便無依止而住。
佛言和上闍梨出界行日。即應更依止。不受如法治。
次弟子出界外遠行。念言我不久還。即以此依止和
上闍梨住。佛言新受戒人須依止者。不得先飲水等。
乃至先當受依止者。此之兩句雖不久還。然亦去逕
宿意。同前兩句。決意出界。但是去逕宿故。出界之時
亦依止。此等四句並是心隔故失。以其依止唯一。𨷂
無攝受。兩情相捨。不待事隔。故心隔為失分齊也。若
無蹔出之心。忽有逕宿事者。難緣不失。無難即失也。
無有心宿俱隔失。以作永去之意者。不待逕宿故爾。
若蹔出界。此亦不失。即此文中下兩句。是衣夏二事。
唯俱隔失。宿隔同前依止說也。問即日還失依止。凡
言失依止者失何等法耶。答依止有三。第一請依止
師法。第二相依住法。第三請教授白事法。若據作法
而請以成師者。前請為力生。後請為依止。若以下二
法行軌相誨名依止者。則力生正行。俱名為依止。故
律云。和上闍梨決意出界外。佛言失依止令立失者。
失下二法。非謂失請師法也。如和上失者。豈可失和
上耶。亦可言失者。以闕下二法。無作不相續起。故言
失依止。後若還來不須更作法請師。但作心依住白
事等。還有相依法。無作續起。若望衣夏四句之中。心
宿俱隔失。不同依止直心隔及俱不隔。此二不失。
第三宿隔有失不失。對難說故。問所以心隔失依止。
衣不爾者何。答依止情道。彼此各作相捨。故出即失。
若不作兩捨意。逕宿方失離衣。及安居正可。我有捨
彼心。彼無捨我意故。要須心宿俱隔失。問依止若離
失而無罪。衣夏離宿有罪者何。解依止聽離。至餘處
已。佛制更請依止。順教而去。失而無罪。離衣破夏。佛
教不聽。是以失破有罪。問所以衣失罪重。夏破罪輕。
答三衣道服。正標資身。要急故所以重。安居雖破。容
不癈修。故破罪輕。
<pb n="782"/>
第三四句正明無師教授。不閑法相。制使依止。諮稟
法事。見論。一和上三羯磨師。為三人受具。一時得戒。
戒臈同無大小。祇。一和上一戒師。二人三人一時受
得。不言為難。但以憂婆離有二沙彌。若先後受。恐有
恨心。不知得。一和上一戒師一眾。二人一時受不。佛
言得。十律亦言。憂婆離二沙彌。一陀薩。二波羅。當受
戒時。陀薩言。汝先受我供汝所須。次一人亦爾。憂婆
白佛。得二沙彌一時受不。佛言得。即出羯磨。此律八
難。餘緣聽二三人一時作羯磨。不得過。准祇。一和上
一戒師一眾者。善受戒尚得。餘類皆成。五分。憂婆問
餘事亦得羯磨三人不。佛言得。不同持欲使命法。故
得過三人。第四可知。
第五因制依止乘。明簡釋進否。五分。若無依止。不得
乃至飲僧坊內衣。得吉羅。後為諸難。佛言今聽不受
依止乃至六夜。十律同爾。伽論三日第七師破七羯
磨。治不失依止者。謂不失前二種法。應失請教誡法。
以師有過被治。行法在己。弟子清淨。若請白事。令師
得罪。下三十五中。不得受依止者。謂不得請教授。亦
可被治。不得受請。作依止師。若弟子被治。三俱不失。
須師教誡。順行僧法。求僧疾解。故二人相望。無隨舉
過。若擯未擯。俱失依止。所以但舉已擯者。謂對治前
作法者。不失人情。意謂作擯亦謂不失。為去此疑。故
須偏舉作法以彰失。亦可得擯法者。事既彰露。無有
相依教授義故。文中言失。雖可犯重。但使未彰。猶成
相依。故使不失。

四分律疏卷第七本

<sarticle>四分律疏卷第七末</sarticle>

第二正明失依止者文二。從初至具白世尊舉緣。第
二世尊告言已下正辨失分齊。五歲智慧者。謂始入
五夏。須從十歲依止。若愚癡無智者。盡形壽依止。文
中增數。有其八五。若專定不同。有九或八。一上文得
擯。二死。三去。四休道。五師呵責。六入戒傷。七五歲已
上。八見本和上。九還在和上目下住。今此八五別相
但八。謂加前得擯故九也。言八者。初五中四除第四。
以不與依止。同第一故。次五有二。謂死五歲。第三五
中有一。第八五中。一中間四个五。全同無異也。九中
上四師徒二人有則俱失。下五唯約弟子。五師呵責
者。謂五種非僧呵責也。六入戒場失。既是別行法處。
年小無知。容為他所悞。入時即失。不待逕宿。不同界
外非別行法處故。若爾蹔出至他大界。亦是別行法
處。何以不言入他界失。一釋義同戒場。故不別論。亦
可他大界者。亦是僧常住處。壞義是希。故使不失。其
猶或場須喚。豈可他大界內。制言須喚。故知不類。七
五歲已上者。自有知故。不假訓導。是以言失。問何故
文言五歲比丘。應求十歲智慧比丘為依止。答此言
須依止者。謂始入五夏。非謂五滿不失。若不言此。謂
入五夏。即免依止。故此據有智者。若愚癡人盡形壽
依止。見本和上失者。本補和上空處。既見根本。無空
可補。故所以失。和上目下住者。先捨畜眾。見而不失。
今還攝受。目下住失。亦可見本和上師行還也。目下
住者。弟子從他界還。初興蹔意。後至師所。乘作永心。
故目下住失。十律。今飢世當死餓。何用依止。佛言若
不得日日見和上。若不爾。聽五日。五日不得見者。聽
至布薩時來。布薩時來不得見者。乃至二由旬半。乃
至自恣時來見和上。
自下第二明二師之德。是非相對。各有八五。初十唯
聖。下之三十聖凡通有。窮其實體。但三十九。以第六
少一故。
自下第三教所被人。於中文二。初至價直。總明遮難。
第二黑闇何側已下離明遮難。亦可前文略明遮難。
<pb n="783"/>
黑闇已下廣辨難遮。以周盡故。於前文中有十七事。
第一第七是難。餘通名遮。先解第一破內外道難。於
中文四。一明布薩出家已後作破內之業。舉以白佛。
第二佛言已下教僧度法。試驗方軌。第三時布薩已
下重來白佛。第四佛言已下彰難業成就。初文復四。
一論義心伏。四辨之體。其唯智慧。於世諦諸法。善達無
礙。名為法辨。深契第一義諦實相之義。名為義辨。或
善知世諦。名為義辨。達第一義諦。是為法辨。既識二
諦必須稱機授與。深達根藥。而無滯礙。名了了辨。亦
名應辨。亦名樂說辨。善於方音。言說流澤。無所滯礙。
名為辭辨。具斯四辨。外難不通。無此道理。故言無有
是處。五分。舍利弗共外道論義。始於一日。至於六日。
論說餘事。皆使結舌。不語至第七日。舍利弗說言。世
間諸欲。本皆從思想生。住世間欲本。而有染著心。外
道難曰。欲若思想生而有染著者。比丘惡覺觀。便已
失梵行。舍利反對曰。欲非思想生。從對而起者。汝師
見眾色。云何不受樂。布薩不解。捨耶出家。此言迫難
者。理逼切故。第二時彼即生念已下因信出家。第三
後於異時已下作破內業。第四時諸比丘下舉已啟
尊。
第二因明試驗方法。於中文四。一制白二試驗。二先
與沙彌或。欲使憑有所寄故。恐退反成難故。不與具
戒。第三正行四月試之。欲彰外道。執耶來久。其信未
著。若即受具。必不能深契玄宗。為審其信。故須調試。
此云乞四月共住。為在界內故。餘之三律。母伽二論
咸言別住故。祇五二律乞別住與別住。十律乞波利
娑沙與彼利娑沙。謂應不得與此丘同居處故爾。母
論。外道應與四月別住。伽論言。云何別住。若外道欲
出家受具者。應四月在和上所住。第四驗知心喜。方
進受具。若全得道。不待四月滿。即為受具。不同此者。
要四月相望。三四二文可知。第二度奴。祇律。奴有五
種。買得抄得家生。斯三此處不聽。餘處亦不聽。他與
自來。此二餘處便聽。三度賊。四度負債。五減年。六五
病。七邊罪。文四。初犯夷不覆。二與學或。三奪三十五。
四除疑進否。八父母不聽。九制形同二白。十度減十
二者。因開度堪駈烏者。五分。駈烏沙彌八歲。祇老極
七十。小至七歲。若過減此。不得與出家。七歲至十三。
是駈烏沙彌。十四至十九。是應法沙彌。二十至七十
是名字沙彌。伽論。七歲也。第十一不聽畜二沙彌。後
開度二。第十二受已生疑。聽數胎等。以彰得戒。若得
羅漢。名受具者。謂上法受。次結小界。受戒不言數人。
但道眾僧集故。不知界之大小。理亦難知。次無和上。
或二三多等不成故。五分。比丘以一人為和上。二三
四五乃至十人為和上。佛言一人為和上。不應二人
乃至十人。見論。無和上不得與受具。若與受具。僧犯
吉罪。是人得戒。十多亦爾。多論。羯磨受具。和上不現
前。以僧數不滿。故不得戒。若滿亦得。此律不爾。
次說四依。前後四度官人。五分。王立制。若復度者。當
折和上肋骨。截闍梨舌。餘僧生革沙鞭。八下駈出國。
祇。折和上三肋戒師挽舌出。十眾各八下鞭。斷事官
作是治罸。將見頻婆王。王言。誰是王。答言王是王。王
言。放去恣聽出家。不白王而輙治罪。奪官及財。言官
人者。有名無祿。有名有祿。此國餘國皆不聽度。餘二
者。此國不聽。餘國聽度。次借三衣受戒。義容得戒。以
弟子知不應借。不知不得戒。作得戒心。是得戒。准如
和上。前三句者。是五分。應同弟子衣鉢具未。若言已
具。應問自有從他借。若言從人借。應語可令主捨之
者。
第二離明遮難文二。初至滅擯。局明其難。第二爾時
將欲受戒者不自稱字已下離明諸遮。非人一難。落
在下遮。中十三難義。五門料簡。第一釋名辨難義等。
第二諍名癈立。第三收難盡不盡。第四與三鄣相收
義。第五得戒難生。戒失不失。
<pb n="784"/>
初門有五。一釋名解難義。二辨難相。三彰難體。四解
得名。五釋通塞。然戒法清虗。出道良梯。法既精妙。致
受之不易。論其受也。非身淨不尅。是以身為受道之
器。心為得法之主。身心圓淨。得戒亡言。若內壞遮難。
身器不淨。雖備眾緣。徒勞無益。一生絕分。彰不發戒。
名之為難。一方化宜標十三。始從邊罪。終至二根。是
其名也。言邊罪者。曾受得戒。理應進奉。但捉心不固。
毀犯四禁。為業既重。理在分外。故曰邊罪。絕分鄣戒。
稱之為難。故曰邊罪難。二淨具之境。生善福田。理宜
虔敬。於中殖福。今反汙辱。毀其梵行。慢業成就。為鄣
處深。雖受無益。名之為難。難由壞尼而生。故曰犯比丘
尼難。三沙彌俗人。身非所應。法既非分。形假威儀。詐
為具戒。盜竊法財。稱之為賊。業重鄣戒。故曰賊心難。
四先是外道。心信佛法。捨耶從正。出家受具。雖居法
式。其信未著。復捨真途。還受耶法。下至拔一髮。是名
破內外道難。簡餘外道。歸正非難。故言汝非破內之
外道以不。五黃門者。雖稟人類。形絕道器。性多煩惱。
現不階聖。以此垢心厚重。雖受不得。故言黃門難。六
七二難者。人非化生。業寄胎報。依父母之遺軀。以為
己體。其恩深厚。理應敬奉。方復違恩背養。興加逆害。
為業既重。設受不得。故言煞父母難。八煞羅漢者。此
人雖復現報未移。其功彌進。果超三有。為世良田。理
宜敬奉。諮承殖福。而壞瞋喪聖軀。失利滋甚。業重鄣
戒。故言煞羅漢難。九然眾和法同入道之方。今以耶
法改真。分眾異軌。令正教隱暉。耶法興世。應悟乖宗。
失其理解。為業甚重。鄣不發戒。故言破和合僧難。十
然如來大師內壞四等。導化群品。使淪溺之徒。馮之
出世。此恩慈極。理宜導奉。而違恩逆害。出血便犯。此
業尤深。鄣不得戒。故曰惡心出佛身血難。十一十二
非人畜生。報處卑微。形心俱非受道之器。身嬰報鄣。
永不得戒。故曰為難。十三二形者。凡為道器。要是男
女相別。今既形狹而境。惱亂二眾。先受得戒。轉為二
形。猶尚滅擯。況始發心。寧能得戒。故稱為難。問此十
三並是受戒為難。瞻波所以第三獨名賊心受戒難。
答此實不望今受作難名受戒難。故不須為並。蓋謂
無是賊心。詐為受戒。此詐受者。與今為難。故獨標之。
餘非此類故。問何以出血獨言惡心者。答為簡好心。
不犯故爾。但是邊等。誰問心之善惡。故無所簡。
第二辨相者。此有邊名。其相不顯。十律。名先犯戒人。
犯戒人者。多母二論犯通五八。皆名先犯。故多論云。
破五戒。不得受後三戒。破八立爾。母論。若憂婆塞戒
毀一。又若八戒毀一。如此等人。後若出家。亦不得戒
及作和上。餘汙尼等十二亦爾。准此極急。今解取出
家十戒已去。犯者成難。以名邊罪故。謂對內辨邊。以五
八戒無非內故。言犯尼難者。局取具境。見論。壞尼淨
行。永擯不得出家。下二眾不鄣。此律且言犯比丘尼。
五分。有破尼梵行。佛言。婬比丘尼滅擯。又是婬非觸
等。十律。若一人八事汙尼。尼得名汙。是人非汙得受
戒。祇律。要取淨尼。今此律唯具。同於祇律見論。淨穢
俱成。異於祇見。以下文中但言與著袈裟者行婬。不
論淨行故也。賊心對文釋。黃門有五。五皆成難。五分。
不應度黃門。先問言汝是丈夫不。准此黃門。謂不能
行丈夫事。自然性多煩惱也。唯生身父母是難。非養
等。如十律說言。破僧者。謂是法輪主。而非伴主。又十
二句中。謂六墮者是。餘相可知。問所以邊合逆離者。
答邊從逆離。濫俗有邊故。若逆從邊濫俗有破。故不
一類。又問逆即分五難。黃門立一者何。答逆謂五逆。
約境界事別故。黃門不對境等。故合為一。
第三難體者。位可為三。第一若三聚分別。總用三聚
法為體。位約為二。黃門非畜二形。總三聚為體。餘九
唯色。第二若隨別出。體非畜報。鄣形非道器。心不受
道故。總以報色心命根四相等為體。餘二亦爾。以就
偏強說故。黃門唯貪使為難主。若據形殘。謂身根少
<pb n="785"/>
分不具。遂使貪增上也。二形身根增乘。即非道器。自
餘九難者。身口分別。破僧口業。壞尼破內。此兩局身。
餘通身口。身口之中。具作無作。若定無作體。多論。俱
色但是不善色聲。其無作者。法入中攝。成論。作者是
色。無作非色非心。既言色業為體。故比丘四逆。但以
逆為難。體非夷及蘭。以俗人作此。亦難攝故。如其破
僧。容可逆蘭。通為難障。以俗無破僧難故。第三若隨
法門辨者。此之十三。還用邊等十三事為體。
第四得名者。直辨難總名。義用受稱。以此十三等事
並能留難戒義故爾。其邊罪等十三得名者。若據前
二出體。並從別義作名。別義不同有五。第一邊罪一。
從義作名。以犯此罪。理在分外義故。第二犯尼等七。
謂犯尼破內五逆。並境用作名。謂犯破煞等。即是用
名。尼父母等是其境故。第三賊心一難。遠因受稱。第
四非人一無他得名。第五黃門等三報事立因。若依
第三出體。此十三事並當體受名。
第五辨通塞。通塞有三。第一形報分別。第二就處分
別。第二約時分別。第一就形法分別有兩。第一三趣
分別。第二人中七眾分別。言三趣者。非畜各一。人有
十一。此彼通收。故十三也。以人造業故有九業。餘趣
無造此等九業。闕而不論。又人受道故。非道器者說
之為鄣。得具有黃門二形。其非人畜生。既無受道之
理。自體是鄣。縱有此二。然不由此二。能障於戒。故不
說難。猶如七日藥。雖有多罪。從口法生者。但生二過。
以餘不由口法生故。二約七眾說者。僧但十一除二。
謂已分三趣故。尼又除破。故唯有十。下三各九。二俗
唯八。此並總相說。若橫剋起者。比丘就事但十。謂除
賊心故。名正有六。謂除犯尼三煞。以其此四。落邊罪
中攝故。尼事唯九。賊心同前。又除破僧名五可知。式
叉等三事九。謂有賊心除二破故。名五可知。在家二
俗事名俱八。除邊二破。以無總邊故。事名並八。出血
黃門二形。此三說通七眾。餘八義局。位攝為五。邊罪
通上五。不及一俗。賊心下五不通上兩。破內上二。不
括下五犯尼等。四二局俗。不在上五。破僧局唯大僧。
不通六眾。此等通局多少。約名說也。既定得難。約報
通塞。何處得有。故須第二次就處辨。除北方無。無得
戒義故。亦不須辨鄣戒之難。餘三方中。南𨷂其有。餘
二天下但有十一。除出血破僧故。時中有故。次第三
約時。假就南閻。若佛現在。具十三難。佛涅槃後。亦唯
十一。除二如前。此上通塞雖可就報。約處及時增減
對體有無故爾。以其問難之時。雖可通塞有無。問無
不問有故。聖教一制。對報男女。餘方未來等。並問十
三也。
第二諍名者。昔來立義問所以。初難獨受邊名。餘之
十二受戒不得。亦在分外。何不名邊人作。具義以釋
者。此難解俱非。不煩廣列。今解難者。乃是鄣戒通名
邊罪犯尼等。便是召難之別號。何因將他別名之邊。
亦令貫通十二。與難相類。一切諸法。皆有別名通名。
且如陰入界六波羅蜜等。通名波羅蜜。該於其六可
得。亦遣檀那。通於下五。此亦如是。故知不爾。所以初
難。獨名邊者。如初一難。乃十三中別事。假先受戒。毀
犯重禁。理在分外。是故名邊。此望前說邊。此邊罪人。
後來鄣戒。稱之為難。難便望後。何容准他。望後之難。
該通十三。即令望前人邊。亦通十三也。如犯尼難。俗
人時作。本不由犯佛戒故說障。豈可得名邊也。乃至
非畜二形等不對犯戒。是故但言非畜二形等難。若
令盡名邊者。舉下十二。反難可知。故此諍名。本無可
諍。
第三門。此十三難。收鄣戒難盡。是中解難。要取有心
出家。隨僧乞戒。作法加被。而不得戒者。是此中難攝。
然餘八難中。唯非人畜生中少分。如龍王等。在此十
三中收。餘六即非。所以然者。謂地獄長壽天世智辨
聰北[鬱-山+止]單佛前佛後諸根不具等。皆無求乞作法之
<pb n="786"/>
義。故非此攝。被擯沙彌。多論伽論。出家受具竟。與解
擯故。亦非難故。此十三攝義周盡。問何以無煞辟支
佛難者。答煞辟支。不在五逆中故。如十輪經。煞辟支
佛。犯根本。非逆故。
第四門。黃門一難。愛欲滋多。以其擁思。煩惱障攝。非
畜二形三。是報鄣收。餘九業障並礙戒故。若望鄣聞
思脩邊。唯五逆是。餘非障也。若辨寬狹。此十三中業
寬報次。煩惱最狹。若汎論寬狹報鄣說。於五道說寬。
煩惱次狹。業障最狹。
第五門。若永變作非人畜生。或為二形。此三失戒。破
內外道。以耶見故。理是失戒。若受戒已。作五黃門。亦
不失戒。唯可有擯不擯異也。自餘諸事受已生者。減
不失戒。問所以十三俱障失唯四失。答此謂不得一
切相反。所以然者。如二形生失可得。即遣一形生得
戒。餘類可知。
次釋文。但言曾有白衣與著袈裟者共行婬。似不簡
淨穢。不同祇律也。
賊住文三。第一舉緣啟佛。總判滅擯。第二是中賊心
入道者已下列二重四輕。以為章門。第三是中已下
斷簡輕重。先解四輕。却釋二重。此之六句。昔言但以
法從人秉。故人有一二三四及羯磨等六句。明賊階
降。以眾法如五錢。別法似方便。故偷別法不成賊住。
此上四句至一二三四處。非不秉法。佛判非賊。故伽
論。逕二三布薩者。不得受具。逕一布薩。若不逕者得。
又祇。彌盜聽。聽明覺。初中後者不得受。若初中後互
不記者得受。故知眾法方成賊住。今釋不爾。下眾非
應。法既非分。如對手說恣等。豈可下眾。是其應秉耶。
又五六二句至一比丘所二比丘所三比丘所。眾僧
所至。四境所共羯磨等。佛判滅擯。以得法故。即具二
偷。前四佛判成受具者。以是全不得法。但偷形故。是
以上四並言不共羯磨等。又若昔解。初句不共羯磨
者。謂不共下三非不共。一人作法。即言亦是得法者。
如往一人二人處。偷對手法可不成賊。至三人四人
處。並即四人已上應偷眾法。何以聽受。故知文言不
共作法者。謂不共所至處人也。又前三句對後。以明
不共。第四至眾僧所對。何以名不共。故知並不得法。
明盜別法。咸成賊住。又五六二中但盜對手已去。不
得判言偷心念法。以往一比丘處。通己即二。豈得共
秉心念法耶。見論。三偷如常辨。此律五種並應滅擯。
姤黃門者。因他以發他息還停。故曰始言半月者。謂
有時節故。增五云。五種黃門不應與受戒。故皆不合
也。祇。六黃門。一生。二梌破。三截却。四因他。五姤。六半
月。前三不得出家。後三若未出家不應。若已出家聽。
十律。五種不能男。一生。二揵。三半月。四精。五病。前四
不得出家。第五聽出家。五分。直言黃門。不辨少多進
否。見論。龍王五相不離本形。一與同類行婬時。若與
人行婬。變為人。二受生。三脫骨。四睡眠。五死時。今律
但彰二也。五分。因度龍故。從今授戒。不相識者。應七
日試者也。如調達比者。謂餘六墮中。一一破僧主。見
論。二形有三。一能自受胎。能令他受胎。二能自受胎。
不能令他受胎。三不能自受胎。能令他受胎。俱是難
攝。意辨二形。
因彰轉根六門分別。第一能防生不生。第二已起之
罪滅不滅。第三同罪順行法重須作不。第四違情治
法解作以不。第五衣藥淨法等失不失義。第六受戒
結界成與不成。眾生殖業不定。故有轉變。此義可爾。
所以比丘即得成尼。尼變即成比丘者。一解僧尼有
無不同戒。若當轉根為女。比丘本受得。防輙教授等
戒即減。洗淨過分等戒始生。所以然者。以本要期有
惡當斷為因。轉根為緣具故。是以戒生。尼變亦然。問
若不同戒生。即是不受而得。又有漸受之過。又轉根
之業。非發戒緣。又可五受之外。更有轉根受。以斯理
驗。明知不生。又若不同戒失者。一非捨時捨。是即律
<pb n="787"/>
儀。便有增減。二有漸捨之過。二來轉根非捨緣四。若
捨戒者。應有五捨。然若不爾。故知不失。今釋能防受
體。不生不滅。雖僧尼互變。不得以本惡境無故。即使
能防隨捨之。又不可以所防惡起故。還使能防隨生。
所以爾者。以本要期。一運有惡當斷。致能防無作。還
總發得。雖可過境。興廢能防。恒不隨緣生滅。既酬本
要期。總斷惡意。即發得。與尼不同。無作戒善。是以大
僧變根。即得是尼。能防受體。更無生滅。其猶器仗。但
可有用無用。不可即無器仗故。此亦如惡律儀。要心
煞羊。上至非想。下至地獄。一切眾生邊。皆悉發得惡
律儀。無作容有作羊理故。今善律儀類亦同爾。以業
不定。容有轉變。有洗淨過分可犯之義。是以尼不同
戒。並是總得。亦不生不滅。
問若得尼不同戒者。何不名尼。答雖可戒體無殊。隨
形有異。現是男報。故未得名。尼若約教辨戒者。緣犯
俱同。或復緣異。但令犯同。如盜煞等。此教仍行。又如
長鉢離衣過量浴衣亦爾。自有犯同。而事中相反者。
如諸諫戒三宿兩舌嫌罵打搏牽駈俗女露屏等。亦
是同行。教亦不癈。或所禁事同。輕重差別者。如漏失
摩觸索美七滅等類。此諸教中。有癈有興。有無不同。
一向全癈。僧變既爾。尼變亦然。
第二門。但使同犯已作。雖可變根。轉而不滅。以所防
境在。猶有續作義故。若犯同緣異。輕重有無等。已犯
者滅。以其所防。惡境既無。相續義斷。故一向滅。以具
三義故也。一業轉報異。不同休道。以彼自心背道故。
二不相續。為簡同罪。不滅三僧尼。雖可報異。皆是具
足脩道人。異於命終。命終亦無相續。所以不滅。故須言
道器也。故十律言。頗有比丘犯四種罪。不悔。不發露。
不犯耶。佛言有。謂轉根者是。頗有比丘尼。犯五種罪。
不悔。不發露。不犯耶。佛言有。謂轉根者是。又言頗有
非比丘犯。而比丘得脫。頗有比丘犯罪。而非比丘得
脫耶。佛言有。謂轉根者是。又五分言。比丘根滅為女。
佛言即以此受戒。即以此請師。即以此年歲法。往尼
住處。依尼法住。若犯共尼戒。於尼中悔。先犯不共戒。
不復悔。尼變根亦爾。
第三門。同罪治法。順行法不同者。謂約懺殘等說。但
不同犯。無問行法足以不足。滿與不滿。如其互變。皆
清淨人故。不須互有續作。由根本罪已滅故。是以多
論行六夜未竟變。行波利婆沙未竟變。並清淨住。尼
變亦如是。若同犯者。多論云。若比丘犯僧殘。乃至十
年䨱藏。後變為尼一種。十五日除罪。若行六夜未竟
變為尼者。更與半月法。行六夜竟變。即出罪。次辨尼
變為比丘。先未曾得法變。與六夜治。若得半月法。行
未過六夜變者。更與六夜。若過六日竟變者。理亦不
須更與六夜。即與出罪。此據無䨱者說。尼先有䨱。應
與䨱治。故多論。若比丘尼犯僧殘。一念不䨱藏。乃至
發露。行十五日法中。一日二日變為比丘。但作六夜
法治。若先犯罪。有䨱藏日。即變為比丘。隨本䨱日行
波利婆沙。善見。尼雖先䨱。變為比丘。亦不行䨱。以冐
涉義不具故。
第四門。謂約七羯磨治。若於不同罪。有七情過。僧尼
五變。未治不須治。若已治。不問不調不勞更作法。雖
調伏竟。亦不須解。以根本事不同。於後不續起故。若
以義說。遮不至一。罪事雖滅。猶須愧謝。白衣非直爾
得了故。治法不謝。謂仍須解。或於同犯有七過者。未
治須治。已被治者變為尼。後於尼眾中順行。若調伏
者。尼眾為解。尼變亦爾。
第五門。見論。比丘變為尼。三衣及藥失受法。說淨亦
失。以比丘受衣。有過六夜罪。尼無此義。不同故失。比
丘受藥法。與尼不通。是亦失。淨法對人說異。故失淨
法。又釋此並不失。所以爾者。如先安居。亦是對人說
異。何以乃言。依本年歲。往尼眾中。尼變亦爾。如先受
戒。不坐不滅僧即尼成。尼成比丘。何以衣等獨言失
<pb n="788"/>
法。以其轉根非離宿失衣緣故。亦非失淨緣故。變後
之藥亦應不成遇緣。作此釋時。法先成者。互變不失。
若作未成變者。容可不成。若對事勢分欲成變者。亦
應成就。謂同受戒結界成就不成就說。而見論。遣令
更受持說淨法者。似對作法未成變者以論。此或可
爾。
第六門。如十律。比丘與沙彌受戒。僧忽變為尼。去竟
勢分遠此不得戒。尼無有與男子受戒義故。又法亦
不滿。若臨竟變為尼者。沙彌得比丘戒。次弟子變。如
比丘為他受戒。此沙彌變為女不得戒。以少本法故。
又法不滿。若臨竟變者得尼戒。若十比丘與本法尼
受戒。師徒互變。類前可知。又若十尼與式叉作本法。
若論師變成不成同上。弟子變者。一向不成。以丈夫
身全不假本法故。是以十律憂婆問。沙彌受戒羯磨。
受戒竭磨時。男根變成女。為名比丘。名為尼也。佛答。
是比丘。式叉受具羯磨時。女變成男。曲睞眼。一臂偏
長。一臂偏短。左手作。啞聾盲。⿴疒干痟病。癲狂。極老。無威
儀。極醜。毀辱眾僧者。如是比丘不應度。若已度。得名
受具足戒。如上說。此律如文可知。阿脩羅子等是非
難。第六有三。互在空者。或容見聞。但以空有異界故。
第七有三。互不見故。容可得聞。第八有三。互離見聞
故。第九有三。之在界外故。第十不受沙彌戒法。得戒
有罪。謂失入法次第故。在空已下四不得戒有罪。前
或不定。亦可截手等中。有得不得。第十不受沙彌者。
一向得戒。餘悉不得。祇。和上說羯磨。受具人說羯磨。
尼說羯磨。不名受具。
自下第四受戒方軌。文二。初受戒方法。第二眾中被
舉已下拂去疑情。前文有三。一至如是持正受戒法。
第二比丘受戒已眾僧捨去已下說持戒相。第三汝
已受具竟已下結勸受持。受中文二。初世尊有如是
教已下先制問十三難。第二爾時立欲受戒者已下
正明受戒。亦有九法。如尼律中說。亦少請和上文。行
事須請。第八戒師問難初。須知二事。一檢行者淨穢
資緣。次教行者緣境立心。故多論。凡欲受戒。先與說
法。引導開解。令於一切眾生上起慈心。既得增上心。
便得增上戒故。次正行法白羯磨。牒前方便。収成此
法。推尋可知。受既事重。要須稱教師及眾僧善識。如
非專心惻聽。不爾得罪。十律。分亡比丘物。有一沙彌
受戒。眾中有六群。六群言。新受戒人不應與大比丘
分。應與沙彌分。師言。何以爾。彼言。受戒羯磨不滿故。
師疑問佛。佛言。應問在羯磨眾中比丘滿不滿。比丘
言。我雖在眾中。不憶不知。佛言。從今聽羯磨時。當一
心聽。莫餘思。莫餘覺。當專心。當懃。當敬重。當思惟心
心。等同憶念。應如是聽羯磨。羯磨者應分別言。是第
一第二第三。若不分別說。突吉羅。祇。戒師不四問。四
越毗尼。眾僧不四答。四越毗尼。說止持相二。說相緣
起。舉過白佛。第二世尊言已下制說四相。初總次別。
別中各五。第二作犯文三。謂法喻合。此三各三可知。
餘文同前。
第二拂疑文二。初至不名受具足拂去弟子上疑。第
二阿難已下釋和上疑事。前問弟子中文二。初諸比
丘問。二身子問。被舉比丘者。以見難提犯重滅擯。休
道還來。是邊罪難。不得戒。今被舉比丘。當時亦不足
數。謂休道還來。亦是障戒難攝。疑不敢度。白佛佛言。
難提犯重。壞根本故。是邊障戒。破舉人者。對僧治重。
故不足數。然非違教重事。故不同邊。聽度無過。若言
不見罪。即是遮攝。勿得度之。為折伏惡人故。雖逕還
俗。舉法不謝罪。是障道。為遮惡人。要逕緣斷。故亦不
滅。不同夏非治罸。又非障道之業。是故戒失夏亦隨
亡。文言共住止不犯者。已逕解故。不犯隨舉。若爾前
與受戒。未逕解舉。何不犯隨。解言。本是大比丘被舉。
今非比丘故。得與受戒共語不犯。若爾何以受戒已。
猶得問言汝能懺不。解言。前人有折伏之意。僧遣懺
<pb n="789"/>
悔。不同彼見。更何有過。解已懺悔。此文良證。亦可不
爾。如增三中先懺悔後解義俱無妨。五分。不獨問被
舉。文言復有諸犯麁罪別住比丘。猒別住。便捨戒罷
道。又行摩那埵本日治阿浮呵那被呵責羯磨。軀出
依止舉罪羯磨。下意羯磨。如是諸比丘皆猒罷道。復
次出家受具。白佛。佛言。應先問。汝能還行先事。能隨
順僧。求僧除滅先事不。若言不能。不應與出家受具。
若能。應與出家受具。受具足已。若先別住便別住。
乃至下意羯磨。還與作下意羯磨。次拂制前年歲不
滿疑。次拂制前三結受戒疑。次拂制前不問十三難
疑。此三舍利弗問。次阿難問和上疑事。以見身子舉
十三難。問弟子得不得。即問和上舉體。是十三為得
戒不。答弟子正得戒人。要須清淨。有不得戒。若無問
便得戒。不問不得戒。和上是辨戒緣故。未制已前。眾
僧共作。無犯。問既言制者是何等制。一解未制五篇。
如須提那犯不淨行。或作五逆等。此是一一難事。未
有廣教可違。體是清淨。若作和上。一向得戒。是名制
前。自制後者。謂制廣教後。共十三難。和上受戒故。眾
僧有罪。此義稍難。以其若已制初篇名者。制前羯磨
受法全無是事。以八年興故。何須反問五年時事。又
可一釋。制者謂料簡弟子十三難制故。從是制後。與
十三難。和上受戒。眾僧有罪。但言有罪。是以生下弟
子疑心。不知為得戒有罪。為不得戒有罪。故須四句
料簡。言不持戒和上者。謂邊罪等人。前三得戒。要置
十人之外。第四句不得戒。所以開和上。以是根本。恐
留難故。是以佛開。餘師非根本。故不聽開。
●說戒犍度第二
既受得戒。理須護持。持由識相。故次明之。辨宣五篇
罪相輕重。彰於時聽。稱為說戒。廣明十五種說戒非
一。集在一處。故曰揵度。就中文二。初至全心不散。正
明脩道行淨之人。教所被者。行既清淨。堪聞淨法。是
以第二世尊在閑靜處已下說戒方軌。初文有四。一
至遠已而去正明王請集會因緣。第二爾時世尊已
下告令集會是行財施。第三長者白言已下比丘法施。
第四夜集欲禪已下自行脩禪。就初文中五。一王覩
前事。二即便已下設問傍臣。三答言已下敬以實答。
四時瓶沙王已下頭面致請。五時世尊嘿然已下許
而請退。第二文二。初至如是世尊佛聽集會比丘奉
教。第二時諸比丘已下正明集會。第三中七。一對請
生疑佛開為說。二既聽已下問其所說佛為示知。三
時諸比丘欲分別說義已下有五句。正辨說法是非
之儀。四時二人共同聲已下讚說之聲。於中文四。一
制不聽同聲合唄。伽論。半呾吉羅。五分。佛聽讚歎三
寶。便合聲。佛言。應請一人作。第二說法之聲。第三去
世尊不遠已下勸同上行處中之說。第四諸比丘若
過差已下顯其制意。第五不知何日已下彰說時節。
第六若說法人多已下辨能說人。第七坐卑已下說
法之坐除疑通犯。五分。比丘以華散高座。佛言。不應
爾。復有白衣。為供養法故。華散高座。比丘不聽。便悉
言不堪受供養。白佛。佛言。白衣散隨意。脩禪如文。
第二說戒法中文分有三。第一至衣架來教諸比丘
說之由序法用軌則。第二爾時諸比丘聞佛聽詣羅
閱城已下至不得受欲。結大小界說戒處所。第三說
戒日閇戶而眠已下訖盡於末。說戒法體如非等法。
初文有二。第一至則安樂為制說戒由序。第二時比
丘欲歌詠聲已下說戒儀則。前由序文。第一至波羅
提木叉戒悲心靜念為結說戒方法。第二從靜處出
已下陳己屏念告眾令知。第三以是故已下正明如
其所念為諸比丘結說由序。
就初門中三。第一先辨念所說法。故曰乃至木叉。問
所以結戒要待重請。方制說戒法。不請自制。答一來
結戒。為有犯人。若無舉過。輙以已知而制戒者。非大
人法故。二又為別人故論其說戒。被行淨人故不待
<pb n="790"/>
重請。又復為眾敬法重僧故。念為眾結。第二中有信
心已下念所為人。言中有者。謂前大眾集會中故。第
三我今寧可已下念說方法。
第二告眾令知還舉屏三以申念意。
第三文二。初至安樂列八章門說由序。第二波羅提
者已下釋前八句。前文八者。第一集僧。第二作如是
說已下所說法體。第三汝等已下勑聽。第四若自知
有犯已下省己之違悔以清淨。第五不犯者已下省
己無違宜嘿表淨。令眾詳知。第六若有他問已下勸
如實答。有犯發露。答自知無犯。應嘿然答。是名如是
答。若審知己犯。不發露答者。必有大損。是以第七如
是比丘在於眾中已下正明嘿表己淨嘿妄有鄣道
之失。若如實答。必有大益。為是第八若彼比丘已下
發露悔過實答之益。
釋八門中。初二不次。先釋第二。以是所說宗故。宜標
在初。嘆有功益。勸欣習故。於中文四。一轉名顯義。二
嘆木叉能生善滅惡有大功益。三我今當說已下正
為比丘結說方軌。四是故已下結說有益。波羅木叉
者。此稱處處解脫。而言戒者。戒非解脫。能剋解脫之
果。就因彰果。故名戒為解脫。是以經言。戒是正順解
脫之本。故名波羅提木叉。理不自彰。寄宣時聽故。
能詮之教半月說者。即名木叉。故曰我今欲說波羅
提木叉戒。
嘆中初別滅惡。以此戒法。任持行者。離七支惡。名為
自攝。順本所受。目之為持。對相彰戒。總稱威儀。此行
由法而成。是行之所依。名為住處。故經曰。戒為第一
安隱功德住處。次明生善。論其戒體集生萬行。喻若
於根。故經曰。若無淨戒。諸善功德皆不得生。戒嚴法
身。故稱面首。集眾善法。釋上根義。三昧成就。出所集
法體。亦可集眾善法。謂成慧行。三昧成就。謂諸定行。
尸羅淨故能生定慧。是以經言。依因此戒。得生諸禪
定及滅苦智慧。上來並就行歎教行。詮此行教有多
益。
第三結說方軌。我今當說當結者。此二通括。下三。以
其下三是所說所結故。云何說結。當為比丘敷陳此
軌。故言當說。又此所說之軌。是佛局定。故曰當結。次
辨所說所結三法。言當發起者。謂八句序分與下正
說興致之由。名為發起。演布開現者。謂從四棄終盡
七滅。顯宣五篇罪相輕重。披陳分昞。故曰演布開現。
反復分別者。謂從我已說戒序等已下還重牒上宗。
結勸修學。故曰反復分別。亦可當篇之中一一有三。
初言諸大德是四棄法等總舉說處。序下別說。是當
發起。二正說四戒。顯在群心。名演布開現。三言諸大
德已下牒結違順。是反復分別。餘亦類然。
四是故已下結說有益。共集一處者。却時初句。下當
廣釋。
諦聽者解第三門。端意釋上善心念之言。專心聽法
者。解前諦聽。恐有謬聞之過錯傳之失。故須諦聽。有
犯者已下釋。第四句者己之違。無犯者已下解第五
句省己之順。不犯者專精。若犯已懺悔。第二白法。若
有他問者已下釋第六句勸如實答故。妄語已下解
第七句不如實答有障道之損。既尸羅不淨。不能集
生三昧。發智斷惑。終獲道益。故稱障道法。此就遠說
障也。懺悔則安樂已下解前第八實答之益。以能見
過懺除。尸羅清淨。發生定慧。終獲聖果。以自適神。故
曰懺悔則安樂。此懺悔業有中之行。即未斷或。交證
聖果。亦約遠資。彰其功益。
第二說儀則中文有其六。第一說戒之聲。五分。作歌
詠聲說戒。佛言。應直說之。第二日日已下辨其說時。
於中文三。一約日。二約月。三就時。第三六群別房已
下制集一處。於中文二。先明六群心同形別。第二迦
賓㝹者形心俱別。五分。劫賓那也。不應秉神足往者。
是弟子為敬法重僧故。如來是師。僧是弟子。故神足
<pb n="791"/>
往。亦可若聽神足往者。濫無神足。恐不肯起聽說戒
故。第四比丘在仙人住處已下結說戒處所。恐疲眾
故。結定其處。此非結界。第五時上座先至說戒處已
下斷理布薩前後所須。於中文二。初明下坐作非上
座。二六群白衣言語問訊作羯磨已下是上座應作
非下坐。言語問訊等者。總舉諸事上坐所作也。五分。
因䟦難陀為上坐。唱言。今僧十五日布薩說。不來諸
比丘說欲及清淨。僧今何所作為。諸比丘欲作何事。
諸比丘答言。某甲比丘應與作呵責等七法。某甲應
與別住摩那埵本日治阿浮那呵。䟦難陀言。我不如
知羯磨。諸比丘問。若不知羯磨。何故問僧及諸比丘
作何事。以此白佛。佛言。上坐應說戒持律應羯磨。又
布薩日。䟦難陀為上座。眾僧請說戒。答曰忘。比丘言。
若忘何以坐上坐處。白佛。佛言。應上坐說戒。不者吉
羅。又不知齊幾為上坐。白佛。佛言。若上無人。皆名上
座。第六白衣問有幾人已下行舍羅緣起。
第二結界文二。初至如是持自然界裏。集難損業。大
聖知時。開境局結界。作法緣起。第二佛言已下正明
結界。於中文三。初至如是持結大小界法。攝人以同
法。第二猒離比丘已下至橋梁已來結不失衣界。攝
衣以屬人。第三爾時有二住處已下開結大小界法。
初文復二。初至如是持正明結大界法。界寬廣盡集。
又難脫有受懺。恐勞僧眾。是以第二時諸比丘有須
四人眾已下開結戒場。
第三時比丘意欲廣作界者已下明解界法。釋結界
義。四門分別。第一開制結意釋名辨體。第二集僧遠
近不得與欲。第三結之方法。第四彰法有無。
初門自三。一解開制結界意。羯磨說戒任持正要。匡
救綱統。法無過此。宜應同遵。理無乖隔。但以自然盡
集。致眾勞疲。妨脩廢業。特是可愍。大聖知時。聽局境
結界當處同法。為斯益故。是以須開。一開已後。須秉
眾法。非界不成。復須制結。先開後制。事在於此。
二次釋名者。作法限約。為此斯同。曰之為結。彼此分
隔。各有差分。名之為界。故曰結界。明了論。西音名為
四摩室。此方翻名。稱為別住。彼疏釋言。此云布薩界。
或稱戒壇者。非正翻名。謂此住處與餘住處。各不相
通。於此作法。不須取餘處欲。故曰別住。別住不同。有
十七種。謂長圓別住。四角別住。水波別住。乃至十七
癡狂別住等。言水波者。界相如水波形故。
三次辨體者。不過有兩。一名大界。二名小戒場。問所
以小界獨得場名者。解言。大界處所寬遠。又是僧住
處。本非專為滅惡生善。故從大受稱。不與場名。結戒
場意。本為別人生善滅惡。有簡穢取精。如似世場。就
喻彰名。若爾餘二小界亦是生善滅惡。何以不名為
場。解言。竪標結者。久固作法之處。可與場名。餘二無
標。非是永久作法之所。且從數人坐處滿。以受其目。
寬遠名大界。大界體有幾。如文有四。一別說戒別利
養。或名人法二同界。二同說戒同利養。或名合二法
食同。三同說戒別利養。亦言合二唯法同。四別說戒
同利養。亦名合二單食同。此等義後當說。大界寬遠。
寬遠齊幾許。五分。若結界隨遠近。比丘後結十二由
旬。說戒時往。四五日行。或遭眾難。佛言。如上結等不
成。犯吉羅。今聽極遠三由旬。祇。見二文並亦三由旬。
十律。說戒結界極寬十拘盧舍。此律義准。計應百里。
故下律言。二住處相去遠。結同一說戒者。佛言。諸比
丘十五日說戒。十四日先往。十四日說戒。十三日先
往。既逕宿方達。故知百里許也。局狹名小界。小界體
有幾。大位有三。一標相戒場。二數人。三坐處滿。或可
如受戒結小界。合有四別。小界處局狹。局狹齊幾許
者。見論。戒塲極小。容二十一人。亦不得大廣。還成妨
故。餘二分齊隨說可知。受戒中結小界者。但言眾集
結小界竟。不知界相小大。故亦難用。是非如常辨。
第二門已去竪義懸說。講約文解。文分為二。初至不
<pb n="792"/>
聽受欲結之由序。即解第二門義。二是中舊住已下
正明結法。即解三四二門。就初中。先解義。次釋文。解
義有二。先集僧遠近。第二不聽受欲。初門遠近者。亦
可為自然界大小也。集依自然。自然有幾。位可為三。
一聚落界。二蘭若界。三水處界。第一聚落者。十律。憂
波問。若比丘聚落中。初造僧坊未結界。爾時界應幾
許。佛言。隨聚落。聚落界分齊。是僧坊界。祇。憂婆問。城
邑聚落相。難分遠近。無僧結界成就耶。佛言七弓種
一菴婆羅樹。八樹中間雖可異界。僧遙相見。得成法
事。合有四十九弓。弓長九尺。四百四十一尺。成七十
三步半。四面各爾。此二分齊。十律。據可分別說。祇。就
不可分別而論。蘭若界者。十律。比丘無聚落空處。初
作僧坊未結界。爾時應幾許。佛言。方拘盧舍。是中不
得別。若別得罪。五分。練若比丘不知己界齊幾。佛言。
自然界去身面二拘盧舍。伽論。練若面應一拘盧舍
為界。但拘盧舍大小不定。祇律。二千弓。弓長九尺。合
三千步。十律。五百弓。弓長四肘。計六百步。雜寶藏經。
拘盧舍者。此言五里。見論。蘭若界者。極小方圓七槃
陀羅。一槃陀羅二十八肘。若不同意者。七个二十八
肘外得作法事。計有一百九十六肘。肘各一尺八寸。
合有三百五十二尺八寸。總成五十八步半。一尺八
寸。此與四分衣蘭若同。水處者。五分。告諸比丘。一切
江。一切湖池。一切海。皆不得結作界。若水中行。以眾
中有力人水灑所及處。為自然界。見論亦不爾。得結
界。水中自然界者。若擲砂已外。有比丘不妨。若欲集
僧。各依前分齊。此謂標狹界寬。或標寬界狹。亦依界
集以標。未是界故。
第二門者。所以結界獨不聽與欲。餘法聽欲者何。解
有三義故。一結界羯磨。是眾同之本。理宜急制。不聽
與欲。自餘羯磨。是眾同之末。故開與欲。二未有界故。
自然中作法。弱故不攝欲。餘羯磨𠗦界而作。強故攝
欲。三為令識界分齊。不僧事。又無破之難。餘法反
此。故聽有欲。祇律。自恣無欲。恐避舉罪故。
次釋文中。言打揵槌者。如威儀經說。此云打磬。法則
可知。五分。應打皷打揵槌若吹螺。不知誰打。佛言。應
使沙彌守園人打。若無沙彌。比丘亦得打。彼便多打。
佛言。應打三通集僧。遠近不聽受。故欲如上說。
第二從是中舊住已下結法。文四。言文四者。一差唱
相人。第二若東方已下辨唱相。第三眾中應差堪能
已下差秉法人。第四大德僧聽已下正明結法。文雖
有四。其義具七。謂初文義四。下三各一故爾。將欲解
文。先加三義。一者先知安戒塲處。論其戒場。為以界
內眾大難集開結。此界唯得在大界內。竪三重標相
已結。終不得界外作。若結容使不成故。文言有四。比
丘眾等。事起大眾疲極。開結戒塲。即是結而後開。又
下二界互相見聞疑。佛制須喚。豈可制喚界外。又復
結文言。此住處比丘唱小界相。若界外者何有住處。
又復戒塲無不為住。今言住處者。良以在住處規圓
內故。又五分。若先結大界者。捨已結戒塲竟。後更結
大界。應一比丘唱四方相。又唱除內地。更一比丘白
大德僧聽等。又母論云。外更不結大界。直結小界。亦
不得受具。以斯文義。明在界內置之。
第二標相法式。此律十八十二。如文可知。見論。界相
有八。一山相。大如須彌。小如象。二石相。大如牛。小者
三十秤。除漫石。不得須別安石作界相。三林相。大林
乃至百由旬。小下至四樹相接。除草林竹林。以體靈
不實故。四樹相。除枯樹。大如閻浮樹。小高八寸。形如
針大。五路相。除乃至向河水路窮路等。謂是大路。或
車步路。乃至逕三四村。六蟻封相。大如山。小高八寸。
七江相。若四月不雨。常流不斷。水深二尺者得成相。
八池水界相。若自然池水得成相。若通水入田。若＆CB18379;
成水。悉不得作相。十律。八相。謂垣林樹山石道河池。
似同見論。五分。以眾生及烟火作相。或並界。或相入。
<pb n="793"/>
皆不成。結犯吉羅。既知其相。科依一文三重。如常可
知。見論。界形有五。謂方圓皷形半月三角等。明子論。
水波別住等義。言自然界相應。是圓取七十三步等。
餘自然相同爾。
第三辨結先後。五分母論皆先結戒塲竟。却結大界。
此無正文。然應先大後小。以是大界內安場故。
第四差唱相人。依文謂舊住人為取季練界相分齊
故。儻非先住人。但知界相。理亦應成。次若東方已下
正明唱相。文中第二即義。
第五若無戒場。直唱大界外相。從東南角起。文言。東
方有山稱山等故。若有戒場者。先唱大界外相。次唱
內相訖。次總結言。此是大界內外相一周。如是至三。
五分。不唱四方相結界。佛言不成結得吉羅。次眾中
應差者。正差秉法人。文中第三即義。
第六唱相者。不合秉法。秉法人不得唱相。故各別差。
次當作如是自已下正辨結法。文中第四即義。
第七白中四句。第二牒因起。若十五二律牒唱相人
名。為欲舉人。牒取所唱界相。五分。如某甲比丘所唱
故。此律及祇皆不稱名。恐濫為別故。任依一文。義應
不好。言同一住處者。是處所同。對二住處。本別今同
者。彼不得言同一住處。此是本同今同。故言一住處。
言同一說戒者。謂是法同。問所以不言同羯磨者。答
說戒具二同故。謂同界異界制同故也。羯磨但有同。
界同不制。異界喚故。為是非類。所以可知。若爾自恣
亦具二界同。所以不言同一自恣耶。答一以希故。又
濫常須恣故。又問稱事與欲餘事不成。今此言說戒。
類似稱事。應專得說戒。答此先後不同。故使有成不
成。次羯磨如常。即解第三門義竟。
乘釋第四門。彰法有無者。昔依見論。似有法起。如水蕩
成坑。有水流。知其處所。竪住為閣。於上作法。事得成。故
知有法等。今解不爾。如行者造業。發生無作。於行者
心邊有得。得故。可言有無作法。此結界法不屬別人。
界處無情。此無作法。蹔在何許。故知但是唱制處所。
如滅諍中。界現前者。在內羯磨。作制限者。是謂作法
結。不同自然故也。如衣藥鉢處分離衣等。但是曾逕
作法。說為無罪。非有法起。類皆如是。見論。山上結界。
水蕩成坑。窟樹等咸謂作法標內。高下淺深。並同一
界故。若論失不失者。論文不定。文殊問經。下至一五
戒優婆塞宿。是名不失。界似如此。無人即失。十律。憍
薩羅行有空精舍。欲說戒。不知何者是內界是外界。
佛言。棄捨精舍空。是名一切界外。是中隨意說戒。又
智論亦云。一宿無僧。是名棄捨僧伽藍。上來諸文並
似失法。若准見論。即似不失。又此下文治故。伽藍疑
有淨。佛言。解已更結。淨既不失。界類應然。
次戒場文兩。初開結之緣對緣開結。二當作如是結
已下正辨結法。於中義門有二。一解須結之意。即上
緣是汎舉四僧事緣故。二知處所。前已解竟。若論結
法。文應還四。一差唱相人。文中略無。二稱四方相已
下唱相之軌。三眾中已下差作法人。四正法作法。如
文可知。問何以不言同一住處者。答戒塲元興。不為
無住處故結。是以不言同一住處。又問所以不言同
一說戒者。答以其元不為說。說是制作。大界僧須何
恐勞疲。往戒場說。但大界僧不要假羯磨。別結戒場。
擬受懺等。本為羯磨。若爾何以不言同一羯磨。釋同
大界。
次辨解界。准文言。此解戒場。今釋解大非解戒場。以
其結解。文不類故。結戒場時。不言同住處等。何以今
解時牒同住處等。故知不爾。准此一結。對之辨解。牒
餘三及戒場。文並略無。悉是反結辨解。解戒場時。應
言。大德僧聽。此住處比丘解戒塲。若僧時到僧忍聽。
解戒場白如是。如解大界。牒若僧時到。下文解之。此
亦如是。羯磨准白成須解。
下瞻波中說文二。先明解緣。次辨解法。不失衣界文
<pb n="794"/>
初至如是持開結之緣。第二時諸比丘脫衣已下正
辨滿足結法。第三二界相接已下料簡通塞。亦有人
釋。初無村結法。次除村結。三料簡。今存初釋。講者對
此。方解作法。
攝衣界三門分別。第一釋名。言不失衣界者。以結界
人無離衣之罪故曰也。或言攝衣界者。加法結後。去
之雖遠。衣猶屬人。故曰攝衣。二須結不須結。三須除
不須除。並如離衣宿戒說。多論。五義須除。一聚落散
亂不定。衣界是定。二為止誹謗故。三為除鬪諍故。四
為護梵行故。五為除嫌疑故。此鬪解文兩。一卷羯磨
有者。反結辨解。五分。具有結解。兩白二法。
第三料簡中四句。初三通對僧界。不隔駃流者。專約
攝衣。亦可衣馮僧故。此四並通料簡僧衣兩界。
次第三開結大小界者。於中文四。第一開結大界。第
二二住處相去遠已下對食料簡。第三布薩日已下
結解小界。第四天暴雨已下對法料簡。初文有四。一
結法食。二同界須結意等。廣說可知。文亦有四。第一
舉前昔為二別。第二諸比丘已下顯欲今同。第三佛
言已下解前昔別。第四應盡集已下開結。今同結法
應四。略無差唱相人。類前可知。第二同法別食界。同
前以說。第三別法同食界。上文三。以無須解昔別界
故。第四時二住處已下舉初二同。解為二別。次下二
結。類亦應爾。文略不舉。文亦有四。
第二料簡食者。對前同利養界道遠時過。恐乖本結。
口唱白知少食隨食。除斯逼促。咸須通食也。
三結小界者。問數人坐處滿。二種小界。如何集僧。一
解若欲集僧。依自然界。又解。脫為留難。不可和同故。
從數人坐處滿。即結此界。不得更依自然界集。以若
依界不可結成故。此或可爾。若作此釋者。前明集僧
分齊大小遠近。應位分二。謂有難無難別也。二辨標
相有無。永久作法。須識界相。故須竪標。及唱相等。既
數人及處滿。明無標相。所以爾者。以蹔作法。更無第
二作法故。若有相者。惡比丘不可避故。恐彼得知界
相外內。類如惡心觸不成髑等。三辨解結同異。此為
現在蹔時作法。遮避惡人。故使結時與人處相應。還
即此人解。無餘人解。解法相類。如文可知。不同竪標
相等。為久作法。非專此人。故使解時。直牒前界相解。
之及。餘人多少。與結不類。位雖如是。若即解者。義亦
不妨。結解之文可知。
四對法料簡。一約河水。二就道遠。第三說戒法中大
判文二。第一從初訖餘者聽在前說戒。正明一和恒
式時說戒法。第二爾時拘睒彌已下。破僧諍久。廢替
法事。非時和合。說戒法計。理應有為諍。減却說戒法。
以其說戒。大位有三故爾。但減却一法寄下。遮中明
之。是故此文但有二說也。
時說文七。第一從初至道我所教法無緣盡集說戒
如非法。第二說戒日病比丘不來已下訖亦如是有
病等緣開欲清淨圍遶出界法。第三說戒日聞有賊
來已下八難餘緣廣略說戒法。第四那那由已下說
必被淨治人滅罪應淨說戒法。第五客比丘十四日
已下訖亦如是。客舊雜住恐替法事。廣辨客舊應否
法。第六群比丘從有比丘住處已下簡餘羯磨。制叛
說戒法。第七六群比丘尼已下。為明眾別形殊不聽
對說制。簡餘眾法。
先解初文有三。第一制作單白攝眾成說。第二有一
比丘已下正辨說戒法體。第三若三人不得受第四
人欲已下是非之相解說戒。第三第一時說戒。第二
減却。第三非時。先辨時說戒。於中四門分別。一約時
者。如一年中二十三說。大小分別可知。第二約月。謂
黑白月也。所以月盡者。喻聞戒相。為表惡法消除。止
持行成。復言月半者。為彰功德漸增。作持行滿故。如
文復作二數法故。第三約日。謂十四十五十六日。隨
其住處。自為恒式。第四就時。謂晝夜等時。此律多就
<pb n="795"/>
夜說。以寂靜故。又以赴說者集故。如文燃燈火等。故
知夜集。既無定制。早亦無傷。十律云。中前中後。若晝
若夜。說戒俱得。祇律。有比丘晨起布薩。客來。答言。我
已布薩竟。白佛。佛言。從今不得早作布薩。布薩日應
掃塔及僧坊內。若有香汁灑地散華燃燈。待客來作
布薩。若無者心念口言布薩。若晨朝布薩者越毗尼。
又以道嶮亦聽晝日作。第二就處分別者。義通二界。
作法自然。作法大小。小界者。謂局數人界也。第三就
人者。除下三眾非所秉故。具戒位三。三皆應作。僧中
四別。四人僧攝。尼亦同然。第四約法分別者。先辨時
說戒法。於中具三。謂心念三羯磨。羯磨之中以制常
行。故唯單白。又僧法中義分廣略。具十五種。三人已
下體是略法故。更不辨略也。自恣亦爾。若第二減却。
第三非時。多據僧秉此二。不依前准。
次釋文。五分。比丘先說戒。後作諸羯磨。六群說戒竟
便去。不與僧和合作諸羯磨。白佛。佛言。應先作諸羯
磨。然後說戒。以是攝僧令不得去。准此義時。未作說
戒白前作諸羯磨也。作白如文。五分。大德僧聽。今十
五日布薩說戒。僧一心作布薩說戒。若僧時到僧忍
聽。白如是。第二說戒法體。說戒位三。謂僧羯磨說。對
手心念。對僧說戒。略辨斷理前事。先辦淨水香汁燃
燈舍羅。五分。籌極短應齊並五指。極長捲手一肘。麤
不過小指。細不減𣚰。應打揵槌眾集。祇律。若欲說戒。
應先淨水。洗手已捉籌。作香汁浴籌。餘人捉籌者亦
如是。復以香汁灑地。五分。應使下坐一人行籌。別使
一人收籌。行籌者。初唱白法及行收法。一一如常可
知。祇。先行具足人籌。然後行沙彌籌已。應白云。爾許
具足人。爾許彌。合有爾許人。五分。收已應數。數已應
唱白。比丘若干。沙彌若干。出家和合若干。其中法式
廢立可知。三人已下對手說戒。不廣彰戒相。不得互
問清淨。但自言清淨。表應他說故。一人心念。口言清
淨。義同對首。祇律。行住等威儀。皆得布薩。行布薩者。
若比丘行時。至布薩日。有恐怖難。不得住作布薩者。
先應籌量。齊幾許誦戒竟。若山若石。若標識。申手相
及。羯磨作布薩。然後作布薩。比丘水邊布薩。水漲齊
口。極苦乃竟。不知得立布薩不。佛言得生。布薩者多
牀。一切申手相及作。臥布薩者。老病不能久生。牀角
相接。臥作布薩。十律。頗有比丘界內四處。一時說戒。
不得罪耶。佛言。展轉與欲者是。是非相中文二。對前
三位。略辨其非。初句對前僧說。見論。三人非僧。不成
與欲。即是別眾。白說戒者。是四人行法。今三人秉故。
是名非法。謂是非法別眾。次下二句是法別眾。
第二六群已下廣重料簡。一六群造非。次白佛。次佛
判不得。次廣說如。非有四。初舉四數。次別三非一如。
前三舉非。欲使識非。次一彰如。為令解如。言三非者。
母論。一白處作。二白非法毗尼說。恐不成故。即是四
人已上不盡集作二白。或三人受第四人欲白說戒。
此二是名非法別眾。若四人已上盡集併作二白。或
四人作三語說戒。是名非法和合。或四人已上不盡
集。如白法作。或三人已下受欲作對首。是名法別眾。
言一如者。若四人已上盡集白說戒。或三人不受欲。
各各三語。或一人心念等。是名法和合。次若彼比丘
已下彰三非不成。顯一如是法。次下文言。應如是說
戒者。勸捨非行。如是我所教法者。雙結如非。
第三與欲清淨法。於中文四。初明與欲表和應羯磨
故。第二爾時說戒日已下與清淨。表己皎潔。為成說
戒故。第三爾時六群與欲已下總欲清淨。為令法事
無稽礙故。第四時諸比丘受一人欲已下廣明應否。
初文有四。一至如是者善。病輕與欲法。第二不能如
是者已下不堪與欲收將赴集法。第三若慮此病比
丘已下以病次重僧眾圍遶法。第四若病者多已下
病多出界法。四中初一是欲法。下三教成無別法。下
清淨法亦爾。就解初文有三。第一至今僧有事彰有
<pb n="796"/>
事須集。第二有異比丘已下舉緣啟佛。第三佛言自
今已下開其欲法。先解義門。還以為三。一所應之法。
即是初文。所言欲者。怖須之名。故伽論云。欲者所作
事樂隨喜。然所應法。其唯百一。以下二位無欲法故。
百四十四位三。通皆有欲。除結界白二。然復為三。如
說戒一法。說及羯磨。如自恣一法。恣及羯磨。餘一切
法專秉羯磨。磨通三故。欲亦說彼此。而淨恣二局。所
以可知。對應與中。自有此彼。俱須斯法。謂前二僧所
秉。常行制叛罪故。亦有僧須已不須者。如十人二十
人受懺等。治人違順等。法不制叛故。雖可望已須不
須別。應集義齊。儻有緣事。開單心集。亦得同法。隨其
前事。要有所須。為令彼此俱濟。故使有緣皆聽與欲。
若對所應。有制非制。以望欲法。若須不須。並是義兼
開制。
第二定所為緣。即釋第二文。初緣為病。或為瞻病三
寶等。於戒無違。應開與欲。如不與欲戒。若為僧事塔
事瞻病事。及後悔戒說緣。同前可知。若為破戒等事。
咸悉不成。如受日受戒受藥等類。非法不成等。
三開欲法。即釋第三文。解義五門。一約時。二就處。三
約人。四對法。五廣辨應否。一時者。謂作羯磨等時。此
謂約法以辨時。時義不定。故下文言。作羯磨時。應與
欲而不與欲。乃可所應有恒無恒。又常行中。如增減
說恣及非時等。進退不定。但是秉法。若有緣礙。無不
須欲。第二處者。專在作法。故結界中。不得受欲。於作
法中。應通戒場。以其局狹。故亦無欲。餘之小界明無
欲法。下之三門對文中解。文有其三。第一至更與欲
與成不成。第二若受欲比丘已下至亦如是。持成不
成。第三若受欲人睡已下說成不成。對與欲中即解
第四門法。文中有三。初佛言至應如是與欲開與欲
法。第二若言已下列其五種。四略一廣。略者唯開重
病。若輕病堪言。悉不得用。但廣說者。通病不病。五中
四口一身。第三若不已下辨反上不成。若不現身相
反上。第四若不口說。反餘四種。此等不成。應更與欲。
欲法既爾。下清淨法表己無累。應說戒與自恣法。縱
宣己過。應僧舉罪。成不成義。各對互說可知。次持欲
中。對此即解第三門義。人人位有三。第一能與欲人。
要是上二。非下三眾。亦非二十三人。僧尼互說足不
足故。但二十三。除別住等。五體應足故。於中差別者。
神足戒場以異界故非體。不應餘二。乃可不得逢足。
遙成與欲。別住不定。若申手外者。亦成與欲。若言界
外者。亦同神足等。第二納欲人。唯僧非下二位故。文
言。一二三人不得受欲。四僧階差相望。有攝不攝可
知。第三持欲人文三。初對病人所失。次中道失。次至
僧中失。初病人所失。一往列二十七人不成持欲。下
自恣二十五。闕無神足離見聞二者。略也。二十七中
位約為三。明相出。一以人望時而說失。餘處行人外
道入別部戒場神足離見聞等六。以人望處說失。餘
專約人。餘處行者。謂出界外。如自恣中云。若出界十
三難擯舉等。若不自言不欲失。若爾不自言十三難。
亦應足數。解言。與欲直通使命故。不自言得表情和
故。成與欲足數。約體雖不自言。亦不足數也。離見聞
者。如道遠結大界。但言不得宿受欲。故知離見聞者。
非謂離與欲人見聞。亦有人言。若作送欲之意。雖離
見聞處亦不失。今言失者。謂受欲已。作不送欲意。而
以離見聞。為失欲分齊。若爾神足在空。亦應同彼。有
心送欲。在空不失。無心方失。若但在空即失。不問心
者。彼亦如是。故今正解離見聞者。謂離常所行道。見
聞處行。即無事緣。入餘房及逕過諸處等是。問出界
失竟。何須復有戒場失。解云。前言餘處行。是出界失。
今言戒場失者。實是出界。以其戒場是大界規圓內。
復是作法之處。人情或謂不失故。復須言入戒場失。
問癡狂等三人成持欲不。答此等三人無受欲不成。
以不自憶識是比丘故。若受已病生。然有三種。一成。
<pb n="797"/>
二不成。為以有成濫故不論。問下足數中二十八人
與此二十七同異如何。解言。有二十一人。此彼俱同。
此六彼無。彼七此無。此無者。謂尼等四。別住隱沒。所
為人等。但式叉等二無受欲。義不成故。無所為人者
成持欲。故無此三。理無別住等二。定是略無。尼及沙
彌若無持義。即是所以故無。持已捨變。或可是略。以
不定故。而此不彰也。言此六者。謂餘處行人但可失
欲。不可即令體非。比丘命終者。此取往來。容受已失。
彼取身來在坐。死無集義。故鬪不論。罷道可知。入外
道別部等。二往來故有。彼不據來往故無。明相出者。
失欲分齊。彼取在坐。豈可逕夜。便不足數。故所以無。
第三若至僧中。云何得有離見聞失。一解此謂䨱鄣
處作法。離僧見聞失。亦可還持欲出眾。離僧見聞故
失。五分。病人不能與欲。白佛。佛言。應舉眾到病人所
使說戒。比丘於中失說。令病比丘向說戒人。復有病
人。不能向說戒人。背而坐臥。白佛。佛言。應出界外布
薩。不得界內作別眾布薩。第二清淨。一准前說。
第三總文中三。一總與欲清淨。為離稽礙僧事故。欲
與清淨合。欲與自恣合。不同祇律。時集得兩與。非時
集但得與羯磨欲。二不得稱事與欲者。亦恐勞眾。為
治惡比丘故。若爾何故與欲自恣。解言。不聽稱事者。
謂羯磨所為前事自恣者。說己心行。恣僧舉罪。本非
稱事。若論說戒。即是僧家所作故。但言如法僧事。與
欲清淨。三受欲清淨。命終已下牒制明開。略舉前六。
為開難事。聽界外來。非餘處行失。
第四廣明應否文六。一廣受欲法多少盡得。十律亦
爾。祇律。極至三人。不得取舉眾欲。又集者少。說欲人
多。吉羅。五分。今聽比丘持欲來。祗律。又病人言。風動
與清淨欲。比丘不受。即往上坐前胡跪等。作是言。我
某甲比丘清淨。僧憶持三說。心疑成不。白佛。佛言善。
已如法作竟。但不受欲。吉羅。第二說戒聲小已下更
明說戒之軌。聽立說戒等。說戒座高下。表無別過。第
三轉與欲清淨法。前對病人強弱。與有五差。及此轉
辭。受此等欲。一切廣而直說戒。祇云。轉與失故。第四
料簡。說欲一切法事。得稱和上名字。第五事訖須還。
以先情和到僧。不犯別眾。但本為事緣訖應聽往。若
不往者慢法。故如法治。類如受日事訖未來不即破
夏。第六明若僧說戒。必須往赴坐聽。兩對四句如文。
第三略說戒法文三。先辨略緣。人難者。如住處有眾
多白衣。礙說戒故。病難者。說戒師病故。現礙說戒。此
之八種親礙說故。稱為八難。若說戒坐上。有此天雨
等事。說為餘緣。餘緣中文二。初列七个餘緣。若多病
者餘僧等病。第二自今已去已下偏解下四成略說
緣義。第二彼比丘作是念已下量難遠近。作根本七
略。初句難猶未至。可廣說戒者。此是說盡提舍尼。謂
略中之廣。非全說五。以其次句說至九十事。故知初
句略中之廣。所以無廣說。眾學七滅已下僧常聞耶。
答戒有五篇。若說眾學。即是已說。第五篇中百戒。但
有七滅。少分在。不得名略故爾。上來七略。未一直去。
尼無不定。但有六略。一直去句。第三有五種已下錯
互上七以為三五。前七根本。從緣向急。今之三五。從
急向緩。初五單序。作頭為一。五以為難。故不得廣說。
所說不殊前聞。故曰僧常聞。廣說第五者。廣說三十
事竟已下僧常聞。還是略中之廣。故增五云。有五種
持律。誦戒序四事十三事二不定。廣誦三十事。是初
持律。次誦戒序。乃至廣說九十事。第二。次廣誦戒略
尼。第三持律。不同五分五種說戒。一說序。二序及四
墮法。三至二不定。乃至第五廣說戒。明了論有五布
薩。一誦波羅提木叉序。二誦至四波羅夷。三誦至十
三。四誦至二不定。五廣誦乃至戒盡。此等二文即以
廣略俱明也。次二五可知。謂言略者。略去廣文。略取
名數。如總稱言四事十三事等是。尼本六略。但有二
五也。若賊來而不聽比丘說戒中休者。當誦餘經。故
<pb n="798"/>
祇律。說戒時賊入。即應更誦餘經。若偈若句。若賊知
比丘法。作是言。沙門我已知。但說先所誦者。爾時比
丘應急誦。使章句不辨。令不知初中後。若更誦本。語
越毗尼。王來亦然。五分同爾。上來廣略被行淨人專
精不犯。
自下第四為犯已能悔人。廣辨治人滅罪。應淨說戒。
於中文二。初至如法治治人之法。第二爾時有住處
犯罪已下懺悔罪法。前文有五。第一與癡狂比丘作
法除疑。為成就說戒。第二世尊在瞻波已下制自言
治法表眾清淨。第三爾時說戒日已下制諸比丘。依
能誦戒人安居。誦戒明利。成說戒法。第四難陀已下
禁制弟子法。第五住處有眾多癡比丘已下制令瞻
奉德人。祇仰三藏。癡狂文四。第一作法者為淨眾故。
第二有三種已下料簡須否。初人須作羯磨。以或人
故。次二不須。以無惑濫故。計理。痛惱心亂願狂各三
料簡。文無者略。第三狂止為解前僧作法。立制除疑。
故不須乞。後狂止為己求解僧制。須從僧乞。類餘一
切有心乞領者不解。無心者解。祇律作自三。若病差
得本心。即名捨。不須羯磨解。第四釋疑重問。所以問
者。類前難提故疑。佛言。不同隨病更作。
第二自言文五。一阿難請說佛止不說。第二目連輙
擯。第三佛語目連已下制取自言。第四自今已去下
止而不說付弟子說。第五佛告已下舉八奇特為彰
不宿死屍。顯不說之意。第二文犯戒不淨者。四重俱
是。祇律。此比丘布薩堂。種種嚴餝。作金蓮花鍱。比丘
悉入欲作布薩。有金鍱墮地。此惡比丘盜心取俠腋
下。故曰駈擯。第四是名如來最後說戒最後。伽論。說
略教十二年前。未有最初犯廣。故佛自說。今既犯廣。
故止不說。付諸弟子。說於廣教。問弟子亦不得為有
犯者說。所以付弟子者。答比丘取見聞中淨。有得說
義。故付弟子。第五文兩。一列海八喻。二如是目連已
下各各舉喻。以法對帖。第三文二。初制五歲誦戒羯
磨使利。第二自今已去已下因制須依能誦戒人安
居。第四文三。謂過呵制。制中文二。初告諸比丘詣何
處制師問三句。第二若所營事非已下教師斟量弟
子之法。應有八句。三非作一句。第二第三第五二非
一如。第四第六二如一非。略少一句處非。餘二如第
七三如句也。前六須遮。後一聽往。第五文者。如十律。
若客比丘知布薩羯磨說木叉來者。應為種種供給
供養。何以故。以無佛時。以是補佛處故。又云。大德高
明。比丘不應使作。知僧房事。應供給衣食。不令有乏
食。及房舍自恣與好者。五分。持律來不迎逆。乃至前
食怛鉢那。次後食等者。突吉羅。
治罪有二。第一至得聞戒別人犯罪悔滅方法。第二
爾時一切僧盡犯下僧犯除罪法。前文復二。初至得
聞戒說戒。前犯二罪。一識一疑懺悔發露法。第二說
戒時已下說時犯二罪。心念發露法。釋初句識己有
罪。不得聞戒。教悔清淨。得聽無過。故解其義。四門分
別。第一解懺悔對治滅惡方法。第二解懺悔與解或
對治同異之相。第三解大小乘懺悔具緣多少。第四
解大乘滅重小乘不滅。
初門者。凡罪業之生。皆託因從緣而有。所作事業雖
謝在於往。為因成就。必招苦報。故從緣生。理從緣滅。
是以於惡生猒。特加慇愧。立對治道。洗心懺悔。用此
精誠。感於樂報。使惡業芸。苦果不就。還令戒淨。如本
所受。即是興善代惡。稱之為懺。追變往𠎝名為悔。故
言懺悔。雖有懺義。所造惡業。要須現生。後三報業中。
時定感報不定。遇緣可轉者。爾乃相除。如造重惡。定
在生報中受。但是可轉。今懺悔上善之業。必感善報。
亦在生時。但善業強故。奪惡不受。以時定故。同是一
時。故得相排。以報不定。一差永差終不受。中下相遣。
義亦如是。望報而言。名為報除。語現懺善心能滅惡
因。名為行除。問所造惡業。謝在於往。既是無法。何所
<pb n="799"/>
懺也。答若薩婆多。三世有。所作惡業雖在於往。性有
成就。是故得懺。若曇無德宗。惡業雖往。不無曾有作
業之時。為因成就故。今懺本曾有為因之義。
第二門。懺是有中之業。遞相仰伏。要須敵對相當。方
能除遣。若上品惡業。下品善心。懺非敵對。強者先牽。
故不得滅。要還上善。仰伏惡因。不招來報。中對中下。
對下亦然。解則不爾。下解斷上或。上解斷下或。為其
麤惑鄣理淺。還以鑒淺理之知能遣。故下解除上或。
微或曀理深。自非勝智。無以排斷。故上解斷下或。言
懺悔者。事中相違。要須敵對相當。是故不類。若就防
未起之非。類斷結道。如初犯業麤。離之則易。微下善
心。能防不起。如是乃至第五過相輕微。專加護持。方
能離過。故知是勝。
第三門。若大乘懺者。要須深信大乘實相真旨。妙用
虗通。染淨無二。但知妄想是垢。無妄想是淨。又罪性
不在內外中間。得如是解。罪垢消除。或能決心發露。
永斷相續。碎身不犯。如是心心相次。念念相續。無量
罪垢從緣消殄。是以論云。此一念善。若有形色者。三
千大千十方世界所不容受。以非形色故。所能容受。
如十住論。五門善根得生淨國。謂禮拜懺悔勸請隨
喜迴向等是。即今六時禮懺。即是除罪之方也。要具
四緣。一請佛菩薩為證。二誦佛菩薩法藥。如十方無
量佛所知。無不盡等。或三十五二十五佛懺等是。三
說罪名種。即懺文中有之。四立誓永斷。乃至菩提也。
小乘懺法。要請大比丘為證。對大具五。對小闕無禮
足。此直約威儀中說。亦不盡理。計有四法。下當具說。
第四門。大乘滅重者。一理深藥妙。二對治行勝。三果
勝故。多身脩道。非一形交證。緣於勝果。發心處妙。故
所以滅。小乘理淺行劣。又一形交證。果非是妙。是以
但滅輕業。
次釋文二。初舉緣啟佛。第二佛言已下教其誨方。計
義有四。一請懺主故。文言當詣清淨比丘。二正懺悔
文二。初先辨威儀。二大德已下正懺辭句。所悔之罪
三篇已下及以蘭等。咸同此法。文中八句。一言對前
境。故曰大德聽。二我某甲已下斥己名字。三犯某甲
罪說罪名種。四今向已下顯己無隱過之瑕。五懺悔
則安樂。彰其損益。明己棄損就益。六憶念已下除不
憶者。憶皆發露。七願長老已下請證。八戒身已下還
淨如本。應有於淨法。第三呵責治。第四自言領受。
第二疑罪者。疑有二義。一疑犯不犯。或疑重輕名種。
故發露心淨。次二說戒時者。既臨逼說戒。不容懺悔。
恐妨亂故。雖識罪分明。但須心念發露。以表心淨。疑
亦同爾。
第二僧犯中文三。先說戒日。識疑懺悔發露法。差人
往餘處懺者。五分。白二差。次第二說戒時。作白懺悔
發露。第三說戒日。一切僧犯不識名相。問懺方法。所
以但有說戒日。無說戒時者。答前於罪有疑。定知己
等有罪。故須白發露。今者不識名種事等無罪。以同
心淨故。不須作白。故所以無。又解若說戒時有者。亦
應作白發露。文中略無也。不識名相者。如露地燃火
生種。而不知何罪。或有壞地等。故云不識名。又不識
罪體多少差殊。故言不識相。此對執情。恐致忿諍。故
曰不得強逼令懺悔。彼據無諍自心。故曰強與波利
婆沙。又可隨䨱日治不順情故。故言強與不類此也。
第五文中有四。初至偷蘭遮說日同不同來有少等
多應不應三十六句。第二說戒日已下僧伽藍裏互
見聞疑。有四十句。第三有異住處已下大界戒場互
見聞疑。有二十四句。第四有異住處已下界裏藍外
互見聞疑。有二十四句。初文有二。初至亦如是二十
六句辨應不應。第二或言已下應從不從惡心秉法。
違教結犯。初中有三个十二。初說日不同來有少等
多有十二。第二從時說戒日已下說戒日同五不相
知來有少等多作十二。第三有十二正以知來為異。
<pb n="800"/>
先解初文。十四十五作一六。初三客。十四舊。十五客
來少等多。若舊十四客十五。客來少等多。復作三次。
十五十六作一六。但有下三。客十六主十五。略無前
三。客十五舊十六也。問所以舊說客來等制客從舊。
此中客說與舊等不制舊□客。解言。舊強客弱。故使
舊說。制客從舊。客說不制舊從客也。若爾下日同客
來與舊等。何以更為客說。答彼以即坐無多勞動故。
客舊等日不同者。多勞煩故。問曰。不同中所以無客
客相望。舊舊相望等也。答為辨強弱客舊。客舊相望
無強弱故。無此文也。亦可五分有文此略。次十二。初
三舊望客。次客望舊。次舊舊相望。次客客相望。次十
二。初三客望舊。次舊望客。次客客。次舊舊。問所以比
丘外來得告清淨不犯別眾者。答直來向僧。無心乖
背故。祇。不聽住處一日再說戒。亦不得頻日說戒。要
待隔日方聽說戒。結罪中蘭吉。總結上三。但初四个
三中。具有蘭吉。謂應出。或雖不應出。以少等不從不
集秉法。惡心故偷蘭。懈怠故吉羅。第三以知故有蘭
吉。第二十二。不知來故。但懈怠吉羅。亦可三位之中
齊有蘭吉。
第二文四。一有十句。客見舊相。作法成不成。二有住
處已下十句舊見客□。第三說戒日已下句客聞舊
聲。第四有住處已下十句舊聞客聲。第一故有二五
句。初見不疑有五。前四不成。第五句成。前四復二。初
三不成有罪。第四不成無罪。不集故不成。謂無故非
過。所以不犯。前三復二。初二句不成犯輕。以懈怠心
故。第三不成偷蘭。以惡心故。次見疑五者。見已生疑。
為大比丘為沙彌。五句同前。故曰亦如是。餘悉同此。
第三有四位如前判。唯以句少為別。初客見舊。在戒
場上。有六見不疑三。前二成而罪有。界別故成。應喚
不喚故犯。第三喚集成而無罪。以是露現故。無第三
喚不得呪咀句。第四謂無句不疑亦三。此初六竟。已
下三六可知。第四文亦可知。
第六制判說戒法文二。初明六群自審多過。恐僧治
罸迯叛。說戒日為一九。下次為他一九。
第七制蘭餘眾法。以治罸時。餘眾影助。故制不聽餘
眾前說。十律。□比丘在尼前。說比丘戒。不聽尼說。若
比丘立聽尼口授。尼說尼戒。反上可知。
第二大段非時和合。言非時者。謂非十四十五十六
日故。先單白和尚僧。以鬪諍滅已。為解舉已。故須非
時。作法表和。故作白羯磨及說戒。或被舉人別久不
同僧法。既解舉已。欲得同法。直為作白及說戒和故
爾。但此意辨非時說戒。但是非時和故。並舉二白也。
若作此白。非時說戒。即𨲙時說常行之白。若類前說。
七文之中。應除客舊一文。餘皆具有。但今文中唯出。
說戒法中。攝眾之白。為𨲙常白。故所以爾。餘法並同。
不勞更舉。

四分律疏卷第七末

<sarticle>四分律疏卷第八本</sarticle>
沙門　法勵　撰述
●安居犍度第三
善事故言聽也。
第二白所依人已下已列安居法。對前總文。先解義
門。第一約時。第二約處。第三就人。第四對法。
先時分別。於中復四。一結夏非春冬。第二夏分四月。
結三非四。第三夏分有閏數。第四結時不同。
初門者。問若尼無益行三時俱提。比丘並吉。有利益
事。開行無犯。所以唯結其夏不結春冬者何。答夏中
遊散。壞行義多。招譏惱重。所以結夏。春冬行者壞行
義少。譏惱復微故。不結春冬。是以文言聽諸比丘三
月夏安居。即是夏中有法住。去時為益有法去。餘時
無益。無法住有益。無法去。
<pb n="801"/>
次第二門。問夏分四月。但結其三非。盡結第四月耶。
答有二義。□□□開不逮之流。若無緣者結前。或有
緣者結後。若盡結四月。唯四月十六日者。成夏。十七
日後不成安居。無四月□教法太急。事難常行。開其
一月。籌量進否。三十日結夏故。律言舍利弗目連。十
七日到。佛言聽後安居。二為賞勞。若定結四月者。有
待之形無以存濟。是以但結其三。開後分一月。迦提
五利故。律文。若前安居住。前三月不受迦絺那衣一
月。
第三有閏數不數。解言。脩道慕急。多日為善。不聽數
閏足滿三月。多論云。若閏四月。前四月十六日安居。
至七月十五日。於其中間百二十日。亦得爾。所日畜
兩衣。兩衣開畜。聽含閏者安居脩道。故宜多日。若爾
既不聽數閏。便非安居中日。閏中出界。得無破夏不。
解言。本結要期許不出界。今未滿出者即非相續。界
內離要期處故。所以破。問如含閏受日。亦得四十五
日六十日在界外不。解言。安居局處。脩道慕多。故使
攝閏。受日出界有緣故開。非正脩道故。但一月十五
日也。又復安居約三時辨。故使含閏。受日數日隨日
不定。故但稱法。問夏攝潤者。五事賞勞。亦得兩月六
日利不。今且一釋。此五利寬奢。俱不攝閏。數滿一
月五月便捨。不同安居。正是脩故。既知含閏。閏五月
六月百二十日。住閏四月者。結位有三。百則增減。前
四月百二十日。後四月隨多少。五月定九十日。是中
或有安居。隔一月去時降一日。謂一人前四月三十
日結。一人五月一日結。若論去日。前人七月盡。後人
八月一日。若閏中三十日結。並與五月一日同。但可
結日有前却。去日同是八月一日。若對閏七月。結位
有三。五月一日已前十六人結。但九十日。二日已後
十四人結。百二十日住是中。或有安居降一日。去時
隔一月。乃至。安居隔十四日已後十四人結。百二十
日住是中。或有安居降一日。去時隔乃一月。至安居
隔十四日。去時隔一月等。可知。伽論安居有閏聽數。
日滿便去。今不同彼。
第四結時不同。為以夏四結三。故使結時有二三之
別。若前後分別。十六日是前。十七日即後。文證可知。
若三種分別。如增三說有三安居。謂前中後。前者十
六日。若十七日已後。是中五月十六日一日名後。此分
相說。若通辨結時者。若當無閏一月中結。若閏四月
六十日結。其餘合同閏前。無閏一月結也。所以爾許
時中咸得結者。以三十日六十日。並是結時分故。不
同祇律。四月十六日五月十六日。此之二日成結前
後。故彼文行未至住處。路側即依樹車等安居。至明
相出。趣所住處。致後安居日應三說。安居安日不受
一越毗尼。又不結後二越毗尼破。亦不得衣利。又見
論。五月十六日為前安居。六月十六日後安居。為以
王者改法故爾。問此文何故一月六十日皆言得成
結者。以其三月悉足故。下文言後安居者。住後三月。
隨前安居自恣不得數歲。住侍日滿。
第二約處分別者。一釋。依房藍等安居故。文言。依某
聚落某藍房等。又解依界。所以知依界為護。夏分齊
者。下文言。一脚入界。受日出界外。又背請成不成中
界外界內布薩。又移夏言此彼界僧破等。又十律。有
比丘以牀置四界內。往反不礙。後時不知何處取衣。
佛言四處各取一分。又云。眾多僧房共結一界得安
居。應住何僧房。答隨意住。祇律。因身子為饒益親里
故。往那羅聚落安居。後不欲離世尊。因以白佛。佛言
從今聽王舍竹園精舍那羅聚落。共作一布薩界。令
身子安樂住。白二法結。又身子那羅聚落安居日。日
往竹薗。不堪持衣。又有比丘祗桓精舍安居。食後欲
詣開眼坐禪。或於彼宿。佛言從今祇桓精舍乃至婆
羅門林精舍。悉同作不失衣界。竹園那羅聚落。同結
不失衣界亦爾。令身子及諸比丘得安樂住。白二羯
<pb n="802"/>
磨結。准斯等文。明知依界以為護夏限分齊。雖復名
牒某甲藍等。不即局此。謂舉住處以取某界。然界有
二。謂自然作法。兩處俱成。問自然安居得結界不。答
不得結。文言。安居竟應結界故。若爾。先在自然攝衣
界裏。忽爾結衣界。亦應失衣。答不類。以本受衣。不假
自然衣界故。今雖結不失受法。安居之法原來局界。
入界成安居。故結即破。問作法處安居。得解界不。答
不得解。解即破故。文言。安居竟應解界故。若爾解不
失衣界。即應失衣。解言。安居假界成。今若解者失所
依故。解而即破。受衣不假界解不失受。又以局處故。
入界園等。成安居。但解即破。受衣不局界故。故使入
界不成受衣。縱解衣界不失受法。
第三人分別者。何等人安居。謂五眾故。十律優婆問
何等人安居。佛言比丘乃至沙彌尼故。此律尼三時
遊行不安居戒。制五眾罪。以其出家位同。咸廢脩道
招譏義等故。問俱等安居具戒有數歲。下三不爾者
何。答以有師徒位別。依止分齊。教戒尼等。下三無此
故。不數歲故。房舍中。下三眾等。以生年為次第。又問
具戒數年。不同俗年者何。答功德法故。取終不據始
故。文言。聽隨前安居人一時自恣。不得數歲。
第四法分別者。汎論其義。略為四門。第一列數辨釋。
第二教行分別。第三約就前後。第四與處相應。文近
分別。此四門中。初門約文說。凡安居法。或二或三或
四。亦可四者為七。言二者。謂前後安居。四月十六日
前。十七日後故。文言。安居有二種。有前安居。有後安
居。此對賞罸。謂前安居人。得五事名賞。後不得稱罸。
若就結罪輕重。五月十五日已上是前。十六一日是
後。前吉後提。今此前後者。專約賞罸。以定前後也。言
三者。謂前中後。如增三說。此等通約三十六十。以定
前後者。方盡其理。四月十六日前。十七日已去。是中
五月十六日後。六十日同爾。
或四者。即此文是。分文為四。初對手安居。二諸比丘
住處無所依人已下心念安居。三爾時諸比丘住處
已下忘成安居。四時諸比丘往安居處入界已下四
句。總名及界安居。對手中兩。一前二後。言白所依人
者。謂所對作法人。是故下文言。無所依人聽心念安
居。五分具列威儀偏袒等。此中文略。作法文五。一言
對前人故。言長老等。二自斥己名。三明所依處故。言
依某甲聚落等隨事。以稱不勞並牒。如下依山窟空
樹斫杖人等。類可知。四正明。要期作法而結前者。為
簡於後。三月者甄第四月。夏者除春冬安居。正出要
期離遊行之損。五房舍已下斷理資緣。令四方僧有
受用之益。立要慰懃故。如是至三除。藍內安居已外
聚落山窟處等。皆不須第五斷理句。五分受安居者。
答言。我知十律。上座對下座。三說竟。下座言莫放逸。
上座言受持。下座作法亦爾。後三月亦爾。又須依持
律。夏是正脩。依第五持律。餘三時者。依於上四。僧尼
同爾。後三月亦如是者。謂十七日已去作法同前。唯
稱後三月為異。
第二心念者。以無所對故。與心念之名。准如說恣及
分衣等。要須口言。口言之法。律無正文。准對手說。上
五句中除初句即是。但下四句中。或白衣等處。又除
斷理句也。問心念成安居。受日亦應爾。十律問。得心
念受七日不。佛言不得。除五人得。謂坐禪人。阿蘭若
獨住人。遠行人。長病人。飢餓時親里邊行人等。如布
薩自恣受衣受七日七日藥與一請及淨施衣。此等
七事心念得成。此律文於上七中。但有說恣。餘五無
者。謂須牒事籌量。故無心念。受日安居局處。不牒事
量宜。故有心念。心念捨請無其實益。展轉須對真實
付彼受衣藥等。受無時限。得待對人故。此諸事並無。
心念安居有限。恐越時[仁-二+隻]。故開心念。
次第三忘成安居。先在此界。得客作法。而忘結者。此
不說忘成。今言成者。謂從外來要期求處。無人可白。
<pb n="803"/>
而忘不心念。但令與處相應。佛亦開成。是以文言。為
安故來便成。如說欲法忘說亦成。若忘不成罪者。如
忘不成覆。及無長罪。似有忘成。但後隨憶要須作法。
不得即當發露說淨。故不類此。如鉢衣藥受日等。尚
不開心念。何處責有忘成。故不同安居。若爾如發露
法。既有心念應有忘成。答安居局處與作法同。忘不
發露猶是覆藏。故無忘成也。餘心念說恣等。並以不
局處故。又時已過。雖不更作法。不無有罪。分衣義通
局法為正。故無忘成。心念懺吉既無時限。業累須排。
亦忘不成也。五分十五日為安居。受房舍敷臥具。雖
不發心口言結之。亦得名安居。
次第四反界成安居者。凡言入界。謂作法僧界入園。
是自然僧界。此約位辨二界也。雙脚界入兩。一脚入
園故。文列四者。即事別為四。今且從雙隻兩位。對疑
以開成。先舉雙入二句解者。前忘成等。入界經久。事
是寬容。但忘不心念。以先有求安居心。故開成安居。
今我入界園等。心實不忘。直以時促未得作法。為成
以不。佛以時中短促不同前二。又復不忘。異於第三。
汝既本有起此要期心故。入界園等及處相應。亦成
安居。次舉隻入解者。雙入成安居者。義如前判。未詳
我今始一脚入未全相應。頗亦成不。佛以轉成。忩迫
遂本要心。赴此亦成。如上所論四句悉成。故使文中
並言為安居故來。便成安居。問雙入成安居。俱出是
破。此義可爾。既一脚入成。一脚出界。是破以不。解言
為益利故。一入開成。一出非破。若爾如入淨地。亦應
一出勉宿一入是觸以不。答觸唯雙入方犯。出但一
出勉宿。亦為益故。成易破難。又如受捨。亦益行者。受
難捨易。上來總相辨法。或二或三四。但二三者是位。
謂約時分位。有二三別也。言其四者。是安居法。約前
二三時位中。開制不同故。有此四位。便隔礙橫局法
者。竪通二三。斯亦位言有不通義。可以思知。自下三
門懸說。
次教行分別者。先就教辨。三藏之中毗尼教攝。教通
制聽。聽而非制。文言。聽安居制故。若對過分別離作
過故。即名為制。今安居法對除心𠎝。何容非制。但據
位判。煞等有罪者。制今安居。本無罪者聽。聽中開
制。前二是制。順教作法故。後兩開成。並以時短故爾。
若正非正分別。一制三開。若作法不作法辨異者。前
兩作法也。一二行分別者。謂是隨行之中。其唯專精。
專精有二。此是作持。持說身口。前二通兩。後二局身。
身口二業具作無作。論其體狀如戒體中說。餘說恣
等。准同此解。故彼不更辨三前後分別。然以義求。四
中初二。通於二三。三十日六十日並用斯法。後二局
初後不通二十八五十八。以是開法。恐失前安居。慮
不及後故。所以開。若至十七日明不及前。猶有餘日
不懼失後。其間容豫。是故要須用前二法。既有位法
橫竪。須辨開合。或四或八。謂對前後故。或十。謂對三
安居以辨。前四通局故。若離及界為四。即是七種。或
七或十四十六等。亦約三安居故。四與處相應。久近
者。前二作法。義通舊新行住二人。時中寬緩並用前
二。後之二開。謂局從外來行。沒此界不獲作法者開。
故言為安居故來便成。若先在此界。假有要心局此。
即非為安居故來。前二中收。故無此開也。
第二次分房法文三。初至上座付與已來分房舍法。
第二爾時舍利弗目連已下至為未來故。受時前後
安居法。受房舍人。第三露處已下明安居所依處。隨
宜進否。前文分三。初至然後方受。舉分房緣。文言安
居竟。此謂結竟。二從今已去下差分房人。三差分房
舍人竟已下處分之軌。對差人之初義分別者。一約
分時。祇律。十二十三日分。若處近十四十五日分。五
分。佛言應於春末布薩日。分房舍臥具。於夏初一日
結安居。又云聽春末日夏初日分臥具。第二就處。一
是差人處。謂大界非餘處。二所分處。謂都集溫室等
<pb n="804"/>
處。不應分。第三人分別。一所差人須具五德。二所為
人除惡人沙彌等。房舍法中安。隔著小沙彌不能護。
故不與房。受戒法中能護者與。祇律亦言。不得與沙
彌房。第四約法分別。白二差之。其處分之式如文。僧
處無偏。雖言共用。不應法者。不合令住。故言惡比丘
來不應與。言定臥具者。施心局定此住處故。言不定
臥具者。施心總與。情無局礙此彼之異。故言不定。
第二前後安居文七。一者開後。二列兩安居。三自恣
前後。四數歲不數歲。五應遣不應遣。六對物進否。後
安未滿聽受夏衣。義同急施故。七臥具取否。
第三隨所宜處文二。初明隨處。二牧牛人已下隨人。
隨人有五可知。此等並謂原作逕夏住心。有緣故移。
聽隨彼去。然依人等。當所依之處。依二界護夏。若本
不定心許隨移動。決無此理。十律船上安居者。不得
隨水上下。不得繫在柱橛等。若汎石不移者得。
第三有緣出界法。文四。初至盡同上受日出法。第二
拘睒彌已下至此事應去命梵。二難聽移夏法。第三
爾時住處見有比丘欲破僧已下眾有留難為和故。
去移夏彼成。第四爾時有比丘受七日法已下界外
緣盡不破安居。前文復二。初受七日法。第二爾時檀
越請已下羯磨受日法對羯磨受文。解義五門。第一
解受之方軌。第二釋緣如不如等。第三受有餘日。得
互用不。第四重受以不。第五夏末日少受之方法。
初門有四。一時分別。謂夏非餘二。雖復夏分結及開
成者。須受為明有法住有法去故。又假如緣。若不成
及無緣者非也。此是須受之時。若作法時。限諸部差
別七日。一法應通諸部羯磨受法。五分所明一。同此
律十五月餘。二少別祇有事訖十律三十九夜。所以
三十九夜不增減者。以有利事聽半夏去故。二處分
別者。二界可知。於作法中。應非戒場及餘小界等。以
非安居處故。故十律問。何處受七日。佛言。界內受。蓋
應是本安居處故。三人分別者。一能受人。二具非下。
三雖可脩道義通。不數歲故。不論受日去。亦須白。若
分相解者。七日通尼義在不。或尼羯磨受。如尼律說。
受七日法去。亦有立義。准比丘。羯磨義容可爾。但祇
律言。尼無求聽羯磨。受日出界准此。似無行事緣急
任依。一文。二所對境義非下。三然十律言。何處受七
日。佛言。界內從誰文受。佛言。五眾受此文。或可通說。
五眾所對故爾。僧尼之中通於僧。別四人僧攝。又能
受局。此界僧眾通餘界不同。處分義局當界僧也。第
四法分別。七日文無准羯磨說。羯磨法者。對文以辨。
第二門者。三門分別。一緣如不如。要如法緣無犯戒
事等。事雖眾多。要論為五。一三寶境界緣。波斯匿王
供佛及僧等。為受日者。佛僧二寶緣。伽論或為偷婆。
或和上闍梨病。或為法如是等緣。聽受七日出界。二
道俗病患緣。三出家五眾生。善滅惡緣。四俗人生福
緣五為求衣鉢乃至藥草緣。廣說是非可知。五眾受
戒等。是生善緣。懺悔等。名滅惡緣。俗人生福者。大臣
父母等。不問有信無信。皆得受日去。以大臣能有損
益故。父母恩重故。其餘俗人。有信方往。不同前二。誦
六十種經。如梵動經者。如祇律。若於二部木叉及脩
妬路。若未學欲學忘教我受學誦義聽去七夜。此等
法緣。若比丘自身病重不堪。受日復須為病去者。聽
直去不須受日。如病人不得隨衣食藥及看病人等
說。此或可爾。要須實然。又為衣鉢藥草等緣必須。或
為失。奪等事更無可榮。或現無衣鉢。交全廢闕者得。
若少可方便。並不合為受。受定破夏。五分云。若有請
若無請。須出界外一切皆聽七日法。佛言從今若為
佛法僧事。若私事於七日外。無更聽白二受。十五若
一月。第二辨離合者。事別定成。或多如緣。並牒合受
得如法成。其猶悔殘等。類得牒眾多一切治覆不同。
為人對難方聽。故不得多如。三舉名。同又非僧位。故
有合義。第三受日懸不懸。若望用日義得懸受。如三
<pb n="805"/>
品受法。受已各未即用亦得不妨。不同七日藥。以作
法日為定。即有過生故。不從服日為准。若某前緣。要
須現起。若未有緣不成受日。如年未滿。受不發戒。瞻
波浪治無。三舉病而輙治舉無覆客呵等。又復假實
事。虗陳餘事等。並不成受。若爾無村衣界何以言除。
答為彰衣界。不攝於村。謂是除村及村外界法。故言
除也。
第三門有二。初互不互二事。訖來不來。初門者如為
佛受日有殘夜在為法僧等。用一向不得。以法僧上。
先無受緣故。若爾何故。十律有殘夜在應白已餘用。
答謂同一事有殘。夜在白已得用。非謂餘事。若總有
緣受者。得法僧等用。以並有法故。十律。憂婆問尼病。
僧應與作憶念不癡。遣使請比丘應去不。佛言。應去
中道。聞是尼命終。反戒入外道。若八難起應去不。佛
言。不應去。本請憶念死不應去。故無互用。第二事訖
來不來。若受日出界事訖。須還不還有罪。未即破安
居。以有法故。如與欲事訖不來之類。要即須作來之
方便。或有諸難。不來無過。
第四門重不重。於中二門。一重不重。二先後次第。初
門者。安居立行專脩道。業何得重受。以十律。聽受一
七夜不得。受二七夜。故知無重。又文言。先受七日去。
若七日盡應受。三十九夜去。若三十九夜盡應破安
居去。准此文意。故知不重。若得重受受日去是何因。
答言。破安居去。若更引文多緣事。別立有重受者。不
然之義。隨時以破。不煩廣說。羯磨受法。如母論說。十
五一月既有長短。得三品具受。不名為重。但當品不
重。二先後次第者。人言要先七日。次十五。次一月等。
如此次第。若已受十五日不得。更受七日。以長攝短
故。如功德衣。五月即攝迦提。又一月衣開收於十日
等。今解不爾。如功德衣。就時定故。又俱五利。一月衣
者。取衣為准。俱開一長。更無緣故。是以此二即為定
開。以長收短。今此受日約緣事。緣即長短先後不定。
寧得定令先短後長。今解受日三品。遂緣長短前後
所須。若有長緣先羯磨受。或先短緣先受七日三品。
隨事各先各後。若爾何故。文言過七日法。答此謂前
事不及七日。還者事過故。過又復羯磨法過故。過非
謂已受用七日竟。名過七日也。何以不言過十五日。
一解此二法對七。並具二過故。若十五一月相望。但
有事過。故不言過十五日也。亦可相望長短言過十
五日。法義亦無妨。且並舉此二對七以說故爾。
第五門夏末日少縱無。三品日在。但有三品之緣。並
加三品受法。以法爾故。如七日盡形。但須共宿者。並
加二法。何必要須七日。盡形服者。方成二法亦同爾。
若爾何故。十律。七日在受七日。去六五四三二一亦
如是。答此言夏未極七下一俱受七日。故云亦如是。
若言受六日乃至一日者。長短既殊。何成亦如是。故
知不爾。次釋文。十律。五種人得心念受七日。謂蘭。若
獨住坐禪。遠行病人飢餓時。親理行人。此律無。文。若
蹔出界不破安居。不勞受日。不及即日還者。聽受若
路近須宿亦聽受日羯磨受日諸律皆無乞辭。人者
有多釋不煩廣破。今解。直依大律文誦不得。依羯磨
本作定謂不成故。瞻波言白二羯磨如白。作白如羯
磨。作羯磨如法如毗尼。問如處分離衣六年杖絡囊
等。受戒懺悔並皆須乞此何獨無。答上所列者竝是
自。為假僧量宜。故咸須乞。論某受日事非專己。三寶
事緣差我出界假有別緣。緣不在我。設少為己相從
無乞。又復諸律盡無乞。文更無可准。直依文作得失
非我。問若牒乞而作恐成增減故。無乞者杖囊文。前
亦無乞辭何以加乞。答杖囊羯磨中先含乞辭故加
乞。無僧今受日中先不含乞。乞則成增故不同彼。
第二有難移夏無法直去。以命梵二難無定期限。故
聽移夏。初五句淨行難。於中前四約婬。第五就盜。次
有鬼神同比丘已下六句命難。
<pb n="806"/>
第三為和僧故亦無期限佛聽直去文有八句。前四
句明此界僧由我故破為和故去。以見聞位別各有
僧尼故合四句。此四移夏彼成故。次四句者為和他
故去。以其聞異界僧欲破已。破各對僧尼合成四句。
前二聞異界僧尼欲破。後二聞異界僧尼已破。此後
四句。若中前了中後須來。若暮訖且還。若停不還逕
宿破夏。以其本處無非有難為是不同。前四移夏彼
成故。祇律。若二難并和僧。前四句者從初去日即須
懃。懃覓安身處。若懃懃覔住處未得已還隨所逕宿
處。不破安居以非心慢故。若反前說安居即破。若得
住處夏法彼成。不得輙出界外逕宿破夏去。後雖可
本處難盡。亦不得直來。設來必須受日母論同此。移
夏彼成。五分有因緣。聽破安居無罪。見論。若安居中
有因緣。移去無罪不成安居。
第四文二。但舉作法出界法盡以明開成。文中略無。
不成反說可知。又復對後諸難。儻無法出界。亦合料
簡成否。文略可知。
第四大文背成不成。於中文二。初明背犯。二爾時有
比丘受他前安居請已下舉前移夏彰背而無罪。前
文有三。初背前起過。二時王聞已已下三人呵責。三
告諸比丘已下對緣立制背成不成夏破不破。於中
文二。初對跋難陀。不得前歲違要得罪故。文言。告諸
比丘乃至違本要得罪。第二若比丘已下廣明立法
辨背非背。於中文二。初對前安。二後安居。亦如是者
約後辨法。前之有二。初之六句至界外布薩已去。次
有五句。界內布薩已去。界外中前四句成背。是破下
二非背不破。破中初句不至請處。次三至請所欲解
此文。先知一義言界外布薩者。謂四月十五日未至
請處。彰背不背。故言界外布薩。言界內布薩者。謂四
月十五日已至請處。彰背非背。故言界內布薩。先解
初句。問此句未至請處。何以文言破前安居。一釋受
請成安居故。故言破前。若爾上列法中。何故不出受
請成安居。故知不爾。又解。背此就彼。即日後家結而
不成。故說破前。自言以受衣為妨。又以背請受食為
妨等可知。若爾下二成安居。但望前家所以不成。獨
望後家以說。又後五月十日已前背者義客可爾。十
六日背逕宿方成結者。無後可結對。何以辨不成。故
知不爾。今解非受請成安居。非不得結即是並非。二
解。今言破者。謂望前家請處應成。不成名破。故言破
前安居。違本要得罪。非謂彼結不成。次下三句至而
破者。悉是結竟。此三背前去者。破有二種。雖有心背。
若未逕宿者。未是過限。故未說破。以違要未成。故要
逕宿事隔。方破前安居。若此三人背前至後請處。但
作法結。即破前安居。如受持衣。受後捨前故。今此三
句並言破前安居者。即通收二義。或結即破。或經宿
破也。今文直欲彰背前之過。故不須列其後成。次五
六二句反前兩義。故所以成。次界內五句三破二成
准說可知。後安居亦如是者。約界內外。亦有十一。成
否如前。故言亦如是。問背前及後如文可爾。中安居
二十八人五十八人豈無背不背義耶。解言。並有背
不背義。同如文所說。但舉前後未知中間。其相云何。
答文言。後安居亦如是。中攝義盡故。如約布薩辨者。
謂四月十五日未至請處。十六日彰背不背。名界外
有六。言界內者。謂十五日已至請處布薩十六日。辨
背不背有五。後安居亦爾。若中間二十八日等如受
十七日請者。皆約安居前一日未至。即是十六日未
至請處。當他界外布薩辨背不背有六。十六日已至
請處。當他界內布薩有五。次第相望展轉同爾。乃至
五月十五日未至請處十六日背。名界外有六。十五
日已至請處名界內布薩也。通論即有三十六个十
一人辨背不背文。對前安居廣彰十一十七已去。亦
各十一。解背不背以望前安居總是其後。今此律文
合而略捐故。曰後安居亦如是。
<pb n="807"/>
第二非背文可知。
●自恣揵度第四
所以須者。九旬脩道。精練身心。人多迷己。不自見過。
理宜仰憑。清眾垂慈誨。示成晈潔之美。故次明之。是
中廣明六種自恣。非一集在一處故。稱揵度。就中文
二。初至不應與他惡而去。正明非法。舉罪自恣之緣。
第二自今已去乃至其未廣。彰自恣如非等法。初文
有二。第一至為苦已來。正明六群受行瘂法。第二作
如是制安居自恣竟已下因問自言佛即呵制。於中
文三。一自恣竟已禮覲世尊。文言自恣竟者。當時未
有自恣之事。直是逕他自恣竟時故。經家以後名前。
引證可知。第二世尊慰勞已下因問而自言。第三佛
告諸比丘癡人已下正明呵制唐行。啞法不能生善
滅惡故。實是苦耶。制禁勒反增嫌嫉。故實為患。次立
二喻不相往復。故曰如怨。假不瞋怒。無言自雪。故如
白羊。何以故者。何以如彼怨家白羊義。故謂不受行。
如來正教展轉覺悟乃受啞法而有苦患故。故言何
以故。同於外道等者。合前怨家白羊。若受啞法吉羅。
十律犯蘭。五分亦吉。第三時六群已下因佛制故。非
法舉罪文四。一非法舉佛制求聽。所以須求者。若得
聽者。必有滅惡生善。無諍訟故。二時六群已下。使惡
求聽佛制五德。三彼六群已下為彰求聽之人應受
不受。四從他求聽已去已下制立言要也。人言從他
求聽已去者。謂犯罪比丘從清淨故。求舉己罪。所以
不屏處。自懺而求舉者何。為除大眾三根見聞之咎
故爾。
次解第二大文有九。初至隨身所安明自恣方法。第
二爾時異住處已下至不得受。第二人欲心念自恣
已來廣明自恣法體是非之相。第三爾時眾僧集已
下至知識。亦如是與欲自恣法。第四眾僧自恣聞有
賊來已下至此事去。廣略自恣法。第五爾時異住處
犯僧殘已下至不應以前求聽舉他罪。正明遮自恣
法。第六爾時自恣日下。客舊雜住應不應義。第七爾
時六群已下制叛自恣法。第八爾時六群比丘尼已
下眾別形殊制簡餘眾法。第九彼自恣竟說戒坐久
已下為彰自恣說戒無並法。此九文中有三自恣。一
時。二增上自恣。三減却自恣。然增上減却寄在遮法
中辨故也。以其恐反生諍故。無非時自恣。不同說戒
時及非時。在說戒中。明減却一種落下遮法。謂說戒
中具三種說也。
先解初段文四。一制自恣時不須求聽。自恣是聽故。
二諸比丘已下差人之緣。三聽差授自恣人已下簡
德差人。四諸比丘在坐上已下自恣方法。初文聽安
居竟自恣者。如增一阿含七月十五日。佛告阿難集
僧。今是受歲之日。阿難叉手說偈。
 淨眼無與等  無事而不練  知慧無染著 
 何等名受歲 
佛以偈答。
 受歲三業淨  身口意所作  兩兩比丘對 
 自陳所作短  還自稱名字  今日眾受歲 
 我亦淨意受  唯願原其過 
阿難復問。
 過去恒沙佛  辟支及聲聞  盡是諸佛法 
 獨是釋迦文 
佛答三偈。
 恒沙過去佛  弟子清淨心  皆是諸佛法 
 非今釋迦文  辟支無此法  無歲無弟子 
 獨逝無等侶  不與他說法  當來佛世尊 
 恒沙不可計  彼亦受此歲  如今瞿曇法 
阿難集僧說二偈已。世尊坐於草坐告諸比丘。汝等
盡當坐於草坐。勅諸比丘。我今欲受歲我無過咎於
眾人乎。又不犯身口意。如來說此語已。比丘不對。是
時三告如上說。身子即便讚佛。度未度者。等有何過
<pb n="808"/>
咎。嘆佛已。身子復如佛自說上語。佛讚身子。身子白
佛。是五百比丘盡當受歲。今言。安居竟聽自恣者。當
彼受歲之事。五分。日日自恣。佛言。應夏三月最後一
日自恣。若夏初恣者。逆相舉發。妨脩正業。夏未告離
不制同修。理宜請悔。除鄣道之業故也。母論。六事益
佛教自恣。一展轉相諫。二各各相憶念。三互相教授。
四彼我相恭敬。五語皆相隨。六有依非無依。
第三簡德差人差之多少。此文不論餘之三律。並二
人已上故。祇。應拜五法者。作自恣人。若一若二不得
過多。多中離合既不對難。一一差之祇出法言某甲
某甲比丘。五分。差自恣人若二若多出法。亦言。大德
僧此某甲某甲比丘能為僧作自恣人。十誦。亦言某
甲某甲比丘。
第四自恣於中文三。初有三句。自恣前後。第二竊語
已下生之上事。於中分二。初有四句。是立制緣。即制
徐了三說。二反抄衣已下彰某坐上威儀不如即制
威儀。三說恣法自恣。文有五句。一大德者言對五德。
不向大小咸稱大德。此是褒讚之辭。二舉十方同遵。
故言眾僧今日自恣。三仰則成規依於僧法。故言我
某甲比丘亦自恣。四縱宣己過請求舉罪願垂誨示。
故曰若見聞疑等。既嘆彼求大德長老並稱無妨。五
彰見過悔除令行晈潔。故曰我者見罪等。表己懃懃
如是。至第三未下一句對病料簡。五分。好泥塗地布
草於上自恣。
第二文九。初制白集眾。第二六群已下自恣是非。一
造三非。次白佛。次佛判不應。次四四種已下佛舉如
非為令行如捨非故。第三自恣前後。祇律。人前安亦
隨前也。第四時諸比丘十四日已下辨自恣時。初則
約日。二次定時。第五六群別房已下制集自恣。第六
諸比丘復不知何處已下者出自恣處所。第七眾多
比丘非時已下對難聽結小界自恣。小界之義已如
前釋。第八自恣日異住處已下自恣法體。第九若有
五人已下對三位以辨如非。
第八正辨自恣法體。四門分別。一約時者。謂安居竟
非餘時可知。位復有三。一時自恣。二增上。三減却。時
中復有十四十五十六。後安居者隨日。若前後雜者
隨上座。上座亦不定隨舊人。舊人復不定隨多。以三
義故。並前自恣。祇。一人前者亦隨前。又約日時者可
知。見論。尼十四日僧十五日與律不同。第二處者。四
人已下通於二界。五人已上某唯作法。又通小界而
非戒場。又說自界他界客來應不故。所以知。第三人
者。非下三眾。雖安居義通。以非具脩故。具中通三。謂
一人眾多僧。僧是五人攝。又所差人德具不具。差之
多少離合如上辨增減却。此二自恣多約僧說。第四
法者。位分眾別法有二。謂白及白。此謂前三自恣。若
下三略。但兩白也。文中但舉改眾一白隨文釋。分文
為三。先僧自恣法如常所辨。二三語三心念向如對
僧自恣言。我若見罪。當如法懺悔。而對人心念。皆言
自恣清淨者何也。解言。僧自恣中舉治義具。故云懺
悔對人。恣中舉雖義具論治不足。為異前故。但言清
淨。謂舉夷殘及大眾小眾。蘭現無治義故。若望輕蘭
提等。亦應言悔濫對僧。故但言清淨。心念恣中既無
舉。又治罪不備。故言清淨。謂唯得治心念之罪。可呵
已去。即無治義故也。如別行羯磨。對人心念並無清
淨之言。理甚不足。違律文故。若行事時須依大本。
第九如非。若五人一人受欲自恣者。論云。此非法別
眾四人不得受。第五人欲更互自恣。是法別眾。下三
亦是法別眾。
第三與欲自恣法。於中文三。初與自恣法𨲙說戒中清
淨故。欲法如前。此不更舉。二爾時有比丘受囑已下。
牒制明開三受。一人已下廣明應不比前說戒中與
欲。闕少可知。分文解義。一同與欲。然不成持自恣人
中。但有二十五。略無神足。離見聞至僧如是事起者。
<pb n="809"/>
前言舉者為先德三舉治人。今言如是事起者謂先
有三。舉之病未得行罸因僧集。次尋為如治。故言如
是事起。欲雖未說。以在此人心中。故復令舉法得成
欲。雖到僧處同。然以此人得舉法故。無有傳信之義。
故使自恣不成。更須取自恣。前雖未說。以此人未得
法故。無失自恣分齊。故不類此。又前說戒者。被清淨
人非行治法。故無如是事起。若或有者釋同於此。第
三廣明應否中文五可知。但第五料簡成不文有六
句三對初不坐。次不說。各為自他。故有六句。
第四略自恣法文二。初舉八難。餘緣為略之緣。第二
諸比丘作是念已下對緣彰其廣略之法。文有七句。
初一廣自恣難由遠故。次五略恣難由遠故。次五略
恣難漸逼促。故未句難。至全不得恣直爾散去。就五
略中。前二略恣還對五德。不改眾儀。不須作自。但任
五德再一作法。此與說戒法同。後之三略差人須改
眾法。如百人作五十對。若不作白眾則不委。故須上
坐。或秉法人作白令知。又應先作和眾白訖。方作改
眾三略之白。此與說戒一向全異。
第五遮法。問說戒遮說戒分二。揵度此自恣遮自恣
所以合辨。解言。說戒防未起非遮。說戒除已起罪。已
未不同。故分為二。又說戒防未起非。故無其求聽。遮
說戒除已起罪。故有其求聽。兩異故分。今自恣遮自
恣同除已起。又復遮法當求聽時遮成。遮餘時不成。
約此同相故合而說。於中文四。初至小停明所遮之
事。二六群已下至再一。亦如是遮之時節成不義。三
遮自恣人身業不清淨已下至然後自恣治。能遮所
遮靈實之義。四病比丘已下却遮方法。初文分二。一
為罪故遮治罪。己自恣淺罪雖治客有餘犯。故。文言
與覆己自恣。二異住處已下為諍故遮。於中復二。初
犯波逸提提舍尼者對某輕諍治已自恣。謂約讚食
指授食以興諍故。二對重諍。謂約盜四方現前可分
物起諍未可即殄。故小停自恣。第二時節文二。先約
人及根遮成不成。二未說三語已下正辨時節。前中
一對人辨成不成。二若遮無根已下對根明成不成。
此二文者。以不清淨人及犯有根應遮故。說時下正
自恣時者應舉之處故名時也。約人如文。就約根中
文有六句。初三五不成遮以無根故。二四六成遮以
有根故。初句不作故不成。但不作有兩。一不作有餘
者。謂殘等二不作。無餘者。謂夷等即是初三五。第二
句但言作。作有某兩。一作有餘謂殘等二作。無餘謂
夷等即是二四六也。時節中再一亦如是者。下三無
舉故言再一亦如是。第三治能所中文二。初至然後
自恣治能遮人謗罪。二遮自恣人有知已下治所遮
實罪。前文有四。初至便應自恣。撿能遮人三業淨穢。
二自恣人三業清淨已下撿所遮事靈實。三復應更
問已下撿三根有無。四不能答已下正治謗罪。問所
治者為是五德為餘僧耶。答此多是餘僧告五德。見
聞以不實故治。若所差已簡德竟。何因於此方撿淨
穢耶。又若專五德者。何以病遮無病等。豈可差病五
德。然雖餘人要語五德令舉故。下文五德語言待差
各如法說。前所遮事中。先知即治今治。所舉謂新舉
得罪。第四却中分四。初為病故却文五三句。第二爾
時有異住處已下增上自恣。以貪脩道此彼相得故。
以夏分為限。故但一月。第三爾時有異住處已下咸
却自恣。以避破僧惡比丘。故知有早脫或減或却。亦
以夏分之。未是自恣時故唯二却。若更第三却者。入
冬分故。說戒對此。故亦二。却若或三者。恐濫自恣故。
五分。大德僧聽。今共布薩說戒。後四月黑十五日當
自恣白如是。客問何故爾。舊比丘言本不共安居不
應。問我若客復住作。第二白問答如上。若不往應如
法和合。又前所遮事。謂於此界先起之諍故唯有却。
文言小停此對當來餘界之諍。故有前却。第四爾時
自恣不識罪不不聽。以前要而舉他罪。文互三句。
<pb n="810"/>
第六客舊。第七第八此三段文與說戒無殊。故不煩
釋。第九如文。
●皮革犍度第五
然自恣已訖將行化物。皮革履屣。是道行要用。故次
明之。外膚為皮。筫𩊕為革。是鞹之異名。熟用稱韋。此
中廣明皮革等事。應不應義。故名皮革揵度。於中文
六。第一從初至得畜錐初緣開著革屣。第二大迦旃
延已下正開邊地畜皮臥具重革屣因明四事。第三
得皮補革屣已下雜明應不應。第四六群著欽婆羅
跂已下制不聽畜跂。第五六群著革屣共佛經行已
下相恭敬法。第六六群著革屣入聚落已下離明應
不。
初文有三。初明守籠出家成道。第三守籠那得阿羅
漢已下至禮已而去。自記得道。但說其義不云已得。
第三從去未久已下聖所讚述開著革屣。前文復三。
初至不復為道猒世出家不得方。二時佛知其心念
已下為說琴喻教等諸根稱法而脩。第三爾時守籠
已下聞佛略教脩行獲證。初文有四。初至不飲酒值
佛得道。二爾時長者會中已下至出家受大戒重法
心成猒世出家。三父母兩城已下以食奉僧自行知
足。第四往溫泉水已下脩不得方心則掉動。賢愚經
以過去世脫一欽婆羅衣與辟支佛拭足。以是福報。
常豪貴家生。足下生毛。狀如空有色。五分文與立字
名為手樓那。以有二十億錢。故時人號為二十億。亦
是過去毗婆尸佛時。會六萬八千羅漢。於家供養。人各
一坐。種種飲食已。與劫具二張革屣。一量是以九十一
劫足下生毛。不曾躡地。其身柔濡不堪騎乘。祇律。二
十億足下生毛。金色四寸。過去毗婆尸佛時。以白疊
敷地。供養八十千眾。便致九十一劫足下生毛。十律。
生時耳上各有一金環。平直純金一億。號為億耳沙
門。先有二十億金。故言二十億。文言。應等諸根者。前
以偏苦其身故致掉動。聖勸身心等筞。謂心思諦理。
故曰等於諸根。
自記得道中文二。初至亦如是。正明自記得道。二說
是語已已下正明偈誦。初文復三。初樂六處之果。二
頗有不依於信已下出六處之因。第三彼盡欲無欲
已下牒前二解脫。資成六妙行。就六處果文三。謂舉
辨結。隨事彰六。語體唯四。謂二解脫及兩涅槃慧性
清靈。能除迷遣彰。不為或＆CB18374;。名為出離。聖情所。欣稱
之為樂。故曰樂於出離。此是慧解脫。定心理靜。絕去
紛動。名為寂靜。亦為物欣。名之為樂。此明定解脫。總
二皆是有為解脫。三煩惱盡處。寂伯無為。即二四六
三句名為有餘涅槃。其因既無。苦果亦喪。所言樂盡
受陰者無餘涅槃。斯二不為三相所還。是無為果。次
辨三因者。謂信持戒斷利養。信為行本。是故先明依
信起行。次持淨戒。戒之大妨無過利養。須斷利養。文
中皆言不作是意者。以己所解。自答前言除疑倒故。
次明妙行文三。謂法喻合法中眼根廣文餘根類知。
就眼中初至心解脫有漏舉俱解脫人。於中初至無
癡。謂三煩惱無故是慧解脫。如是比丘下是心解脫。
舉斯二解脫以為能資。二眼見多色者根塵相對。三
慧解脫已下釋不染義。於中分三。初至俱不染汙由
有心慧。二解脫故。眼識之後。流至行心。不起煩惱。正
是妙行。故曰不染汙。二識不與色雜。轉釋不染。若識
取色相。次第緣生。三受可稱為雜。今雖見色不取色
相。而生三受。故曰識不與色雜。三住第四禪。轉釋不
雜。所以為彰此人得。第四禪絕諸受。故所不雜。眼色
既爾。耳聲等亦然。故曰亦如是。次喻亦三。初至不漏
喻二解脫。二東方已下喻第二根塵相對。三此山不
移已下喻第三不染具二解脫。彼此相資平等無二。
故曰一段等。言疾風雨者。猶若色塵得二解脫。煩惑
則盡。前塵所不能傾。故曰不移等。東方風雨來。既不
壞餘三方。風亦不能壞。故曰亦如是。略無餘根之喻。
<pb n="811"/>
亦可南西北方者。即喻餘塵合。中三句。初至盡於有
漏合。初喻眼見多色合上東方疾風等。慧解脫已下
合上此山不動等。耳鼻舌等合上亦如是。
第二偈中文三。初一偈半誦六處果。少有半偈誦前
三因。言當知不起者。謂信持戒斷利養等。行成對治。
不信破戒。貪利養等。三垢不起。以不起故。便尅解脫。
故言從是解脫。次下三偈誦六妙行。初一偈誦二解
脫。上半心解脫。下半慧解脫。以見脩俱盡果成無著。
故曰已得無觀。更無有作半偈誦喻。次半偈誦前法
及合中根所對塵。次半誦前二解脫俱不染汙乃至
不與色雜。次半誦法合二中住第四禪也。
五象王者。見論。一文象。領六母象名為象王。守籠那
自言我家有五象王。尚捨出家。豈貪一重革履而獨
著也。佛因開比丘十六句義。謂四諦各有四行。苦四
者。謂苦無常空無我。集四者。因集有緣。滅四者。謂滅
上妙離。道四者。道如迹乘。
此律億耳三年。五分六年。祇逕七年。母論十二年。五
事如文。第三雜法迦那富羅者。見論漫根革屣。鹿角
者剋作鹿角形也。阿羅梨者以鳥毛安革屣邊。富那
䟦陀羅以成綿及諸物合皮縫作使中央起。真逝梨
者謂編作之。編邊者以孔⿱少隹尾編邊也。並見論翻五
闍梨如文。祇律新革屣。佛言令淨人知著五六步。若
得即著吉羅。五分令著七步。十律得厚重革屣不應
壞。作一重即令主著行二三步如是。得畜多論令白
衣著五六七步即是淨。五分聽著富羅𩍓深至踝上
應開前。
●衣揵度第六
於中大文分之為二。第一至塔衣。為上品人畜糞掃
衣。第二菴婆羅女已下為中下故。開受施衣。初文有
二。第一初緣。五比丘請佛持何等衣。答言十種衣作
袈裟色持。第二塚間衣已下明糞掃衣。謂是世人所
棄。義同糞掃故曰也。亦可從取處作名故爾。論言。體
是賤物離自貪著故。二不為王賊所侵故。常資道緣
故。制畜著也。五分。塚間得衣即以塚間為界。雖得入
手。但未出界。即共後來者文故。彼文有比丘得塚間
衣。後來者索分。佛言。應共分分已各還垂欲出界。復
有比丘來索分。佛言。應分出界已。不應與此律糞掃
衣。無主屬先取者。
第二大段受施衣中大文有三。第一從初至禮佛已
下去。耆婆奉佛衣已因請。開聽比丘受施。第二世尊
以此因緣已下佛許開受。第三爾時瓶沙王已下訖
此揵度。廣明順教施受。前文又三。第一初至隨意著
正明。耆婆治術得衣奉佛。致請文中兼言重掃衣者。
為隨三品通行故。第二爾時世尊嘿可已下受衣許
請。第三耆婆童子已下蒙佛遂可致敬而還。前文之
中。博學醫道六種治病為彰。第五得貴價衣。第六治
佛信敬。淳崇奉衣致請。故有斯文。
大文第二告眾開受中遂前請。故言亦兩兼。但糞掃
衣知足行勝利他義微。若論施衣利兼自他。是故世
尊須並讚歎。
第三大文分之為六。第一從初至愛護臥具非時施
法。第二爾時有比丘異住處安居已下至不應得分
時施之法。第三諸比丘大得可分衣物破為二部已
下至應與分耶正二部。分攝方法。亦名料簡。前兩分
受同異。第四爾時有居士已下總明攝施不過八種。
第五冬月已下如法受用淨施之軌。第六爾時有比
丘遣衣借他已下取受成否。
初文有二。第一至一切外道服不應作。正明非時現
前法。二爾時現前僧已下次明非時僧得法施。就現
前復三。初明受施聽分。第二世尊出王舍城已下至
蚊厨聽畜。正制使如法受用資益比丘福利施主。第
三世尊在䟦耆國菩提王子已下聖制不聽非法畜
用。比丘招𠎝施無福善故。初文聽分者。名現前施。以
<pb n="812"/>
人受為定。恐好惡不均。故擲籌分。
第二如法用中文三。初至釣紉依方作法。第二王舍
城比丘多持衣已下至更作餘衣制衣頭數。第三波
羅捺有檀越送食已下制衣重數。初文有三。一明作
衣法。二爾時六群反攝涅槃僧已下帶衣之法。三舍
利弗已下制鈎紉法。作衣文五。初教現放世因作衣
法式。問阿難等羯磨受戒豈可未有三衣。乃言教放
世事作衣者何。答已前之衣聖變成放習。恐難今放
世因為示易成故。二爾時阿難已下奉旨教作。三爾
時世尊南方已下佛嘆阿難。舉過未同今。令僧尊重
故。四力截已下割截之意示以法則。五諸比丘不知
當於幾條已下條數之軌。三衣義者。前已解說。次二
文易知。
第二頭數文二。初制頭數。二爾時異住處四方僧得
貴價僧伽梨已下雜明應不。前文有三。初見多持衣
過念許制限。第二婆闍國遊毗舍離已下受菴羅園
制衣處所。第三世尊在靜處思惟已下正制數限。第
二處中明離車等來禮覲者。為明賓耆羊㝹偈誦佛
德。離車歡喜與五百領衣。彼得衣已奉佛為受彰得
衣故來。
偈讚文三。初至香潔一偈半。以佛出世施主獲利美
響外影。第二今勸已下一行半。嘆佛相好光曜絕倫。
以薄皮子等。現受天報。而於佛邊猶如聚墨。顯佛無
比。故須讚嘆。於中文三。初今觀一句法說。二如日已
下三句喻說。三如是已下二句合。第三一偈歎佛智
德窮圓。文三。初一句法說。次一句喻。次二句舉智用
以合。前嘆外相福德。次顯內有智慧。具二莊嚴。是故
無比。
第三正制文三。初訖靜生念。第二夜過已下陳已屏
念告眾令知。三自念已去已下正禁限數。前念之中
有二。初至不得畜。自憶昔時念制兩意。二時世尊初
夜已下。准已禦塞許制比丘。第二雜明應不。初之一
句。不得用故貿而用之。蒭摩下八句。畜應不應。前三
聽畜。
第三重數文兩。初辨重數。五分。衣壞聽補以復綖却
刾亦得直縫。第二善現下三句畜應否應。
第三得非法用中文三。初菩提王子已下至覆上衣
不得下用。二裹頭已下有其十事。白衣法故不同俗
用。三假作編髮已下有其十事。外道法故不同用外。
自下第二僧得施法文四。初至現前僧應分一部攝
法。第二有二部僧多得可分衣物已下至應取二部
攝法。第三爾時佛不受請已下至如法治者。病比丘
賞勞之法。第四病比丘身患瘡已下雜辨應否。就前
一部攝法中文二。初檀越物以辨僧得。二舍衛國多
知識比丘已下亡比丘物義同僧得。初檀越物文三。
第一至應與分。初緣數人墮籌分法。二比丘分衣時
客比丘來已下羯磨三語等法。三爾時有比丘已下
正明分受成不成。前文復三。第一受施聽分。二復不
知云何已下如來教以墮籌分法。三時分物時有客
比丘來已下應與不應與。文有八句。既言客來應與。
故知僧物也。欲解此文。先須釋義汎明攝物。竪義分
別。大位三門。第一定時非時。第二舉時非時各有現
前僧得。第三分攝方軌。
初時者時有二義。一佛以比丘受功德衣。五月不受。
一月開諸比丘得五利時。但是得五利時。不必於此
時中受者。即名時施。以受施義通故。二以安居勞說
之為時。如施主請比丘夏中供養。即以此安居勞為
時。如毗蘭若請者是故言為時。若為此時施。復在一
月五月時中者是名時施。以此二事元為安居故開。
若反上說不為夏勞者並名非時施故。下文為施塔
乃至為云人會者。佛言不應留。過夏安居。此是非時
衣現前僧分。故知不為夏勞。名為非時施也。
第二門者。時與非時各有二種。言時施二者。一時現
<pb n="813"/>
前。謂本為夏安居故。而數人分者是。如毗蘭若以三
衣奉佛比丘僧人。與兩端疊。為夏安居故。明知為夏。
隨人施者。是時現前。二僧得者。施主本意。但安居等
心奉獻而不局彼此。僧通一化。名時僧得。如下律文。
來分夏衣便去後分。夏衣不取去者分。佛言。成分應
相待。亦囑授後人受夏衣分等。三句者是。言非時二
者。一謂非時現前施心限局。人物有定。隨人而取者
是。如上律文受施。初緣現前僧太得可分衣物。佛言。
聽分應數人多少。若十乃至百人為百分。若有好惡
相參乃至墮籌分。二是非時僧得施者。謂其施主運
心彌廓。時通十二月。人及一化奉施者是。即此律言
有住處現前僧。大得可分衣物。比丘分衣時客來。數
數分衣疲極。佛言。應差一人令分。白二羯磨。此等位
二事四。理通一部二部。下當說。
第三門。分攝方軌者。此四法中非時僧得。須作法分。
以不定故。加法以定之。言不定者。一時不定。除時施。
二處不定。異界得施。三人不定。蘭二現前四法不定
異。同羯磨施。為斯不定。故作法以定。餘二現前是人
定故。若時僧得以時勞定故。並數人分。亦有人釋。時
僧得者。以施心通普故。亦須法定。故下文言。有一比
丘安居。大得夏安居衣物。佛言。彼比丘應心念口言
受。既有心念。明若有人對首羯磨。故亦須法。問若言
須作法分者。所以得囑授取耶。頗有要須作法而不
及法得囑取者。用此法何為。故定不爾。心雖普及施
主得僧因之福。為止貪故。不聽異處受衣。以佛定判
局處取故。不假作法。但須消去。一比丘心念受衣文
者。非心念法。謂與念屬己可知。然解此四。或一部攝
四者。隨其二眾。各有此四。即如上辨。或二部攝物四
者。若二現前並數人分。二種僧得。分為二分。非時僧
得。義如向辨。時僧得者。義或不爾。若欲細解此四施
分攝。即為四種三門。三門者一一部分法。二二部分
法。三耶正得否。其四種者。一時現前。二非時現前。三
時僧得。四非時得。
先解二現前。此兩種三門。或一部或二部並數人分。
若耶正分別。謂請耶正二部對面行施。應問施主隨
所說受。若言不知。或言俱與。並數人分。
次第三時僧得三門者。第一一部攝法。如文三句。初句未
分夏衣比丘去。後分不取去者。佛言。成分應囑授取。
囑授取故。明不作法。次句漫囑。次句授囑人忘。咸判
成分。既聽囑取。明知餘界人假及分者。不得其分。以
聖定判局此界故。然有人消此言不聽異界取者。謂
時現前。若時僧得。界外來人及法亦得。作此釋者不
然。若不聽取是時現前者屬人。既定是人皆知。何須
佛判。故知不爾。第二二部攝法分二。第一准此律說。
義言分為二分故。以名二部僧施故。亦可以無作法。
可得言道二眾不合共作法。故須分二分。計亦數人
以取此處安居。聖判定故。第二二部互攝。如五分說。
非安居時施比丘僧。無比丘。比丘尼應分。非安居時
施比丘尼僧。無比丘尼。比丘僧應分。又云安居時得
施皆亦如是。互屬定訖。當部數人分之。第三耶正下
文六句。初三對僧以辨。謂得夏衣已破破已得物。或
得已破破已得。此三並數人分。以無作法。但是約時。
局處受人。為定故爾。次下三句約別人說。對物已得
未得從正趣耶。並與去人分故。皆以約時局處受人
為定故。此據正眾領物。以義推准更應三句。耶眾領
物。背耶歸正。彼應與去者分。復應更六各望正耶互
不與來者分。此等並略。
第四非時僧得者義分兩位。第一檀越施物。以明僧
得。第二亡比丘物。義同僧得故。此二門中先解施物。
三門者。第一一部者。有其四種。一常住。二界得。三同
羯磨。四僧得。此但僧施。前三處法局定。隨入三種。唯
僧得一種須以法定。法位有三。謂心念對首羯磨竪
義者。事須廣辨。今此寄文中說。二二部者。亦有四種。
<pb n="814"/>
一常住。二界得。三同羯磨。四僧得。第一常住屬處定
故。隨二部僧分為二分。第四僧得須法。以其二部。不
共作法。亦分二分。中二謂界得同羯磨。以處法定。故
數人分。亦可名二部故並分二分。義亦不妨。今且局
辨僧得有二。第一本意對面施二部文有七句。其中
五句分為二分。四七二句互無一眾攝。以其二眾俱
不盡集。不得計現人分。復無共作法義。故分二分。各
當部加法攝之。如前一部法。第二互入二部攝。五分。
非安居時施比丘。無比丘比丘尼應分。非安居時施
比丘尼僧。無比丘尼比丘僧應分。此文雖無。義亦應
爾。上來所判五入既定。各及法者得。第三耶正差互
者。如文六句。初二對僧。亦是約物得未得異。故分得
三。別已破者。應分二分。破已得物。須向施主。第三一
句得已破破已得同上二句。初句分為二分者。既僧
物耶正俱有其分。不局現在。寧得計現人分之正耶。
四方俱不盡集。須加法以定正耶。復無共作法義。故
為二分。彼此各自作法分之。下二句比說可知。次有
三句。僧先已破約物故三。此等別人從正趣耶。俱不
為去人分。以其已分二分。一屬耶到耶部中。彼有分
故。此不須與分。計理復應有三。從耶歸正應與來人
分。文無者略。此之六句。謂是正眾領物。若耶眾領物。
正耶相望反說六句。初有三句。如向初三說。次有三
句。如後三說。
第二云人衣物義同非時僧得。總為二門料簡。第一
依此律解。第二通收餘部不同。補此遺𨷂。
第一門者。依此律處分義階有五。一負債攝法。二被
舉攝法。三耶正攝法。四二部攝法。五和合一部死。所
以須迴。此義門先後者。以其一部攝中義廣多故。對
文解釋義便故。第一對負債者。依十誦。出息物等死
者有七句。佛判或隨入界書處僧。或入保處。或入捉
質物處。得等者廣如彼說。以理推究或不同彼。若白
衣家出息物在彼人邊未得者。容准十律。或依義等
債之。若物在僧住處。比丘亡後並應隨物處。所在僧
得。恐不得依界等互。攝此初在容將此僧物以屬於
彼。既不依其此彼。俱僧故寧。十律。若處分者須為兩
門。第一先明他負亡人債之法式。故文誰負汝。若佛
法別人負病者物。俱應債取。以其此物。合入僧故。若
輕重相當各隨所入。互得輕重並隨其本。若常住重
負即入常住。輕須債取入現前僧。現前僧若負。重輕
咸須債取。以其重入常住。輕須加法故爾。
第二次明償債之法。文言汝負誰。謂若病人負三寶
別人重輕物者。隨有輕重。各相當還。若無相當。互還
無妨。計其大理有債先還益王者故。還已有餘方如
常法。是以下文若有長衣應長償。若無應賣三衣償。
有餘與瞻病人。十律。有比丘屬塔物自貸私用。四方
僧物自貸私用。佛言財物還計直輸塔及四方僧。餘
殘現前僧應分。又有比丘賖沽酒未償便死。酒主從
諸比丘債。諸比丘言此比丘在時何以不債。酒主言
不償者出汝惡名聲。佛言。是比丘有衣鉢物應用償。
若主無物應取僧物償。何以故。出汝諸比丘惡名聲
故。然不別常住現前之異。計理應以現前者勝。第二
被舉者。下文佛言。隨所共同羯磨舉僧應與。一釋謂
同被舉治人。所以爾者。治舉已後財法不同。何因死
後輙容攝物。故如法僧不合得取。若爾一人被舉死
當入誰。又解入賞勞僧亦名功能僧。以如法僧治罸
功故。但令當時預舉羯磨即有物分。故言隨所共同
羯磨舉僧應與。祇律被舉比丘死。即以死衣物置床
上。曳出棄野田中。若放牛羊人持此物與僧者。即作
彼檀越物故受之。
第三耶正明如文二句。背正向耶。物入耶部。原其本
心。耶正路乖。為是衣鉢隨意所往處得亦應二句。從
耶歸正物入正部。文無者略。又直據隨身如前所判。
已外之物或可不定。又十律云。受法中被殯。往不受
<pb n="815"/>
法眾中求懺悔清淨。我當作不受法。若未除罪而死。
衣鉢還入受法眾。若除罪已死。衣鉢入不受法眾。若
不受法眾比丘被殯。往受法眾中求懺悔等。反說可
知。殯謂舉也。又受法比丘於不受法眾中死。其衣鉢
物喚受法比丘還。若彼不來取者。即不受法眾中作
四方僧臥具。若不受法比丘於受法比丘中死。反說
可知。此律及十律。前一所明者。謂對耶正互背互背
互歸說。第三一文者。據耶正互在死。既判定耶正。耶
正當部還如恒法也。
第四二部攝法。下文拘薩羅國無住處村到已命過。
白佛。佛言。彼處若有信樂優婆塞若守園人。彼應賞
錄。若出家五眾前來者得以物在俗處。恐用而獲罪。
故入五眾先來者得。無問重輕悉入先來。但輕不待
法即入其人。重者非屬人物故。隨先來者處分還入
常住。以其先時依二部僧得施物故。身亡已後還入
二部。若無先來送與近處二眾。唯取近處不簡僧尼。
若道路死獨住死私㽵死類如前判。若物互在僧尼
二處即同此故。十律互寄死者。有住處一比丘死。是
比丘衣鉢物寄尼精舍。佛言。若比丘死時。寄比丘尼
衣物。現前比丘僧應分。又一住處比丘尼死。是比丘
尼衣鉢物。寄比丘精舍。佛言。若比丘尼死。所寄比丘
衣物。現前比丘尼僧應分。以其二眾並知法故。不同
俗處。是以還依死處是同類分之。又以死處有比丘
故。復異於獨住死者。互寄既爾。互債應同。
第五一部者。於中位二。謂具非具別。沙彌死者。此律
無文。祇入和上。五十律。同比丘法故。五分。沙彌命過。
若生時已與人應與之。若不已與人者。現前僧應分。
十律。憍薩羅沙彌死。所著內外衣。白二與者。病人輕
物僧應分。重物不應分。唯此三眾類皆同。然行事之
時。住依一部具中淨不淨。不淨有三。犯重死一。於中
有三。第一若未殯。多論云同常判。第二已作法殯。入
親近白衣。三學沙彌。十律。入死時現前僧。第二呵責
等四罪處所等別住之類。並同清淨死判。第三被舉
已如前說。次辨清淨死者。四門分別。一辨同生共治
成不成義。二解囑授成不成。三定物輕重。四看病賞
勞。攝方軌竪義者。此中懸解。講隨文釋。
第二通收餘部不同補此遺𨷂者。此律分攝亡人衣
物差別有五。第一負債死。第二被舉死。第三耶正二
部死。第四僧尼二部死。第五一部眾和合死。餘部不
同略論有四。加前合九。五分有一。若水所漂死。其衣
鉢物挂著界內樹枝。諸比丘見入界內。謂應屬僧。佛
言。聽行糞掃衣取。十律有二。一學沙彌死。入當死處
現前僧分。二二部互寄死。各還僧尼當部。餘三律中
沙彌命過皆有處分。如上已說。此四不同他律所辨。
四分無故。准用無妨。自律有五部辨九異。從亡人物。
義同非時施者。已來講時。並隨文中解。下次釋文。
第三分衣時客來已下八句明應與不應。與前四句
應與以未分竟故。後四句不應與攝物已定故。初四
句中二三兩句。形前對後。故分二名也。若二人已上
墮籌分。故言擲籌竟來界內。但一比丘領物。知復共
誰墮籌分之。謂攝物屬己。故作歡喜受分之名。非謂
初緣心念受也。以攝物定故。客來不應與。又前二可
爾。第三有餘分竟不為者。若無餘可分如上二竟。若
有餘竟者不與。不竟者合與。即無前二。次句亦爾。又
但是僧得物下至使人亦得分故。於此四中一一不
竟。即前四中收。今且出竟。故言不與。
第二制以法定。於中文三。初制分法。略舉眾法白二。
第二次有二句。婆輸伽衣等。佛聽畜著。略出所分物
體。三有異住處已下正依法分。於中文三。初對僧羯
磨分。次三語分。次心念受。就僧法中。應須具有兩白
二法。一差分衣人法。故文言應差一人令分。又如房
舍法中舉差分粥人等中。分衣分雨浴衣具五法。生
天如前。躬如差沓婆分臥具等。何獨分衣不曾差人。
<pb n="816"/>
故定須差。十律分衣人五德。知衣財色價頭數與未
與者白二差。復有五法。謂不受等是。今此文無白二
差者略。行事必須。第二付衣白二。即前文中列者是。
故文言僧今與某甲比丘。彼當與僧故。問所以須付
別人者。還通四方故。須付別人。所以還與僧者。若不
與僧不得分故。昔解直以此法。即成分法。故羯磨中
直陳此白二者不然。以少差人白二故。既付衣已隨
彼處分。即是分之方軌。無別秉法。然文言持衣與一
比丘。令白二羯磨分者。謂舉前應差一人令分。白
二羯磨之言如前。付分直爾處分。非謂此人更作分
法也。若五人已上具此二法。或但四人不得差付。以
所差所付人不滿數故。僧應直作羯磨攝局。應言大
德僧聽。此住處現前僧大德可分衣物。現前僧應分。
若僧時到僧忍聽。今現前僧分白如是。羯磨准白辭
說。所以知者。母論說。四人相應法者。五人共住。一人
終亡。四人作羯磨分者。是名四人相應法。不言轉施
一人。又言五人相應法者。五人羯磨分亡人物。四人
羯磨施一人。一人還施眾。然後共分。是名五人相應
法。至此始言轉施。明知四人但得直分此僧得。物既
因法定。須以四句料簡。一及施及法。二及施不及法。
三及法不及施。四俱不及。四中初三得分。若全及差
分二法。故宜名及。設但及分不及差者。義亦及法。亦
可要是具及兩法。二四兩句不得分。以不下及法故
也。沙彌使人雖不共作法。但令作法時在界內者。即
當及法之限。若舉現前對顯僧得。亦為四句。一及施
及分。二及施不及分。三及分不及施。四俱不及。四中
前二得分。以及施為定故。下二不得。不及施故。次對
手三語法。應言長老憶念。此住處若衣若非衣。現前
僧應分。此處無僧。此是我等分。三說。或有人引餘律。
此物屬我及長老受用。亦不異前。此文既不言各各
三語受。故但一人作法時。言此是我等分者。是共分。
不勞互作。不同說恐各表行淨故。次一人心念。應言
此住處若衣若非衣。現前僧應分。此處無僧。此是我
分。三說。或若僧得施物少者。五分。有住處僧分衣。客
比丘來比丘得分少。不欲分白佛。佛言。乃至得一腰
繩宜應分。若少不足。應白二與一無衣比丘。大德僧
聽。此僧得衣若非衣。今併與某甲比丘。白如是。羯磨
准白成。問此律心念可有幾種。謂二種分衣。說恐悔
吉發露安居等七。所以可知。
第三成不成有十二句。初六對羯磨成否。下六對三
語心念成否。亦可前六約羯磨對手分成不成。次六
約心念成不成。以三人二人亦有分故。於二六中。各
前三不成。下三成。又於四个三中。各前二犯。第三不
犯。
第二亡人物。義同非時僧得。其文有二。初至一切屬
僧佛判屬僧。第二諸比丘已下料簡輕重。
前文略引十三。一僧伽藍。二屬僧伽藍園田菓樹。三
別房。四屬別房物。五銅瓶瓫斧鑿燃臺。六諸重物。七
大小褥枕。八伊利延陀氍氀等。九守伽藍人。十車轝。
十一澡瀊錫杖扇。十二䥫木陶作皮竹等作器剃刀
等。十三衣鉢針筒等。言多知識者。䟦難陀。無知識者
陳如比丘。祇律文。陳如比丘祗律文陳如比丘入涅
槃。持衣鉢詣王平價。價直五錢。斷言還歸比丘。佛言
應屬僧。故曰多知識。無知識一切屬僧。此言屬僧。為
對佛法及餘俗故。所以爾者。以出家人同遵出離。身
行所為。莫不皆是僧法所攝。本依僧得。故使終後還
應入僧。施佛法比丘無分。為斯亡後不入佛法。王臣
親屬。並是道俗不同。得物不同彼。故不合入彼。廣如
十律。
第二料簡重輕者。亡人衣物一部攝法須為四門。一
定同主是非。二囑授成否。三定輕重。四賞勞分法。第
二第四二門義至下文釋。今解初門。同生等者。若師
元意終弟子衣食已與竟者得。餘未與者。師亡後屬
<pb n="817"/>
僧。實非同生。假冐稱同。計直犯罪。或師本情財物共
有。若死還俗及以別活。計人等分。一分屬僧乃至別
活。若不依此契者。計直犯罪。今設言同活物已分竟。
餘屬亡人。次解重輕有二。第一義門分別。第二依文
料簡。先義門者。位且為三。一佛制畜物。如六物之類。
二不聽畜物。如田宅園林奴婢六畜等。三聽畜諸物。
如長衣資物等。三物中第一。入輕。資道要故。次物入
重。以妨道故。即為輕重二門。第三物中復為三別。一
性輕重。二事輕重。三從用輕重。言性輕者。謂十種衣
布絹細綿綖縷等是。以所成衣輕。能成絲纏亦入輕
限。言性重者。一切寶物。石木田宅瓫瓶釜鑊奴婢畜
生車轝五行。乃至一切妨道物等。是入重。言事輕者。
如一切道身衣物衫裙氈坐具等是。此應入輕。言事
重者。如大氈褥大小帳步彰枕扇被等是。此應入重。
言從用輕者。盛鉢函三衣箱及受用針剃刀等是。此
應入輕。言從用重者。如戶簾屋帳床帷轝案几車前
後＆CB18340;㡘軒幕等是。此應入重。今以性事從用三輕。攝
入初物。總收入以輕。以性事從用三重。合入第二物。
總束入重。聽畜門中。尼十六枚入重。如助身衣等入
輕餘准前說可知。
次依文料簡者。於前十三中初六合以為三。九與十
合以為一。餘五還五。總作九門判之。第二門屬別房
物者。謂房中校具遮壁㡘鄣等。若以絹布為己造房。
房主死者。未變入輕。已變成重入重。以皆屬比丘故。
以死時重輕為斷。不同捨物。為父母師僧塟埋等用。
以別屬故。又捨入佛法類亦如是。今言不應分者。同
前校具重物故。
第三門瓫瓶。不同十誦以量數為限。今此無問大小
牙角器等。十律。半斗已上重。已下輕。此雖無文有皆
入重。種種物中。几案藥草石等染汁染具之類。並不
應分。伽論四方僧共染。第八門伊梨[這-言+(衣-〦)]陀傳言步鄣。
耄羅者小帳。耄耄羅者大帳。氍數容堪被著者聽分。
被氈類然。若應量及減入輕。若過量入重。漫單亦爾。
不同五分旃判入重被判可分。若毛過三指雜色分
明者入重。如繡手衣錦衣不應畜故。五分。若錦若綺
若毛𣯟。若䨱創衣。是不可分物屬僧。第九門奴婢藍
民入重。所有私物。入彼私用。死人親屬。若無親屬。僧
用無咎。十二䥫作器等。謂以䥫竹皮等作器者入重。
亦可造䥫作之器。如鉗錘鞴囊等入重。餘皆類知。剃
刀是應法要用。從用為輕。其＆CB18372;石等並隨剃刀。刀子
箭刀。十律聽分。五分截甲刀戶鈎針。是可分物。此既
無文。入重無妨。香鑪十律聽分。今此所論亦不定。入
僧應與能供養者。所有帒屬並隨香鑪。其經書章疏
隨能受持者與。不得定判。其藏道遺函篋札。帙中幞
亦隨經疏。經架從經。義亦無損。十三衣者。一切非是
比丘所著之服咸皆入重。謂同白衣外道等服。若鉢
鍵𨩲錠匙箸等盡應聽分。下文聽分俱夜羅器者是。
五分。銅多羅盛眼藥物可分。若過量白鉢入重。若爾
過量白色衣亦應入重。解言。鉢性重用輕。今既過量
白色不任受用。即非是鉢。故須入重。衣體性輕故還
入輕。餘或無文。任准他律。問漉水囊云何。答理定入
輕。祇律名隨物。十律賞看病人。五分是可分物現前
應分。祇律聽分革履。故知靴履𩋧等並亦聽分。不得
定其多少。
次二部攝法其文有三。初至送與近處伽藍二部僧
得法。第二世尊舍衛國告三月靜坐已下聽與尼非
衣二部現前攝法顯前僧得。第三諸比丘念行波利
婆沙已下料簡前二僧得現前。初文復二。以前一部
分攝。二物。今二部中亦位有二。初檀越物對前初文。
次拘薩羅已下亡比丘物對前第二文。初文七句如
上義中說。次文亦如上義門中辨。既言近處。不簡僧
尼。尼死無伴亦然。可知。若比丘寄物尼寺。十律應送
與亡者本寺。若不知處。送與隨近大僧。不得入尼寺
<pb n="818"/>
及以私處用。尼寄比丘亦爾。不同聚落。恐白衣損用
僧物故。互眾互得。若比丘私㽵上死。有沙彌淨人。守
護此物。近處僧不得。以有守護故。入亡者本寺。此母
論說。若無本寺復無守護。入近處大僧。尼死亦爾。
第二現前中文三。初佛告靜三月比丘立制。二和先
已下至問訊世尊識佛意故。禮覲讚可。三爾時諸比
丘聞已下。至未為欲行。同捨衣行施得與尼衣。即是
二部現前施。故不得與白衣。是中亦施佛及塔。偏對
僧言之。
第三料簡文中分二。初至借衣。對於七眾與應不應。
第二舍利弗下明取他物應不應義。別住人等與清
淨同。七羯磨人應置地與。以不自與免隨舉故。白衣
有功計直酬勞聽與。此等料簡現前施。言和合沙彌
等與分等者。人齊一還。次與半者。比丘得全。沙彌得
全中一半。言三分與。一者比丘得三。沙彌得三中之
一。此對僧得。雖順施主之心。既是僧得物。人別具不
具異。若不和者階降多少不同。現前隨施主心。隨人
定與。故不論差降。僧伽藍民雖可非僧。於僧有勞故
亦須與。道俗差故。復異沙彌故。四分與一。或都不與。
不應分。次父母恩重聽與。次舍衛國已下聽借俗人
衣。對向現前不得與白衣之言。第二舍利弗已下上
來正辨與他儀式。因辨取他物進否。親友者得。非者
不合。親友意取波利迦羅者。謂取雜碎衣者小親友
也。若取大價。或瞋小小衣不恡非至親友。故不應取。
若正須此波利迦羅。亦不應取。濫非親友。故言若不
足亦不應取。
第三賞勞法中文三。初至易看。如來愍物制看病法。
第二爾時比丘拘薩羅已下至供養我順教瞻病聖
所如讚。三彼持六比丘衣鉢已下賞勞攝法。前文復
二。初至捨去佛自瞻病。為立法故。祗律院已說法得
道。喚比房比丘令看病人。更化作一病沙彌。汝當通
看。此即福罸汝。十律。此病人即得羅漢。五分。病比丘。
佛為說法得法眼淨。如法句經。佛為報前世五□行
罸恩故。須著病人。第二爾時世尊已下制看病法。更
瞻視文三。初制看病。第二聽彼比丘和上已下辨瞻
病人七眾之著。第三病人者有五事已下舉難看之
病彰其德成。
第二看中文三。初舉聖教。二彼即便已下順教瞻病。
三爾時持亡者衣鉢已下舉以白佛佛即讚可。是為
供養我者。順教看病。是行供養故。又悲心看病與敬
心等。故使前言。若欲供養我者。當供養病人。
次第三僧行攝法文四。初訖應取病人衣物賞勞分
法。二若病人臨終已下囑授成不成。三爾時舍衛負
債已下負債償債法。四聽瞻病人問已下制問委旨。
前文分二。初彼持亡比丘衣已下至僧應分總言僧
攝。二爾時世尊告已下教僧攝法。文三。初訖子住賞
勞分法。二爾時舍衛國有多三衣已下對物料簡。三
時有比丘小小已下對德應否。就前文復三。第一至
如是與佛聽賞勞。第二時瞻病人已下至第三說教
瞻病人。對僧總捨。捨訖始可定其同生。次定囑授。次
定輕重。次至賞分竪義總說。第三僧中差已已下教
僧攝法。先明賞勞。次子注文者。正僧攝法。處分此物。
須為五門。一須賞意。二所賞人。三物分別。四德分別。
五賞分之法。初門先解須賞者。祇律看病恨我不避
寒暑。求藥除穢。其實如是。誰應得衣物。而言眾僧得
耶。佛言應與三衣鉢及所受殘藥。十律衣鉢僧分竟。
僧問誰看病。看病者言我。僧言擔是屍去。此人言。我
非旃陀羅非白癩病者。衣鉢物僧分。屍令我擔。此人
活時恭敬愛念我。我已報竟。是死人誰欲得者。任意
擔去。比丘白佛。佛言應先與六物。餘物僧應分。重不
應分。第二門瞻病通於七眾。若比丘死二眾得。若尼
死三眾得。以餘道俗及二眾。互各勞不滿故。故五分
看病人多。不知幾人應得衣。佛言。若比丘命過。應與
<pb n="819"/>
二人衣比丘沙彌。雖父母兄弟亦不應與。若尼命過。
應與三人衣。尼式叉沙彌尼。以義而論。餘三眾死准
前而說。有比丘分看病物。與沙彌三分之一。此比丘
謂准應分物故。佛言應等分與。十律。沙彌看病應等
大僧與。次二門義對文中說。第五門法者。復為四門。
一分衣時。謂非屍前。十律。憍薩羅國在死。屍前分衣
鉢。死比丘起言。諸大德莫分我衣鉢。白佛。佛言莫即
於屍前分。若已去。若僧在異處應分。祇律。比丘無常
不應。即閉其戶共行依止持。或可信者付戶釣。不可
信者持與。知事已供養舍利。料理竟。然出衣物作羯
磨已。應量影容來。應知在羯磨前後。或值死不值羯
磨等四句。是中值羯磨。或俱值應得。餘二不得。以斯
文故要殯舍利已。方作法分攝。二分攝物處。是大界
非戒場故。祇律。六比丘衣物戒場上。作羯磨犯越。毗
尼十律。若持僧得物出界犯吉。應與異比丘共分五
分。一住處僧得可分衣物。一比丘持至戒場上。獨取
受持。佛言不應犯吉。現前僧應分。乃可通於自。然以
對人多少故。三約人多少。謂僧眾多人。一人僧有二。
別謂五人四人異也。第四約人用法不同。若五人已
上具用三法。謂賞勞白二差分衣人。白二付衣攝物。
白二文但有兩。其四人者。直行一法。具如僧得中說。
三人已下對手。心念可知。又若四人已下隨作三法
竟。然以衣賞。次釋文者。第一賞勞。白二所牒衣鉢。此
出法語。隨有稱之非恒具牒。所以作法賞者。勞有滿
物。有好惡。既是僧物。理無專轉故。以僧法付之。第三
次義加差人。第三次付攝法。如文可知。
第二文對物者。於中五門。第一定物。十律應與六物。
謂衣即三鉢。坐具漉水帒也。准此六者。但言衣鉢坐
具針筒盛衣[袖-由+著]器。若離三衣盛衣[袖-由+著]器。隨衣鉢故。此
等是六。尼。准此說五衣八物。若合三衣盛衣[袖-由+著]器為
一。亦得是六。此僧尼俱六者好。祇律。與衣鉢所受殘
藥。五分賞看病人三衣鉢。第二有無分別。隨有賞之
無不可賞。第三有中現不現。現者須賞。或若餘處。即
屬彼僧。多論二者。三衣先寄餘寺。命過亦得索取。賞
瞻病人。餘處僧不得護看病。及德不具不應取。隨物
在處僧應分。第四現中持不持持。者與之。五不知持
不持。量看病三品。第三德者五德。一知可食不可食。
可食能與。二不惡賤病人大小便咀唾。三有慈愍心。
不為衣食。四能經理湯藥。若差命終。五若為病人說
法令。病者歡喜。己身善法增長。具此應取衣物。反此
不應取。祇律看病人。若蹔作。若僧差。若耶命悕聖作。
若樂福德。作此四人不得。看病者物要是。慈愍病者。
得與賞勞物。若為病人求藥。若為塔事僧事蹔去應
與。十律實為病人。故出應與。若為餘事不應與。五分
諸看病人。或為病人或為稱行去後。病人命終。餘人
得其衣鉢。佛言。不應趣與。一人應與究竟看病者。上
言具五法者是。
第二囑授文者。三門分別。第一囑授差別。一人物俱
不現。二人現。三物現。此三不可交付。故准囑知。若境
物俱現即有二別。其如衣鉢布絹等堪。即移轉者授
而不須囑。或奴婢車轝田宅六畜之類。一以不可移
轉故。又無改變。故授而須囑。即是亦囑亦授。若以第
二直授不囑。驗知餘兩。並悉成就。第二善不善分別。
囑授有善不善。若比丘自知生來貯積臨終慚愧。破
慳種子故。囑財物隨生福之。所囑授是善。恐己此物
死後。僧德即隨親近決心囑與。是名不善不囑授。有
善不善所有資生。佛有成判。入僧受用益利無邊。我
今自理心行念三寶功德。來生善處。是名不囑授善
若從來貯積未曾興福。臨終病苦有心減。惙然前念。
欲捨後心追恡。恐己還活無物資身。如是相續慳心
捨命。是名不囑非善。第三成不成分別。凡淪囑授。正
是捨財。相應善心無貪善根。以之為體。要須決意定
無變悔。斯皆成就。祇律。若決意囑言我。若死若活。其
<pb n="820"/>
必與。如是決意者應與。如言以爾許物。或造經像。榮
齊福可速經。始令我及見。然財物未變。或未成訖。此
皆成囑授。若言。此等諸物我死已後。造作經像齊福
與人等。此人終後追取屬僧。故下文言。病人臨終時
作如是語。我此物與佛與法與僧。若與塔與人。我終
後與。若不死還我。佛言。不應如是與應現前僧分。十
律。若病人語看病者言。汝能好看受念我。若我命終。
所有衣物盡當與汝。佛言無有如是。死當與法。若比
丘終後。現前僧應分。五分有諸比丘未命過處分衣
物言。我死後以此衣物施某甲。以此衣物作如是如
是用。以是白佛。佛言。犯吉羅。與不成與。用不成用。又
復假就決定囑者。祇律。初囑未與者。病人語比丘言。
看我當與長者衣鉢。無常後集眾欲分衣物。看病人
言。是人存時言與我衣鉢白佛。佛言不應與。次句與
如未說淨。還置病人邊亦不應與。次句與已即淨。佛
言應與。五分。若生時已與人。而未將去者。僧應白二
與之。此律不論無問將不將及淨不淨。若成一向與
不同。祇律但成直付。又異五分。若解重囑等成否者。
祇律。若囑與眾多人。最後人得。若授與眾多人。在前
者得計。理而論並最後者得。以皆違潔屬病人故。既
言死後與者不成。明作塜墓棺槨及衣衾等。咸悉不
得除。師徒等貿而䨱之者得。目連問經和僧得用。僧
祇。支䨱屍。五分。比丘命過。露其身突吉羅。應以衣䨱
然不知用。何衣䨱之。次下三文。一受不好三衣。二送
衣餘處。此二惡心囑授不成之氣分也。次多三衣者。
重料簡所賞物故。
第三有負債比丘已下明負者。擯債廣如義辨。
第四聽瞻病人已下制問。委旨文二。初有五句制問
之方。二若不已下違如結犯。
第四雜明應不。雖無宗序。且分八文。初至如法治。明
助身䨱創衣。第二六群作悵已下至聽畜餘。助身衣
物如不如義。第三時比丘不持三衣已下至五細衣
聽作制量及受著用餘衣等。反著僧伽梨者。五分未
入村已出村為護衣。故聽反著衣。雨時不聽到著衣。
無雨隨意到著。聽兩頭安銅釰。五分在路行不少攝
衣曳地。佛言。聽作囊盛極長使前至齊。後至要。第四
時諸比丘犯捨已下至僧祇支聽作畜用如否。文言
犯捨墮衣。謂販賣乞得迴僧等。體既有過。制不聽淨
施著用。作三衣等得罪。不敢以捨墮衣與人作被者。
謂犯長衣與人作被。即是斷績貪心不犯小罪。若三
衣失奪取著即無長過。亦無小罪。貿易為利。是以不
聽亦可前不聽著用。是未捨衣後聽著用。是已捨衣
也。又言波利迦羅不現前不犯者。同五事之疑。餘文
可知。第五異住處已下界得施物分之無法故。遣人
未應與文。第六轉易臥具已下愛護臥具。第七有住
處現前僧大得可分已下結庫藏賞物着守物人。及
所斷理事。第八時比丘著僧䨱身衣已下護僧䨱身
衣。
第二時施攝法。文五義四。言文五者。初至應與食。有
兩句。明客此對夏衣食分攝得否。以是異處聽取夏
衣。謂食亦爾。佛言。隨施應食。此時僧得物。故言取半。
若現前者。隨施主心俱取無過。第二時世尊毗蘭若
已下至如法治開受夏衣。即是時現前。於中文四。謂
開過呵制。此文開受夏衣應最在明。第三爾時有比
丘未分夏衣已下至隨施食。明舊比丘攝夏安居衣
食成否。衣中三句。初未分夏衣去。後成分者。謂時僧
得施物。施主聽分。四方安居皆有其分。為止界外多
貪過故。聽明得物。界內安居人得。直爾。而攝不須作
法。以佛定判。異處安居不得受分故。然此比丘去後
界內。盡集彼不在界。是以成分。然此處安居理合應
攝。故言。亦應待還。亦得囑取。次句漫囑。次句受囑者。
忘並判成分。若未攝身死。不合分與作亡人物。入僧
以未定屬。又復文無判與故也。此同祇律無常者。不
<pb n="821"/>
得安居。初釋之。若准五分。應取一分作亡人物攝。若
現前利物要索分與之。或若身亡亦應計人分。一分
入僧以定屬故也。上來以見留衣不與去人。佛判成
故。謂留食亦得。佛言。不應留。難應隨施食。第四舍利
弗已下二文舉非時僧得不得。時利反上待還囑取
言也。第五爾時一比丘已下明一比丘攝安居衣。此
僧得物非是心念法受。直是興念攝物屬己本意。施
多以無僧故。我今得已故云心念。言此是我物也。為
對界外不合受分故。言若受若不受不應得分必無
作法。若法作者。如前待囑。既不及法。何以得分。若得
囑取用法。何為更作多解。直是刀刀也。言義應為四
者。謂合初三。客主相對攝夏安居衣食之法。
第三正耶攝法亦是料簡。前兩施法。文十六句。可分
為四。初六對前非時僧得正耶攝法。次有三句對上
亡人正耶。差別二部攝法。次有一句。請正耶二部就
家攝施。次有六句。對時僧得。此初及後兩个六句。送
物至僧施二部法。言初六者。若是一和僧得已如前
辨。或若正耶僧得如何分攝如文六句。是前三對僧。
次約三別。次三句者一和合及清淨等死。已如前明。
邪正被舉死頗得同前亡人衣物以不。答曰不同。如
文說三句者。是此據一往判。屬正耶二部其當部分
攝。一同恒法還亦如前。次就家行施法則如何。次正
耶夏衣意。亦可曉此等。具解並如義說。講者。對此論
之。
第四八種施法三門解義。第一攝施盡不盡。第二列
名解義。第三施八位二。初門者此之八種攝施不盡。
若就捨財相應心。是無貪。善根性體唯是一。隨施具
彰事。乃眾多唯明外財不論內施。施境唯僧不通佛
法。且隨一方化宜。以境分心略標。八種割已惠化。名
之為施。故言八施。次第二門。一者比丘僧含有四種。
一時現前。二非時現前。三時僧得罪。時僧得分攝。如
上沙彌攝。在其中二。比丘尼僧亦含四種。及收下二
眾。三二部僧亦含四種。後二僧得分為二分。前二數
人義收下三。四四方僧謂常住。四方含有二義。一部
常住。二部常住。若二部常住。若二部常住應分為二
分。五界內僧。見論。界有十五。一戒場施。局施戒場僧
得。餘界不得。二同布薩界施。戒場不得不失。衣界得。
三施不失界。大界僧得。除一聚落內僧不得。餘者可
知。或一部界得。及二部界得。六與羯磨僧要預羯磨
者得。餘人不得。亦有一部二部。七稱名字提。名別施。
八與一人落手付與一人。第三施八位二。前六是僧
施。有是僧用。有非僧用。後二別施。是別人用。前六中
第四一施是僧施。是僧用。施主有二種福。一得施僧
功德。二得通。三世僧受用無作。反種餘五僧施。而非
僧用。以有屬己私受用故得福處狹。
第五淨法。如上輙著戒說。
第六受取成不成文二。初對比丘。次對白衣。前有二
十四句。初十二句借人衣。初六成取不成取。初三句
不成取。以作所借衣人親友意故。下三成取。以作能
借衣人親友意故。次六句。上三不成受。所與人雖命
過。彼非衣主故。下三即成受。能借命過是主故。後十
二。遣衣乞人成不成。初六。前三不成取。次三成取。次
六句。前三不成受。下三成受。二對居士者。比丘雖無
受衣之心。以隨施主捨心決定。故佛聽受用。

四分律疏卷第八本

<sarticle>四分律疏卷第八末</sarticle>

○藥揵度第七
時等四。別皆有療患之能。咸稱為藥。隱別就通。故曰
藥揵度。五分。乞食依藥。依離二犍度。今此合辨。文分
為二。初對上所明制。第二世尊在繩床已下次明中
<pb n="822"/>
下。前中文二。先明乞食。即第二依。俱䟦陀羅飯者。見
論。⿰米祭米飯。脩步者謂青豆美吉。吉羅者是竹笋子。第
二波羅捺已下服腐爛藥。即第四依。
就第二開次下中。分文為四。初至眾僧亦爾。辨其四
藥。第二吐下比丘已下結淨地法置藥之地。第三爾
時不淨地有樹已下護淨之方。第四六群畜升斗已
下雜明應否。初文復二。第一從初至佛言聽已來辨
四藥體。第二畢陵伽婆得銚已下彰營藥器具。藥中
文五。第一至厨屋總明四藥。第二私呵已下訖如法
治。明三種淨肉聽食。第三居士旻茶已下訖隨意索
取檀越淨法。第四阿牟多羅已下訖如法治。廣離明
八漿。第五世尊至摩羅已下雜明應否。初文有六。初
至為治明。故盡形藥法。娑梨沙婆者。見論言介子陀
婆闍那。謂是烟藥。耆羅闍那赤石也。第二爾時舍利
弗已下明時藥法。於中文三。第一作餘食法。於中有
四。一餘藕根。二僧食。三檀越食。四無夷羅母□菓。第
二有癲狂病比丘已下禁斷五不淨肉。第三耶輸伽
已下搆乳法檀越請法。第三秋月風動已下訖佛言
聽服已來七日藥法。黑石蜜者。甘蔗糖竪䩕。如石故
名石蜜也。伽尼此云蜜。烏婆陀頗尼。謂薄甘蔗糖。一
脩事者。謂三種藥粥也。第四時藥已下至作盡形壽
藥服。四藥相和從強而服。即是略辨非時藥法。第五
比丘患創唾塗已下至角作已來明其雜法。五分。比
丘為虵螫死。佛言。汝不知。八種虵名不慈心。向又不
說呪為八虵螫。八虵者。提樓賴吒虵。怛車虵。伊羅漫
虵。舍婆子虵。阿漫波虵。毗樓羅阿叉蛇。瞿曇虵。難陀
虵也。呪曰。
 我慈諸龍王  天上及世間  以我此慈心 
 得滅諸悉毒  我以智慧取  用心煞此毒 
 味毒無味毒  破滅入地去 
第六世尊患風已下禁二內內煑內宿。略辨淨處。第
四阿牟多羅已下八漿中。見論云。舍樓伽者。是優鉢
羅拘物頭華等。根舂取汁。澄清名舍樓漿。婆師者。此
似菴羅菓。一切木果得作非漿。第二營藥器具。如文
可知。
第二大文結淨地置藥處所者。其文分四。初至白佛
結淨之緣。二佛言下對緣辨開。三有四種淨地已下
明淨種差別。四諸比丘念已下釋遣疑情。
第二對緣開中文二。初則總明聽藍內結者。指其處
所。白二羯磨者。示以結法。第二應如是已下別定上
二。初應唱房等。至經行處曲指規圓以局食別僧故。
次眾中已下正舉結法。對第三文。先解其義。四門分
別。第一先定二內處所。第二既知二內。須結淨法。第
三結淨既竟。護淨方軌。第四解結淨地之意。防於二
內。然宿即犯宿者煑不犯內煑。
初門者。昔解大界有宿伽藍中無。以界久居生外譏
故。是以文言不得界內宿界內煑。又不聽界內置食
送外。後開結淨。故知界有二內。若爾何故上文僧伽
藍內結作淨地。又言。邊房靜室結作淨厨。答此謂界
上僧伽藍。故又釋藍中有宿大界中無。以藍有暎鄣。
故如祇始時院內作食。厨䊩汁蕩。器惡水流出。致外
護嫌。故知藍中有宿等。又此文言藍內結淨地故。若
爾所以復言不聽界內宿等。答此是僧伽藍界也。今
所立義並非二解。以偏執故。雙是兩釋。以俱有二過
故。所以爾者。界是久居藍有蔽鄣故。單界單藍並有
二內。互有尚爾。何況俱者引證可知。除自然露地。一
者僧久居之處。無儲聚義。二來又無譏醜。故無二內
言。然者簡別於界。言露地者。異於伽藍。問所以自然
僧界不集成別。所以自然空地無二內耶。答二內解
義。就文居譏過中制故。自然中無論其法。事不約譏
制理。須詳導故一切成別也。
第二門既知二內之所以。須結淨往防。於中五門分
別。第一結淨地意等。第二解淨種差別。第三結之方
<pb n="823"/>
軌。第四舉此四淨。對上界藍。以辨有無。第五辨其寬
狹。
初門。所以須辨此淨處者。寔由行者報力優劣。上根
之徒報力資強受持。乞食知足修道。本不假淨地。開
於儲畜。但次下等輩。報力微劣。不堪乞食。是以隨根
開結淨處。離於二內資神長道。初緣開病。一聽已後
三品通行。此是聖者誘恤從譏。故有斯法。准其規定
局食鄣僧伽。以羯磨故名為結。既人食有殊。無其宿
煑食。不生罪。稱之為淨。中二自然體無二內。此之四
種從處彰名。故曰淨地。
第二門者淨種有四。於中須以三門分別。第一解淨
種差別。第二自他周不周。第三定處不定處。初門者。
初四二種作法中淨。二三兩種自然中淨。其自然中。
第二以他處故淨。四句料簡。一食已處。他即第二處。
已食他如寄食等。是文言。作檀越物意受祇律。白衣
寄麨䴵等與比丘。即名淨。作意求者不淨。三俱他。此
三是淨。四食處俱。已有淨不淨。如送食等。是第三院
相不周。無譏過故淨。其猶同室宿中室相不成。則無
宿過。此亦如是。所以言淨。初四作法。作法何殊。第一
宿不宿別處分淨者。要未僧宿處分得成。宿已不成。
以其別人口法弱故。是以此文。作僧伽藍時分處。如
是言某處為僧作淨地。又祇律支尼耶梵志作處請
佛僧。佛言。先令優婆離為僧。處分受食厨。勿使過初
夜。若過者即名住處不得作淨。其羯磨者。隨結皆得。
第二能結人差別。謂道俗不同。眾有多少僧別有異。
廣說可知。第三約所秉法。謂此二淨結。解各依本法。
謂處分結者。處分解羯磨。結者羯磨解。第二料簡自
他周不周者。第二淨周而非自。第三而非周。初一俱
是。第四不定。第三定處不定處者。一對人分別如文。
比丘房等得作淨不等者。是二定。其局分淨。初四作
法有此彼之別。中二。自然處而不定遍。皆是淨。以其
二是他物。三無譏嫌故三定。其方所如祇律。南西二
方置僧食厨。以對北東為下。故佛塔在北東二方。以
對南西為上。故此通四淨也。
第三對二作法結之方軌。三門分別。一明結法。二辨
遙。三總別成否。初門者有二。先解諸部及此律結法
同異。第二正辨結法。言諸部者。五分。非但直有結淨
羯磨。又須臾結甄淨地。羯磨祇母亦然。今約此三文
以說。先解五分。今聽以中房。白二羯磨作安食淨處。
一比丘唱言大德僧聽。今以某房作安食淨處。若僧
時到僧忍。白聽如是。羯磨准白成。又云聽羯磨。一房
＆CB18383;內。一房齊屋。溜處房一角。或半房等作淨地。此等
謂淨地法。又文言有諸比丘欲通結。僧坊內作淨地。
白佛。佛言。聽應白二羯磨大德僧聽。此一住處。共住。
共布薩。共得施。僧今結作淨地。除某處。若僧時到僧
忍聽白如是。羯磨准白可知。此應是其甄淨地法。又
言新作住處。應先指某處作淨地。便可安淨食置中。
若未羯磨。比丘不得入中。至明出此。言未羯磨者。謂
未作共得施等。除淨地羯磨。非謂未作淨地羯磨。若
淨結竟。亦不得宿何論未也。如此解時。淨地與除淨
羯磨。各有壃界。類似戒場。又即此文復似。以羯磨甄
處分也。第二次辨。祇律。若欲作新住處者。營事比丘
應繩量度作分齊。爾許作僧淨屋。爾許作僧淨住處。
應作如是說。爾許作僧淨屋受。若不受者至初夜過。
即名不淨。准此文說。爾許作僧淨屋。即是安食處。爾
許作僧淨住處者。即是甄淨法。便是處分。亦有相除。
若不須除。所以文言作僧淨住處也。此謂淨住處者。
若不相除。雖處分淨屋。但過初夜。即名不淨。故知羯
磨處分並有相甄。次第三母論言。差人先結不淨地。
次結眾僧房舍。次結大界。次結界也。當問何處作僧
厨僧所可處。結作淨厨。次結布薩處。次結不失衣界。
如此六種若欲解。先解不失衣界。乃至後解不淨地。
又客比丘來舊比丘應語。此是不淨地。乃至不失衣
<pb n="824"/>
等。准此文說。第四既結淨厨。第一復云結不淨地者。
此應同五分。共得施等。除淨地羯磨。結此以為安僧
之處故。言結不淨地。若爾何故。母論（卷二）言。比丘食在
界內。無淨厨不得食。若眾僧初立寺。齊集先羯磨。作
法厨處。後羯磨僧坊處。若忘不羯磨淨厨處者。後若
憶還解大界。後解小界羯磨厨處結界法。先結小界
後結大界。既言解界已。先結淨處方結界。何以前言
結界已。第四結淨。答此言忘不羯磨。結淨厨處者應
言忘不羯磨除淨厨處（此少除字）。義是應然。如五分除某
處也。謂是除淨地法。以有此法宿無宿過。故名淨處。
復以安僧處。故名為不淨。淨不淨名所望別。故但是
一法。謂是除淨地羯磨。本非安食淨地。如此解時除
淨地法。在結界。前結結淨厨。結界後結。以六重中乃
至第三結界後故。亦順四分不得界內宿煑也。聽結
淨地。四分法中但結淨厨。無甄淨法。不須准餘三文。
若爾得免宿煑過不。答言雖同僧界。以有淨厨攝食
以鄣僧。故亦無宿煑。第二結法者。若據此律無甄淨
故。隨結多少及先後俱得。如餘三文。須作甄淨者。若
處分淨。初作住處。僧未逕宿。先作除淨後方結淨厨。
後更不得。隨時數結。其羯磨淨者。後或更結。應先解
除淨。隨所作淨。更結除淨。然後結淨厨。准於母論。似
當如是。問先除一處今後除者。先已僧宿如何得成。
答以前時除有法處宿猶得。更立淨厨不同。本來未
有除淨也。處分及結法如文可知。第二遙不遙者。但
得遙結。表人食有別。故不同衣界制令同處故。在內
結故結。文言。結某處作淨地。第三多少總別者。脫多
淨地得合秉一法。結多淨不。答一一而結。以其各處
別。故不同懺罪。罪業雖多對一行者。故總牒而悔及
持欲使命。故隨能多少義不類此。
第四門者。問界藍二所。俱有二內。今以淨防為通。以
不令解。若是淨單藍。唯有第三不周故淨。其第二他
物不似藍上故淨。初四作法故淨。明知。不是由藍故
有。故局。第三若當單界唯有。第四此謂全無院相。尚
有宿過。豈有不周淨也。初二不假界成故。使單界專
有。第四若通辨者。或界有藍相者。具三除。第三所以
如前辨。若藍無界者。有三除第四。謂初二淨地通兩
處故也。
第五門者。先對餘部。祇有處分。十律但第二。故彼因
利昌作供。非時雲起。阿難白佛。佛開房內結淨。外道
謗言禿居士。亦有庫厨與俗無別。佛即令僧坊外作
食烟起。多人索食。使僧食少白佛。佛言。從今不聽作
淨地羯磨。作者吉羅。又瓶沙王死。佛言。世王代處不
名內宿。故知但有第二。五分。初與第四分明似有。第
二他淨。如於織師屋聽置食。豈非他淨。如是通論有
三淨也。此律四淨所以須有結法淨者。識知來世篤
信難得。形命須存。資身長道。故宜結之。第二當就四
淨。以辨寬狹。初四局限。有彼此之別故。狹中二。自然
無分限成。但不得惡觸。自煑遍。無二內。明知是寬。問
依界結淨不可界故。狹者依界以結攝衣。亦應不可
僧界。答衣界攝衣屬人。開急就緩。與大界相順。是以
相可。文稱同一住處故。淨地攝食鄣僧。界但攝僧。理
則相違。為斯大小。是以文中不稱同一住處故。即是
以食望僧。是攝是鄣。以僧望食非攝非障。又祇。優婆
問。淨地得一䨱別隔不。佛言。得如是通隔別䨱。通䨱
通隔。別䨱別隔等。佛皆言得。或一邊二邊三邊一切
盡得。五分。一房半房齊衣溜處。佛言得。明知不可大
界。故所以狹。此言狹者。事有簡異。食與人別。終不得
淨地中。逕於明相有人別。祇律子注亦得住。言此謂
得淨地宿者。大成迷亂。不達道理。彼文意言亦得住
者。謂未處分前不得先住。若處分爾許住僧淨屋。爾
許作僧淨住處竟時。於淨地外僧淨住處中得住。故
言亦得住。非謂淨地中住下之二門。隨文以說。次文
釋第三淨地。亦如是者。謂舉墻塹同前院相不周故
<pb n="825"/>
也。第四除疑。並對羯磨淨說。除去比丘者。非謂去人
方聽作淨。此是對前領解。除比丘。我以知竟。更問餘
人房得不故耳。不知何處是淨。佛言。解已得不更結
等者。謂羯磨法解已。更結隨結盡得故。文中治故伽
藍。佛言得不論遠近。若也處分即有時節。如祇聚落
停癈二年得處分。限內不得。五分十二年。空聽比丘
隨意受作淨屋。未滿不得。應羯磨結。
第三護淨方法。文六。第一至佛言淨護內宿有無。第
二六群比丘不淨菓已下五生種制令作淨。第三時
諸比丘自種菜已下至餘不犯惡觸有無。第四時諸
比丘作是念已下至洗手受食。明內宿內煑。第五波
羅奈已下至如法治舉其八事。儉開豐禁。第六食厨
壞已下至亦如是明無內宿。科文既爾。先解其義。既
結淨竟。轉易不淨等物。言說如常。五分無人行食聽
比丘行。有諸木器食犯膩不淨。以瓦石楷不應爾。應
以佛洗。祇律。不受食戒中。若銅器者。當淨洗用。若
是木器。膩入當棄。若膩不入。得削用。於中解義三門
分別一列。罪釋名二辨體相三明通塞。
初門者。若據淨地。但防二內。為彰淨不淨處。得造多
過。又以罪名位等故。且舉四。一內宿。二內煑。三惡觸。
四自煑。比丘與食同處逕夜。名曰內宿。故伽論言。不
結淨地。食在界內宿名內宿也。在藍及界內煑食。名
為內煑。若如伽論界內不結淨熟食。名曰內熟。出家
人等不合勞作自為故觸。觸不聽食。此謂由觸得惡。
故曰惡觸。又即不受而捉。稱為惡觸。所謂具戒躬自
變生。名為自煑。祇律。病無淨人。淨人煑。聽自煑。令淨
人知著米。著已比丘不復得燃火。淨人煑沸已淨人
欲去。得受已自煑熟。慎勿令不受物落中。如是肉令
臉菜令萎。若乞食冷得自煖無罪。
第二辨體者。不辨煑觸宿等。身作業體。及以食體。以
其假論定得身業及食體者。於護戒無用故。今直約
人處。四藥生熟等。彰成過緣分齊之狀。故言辨體。內
宿體者。長足有宿類觸故爾。若護宿過。如菓菜五穀
等。須知合結不結。時節可知。餘生熟食具等俱有宿
過。除長未足。運運變改者。如此類等無宿過也。內煑
者。無問生熟長足未足。但在伽藍大界無淨處煑。悉
成內煑。故文言重煑粥。不聽界內煑。依祇律。淨菓四
句。一菓在不淨成不得食。二淨者在不淨成淨得食。
二俱不不淨不得食。四俱淨淨得食。是中初三兩句。
是內煑故。次惡觸者。義可為二。一者定體。二料簡成
不成。體者位二。不受而捉。及以失受。若細分別有三。
謂不受但一。失受有二。手口不同。口受時中失。手局
非時分。故有此二。次料簡成否者。義為二門。第一對
不受而捉。辨其成否。一惡心觸。二持戒悞觸。三懈怠
觸。前二非觸。第三是觸。是以十律有二種不壞淨。一
無著人破戒人促。二持戒人悞捉。俱淨應食。非前二
人即是。第三是觸。此律准文。義亦應爾。惡人雖觸。為
遮惱亂善比丘故。望他非觸故。文言觸者是不淨。不
觸者淨。好人悞觸無情過故。是以下文忘不受食。便
持後憶。佛言。若見淨人應置地更受。第三成觸者。以
非惡心不同初人。復非謹護。有其情過。又異第二故。
成觸緣因作四句分別。一惡而非觸。謂故觸望他不
成者是。二觸而非惡。謂持戒悞觸。又如淨人強多著
食懸置等類。三俱是。謂惡心自望。及懈怠者是。四俱
非。情淨食是。第二對上二解染不染義。即是對事分
別。謂二具戒濕膩物等。不得入淨厨處用。與淨物交
涉。廣說可知。又對戶鈎鏁＆CB18354;器非器等。廣說如常。次
自煑。如自作教他。但具戒人煑。變生作熟。咸成自
煑。
第三通塞。通塞有四。謂藥時人處等。第一藥者有二。
一對四藥以辨。唯時藥。始終具有四過。以資用中強
一切常須故。餘三但令為病受者隨三分齊。俱無四
過。故文言七日。過七日非時。過非時方犯。限內無𠎝
<pb n="826"/>
故也。第二生熟分別。自煑。局生生相生生。熟生俱成
自煑。餘三通熟。所以爾者。變生作熟。紛殺妨脩。故使
局生犯於自煑。人食須分別。界非煑食之所。是以內
宿煑。不簡生熟。俱犯宿煑。計觸造作。應同自煑。但聖
不開觸。故亦通兩。以其生熟咸須受故。是中內煑義
通一切。其宿觸二。不通生長未足自煑。一罪局生生
盡不通於熟。第三時分別者。若望食而生過。通時非
時俱成四罪。今據成過緣時。其義即異。位可為三。第
一二煑說通。以其但非淨處身業自為。即便成彼兩
種過。緣不別時非時也。第二宿局時中以明相約故。
第三觸義不定。若不受捉觸。類同二煑通時非時。若
任運手口口同於宿。唯在時中成手局非時故。且總
判宿觸塞也。多論。直爾宿捉即犯吉羅。未待服犯。第
三人分別。人謂具不具也。宿自局具。具中說通故殘
宿戒。明相出時。一切釋子悉不清淨。他比丘煑亦成
自煑。但是同類。並不合煑。望應煑之人。齊是自煑故
爾。觸內通兩。內煑約處。誰簡人之具否。觸義不定。不
受捉觸局。具非小相染解者。義通大小。故總判之。言
解內是通。第四處分別者。於中有二。一淨不淨相望。
復分為二。第一真以兩處相對。二內局不淨以非宿
煑處。故解自通淨不淨。造作中生故爾。第二以人對
藥。就處以論。若人藥俱不淨。具成四過。若人藥俱在。
二作淨中有三。無內煑言有內宿。可為四句。一俱在
不淨。二俱在淨。三人在淨藥在不淨。此三成宿。四藥
在淨人在不淨。此淨。所以第三亦成宿者。以淨不淨
俱界淨地不攝。入食在不淨不為淨攝。故亦成宿。若
辨淨地有宿無內煑。至文中釋。第二却就四淨以辨。
若論自義通四淨。皆成二過。以造作中生故。不為淨
防。若言二內四淨俱無。以其無防二內。所以名淨。說
之為塞。然宿不定可知也。此三門義講者隨文。一一
罪中各以三門分別。亦得無妨。
次釋文。內宿有無。文有三對。初三更互相蔭。次二更
互相墮。次二更互相入。言相蔭者。從根以判。言相隨
者。長未足菓。在不淨地。運運變改。故無內宿得入淨
厨。祇有比丘不淨地使人知菜竟。問佛得入淨厨不。
佛言。若未逕初夜得入淨厨。故知未足非宿。問若生
足犯宿者。何故文言不淨地樹菓墮淨地。佛言。無人
解自墮者淨。答此人常不作與熟菓同宿取食之意。
以無情過故。使自墮者淨。以其義同。從他新得。故不
犯內。若作意欲食同宿。熟菓雖自墮鳥解。非淨不應
食。故文言若不作意欲墮。而風雨吹打鳥解墮者淨。
次句從根判淨。生熟俱淨。此二句佛俱言淨。若反前
說俱成不淨。言相入者。各隨根處是淨不淨。初句據
熟。故是不淨。次句熟生。故是淨。若反前說前生後熟。
前淨後不淨。此即二句各含淨不淨義。文中且舉一
邊。
第二淨五生種淨法二五如文。淨菓四句如上說。五
分。若食菓應作沙門五種淨。謂火刀鳥淨傷淨未成
種。若食根五種淨。剝淨截淨破淨洗淨火淨。若食莖
三淨。刀火洗等。又應總淨。但淨一即得。
第三惡觸有無。於中文八。一有二文。變故無解。二小
沙彌已下三句。扶佐淨人意。故無解。五分。無淨人聽
御飲食船。十律亦爾。傾倒得佐正。第三蘇油瓶已下
雖有所解為護僧故。五分。應用新物。䨱令手近。第
四六群敢不淨已下遇緣非解水洗連根菜。淨已水
洗。意謂水滅火淨。佛言不失。故云此洗即是淨。第五
先有嫌已下兩句故而非解。解者是不淨。五分一婆
羅門。以僧不淨米一把投車中。白佛。佛言。若可別除
去。若不可別趣去一把。又水漂鹿麞等死肉。無淨人。
比丘自入水取。白佛。佛言至岸令淨人截去比丘手
捉處。得食無犯。第六淨人強多已下為受而捉食難
得故。所以非解。第七時諸居士已下他物非解。五分。
一婆羅門持麨寄比丘。比丘持着非淨地。經宿明日
<pb n="827"/>
來取。分與比丘。比丘以己著不淨地。不敢受食。佛言
本是白衣麨。聽受食無犯。第八病比丘須粥已下受
故非解。
第四文重煑粥。不得界內煑。聽自煑煑。生犯自煑。就
故不犯。既聽自煑。應在淨地中煑。問結淨本防二內。
所以入宿即犯。宿煑便不犯。釋有多種。今一解言。淨
人難信。若不開者。檢守無以濟命。是以開看不犯內
煑。應避明相。慢故犯宿。又釋煑隨處故。所以不犯。宿
本隨人。不問淨地。但人食同處。即名共宿。是以文言
共食宿故。煑本隨處。不問比丘有無。但不淨處。即是
其煑。淨處非煑。此謂不淨處無比丘宿過也。問所以
宿偏隨人成宿緣者何。解言。比丘難信。恐有譏嫌。不
對造作無證明故。所以成宿。煑隨處故。對有營作有
證離譏。所以淨地煑及看煑不成煑緣。即解第四門
義。次錯受油等三句者。不成受故。所以有解。次忘不
受食無觸情過故。此之二句重料簡解。
第五八事。事八種五。謂二內。自煑。不受。四餘食法。義
兼惡觸等。是名則有二。其唯提吉。所以開者。二內對
外。外為持去失食。自煑不受四種。餘法並是對他損
食故爾。所以不開殘宿者。內宿先淨直宿故開。殘先
不淨食咽咽犯。故使不開。酒亦非法故亦不開。又可
八事對外失食故開。殘本對不殘。不殘者是清淨食。
清淨食名者。不是恐他持去。云何須棄淨噉殘。故非
開限。既聽自煑。明有壞生。恐濫外壞。所以不說。但為
內食煑。並自煑中攝。
第六彰無內宿。文有四句。一木柱交入。佛言非內。五
分淨地取立。不淨地起屋。佛言不淨。不淨地取立淨
地起屋。謂為不淨。佛言淨。第二次有夜移食等三句
無心非宿。墮淨不淨間者。似有甄淨地法。三次有嫌
兩句。移食解淨遮惡護善故。第四客從外來行求出
界。亦非情過。俱開成淨。故言欲遠行亦如是。
第四雜辨應否可知。五分。告諸比丘。雖是我所制。而
於餘方不以為清淨者。比丘不應用。雖非我所制。而
於餘方必應行者。皆不得不行。
●迦絺那衣犍度第八
迦絺那衣者西音此名賞善罸惡衣。賞謂前安居人
得五利為賞。罸謂後安居人不獲五利稱罸。又名堅
實衣。多有施衣簡牢勝者稱成此衣。故曰堅實衣。亦
名功德衣。若受此衣能生五利功德。從功能彰名。故
名功德衣。廣明受捨之方。稱為揵度。就中文三。第一
至得作五事為五利故受衣之緣。第二從僧應如是
已下至應如法受受衣方軌。第三彼六群已下捨之
儀式。緣文復三。初至疲極僧伽梨重辨其受緣。文二。
第一拘薩羅國比丘。二寒雪國比丘。第二時世尊已
下明安居竟。四事應作。為明受衣同是夏後。乘列餘
三。第三有五事已下彰此衣功能必獲五利。第二四
事中。初一通十四十五十六三日俱得。餘之三事局
十六日。第三文二。初為五故受。次受功德衣已已下
受已得作五事。
第二受衣文二。先明衣財體色。第二若住處已下正
受衣法。前文故二。初衣體如非。二六群已下衣色如
非。衣體文三。第一至受衣竟衣財體如。第二云何不
成受已下至不成受衣財體不如。故不成受。第三云
何已下舉前體如應法。合受欲解。初文先釋其義。五
門料簡。一時分別。二處分別。三人分別。四衣分別。五
法分別。時者有兩。一受衣時。二得利時。初時者。此律
專局十六。以十五日勞未滿故。是以言安居竟應受。
若十七日者。無五月故。是以下文。聽冬四月滿應捨。
設若向後取日足滿五月者。侵他春分日故。其伽見
二論。後安居人不得受衣。故知受時亦同此律。若餘
三律。並通一月受衣一月捨衣故。十律。若月一日得
衣即日受。若二日若三日乃至八月十五日得亦如
是。五分。受衣有三十日。捨衣亦三十日。若七月十六日
<pb n="828"/>
受至十一月十五日捨。若十七日乃至八月十五日
受至十一月十六日捨。乃至十二月十四日捨。若後安
居八月十六日受至十二月十五日捨。第二得利時。
若依四分伽見二論。位定五月。然得利時隨八捨長
短不定。如餘三律位定四月。以前後人俱聽受衣。故
得利之時亦隨捨長短。第二處者。唯在作法。是大非
小。又局此界。若異界人不得此處受衣也。見論。餘僧
得成足數不得受利。第三人分別有三。一受衣人。二
持衣人。三僧別人。受衣人者。第一五眾分別。上二非
下三非。具足脩道人勞不重故。又無僧伽梨可為故。
見論。四比丘一沙彌安居欲竟。為沙彌受戒得足成
五人受功德衣。新受戒人亦成受衣。一比丘四沙彌
如是。明知沙彌無受衣法。第二上二具中安不安。不
安不得受。以非安居竟故。見論。後安居破安。尚不成
受故。第三安居中前後。第四前中破不成。第五成中
有僧伽梨衣。又在界內。在僧前者。方成受衣人。十律
行別住人不得受。不論餘羯磨人。又頗有僧受衣僧
中不得者不。佛言有。謂餘處安居者是。二持衣人者。
亦取同處安居如法。少遊行人。十律具五德。謂不愛
等。知受不受者。差持衣。此雖無文義亦應然。第三僧
別者。是僧非別四人僧攝。然須五人。見論。問幾人得
受衣。下至五人。前安居人得受故。其決妨義等如四
僧中說。祇律。若大眾一萬二萬和合難者。眾多人亦
得別受功德衣。一切如大眾。但稱眾多為異。若一人
得獨受。第四衣分別者有五。一求法得分別如文。第
二上下分別。謂三衣。非餘祇支等。文言十隔故。十律。
若異於比丘等五眾衣。不名受。又言不割截僧伽梨
下二衣等亦不成受。反此成受。伽論。減量衣不成受
德衣。第三多少分。極至三衣。見論。若人持三衣來與
僧。持作德衣。作是言。若持德衣者。三衣悉屬隨施主
語。悉與持衣人。餘僧不得。若多有人送衣應受一衣。
餘應分。若與衣壞者。衣壞者多。與夏大者。第四成之
已未分別。未成須作。此律但言羯磨差人作。無差羯
磨文。五分即出白二差一二三乃至眾多。祇亦白二
拜一二三人能斷理者作。十律真言終四比丘能作
者。令起浣染割判安＆CB18375;等六心無差法也。第五如非
分別。一體如可知。二作如。如文舒張等六。第三量如。
第四色如。第五法分別如文。
次隨文解。初文有三。一總舉應法聽受。故曰僧應如
是受功德衣。如是之法在下。二若得新衣已下別彰
如法之狀。三僧已受已下總以結成。第二文列七事。
一辨衣財斷理。二不以耶命等顯求如法。三不逕宿
時稱教故。四不捨墮衣體清淨。五即日來應法已下
明時中所造衣相。六應自浣已下六事作衣方法。七
辨僧前成受。初文有四。謂初得故。故曰若得新衣。新
含有二。謂長利糞掃。故次列二衣。三若新若故者。於
前三種各有新故。四為離着好。示納褋之方。第二謂
離五耶求衣。故言不以邪命。謂非夏着重裘等。故言
不以相得。謂不擊動人求。故曰不激發得。不逕宿者。
領衣時非十五日受也。無過清淨可知。以特開故。即
日來應法。四周已下辨衣相作時。故曰即日來等。餘
可知。第三總結竟者。謂斷理如法竟也。餘二可知。
色如者。謂袈裟色。
正受衣文四。一得功德衣已。請佛持方。故文言不知
云何。舉以啟尊。二佛言已下正示受法。第三優婆離
已下問去疑滯。第四對衣成否料簡。第二受中文四。
初明白僧知受不受。第二如是白已下差守衣人。不
簡德者。以不別有損故。依十律簡德。第三大德僧聽
已下為重此依羯磨付彼。於此住處持者。為彰此人
不得衣利故。第四彼比丘已下正明受。問曰自恣所
以先差次白。此受衣中先白次差者何。答自恣制作
先差後白。受衣是開不受無過。不知受否。故須先白
後差。正受法中文三。初持衣人。以衣橫置兩臂上。隨
<pb n="829"/>
諸比丘言得相了。三說受法。二彼諸比丘已下僧眾
領受。為彰持衣合法。故曰已善受也。功德名稱屬我
者。謂五利功德既無過咎。美響外彰。故曰名稱。令我獲
此。故曰稱我。三答言爾者。謂持衣人發言許順。其不
受利者。嘿然如是。乃至下坐。優婆以見受衣九句。當
者未來。次句今是現在。已是過去。三陳此句。豈非九
也。三世各三故。問何世受功德衣。佛答可知。第四料
簡已未如文。略無羯磨差辭。
第三捨衣文二。初至突吉羅。捨衣之緣。二有八因緣
已下廣辨捨法。緣文有二。初至五月制限五月。二彼
六群已下滿不出制單白捨。此二各三。一謂不捨白
佛。二佛言已下判言不應。三白今已下立制。第二三
中第三立制復三。初時滿制出。第二應如是出已下
制其出法。第三若不出已下結罪。
第二法中文二。初僧集等作法方便。人言有六。一眾
集如應來來等。二和合嘿然。說有五法應和合者是。
三簡眾故。未受戒者出。四不來者說欲。五問。六答。上
來分六。此義不爾。謂言和合即是僧集。無別和合之
體。如五法應和合者。一若如法應和合。謂法事稱理。
故名如法。口勸助成。故曰和合。二嘿然任之者。謂己
心同現相表和。三與欲者。形雖不往遙表情和故。四
從可信人聞者。上來三種心達是非。所以成和。今雖
不曉。以從可信人聞。事如稱愜。理須和合。故亦起集。
五先在眾中嘿然而坐者。前所明四。集眾時和。今此
第五。先在眾中嘿忍所作。然此五中。第三情和。餘四
身心俱和。亦可初四二法即是應來者。第二第五此
之兩嘿便成應呵者不呵。第三一法謂與欲者應與
欲。此五成故。所以名如。細觀此五已豈離僧集別有
斯五。妄引正文用證邪義者。盖穿鑿之說。今解方便
但四法。第一僧集和合。和合故名為僧集。但成一義。
如上文言。欲壞和合僧者。和合者一羯磨。僧者若四
若五。謂以和合成僧用故。無別無兩法。何因此文獨
為二法耶。第二簡示。以人有非類故。第三與欲。前僧
集中非不攝欲。然有說欲事故。於二集之外。須言不
來者說欲也。亦可僧集謂是初三。今此與欲唯心集
四。問答令和知。以其共成知眾所作故。類餘作法。咸
須此四也。第二正作白捨。五分白二法捨。
第二廣明捨中文二。初至子注亦如是中間要心依
眾和合捨。第二有二種捨已下究竟出宿捨。此二文
中位有三捨前八分二。上六要心捨。次二作法捨。下
二但一。謂持衣人出界宿。是以共出者同前義。總但
三捨。若離而別說即十。又隨事乃多。初門有二。初至
八事。根本八捨。第二復有六種已下錯互上八。有一
百一十八句。前文有四。一悉舉八數。二衣竟不竟已
下次列八名。三若比丘已下牒名解釋。四是為已下
結八中前六。論云。要心失下二眾法和合捨。德衣開
法。受時至難。失時便易。第一句要心去捨。或受時要
心。或可當出界時要心。但使決意去時。即失德衣。是
名去捨。二竟失者。本無去捨心故。出界不捨。謂無下
二衣。求得衣財。本要心作衣竟捨。後作衣遂本要心。
是名竟捨。三不竟失者。亦無去要故。出界不捨。謂此
人留下三衣財。置界內出界時要心。若言我息心不
作衣。亦不還衣所者。謂不來至留衣界內。衣雖不竟。
我捨功德衣。後時出界。亦不作衣。亦不還衣所。無有
此要故。不竟亦捨。四失者。受時要心本為作衣故受。
若失二衣失無所為。我即捨衣。本無去竟要故去。及
衣竟不捨有失要故。今失遂本。故曰失捨。五望斷捨
亦無去要。受時要心。若至望處不得衣。若更有望續
我不捨衣。前家斷後無望續。我當捨衣後生。望處更
無。後家望續。遂本要心。故曰望斷捨。六聞捨者。本無
去竟要故。故去竟不捨。但無受衣已要心出界外。若
我聞僧捨時。我亦捨衣。後聞僧捨遂本要心。故曰聞
捨。此聞通虗實。問若聞僧捨名聞要者。僧若捨竟何
<pb n="830"/>
待要心。又若不作要聞應不失。今解聞者。謂聞僧中
別人不受衣利。故名聞僧出衣。言出者。捨失之別名。
上來六事。若無心要有六不失。第七受已出界僧和
合捨。彼在界外寘然失衣。若不知捨受利無罪。第八
受已出界作衣竟不竟。本無要心故去竟不竟。不捨
還在界內。共僧和合捨。故名共出。
第二文五。初有二六。第二有三个十五句。第三有兩
个十二句。第四有三个九句。第五二五句。先解初文。
就未得衣作二六句。初六句。除上失衣。及望斷二句。
本無二要心故是。以不捨。事須除却。餘六同上釋。前
四要心捨。次二依眾失。問既未得衣。何有竟捨。解言
受衣時未得財。下二衣故言未得。後得作衣故有竟
捨。第二六句。除去及望斷二句不失。餘六如上義准。
若以竟不竟聞。配於望斷。二二除却。復有三六合五
六句。餘二非要闕而不論。既望斷五六將去作頭。有
於四六但得。以竟不竟失聞配去。二二除之以成四
六。若以望斷配去。則不異前故也。次竟有三六。不竟
二六。次聞配失故。一六合成十五个六。謂九十句也。
次問對得衣。及得衣未得衣二門。亦應明此六捨以
不。答義似不通。謂言已得衣中。舉望斷一對可有五
六。若以去作頭。但可成四五。以其已言得衣。何有望
斷。便是除三故也。餘竟不竟等及得未得門亦爾。義
中權故。不須更對二門辨也。故使文中但約未得。略
明二六。若言三三除之四四除之。並亦無妨。准說可
知。未得衣有十五句。次已得衣有十五句。次已得未
得衣。謂受時得少許。未得者。謂受時餘所未得故。亦
十五句。上八事中。第七唯有界外失。不得有界內句。
以其若來界內共僧出。即是第八不共僧出。別眾不
成。故無界內失句。餘之七種。界外六要心。界內六要
心。界內共出。謂本不出界故。若出界外還共僧出是。
界外來共出句。即是十四。界外唯一。但十五也。初十
二句。一家起望作三四句。初四句得所望衣。次中四
句至望處不得衣。乃得非所望衣。末四句者同是望
處。得一不得一。故曰得所望衣不得所望衣。各有竟
不竟失望斷。故有十二。此四之中。餘三得衣。故於望
斷據不得。得不得合故有此四。問所以無餘者。去聞
界外共出。同不對衣故。所以無。次十二句同前。但對
多家起望為異。次三九者。初得衣九未得衣九。次得
衣未得九。初九者。界內聞。道路聞。至彼聞。各三如文
故九。此言聞眾僧捨衣者。謂僧中別人不受衣利。故
言聞眾僧。豈有聞僧欲捨方始作衣。有三要心耶。故
言聞者。謂聞僧中別人不受衣利也。所以但三者。以
對作衣。衣上有竟不竟失三故。其本欲出界作衣故。
無去失不欲求衣。無望斷聞。是位又衣上無聞。餘二
非要可知。故唯三三句。餘二類爾。次二五句者。初五
至餘方。以在餘方要心。故無去捨。本不求衣。無望斷
在餘方起要。故非共出。故但有五。次五以樂靜為異。
准此有界外者。十二中亦應有。但彼專約求衣故無。
自下第二有八揵度。明其眾法。
●拘睒彌揵度第九
五分拘瞻呵人四法。合羯磨法。若就斷理德行。應名
護法揵度。若據所斷理事。應是鬪諍揵度。今就鬪諍
起處立目。故曰拘睒彌。廣集護法德行。故稱揵度。分
文有三。初至隔一人坐。正明鬪諍所斷理事。第二世
尊往被舉比丘已下至和合布薩。佛自斷理。諧合彼
此滅諍方軌。第三佛告優婆離已下法用既興。付屬
弟子。現放成規。傳通末代。初文所以舉此諍者。一義
欲彰護法德行故。須先出所護之事。二來緣中。比丘
雖好心善念。以無善伴反成破壞。因以廣明護法德
行斷理進否。故所以爾。文中分三。初至別部羯磨。先
彰鬪諍之過。第二時舉罪比丘已下舉前諍事具以
啟佛。第三佛言已下如來呵勸示其過相。前文分三。
初至不成。對犯治舉。即是僧與作不同住。二彼即往
<pb n="831"/>
已下外求伴黨。即是自作不同住。三彼被舉隨舉已
下能所乖分鬪諍之損。第一文四句。一比丘犯戒。犯
戒者。科舉一事。論之盡得。見論。寄一律師法師。法師
入廁不去洗水。律師言汝犯吉羅。遂舉治以起諍兆。
今者且約不剃髮不揃抓。故言犯戒。二是中已下至
非是不犯。詳評是犯。三彼即和合舉罪者。謂以不見
舉治。四犯罪比丘言已下道僧無過。治人不肯伏罪。
即下五德中鬪無利益故爾。此諍犯不犯事一見異。
是言諍攝。反論羯磨成以不成。言事作。以佛判諍現
前毗尼驗之。故知言諍中收。
第三佛呵勸中文四。第一至同住處。如來呵勸。第二
彼被舉已下鬪諍增熾。第三時眾多比丘已下至云
何重以白佛。第四佛言已下教安置處所。初文有三。
第一至亦成就不犯。通舉呵勸立兩章門。第二何以
故已下。雙釋前二。言兩章門者。第一佛言此癡人破
僧者。通呵能所。一謂所舉不見犯比丘。求伴別部。故
言破僧。二謂能舉見犯比丘。無伴助舉。致成乖別。故
言破僧。此是呵章二門。第若彼如我所說已下通勸
能所。和合成就。文言若彼如我所說等者。是所舉不
見犯比丘。佛語被舉比丘。汝須外求善伴。順從無違。
第二汝若如我所說等者。是能舉見犯比丘。佛語能舉
比丘僧。先行治罸者。還為解舉。若能如是。彼此和合。
羯磨說戒。俱時成就。故佛勸言。彼汝若我所說。並是
成就不犯。汝等應爾。此是勸章門。何以故下釋前二
門。第一何以故者。何以我向呵。汝破僧義故。有二不
同住。釋初能所破僧義故。文中有五。一舉二數。二何
等者。假以微向。三彼比丘已下列二不同住。四云何
已下解釋二門。各三可知。前是所舉。後是能舉。五是
為以已下結。第二何以故者。何以我向勸汝。能所成
就義故。有二同住。釋後能所成就義故。文中有四。謂
少假微微言。餘比前說。五分。若僧已破。於界內別作
羯磨。如法如律者。亦名羯磨成就。恐不類此文。豈可
如來破後勸諸比丘。大好成就義故。第二鬪諍更增
者。五分。高聲罵詈吉羅。更相行擊蘭遮。三二文可知。
第二如來滅諍中文二。初至盡偈。佛勸能所。諧和彼
此。趣滅方便道。二爾時世尊已下嘿償捨去正明滅
諍。前文中二。初明屏勸能所。二尊夜過已下集其二
人。面勸能所。前文先勸不見犯被舉比丘。二時世尊
已下次勸見犯能舉比丘。初文有五。一至外道勸犯
罪者。見罪懺悔。若言不見。彼眾僧等咸是三藏。國之
所重。實是可懼。於中文二。初令見罪求悔。二何以故
下。釋勸所以。二彼犯罪比丘已下勸彼思念僧有威
勢。乃必以三舉治我。三若彼比丘已下至迎逆觀。既
作舉治。復奪三十五事。四若彼比丘已下別異住。既
不同事。必生鬪諍。令僧別異。五若比丘重此破僧事
已下汝宜息諍。詳崇無二。次勸能舉。亦五可知。
對二人勸中文二。初長行勸。次以偈勸。長行文三。謂
三勸三拒。初勸廣文。謂引俗重事。尚有捨而和合。況
汝默服。反計輕微。次汝等出家為道已下結勸應捨。
偈中分二。初十二偈。示其是非。曉喻息諍。通勸能所。
第二處處已下四偈半論教能舉比丘。諧和進否去
住之儀。前文復二。初有六偈舉事勸和。二次六偈舉
損益之理。勸以歸和。初六初一者偈彰其諍過。必成
破僧。二次一偈。誦前長生王事。次有四偈。正彰損益。
勸修忍行。奄鬪諍之塵。穢響外充。故曰眾惡聲流布。
忍辱上行。名尊上法。於斯勝法。無心欣習。故曰不求
因。於小忿遂致破僧。故曰乃至亦不以餘事。謂不由
大重事也。第三文汝曹等者。彰不忍過。更增不斷。次
種種偈者。彰忍能除怨。次以怨偈者。忍行多益。次亦不
偈者。益及自他。掩鬬諍六塵。第二六偈三對。初有二
偈。舉善惡二理。曉喻以勸。第二二偈。行有違失勸。次
有二偈。服為道標。愚智二人。有稱不稱。先解初二。先
非後是。凶惡不忍。正招生死。危朽之法名曰無堅。反
<pb n="832"/>
謂勝健。故言說堅牢。忍辱柔和體是勝行名曰堅窂。
反謂＆CB18378;劣。故言說不堅。心迷非之是理不稱聖教。故
曰墮耶憶念中。此舉令棄。次偈如是知非如見。故曰
乃至知不堅等。稱法而談。故曰入於正念中。次二初
偈。行有違失。識非須棄。上半喻說。下半法合。鬪諍比
丘。秉三毒在壞。能破三善。故曰猶如人執箭。放從身
口恣意忿競。義同執緩。意欲害彼。垢從心出。反自纏
縛。受多苦楚。義同自傷手。沙門合上猶如人。不善良
合上箭執緩。增益於地獄。合上自傷手。次偈行無違
失。舉是勸修。汝等比丘。恒起三善之心。能破三毒。故
曰若能善執箭。內善調伏。懃修三善。義同執急。善因
既成。反資身受樂。故曰不傷手。沙門合上若能善。自
良合上箭執急。便得生善道。合上不傷手。此舉是勸
修。次二初偈舉服尊而德卑。宜自愧耻。德不稱服。服
是忍鎧故。出家行道無欲之人。而行瞋恚甚不可也。
譬如清令雲中。霹[靂-秝+林]起火。非所應也。是故須棄。次偈
若行忍嘿。伏於怨諍。德服相稱。顯益令修。第二勸能
舉中。初二偈半。教眾主比丘。於己無損住。有損應去。
二次兩偈。若得善伴眾可斷理應住。無伴不可斷理
應去。初偈雖無善伴。然於己無損。理宜謹意。勿與同
見。次偈半。既無良伴。於己復損。事必難處宜捨去。如
山頂野象。即上能舉。不得善伴。汝可捨去。莫與之諍。
二次二者。初偈得伴眾可斷理。宜應處眾。故曰如偈
說。次無良伴。眾難綱維。反生誹謗。宜速捨去。故曰乃
至無事。如野象言教比丘作下嘿擯捨去之由兆也。
第二滅諍文二。初至遂無有利養。嘿擯捨去。第二作
如是念。伏罪解舉。正是滅諍。前文中二。先佛嘿一捨。
因茲即作斷利養方便。二拘睒彌已下諸人嘿擯鬪
諍比丘。伏罪方便也。正滅中文四。初至具白世尊。被
舉比丘。恩𠎝伏罪。第二世尊告比丘已下以其歸伏
佛為刊定。第三若彼比丘順從已下以其伏罪教僧
解舉。第四佛言聽作白羯磨下乖替既久。制非時和
合。此等四文。反前緣說可知。前文分三。初至舍衛國。
由前斷利請佛謂滅。第二舍利弗已下請佛瞻待惡
比丘之法。第三爾時被舉比丘道路已下。自驗己非。
展轉告知。請求啟佛。
第二請中。四眾文四。比丘請有四。一知是法非法。二
請安處所。三請與利養。四請坐起。第二尼請。一請知
法非法。二請教授。五分。從如法比丘求五事。半月教
授。依安居請自恣。受大戒行半月法。三四俗眾。於中
文各二。知法非法。二明利物非時。和合文三。初作白
和合。二憂婆白佛已下。問其前後。三佛言自今已去
已下或可布薩白及布薩。此之二法。科行事。
第三付屬中文三。初至五種犯罪人。教護法人。所斷
理事。有治不治。二長老憂婆已下請斷理人。具幾德
行。佛言五德。方堪匡眾。第三憂婆已下更復重請五
德已知。未審。有何勝美。佛為具答。持戒淨等。前文有
三。第一舉數。二徵數。三列五人。五中分二。初之三人。
雖有實罪。或眾不和。或僧數不滿。若行治法。令僧鬪
諍。反成破僧。不名護法。但可慇喻語言。汝若見罪。應
當懺悔。不須斷理。即成護法之德。此第一人。正當緣
起。是不合治。治成破僧。欲令識知因列餘四。初一是
對別人罪。謂提罪已下。二是殘罪故僧中悔。三是乞
鉢故。於此僧中悔。後之二人。眾和數滿。要須治罸。方
成護法。若置而不治。非迬眾之德。初一惡馬治者。以
其此人作過無慚。輕僧解拒。理在難容。眾並見聞。犯
非虗謬。不待自言。即行治法。文中有三。謂法喻合。不
應求聽等者。屏處作過。若為舉來。必須求聽。假得自
言。方行治罸。此既對眾。公作非虗。義同自言及求聽。
故曰不應求聽如是。此即是聽。次三舉者。屏為實犯。
為他所舉。迷情謬執。故須舉治。又惡馬者。事罪俱不
引故。次三舉治者。引事不引罪故。
第二護法德中文五。一優婆離問。二佛言已下。總以
<pb n="833"/>
酬答。三何等五者。假以徵舉。四欲作事已下別列。五
法優婆離已下結成斷理。優婆離以見所斷理事。即
有合否。未審能斷理成就幾法。堪行迬救。故須設問。
第二佛答五法者得。第四別列。一實不實。實謂犯。不
實者清淨無過。不應作者。謂不須治。第二比丘已下
事雖是實。明有利無利。利者謂因此舉。改惡從善。不
利者。謂前人拒違不懺。反生情忿。三若知此事利益
已下明時非時。時謂僧數滿無沙彌俗人時。事順應
法故言時。非時者。謂眾咸有沙彌等。事不應法故。四
若知事時作已下明僧和破。五若比丘作事已下良
伴有無。無不應作。此即對前緣起中事。治罸鬪德。但
有實犯。無下四法。致僧令破故。
第三文中。先問下答。問中上半偈。領佛上言。嘆說利
益。下半偈問也。佛為僧說所斷理事。能迬眾德進否
之語。故曰為僧說是語。此領前說。益潤無窮。可永為
心軌。故曰義利決定故。又問此人更須者何。勝美之
相。能持上法。處眾斷理。秉法窂固。難可阻伏。故言云
何得知勝比丘得堅持。第二答中文二。初至若海眾
不駈。明持律功德。善達持犯。堪作斷理。光道益時。第
二如是人應勸已下備德之人。詳心推舉。處眾斷理。
前有十偈善持律藏。
第二五言偈已下深識持犯。初之一偈。戒品堅窂。次
怨家一偈。善勝諸怨。三有二偈。決斷無畏。四次二偈。
善能開解。五次四偈善持毗尼。令正法久住。此五之
中。初一自行。次三迬眾益物。末一自行眾法。二行善
成秉法被時。常為網統。
次釋文善修對治。離上二扁。不善業思。故曰第一等。
持下三篇。威儀無有違失。故曰自端身等。持破相違。
義同怨家。內心清淨。獨絕於彼。無能見過。呵所不應。
故言不能如法呵。彼能結得是者。謂持律人越踰彼
故。結得離彼反呵之語。故曰也。次二斷決無畏者。既
無瑕舋處斷理。情無怯憚。初偈牒人立二門。彼住如
是等者。牒持律人。得無畏說者。無畏門。無疑難者。決
斷門。次偈上句釋無畏。次句解決斷。次二善能開解
者。初偈速捷之智。故曰九十答等。次偈非但速答。亦
能廣解。故曰應答諸問心無異。第五初偈離慢。凡入
眾中。須自卑下。故言恭敬。恭敬者。身口敬相。言長老
已下。舉所敬境。母論。無夏至九夏是下坐。十夏至十
九是中坐。二十至四十九夏是上坐。五十夏已下至
是耆年長老。次一偈半。知善所斷理事。能說因本者。
謂識四諍根原故。善分別者。後解藥病相對。殄滅之
軌故。次下二句。對起諍人。以法決了。解踰於彼。故曰
乃至不能得其勝等。次下三句。德堪眾主言。初句調
伏者。解能伏物故。次句師教不虧者。言必施用。堪為
訓導。不為緣故。次莊嚴等者。宰任玄強。悅可眾心故。
次達持犯。若犯如是事。謂善識二種犯相。不犯者。謂
專精不犯。得罪除者。謂能悔人。此垢牒前犯。二牒前
不犯句。善識持犯。了了分明。故曰俱知。次下三句。亦
是所斷事。知垢句者。謂前三人直言應悔故。次句下
二人作二治罰出眾故。故曰眾所遺。次句是舉。次反
顯其非。第二如是人已下。勸僧許舉。於中初五句。勸
當處眾。應如是知。次能作不自高已下三句。彰能離
慢。次下二句結成護法。
●瞻波揵度第十
既有護人。必須所秉。是故須明。就法應言羯磨揵度。
今就說處。以標其目。故曰瞻波。就中文二。初盡呵責
已來。非法舉非以彰過緣。第二告諸比丘已下。廣明
羯磨如非之相。
過緣文二。初至施行非法治舉。情疑成否。疑念在心。
理須諮決。是故第二爾時奪比丘持衣已下舉以啟
佛。發覺呵責。前文復三。初止不供養。第二從客比丘
已下至舉此比丘者。無事被治。第三彼比丘作是念
已下情疑成否。白佛文二。第一進詣佛所。啟請上三。
<pb n="834"/>
佛決是非。第二時彼客比丘已下對問自言。正辨呵
責。第一請中文五。至住一面已來。進詣致[虔-文+ㄆ]。第二世
尊慇勞客比丘已下至道路不疲。慇問安不。第三汝
比丘從何所來已下乃至施行問其來方。即陳上三
請決成否。第四佛告比丘已下至不成就。佛判是非。
第五汝比丘可還去已下佛與為伴。前揵度中。對諍
執情。是故不得即定是非。要待伏罪首𠎝。方為刊正。
今此文中。據本無諍。佛即判定。主是客非。佛與之為
伴。第二客比丘文五。一明禮覲。二問案否。三問言汝
從何所來已下問其來方。四問言彼頗有已下。因取
自言。五爾時已下。正明呵責。
就第二廣明如非相中者。昔來科釋文分為兩。初則
略明人法是非。第二四滿數已下廣辨人法是非。就
廣明中。復分為二。謂四僧已前廣上人是非。第二六
羣作非法非毗尼已下廣前法是非也。如此科釋者。
良謂不然。以四僧以前重秉疊法者。即是法非。何以
判言廣人是非。七非之中。及下諸文。亦有和別。第八
第九。乃至解不解。駈不駈中。咸有人是非。寧得專說
為法是非耶。故今解者。隨文義別。且從一相科約。以
為十一段文。此十一文者。或可當分自有略廣本非。
初略後廣。所辨如非。更含多種如非。不得專云人是
非法是非。將欲釋文。先小第四辨定非之體狀。
初門者。此中隨文有其十一。第一對緣舉其四非。以
為相个二法。結應不應。對白等三法。以辨如非。第二
四滿數已下就滿呵應不應。約對白等三法。以辨如
非。第三時六群一人舉一人已下就體未成僧。或所
為是僧。亦不應相秉治。約對白等三法。單辨其非。第
四時六群重作羯磨已下寄治人罪諍。不得重秉。增
加疊法。約白等三法。單辨其非。第五爾時佛告比丘
四種僧已下用僧分齊。對白等三法。以辨如非。第六
爾時六群作非法非毗尼已下就事法與人呵不止
等。約對白二白四。以辨如非。第七優婆問下寄問疑
滯。傍秉餘法。藥不當病。約對白等三法。以辨如非。第
八異住處眾僧已下我曹解作。及對眾秉法。臨事難
成。約對白等三法。單辨其非。第九有住處眾僧已下
寄眾共諍非。約對白等三法。為彰是非微細。識否如
非。第十優婆已下問答疑滯。約人法解不解。以辨如
非。第十一憂波問已下對約對人法駈不駈。以辨如
非。
第二門者。前科文名字。即是當分之中。所明宗意。辨
不異前。然此十一文中。除第三第四第八已。餘之八段
具如非。謂初文中。先列四非束為二。非不應作。二如
應作。第二文中滿數即如。不足者非。不應呵者呵。不
成非。應呵者呵。成不止非。自外六文。如非相顯。可隨
義說之。凡舉非者。識非須離。明如法者。解如遵行。故
此八文。並列如非。相對而辨。以斯義故。第三第四第
八。此三段中。單出非法一邊。略不舉如者。理少不足
也。亦須准餘八文。雙彰非如者。是謂第三中如者。即
僧治一二三應秉故如。第四中如者不重故如。第八
文中。不作問者。非法稱法故如也。是即十一文中。各
具如非。便成二十二个法。相對辨之。為以略故。但有
十九法也。今據宗科文。非如相對故。唯十一段也。是
十一中。第七第十第十一。此三寄優婆問答。以顯非
如。第九眾共諍非。七見不同。佛自刊正。二是法語。五
非法語。為彰七見。識否如非。餘之七文。咸因比丘。對
事興非。致令大聖廣定如非。佛之在世。猶尚如然者。
斯亦遠表季運眾軌。或落非法之由兆也。
第三門如非多少者。上下撿勘。有十四種非也。謂第
二滿呵文中。有其二非。一不滿數非。二不滿數非。人
呵不止非。第三體未成僧。或所為是僧。不得亦秉治
非。第四重秉壘法非。第五非法非毗尼等七非。即是
十一。第十一傍秉餘法藥不當非。第十三約對人法
解不解非。第十四約對人法駈不駈非也。問七非之
<pb n="835"/>
中。已有呵不止非。何故初滿呵中。復明呵不止非也。
答七中呵不止者。謂善比丘等六番。前二十八人。即
此第二文中。第四俱句是个。此第二文中。第二句乃
是不滿數人。成呵不止非。不同於彼故。別為第二非
也。問下四僧中。亦有不足人等。所以此中復有不滿
數非。答下四僧中。止取少滅不足。設明二十三人者。
此中攝也。今此滿呵文中。專約二十八人。體不足者。
為此文中不言少一人。故不足也。以滿對呵應不應
義說故。明亦異於下文也。問來六文所列七種非。非
法非毗尼等。七非中無。故知七非。且從起說。收非不
盡。具論上下十四種非。今此十四然亦義中不盡。若
以四法現前驗之。此十四中。但有僧人法三種現前。
全無界現前處如非故。謂隔河道遠相接。錯涉戒場。
上說恣分衣。或結界不成。落餘非等是。若以此一加
文中十四。便成十五。謂第十五結界不成。錯涉差互
非。細論如非。不越斯也。此謂收問十一段中。七段之
文。以成十四種非。及加處之如非故。有十五也。以其
第五段文。直明用僧分齊。若也初文第八第九。文意
雖殊。論其非如體不異七。遂不更別說為如非也。如
問所論十五非。各異不同。即此揵度。收羅非如。作法
方軌略亦周具。秉眾法者。豈不須知。上代已來。但說
七非。不曾細尋此理者。斯亦失矣。然此十五。應說一
切諸法。科落一非。即所非限。所收秉法。行事甚成。難
稱一切諸法。可准而知之。又此五十種非。更作一法
數之亦好。是中兩个七非。第一七者。一非法非毗尼。
二非法別。三非法和。四法別眾。五似法別眾。六似法
和合眾。七呵不止也。第二七者。一不滿數非。二不滿
數人呵不止非。三體未成僧亦秉治非。四不得重秉
增加疊法非。五傍秉餘法藥不當病非。六約對人法
解不解非。七約對人法駈不駈非也。更加結界不成。錯
涉差互非。便成十五非如也。第四定非體者。第一七非
如下。七非中辨餘之八種。不滿數人。呵不止非者。雖
能呵人。具不具別如論非。類同前七中說也。二者不
滿數非。有二十八人。尼雖具戒。形報異類。身口業殊。
故不滿數。比丘對尼。反說亦爾。式叉等三身口之業。
鬪不具足故。十三難者。即十三難體是滅應滅。以身
口作止惡業為體。三舉者。耶見人。身口業。是神足等。
五身之業色為狀也。所為人者。即所為人身口二業
現前。是所斟量故。不得滿數。不滿數人。呵不止非。雖
能呵人。具不具別非。體同七非說也。體未成僧非者。
即三人等已下。身口業也。增加疊法。藥不當病。此之
二非。口業聲性。名句味為體。解不解駈不駈。總以論
者。用口業聲性。名句味作止業為體。謂應解不解。應
駈不駈。是口止業。不應解便解。不應駈便駈。是口作
業也。結界不成錯涉差互非者。以錯涉相接故。或落
餘非故。故不成結。即無作法。限約分齊。假有作法。限
約復差互。可應故非。
自下隨文。昔來解釋。從四滿數已下至四僧已來之
四段。次第生起。相因而興。或可如是今之解者。具從
十一段文釋之。先解初文有三。第一舉數故。言告諸
比丘四種羯磨。第二次列四名。於此四中。初一法非。
下三人法相參。言非法別者。人法俱非。次非法和者。
法非人如。次法別眾者。法如人非也。上來四句。合有
七个法也。第三定是非。應不應者。合上五非。為人法
二非。故言是中二羯磨。言非法者。收上三句中。三个
非法。言別眾者。舉上二四句中。兩个別眾。故言此二
不應作。言法羯磨者。舉第四中法。言和合者。舉第三
中和。故言此二應作也。中辨人法二非。收非義不盡。
其事非者。正當緣起。此全不明。故知略也。亦可初非。
直言非法者。亦含事非。但是總略也。釋文雖爾。須以
五門分別。第一先定非如之體。二約對白等三法。辨
相通塞。第三對僧分別。第四約處分別。第五對事分別。
初門者。所列四非。是其非體。第一非法。或容更總餘
<pb n="836"/>
非故。直言非法。羯磨下之三非。人法互非者。以人秉
法故。使互有如非。亦落非限。故斯四者。明知是其非
體。相對而明。都有七个法也。下束其七中。三个法非。
兩个人非。名為二非。一个法如一个人如。名為兩如
者。但是結示。上四有應作不應作。此便不是非如體
也。所以然者。如文中言是中二羯磨不應作。非法羯
磨。別眾羯磨。豈可非法。離人之所秉。若和人所秉。即
當第三非法和。若別人所秉。便是第二非法別。寧容
直言非法羯磨。不應作等者。別成二非之體。為斯昔
來說具非多少。皆云略二增四等言者不然。以無二
非別相故爾。二非既爾。兩如應作者。義比亦然。但是
合成如法也。
第二對白等三法辨者。此之四非。貫通一切白等三
法。謂百一或一百四十五法。咸悉具有也。言白中四
者。文句增減。即是初非。一白處作。二白別眾而秉。即
第二非。一白處作。二白人和秉故。即第三非如。白法
別眾秉故。是第四非也。白二白四四非者。增減及事
非。第一非也。為此作白。為彼事羯磨。名非法別眾秉
故。第二非也。非法同前人和秉故。第三非也。如法作
白作羯磨。名之為法別眾秉故。第四非也。對白等三
法。四非相別。其理既然。一切諸法。准而說之。
第三約僧辨者。四僧所秉。雖有寬狹。白等三法。咸有
四非。明此四僧。亦通有四非也。
第四處者。謂自然作法及大小等。於此位二事。四辨
隨事。十一諸界等。秉法處中。咸悉得有四非之義。即
是遍在諸處也。以其所秉之法。通一切白等。故使四
非亦貫說諸處。乃可以法對處。自有通局。如論四非
貫通諸處。
第五事者。一為情道。如憶念不癡罪處所受戒七羯
磨等。二為非情。如結諸界結淨地等。三情非情合。謂
處分離衣六年等。斯之所為。對事舉非。並得成此四
非義也。
第二段文有三。第一舉數。言四滿數者。非四皆滿。從
初受名。故曰四滿數也。第二次列四名。第三牒名解
釋。四羯磨人。情過輕微。治法亦輕。故得滿數。以行法
在己。入不呵限。文但列三。無遮不至者。略而不舉也。
欲受戒人。以未有戒故。不得滿數。根本事重。是以聽
呵。俱不得中二十八人。廣說可知。俱得之中有六。一
善比丘反上二十二人。同一界住反上二人。同一住。
謂舒手內反別住。同一界反戒場。次有三人。直相當
反六乃至語傍人。反上所為人。若不自呵。或語傍人。
此亦成呵。亦既成呵。明知非是所為之人。故五分云。
若同界比丘呵。乃至使比坐聞。是為成呵。准此文時。
雖不對秉法人語。直共比坐。評論成否。亦成呵限也。
文雖如是。須以六門分別。第一滿呵相對分別。第二
就人多少盡否分別。第三對白等三法寬狹。通塞分
別。第四對僧分別。第五就處分別。第六對事分別。
初門者。滿數故如應呵故。有呵不止非。不滿數非者。
然不應呵。呵不成呵非。此謂一往滿不滿相對如斯。
若約此中四句者。初與第四此之兩句。並是滿數有
應呵不應呵。二三兩句。俱不滿數。有應呵不應呵。又
以呵應不應。對滿不滿者。謂應呵有不滿及滿。即二
四兩句。是不應呵。有滿不滿者。初三兩句是。若欲辨
此四句非。有無多少者。第四句唯有呵不止非。第三
句單有不滿數非。第二句中。欲受戒人故。有不滿數
非。佛聽呵故。有呵不止非。第一句滿故。無不滿非。不
應呵故亦無呵不止非也。問此言呵應不應者。是何
等呵耶。答汎論呵者。含有二義。一謂情乖故呵。呵成
別眾。二情同故呵。呵成呵不止。今此呵者。但據情同。
呵不止非以說之。所以知者。如第二句不滿得呵者。
得成其呵不止非。豈有別眾義耶。故知餘句。並約呵
不止說也。亦可雙望二呵。辨應不應。初句者。被治人
故。不成呵不止。得滿數故。呵成別眾。是則應呵。文對
<pb n="837"/>
初義。故言不應呵。第二句不滿數故。呵不成別。事重
聽呵。呵成呵不止。第三俱句。不成二呵。不滿數故。呵
不成別。不合呵故。不成呵不止。第四俱句。並成二呵。
是滿數人。呵即成別。清淨無過。呵成不止。
第二約人多少者。第三句不滿數。不得呵者二十八
人。此據體不足數。及治重者。說之故爾。若以義求。謂
更須取呵責等四。別住等四。并罪處所。合有九人。以
其並奪三十五事故。配二十八人。都有三十七人。還
對作此九事之時。即成三十七人。不得滿數。復不得
呵。故覆藏犍度云。別住等四。不得五足數也。明呵責
等五人。類亦數然。除斯九事。已外諸事。但有二十八
人。不滿不得呵。今但據餘事。不望此九。故言二十八。
以彼九人。非體不足故爾。第四句。對番二十八。故言
若善比丘等。六反即是滿而合呵。若對反三十七人
者。應加第七。謂非被治等九人。即反三十七人也。初
句應有九人。文但列三。少遮不至。及別住等四。罪處
所等六人者略也。第二句。但有欲受戒者。一人最是
狹少。以義而言。理通男女二報也。
第三約法辨者。第三句通白等三位。一百四十五法。
並是不滿數。不得呵。然三十七人俱句者。唯對呵責
等九个白四。若取二十八人。俱句除前九已。即是通
餘一切白等三法也。第四俱句者。若以七反前七人
者。唯九个白四。若以六句。反前二十八人。即是通餘
一切白等三法。第一句除九个白四。說餘白等三法。
第二句者。專局受戒法中。戒師之白。及白四法通男
女。不行餘法也。
第四約僧分別者。第一句通五十兩僧。四人僧中。除
八个白四。及二十人僧。已餘四人僧中。理亦通有。第
二句者十人僧全五人僧中少分。餘二僧無第三
句。但據文中二十八人。不滿不得呵者。即通四僧。
若也立義。須加九人。為三十七人俱句者。唯二十人
僧。及四人僧中。八个白四。不聖餘法。五十兩僧之中。
全不說有。又若對除此之九事。局據二十八人俱句
者。得通五十兩僧。及四人僧內。除八个白四。已得在
其餘法中。第四俱句者。若也依文。以六反前二十八
人。俱句者。通五十兩僧。及四人僧內。除八个白四。已
得在其餘法中。第四俱句者。若也依文。以反前二十
八人俱句者。於四僧若加義被治等九人。以七反前
三十七人俱句者。唯在二十人僧。及四人僧中。八个
白四。不忓餘法。五十兩僧。全不得有。若也對除此之
九事。局據二十八人。俱句得通五十兩僧。四人僧中。
除八个白四。已得在其餘法中。
第五約處。局作法說。於大小不在自然中。以其不對
結界事故。餘之三句處。說自然等一十一界。為其得
對結界事故。
第六約事者。亦通一切。准說可知。
第三體未成僧。不得互秉治中文四。一六群起非。二
比丘啟佛。三佛言已下道不得作。四若一人一已下
佛判不成也。造過之中。十三句非。謂一二三人中。各
有四句。僧中但一故爾。餘之文二。亦俱十三。除第二
啟佛之中略也。須以二門分別。一者約人。二者對法。
言對人者。以體未成僧。若據第十三句。雖體是僧。若
所為是僧。並名人非。謂一二三不得。始舉四境。及僧
舉僧等。故十三句也。略不辨如。謂得治舉一二三等
是也。文寄違情治法。若也准說一切順情。及為眾秉
作等。如處分離衣。六年杖囊。結諸界等。一二三人等。
悉不合秉也。餘之三僧。應不攝在。僧分齊中論之也。
言約法者。文寄治人似專白四准其道理。餘三僧所
秉。亦通一切白等三法。若此體未成僧。一二三人等。
秉如斯法。並悉成非故爾。五人等三僧。所秉應否。亦
在分齊中辨也。其處通局。及所為事等。可准而知之。
不更煩篌。下皆類然。
第四重秉疊法非中文三。初明造過。次舉白佛。次判
<pb n="838"/>
不得略無。第四判其不成也。造非中。謂七羯磨。別住
等四。七毗尼等。合有十八。謂約治人治罪彌諍等法
論之。且舉應與呵責。乃作十八重法也。一義釋時根
本呵責法者。得成以藥病相當故。就上重作擯等十
七者。並皆不成。以其藥病不相當故。乃至如單覆地。
亦各十八。合三百二十四番。重秉疊法。於中十八者。
成餘三百六。咸不成就也。又復更解根本十八。並亦
不成。以其本作呵責治之。何因呵責。法上增加疊法。
重秉十七。豈可不是呵責治。上乘增所作。故並非法。
若此成者。如一白處作。二白亦應成就。然初白稱法。
不合重故。判以為非。故此亦爾。呵責既爾。餘法亦然
理通一切。不唯十八也。二門分別。一先約法。第二對
僧。言約法者。文寄十八法辨之。計其道理。亦通白等
三法。謂一百四十五中。除三僧所秉自恣等十三个
法。餘一百三十二法。科將一法。作頭重秉餘法。乘加
疊法。並是增非。即是菩薩其根本。合成一百三十二
个重非。餘一百三十一法。亦各具此。爾許重非。便成
一百三十二个。一百三十二非。五人僧等三僧。各於
當分所。秉以重非。准說可知。言對僧者。此之四僧。皆
有重義。但是壘法。咸悉不成。且四人僧中。所秉多重
非。亦多五人等三。所秉事狹。重非遂少。可准而說之。
亦可既云重秉之非。但是重有何寬狹。四僧齊一百
四十五个。一百四十五非也。
第五用僧分齊。其文有四。一舉四數。二列四名。三是
中已下用僧分齊。四若應四人已下足數不足數。四
種僧義。四門分別。第一列數解釋。第二立四所以。第
三解除妨難。第四人法相對。
初門有三。第一總明釋名辨體。二須四五等所以。三
用僧分齊。論僧差別。略列四種。四人五人十二十等。所
言僧者。西國云僧伽。此云和合眾。但以眾名正悉於
僧和。是眾家義用故。總言和合眾。和合有二種。一者
理和非此所明。二是事和僧。事和有二種。謂羯磨說
戒。與此和法相應。同崇莫二。目之為僧。故曰四種僧。
次辨體者。若依薩婆多宗。即以四比丘五陰為體。若
成實論者。合用異本。謂四人和聚。有其假用。然用無
別體。還以實法五陰。為假用之體。若出和合體者。俱
舍論。問僧和合有何性。答不隱沒無記行陰攝。僧破
亦爾。
第二門須四人等所以者。要四人已上。作法方成。有
陰罪滅諍。始名為僧。且如說戒一人。秉說一人。上座
一人。唱白三人。秉眾下至一人聽戒。四人和合。始可
名僧。若三人已下即𨷂此義。亦可法爾。須四故。心論
云。四人名僧。非三人。是故須四。言五人僧者。義通受
隨。隨謂自恣。舉罪治罸。若但四人。不成差治故。要五
人方成僧用。若爾受日處分。離衣六年等。亦須五人。
應五人收。答受日為別。不得五皆受日。故所以非。若
爾功德衣為眾。應是五人僧耶。答有得利不得利。故
亦非類。今自恣者。一則為僧異受日等。二五皆自恣。
不同德衣故。是五人僧。問為差治故須五者。正差正
治。是五以不。答差治四人僧。問何時五人僧用耶。答
正自恣是。所以爾者。本為舉罪。若但四人。不成差。不
成治。舉義則𨷂故。始終須五。方成恣舉。正取白竟。受
自恣時。是五人用。以其但明三非。及遮時以說。故知
專取自恣時。為五人僧用也。邊地受戒五人者。謂以
中邊折半。如受日三等。羯磨對事。為三之類故爾。十
人僧者。凡夫因善微淺。要假十眾。善心慇篤。方發戒
品。稱彼情樂。故制十人。問邊地出罪。在十人攝不。解
云。不開所以爾者。欲明大聖見俗網羈纏。生善極難。
邊僧悕甚。若不開五人。永絕出路。開成得益。論懺不
開者。佛法難逢。秉心宜固。反以無慚。違禁興犯。若開
十人懺者。增長諸惡故。是以文中。不言十人僧者。在
中國除出罪。二十人僧者。為比丘以守悉不窂。中間
虧缺。為障處深。垢纏彌厚。可悔中。重救拔事難。自非
<pb n="839"/>
強緣。無以除彌。稱彼事故。制二十人也。
第三門。對文說之。第二門僧四位二。前兩法爾。後二
遂情法爾。二者四為成說。防未起之非。五為成恣。除
已起之罪。遂情為十二十者。言十人僧。為欲生善二
十人僧。無求滅惡。位事通論。離不成四僧。又約受隨
分別。五十人對受立。二邊中別故。四人二十隨中立
兩。已未不同。故但四僧。以一切法。無過受隨。攝法斯
盡。故約受隨。立四僧也。問懺重偷蘭境。須八人。所以
不立八人僧耶。答言須八人。乃餘部所論。今此律所
明大眾者。若四若過。故知若懺偷蘭之境。四人僧攝。
又此文中四人僧者。但除餘三。不甄悔蘭。五人除二。
故知更無八人僧也。又五分言。無量比丘僧者。彼直
列名。更無別用。此雖不辨。義亦同有。是以下文況復
過二十者。即是無量之一義也。第三門所以四僧。減
則不成。過則成就。羯磨教法。過成減不成。答僧和詳
集。許無乖別。若定制數。必有乖別。是以過成。不詳辨
事。是以不成法則不爾。無乖別之過。故使過減。俱不
成就。又羯磨教法。要稱聖教。佛說楷准。若過則增益
凡語。若減缺於聖說。故無過減。然制僧數定。豈非聖
教。但今集者。不是聖教過則彌善與法非類。若依祇
律。應二十眾作羯磨。十眾作不成。乃至應五人作。四
人不成應作。白二羯磨。白一不成。乃至應單白。而作
求聽。羯磨不成。若應作求聽作白成就。乃至應作白
一。乃作白三成就。應四眾羯磨。若五眾作。乃至應十。
而二十眾作成就。是名羯磨法。是即人法一類也。
第四門。所以能秉有四。所秉唯三者。解言非是一僧
不得秉其三法。四僧通用三法。但以受隨情法。故立
四僧。法中立三旨。就所作事。有上中下三品異故。對
斯三義。立三羯磨。戒自恣僧。所常行情和。則易單白
量。可即能辨事。故立單白羯磨。如受曰離衣杖囊處
分。事非常行情和。次難一白表宣一羯磨。量其可否。
方得辨事。故須白二羯磨。如受懺治人等。事當上品
情和。最難白非。一白牒事。表宣三羯磨。量其可否。何
能辨事。故須白四。若爾憶念等。三亦者為三品。俱同
白四者何。答以細分有九故。於上品中。復分三品。俱
白四也。
次釋文。是中已下彰用僧分齊。於中須以兩門分別。
第一約人。第二約人。復三。一對比丘。第二對尼。第三
二眾對否。初門對比丘者位三。謂一眾多僧有四。別
眾多一人。局在四五。所以爾者。十人二十人者。必專
僧秉無下二用。以為別人遂情故爾。四人五人。此之
二僧。以通常行制令作故。法即有三。謂心念三語羯
磨。對此三法。人有三用。四有兩眾多。五有三眾多。一
人隨前二也。於中位二。第一望三位各局者。於中自
三。第一自有局一人。如懺吉羅者。是一人法也。第二
局對眾多人。如受衣鉢藥淨施懺三四篇等是。若此
律大眾悔蘭。三階中。亦有三人也。除安居。此等法爾。
須一人二人。第三事專局僧。如結諸界處分離衣六
年癡狂。七羯磨罪處所等。第二用通三位。謂僧眾多
一人。如說戒自恣。二種分衣。及以捨墮。有人對多。無
便對少。而對一人捨者。謂以僧眾多一人。為懺罪境。
不同說恣等。四中一人者。須秉心念法也。若論別眾。
對餘得否亦可知。又復對法各作不作亦可知。雖可
四五所為通別。今局明僧僧位。已上是僧秉法。眾多
已下𨷂而不論。問如說恣等。通僧眾多一人。所為事
同。有何異相。專此明僧眾多一人。簡而不攝。答異相
眾故爾。一秉人多少。二法不同。三處有通局。四欲無
欲異。五別眾多少。謂或三二一為斯異故。且局諸僧。
問四人唯四為過得耶。餘三亦爾。答對此四僧。少非
僧用。故文言四人少。一人者非法多則成就。故文言
況復過二十。問相狀如何。答如雖五人十人二十百
千人等。但除四事減四人僧攝。文言一切應作。除於
二事。但為恣並五人收。餘二可知。此據約事取人。以
<pb n="840"/>
明分齊。問何以不言二十。除說恣等。答在上通下。得
為多用。下辨上故。有相望說。除四人用寬。餘次第漸
狹。第二對尼通塞。唯比丘說。第三二眾對否。以彰分
齊。受等三法。得為尼作故。教授自恣。各行僧法。片有
交涉。餘法皆無。准此行法二部。四僧俱有交涉。用之
分齊。十律。佛言。受戒等三比丘。得與尼作餘不得作
不禮不共語不供養尼為僧作。
第二就法辨分齊者。前言對說立四。乃至二十。對出
罪等為四。但說戒乃至二十。唯得出罪。為此四僧。並
得通秉三法。答此通秉一切。如四人尚秉。何況餘三。
此總相說其別相者。唯四人僧。所秉說三。體成僧故。
如說等單白。差人等白二。呵責等白四。以其所秉不
過有二。謂說戒及羯磨故爾。如上立四。且對一法。非
謂四人不秉三也。問若通秉三者。何以除恣受等者。
答此謂除事。不是除法。此謂約事。除一單白。及三白
四等。餘皆秉之。故言一切羯磨。應作五人。就通亦秉
三法。約事辨用。唯有一白白四。是五人除二白四。若
有秉者。而四人中。收十人唯一白四等。除一單白一
四白四。若有秉三法者。亦並四人中。攝二十人者。但
秉出罪。除五人十人。所秉設作諸法。餘皆四收。四人
用寬。體成僧故。餘三便狹。以就僧位中。約事須立故
爾。文如義說者。應四人羯磨已下。明不足數義。謂四
人少一人。非法毗尼故。文言少一人不得作法。便以
餘二十三人。為第四人作。是不足。不足者。尼是異眾。
故下三眾等。及十三難。非具戒故。舉擯等。五不清淨
故。所為人者。是所斟量故不足。若以足數反前。應有
其兩。一善比丘反二十。二乃至語謗人。反所為人。此
文略而不反。亦可但簡不足故爾。其不足中。十三難
者。本受不得。故滅應滅者。今犯重故。問前四滿數中。
二十八人。今此所以無餘五者。答此取在坐不足者。
說別住等。五來即數故。所以不說。若爾身若在坐。即
成呵滿。何故彼有。答欲明遙呵。不成呵故。若爾為顯
不成遙足。解言。此舉四種僧等故。對少一人中。攝上
不舉四僧等。對何辨少。所以爾者。此處專解不足數
義。何故不足。少故不足。何處去少。謂別住神足故。少
但言少一。隱餘名字故。唯列二十三人。前文通解呵
滿。若言少人者。對滿可爾。呵義不順。正是少人。豈可
由少。呵不成呵。如四人三人二人。亦有應呵別故。故
彼不得舉少一人。攝別住等。以無可攝故。廣列二十
八也。四人僧中。廣解不足。餘三類爾。故言五十人二
十人。僧亦如是。
第六就事法。與人呵不止等。以辨如非者。於中文四。
一六群造非。二舉以啟尊。三佛判不應。四云何已下
舉章廣釋。非如之相。將欲解文。先料簡義七非五門
分別。第一舉所依三法。生非多少。第二列數釋名。辨
其體相。第三名體有無。第四總別。第五攝非盡否。若
講文者。第二第三對此文解。第一下兩義須懸說。先
解初門。謂此七法總而言之。不離三法故爾。言三法
者。如白羯磨。白二白四。此三須意可知。次釋具非。昔
來釋云。單白一法。略二增三。次四廣五白二白。四略
二增四。次五廣七也。如上解初文中。說其二非者。無
別二非別體即四非者。是既有此理故。今不應更言
略為二非之言。但可言道略三。次四廣五。若白二白
四略四。次五廣至七非也。亦可白二白四。始從一非。
終盡其七問。言略三等者。且約文說。並引文可知。今
所論七。謂從白二白四兩法中來也。若欲略辨同異
者。問三非中。非法別等三。與七中非法別等三。有何
異耶。答白中非法。如為說戒。乃作自恣之白。餘二比
說可知。亦可一白處作二白。名為非法。餘二此說亦
爾。七中非法別者。為此事作白為彼羯磨。餘二比說
可知。問白二白四中。略四初非。與七初中非。並言非
法。此有何異。答四初非法。不攝下三白此事等。又可
不攝下三。一白處作兩白。餘之非等。容可初非中收。
<pb n="841"/>
七初便狹。以其離出下餘六非故。使七初狹於四初
也。自餘非等。互相比挍。可類而說之。若舉白等三法。
約十五非說者。如論單白四十三法中。二眾戒師。一
个單白。始生一非極。至一十三非。以無二似非故。餘
四十白。始起一非。終具十二。又除下滿數人。呵不止
非故爾。若白二白四一百二法中。除二眾受具白四
本法白四。此三白四。始從一非。終具十五。餘之九十
九法。但可乃至一十四非。又除不滿數人。呵不止非
故爾。若三法生非多少極至。如是不得。直約一个七
非說者。餘爾許非。欲置何處秉法。行事可審思之。
第二門三。第一舉列七非之。名非出妄情。事乃眾多。
或從起說。或可約略且辨七非。謂非法非毗尼羯磨。
乃至第七呵不止羯磨。羯磨通名。謂是辦事。其別名
者。作無軌則名為非法。不能滅惡生善。是非毗尼。故
言非法非毗尼羯磨。此實不能辨事。所以言羯磨。以
其非法非毗尼。作他辨事。故言辨事。餘皆類然。第二
辨體有兩。一就事法與人相對辨體。二約業性辦體。
言就事等者。其唯人法。與事呵不止等。以成七非。位
以為三。初一法事辨非。次五人法相參辨非未一。不
止以辨非。第二人法五中。非似二別。人法俱非。非似
二和法非人如法別眾。一法如人非問。若以義求法。
位有五。謂非法非毗尼。一非法。二似法。三法。四呵不
止。五以此五法。對人和別。應各為兩。便可為十。所以
但七耶。解言。法和是如。故所以無言呵者。不呵是非。
因呵以生非。既不是非。何須對呵。以分和別。又所呵
通如非。即呵前六。若對和別與前異。攝非不周故。直
言不止。初非一法。且對法事。故但七非。第二就業性
者。不離身口二業。及以事處為體。然言非法局身口
二業。二業之體。若如受隨。二種戒體作無作。唯局善
色聲以說。今此七非。亦以方便身口色聲為體。而可
義通三性。及非色非心名句味等是也。以皆得成非
法故爾。如非法別眾。別眾者不善色聲。非法和者。是
善色聲。然以非法。及似法故名非法。即此非法似法。
或亦是其善色聲。而成非故。餘非亦爾。縱善心作法。
但不應法。並落非限故。此非體義通善惡等性也。第
三辨相對文解。第四總別者。若就體以望。各不相攝。
咸是其別。非三總故。以義而論初非。或容是總以下
六非。並是不能滅惡生善故。第五盡否者。且從起說
攝非不盡。所以知者。凡法皆具四法現前。謂僧法處
事。並有如非也。一僧如非謂和別等。言僧非者。一體
非謂二十三人等。二體如別故非。三體如和合非謂
僧治僧等僧如反上說。一者體如。謂善比丘等。二體
如和故如。三應秉故。如謂僧秉治等。二法如非者有
四。一增減差互故非。謂不如白法作白等。及七十八
非等。二倒作故非。如二似等。三重秉重作。如壘法治
人。四施不相當知三百六等。第三處如非者。謂隔駃
流等。二界錯涉。相接戒場。在界外故。結法不成。及以
秉法。對處差互。如戒場說恣。分衣處分等。此謂處非
也。如反非說可知。第四事如非者。言事非者。如初緣
治人無事。或無病衣輕。差人闕德。覆鉢學家。難遮受
等。如是一切也。事如反上可知。以斯四義。觀驗七非。
明知不盡。且從起說也。又可更說如上所辨。推文及
義。理合有彼十五非如。今但論七。明從起說。文亦不
論。單白中非。不盡之事。斯亦何疑。
次下釋文。即為七段。先解初非。於中復兩。初至非毗
尼羯磨。舉非令棄。二云何已下。明是勸修。此二並三。
各舉釋結。就前釋中復二。初至不應爾法體以明非。
二是中已下二十一句。無事治人。以明非法。前非中
有二。第一就白二辨非。次約白四。所以不明單白非
者。一以白中無七非故。二以白非說恣法中。已明竟
故。就白二有兩。初有十九句。先白後羯磨。純白無羯
磨。作四句。次有十五句。初一百有三。謂羯磨僧。若一
白一羯磨。如故不來。次二白下有十二句。兩俱增合
<pb n="842"/>
十九句竟。次有十九句。先羯磨後白為異。即是初四
句。純羯磨無白。次有十五句。初三句羯磨一而白增
一羯磨。一白落在似法。故此不明。次十二句兩俱增。
次有一句。就增減以明非。都合三十九句。下白四亦
三十九。類而可知。第二無事治人。有三七句。初七句
者。語實無罪浪。答他不見等。尋聲行罸三單三雙一
合。故成七非。第二七句。亦實無犯。答言見等為異。第
三七句。實有罪。答言見等。無耶見過。治則非法。三舉
既非類。餘羯磨無病。皆非略而不說。第二如法中。初
就法體。明如白二白四。各有一句。反前兩个三十九。
次就事辨有過合治。次以明如法。但有七句。各反三
非。謂有罪等番前二。不見等番後兩。即反二十一非。
問所以如少非多。乃至呵責等。七法中如非。各有九
个三耶。一釋趣以一義故爾。可為三位。第一或非多
如少。如此中約事。及人滅中。所明等是。謂據教體中。
或法體增減。如此文中。白二白四非等。或隨位增減。
如人揵度中非如等。或互列增減。如自言非如等。以
其體無二故。如便一准非出妄情故。非或眾多也。第
二或如多非少。謂嘿然等。約心以辨不隨境故。第三
或如非等者。謂就作法儀式。互相反對。故齊九三也。
又解不爾。此作法如非。九个三者。上言如非等者。今
釋亦如是。非多如少也。若以如隨非。句別相反。以二
十七。對二十七。若尋究竟。推審以體及體七。如反九
非。以其餘非。並九中差別故。若就成法。以如反非。一
如反九非。亦是一如反二十七非。所以爾者。如以具
緣一揆故。總收七體。以成一如。缺一即非隨。彼九體
一一缺故。便成九非。若據隨用差互。乃至得成二十
七非。豈可不是如少非多。第二非法別者。文中先解
別眾。以其集眾在前故。昔解但有二別。一應來不來。
二應與欲不與欲。三應呵者。呵呵前二別故。今釋亦
是別眾。依十律句三別一和。第一別者。所須比丘不
和合一處。二可與欲者不與欲。三現前比丘遮成遮。
是名別眾。第二句𨷂初一句。是名別眾。第三句云所
須比丘和合一處。二可與欲者與欲。三現前比丘遮
成遮。是名別眾。第四並𨷂上三。是名和合。又復五分。
云何謂別眾羯磨。應來不來應。囑授不囑授。羯磨時。
呵人不同。而強作羯磨。是名別眾羯磨。准此二文。明
知第三應呵是別也。若爾與第七何異。答全大不同。
此情乖故。呵呵成別眾。下情同故。呵呵成呵不止也。
應與欲者。如何名應。所謂網欲。人如處同。事如體如
緣。合持人如等是也。應呵者。謂體如處同故。此三別
中。第一別眾局申手外。和通內外。以後來人告淨成
和故。第二應與欲者。別之與和。並申手外。為其在內。
即是初人成和中收故。第三一種成別成和。俱申手
內。問若使前二。要申手外。是別眾者。所以不定遠近。
但言不來不與欲耶。答以有成和義故。不得定言。餘
四非法。准說可知。第七文四。一舉章假問。二或有已
下列成不成章門。三解不成□兩門之別。於中先解
不成。有舉辨結。解成章門。亦舉辨結。即依此文。要是
如人呵非。及如成呵不止故。文中言二十八不成呵
即知非法人等。縱或是呵本。不就之以明非。以其無
不合呵。何須約之以定呵非。是以列七非名中。直言
呵不止也。又上止呵滿文中。第三句二十八不得呵。
故知即同此也。唯除第二不滿人得呵者。此一不滿
人呵呵。成呵不止。明餘非法人。本不合呵。何勞就之。
以辨非也。或有就之說非者不然也。四是謂已下。結
成章門。對此須解名體有無者。此呵不止。有名有體。
謂前六非未呵。是前呵不止收。如似非法別。非法和
用人和別。以分二非等。類而可知。及六非外呵而不
止。故知第七具有名體。不同昔解有名無體也。
第七藥不當病中。初憂波問。藥不當病。三百六非。二
佛語已下。對辨其如為十八也。前明非中。有十八頭。
先以呵責。作頭兩个十七。先舉作不相當。佛言不如
<pb n="843"/>
法。次不應與作呵責已下。又有十七。佛判不應。餘之
十七同爾。故曰展轉乃至草覆也。次辨如中唯一十
八。二門分別。一者約法。二者就僧。言約法者。文中且
對十八法論之。各有十七个非。藥不相當。即是十八
个十七非也。以義推之。餘亦如然。謂對一百四十五
法。各互為頭。頭別具有一百四十四个。藥不當病。遂
成一百四十五个。法成有一百四十四个。不當病非。
文且略舉三百六个非也。若對非辨如者。文中對前
略辨。即言十八个如。若反後說者。謂是一个一百四
十五種如法也。言對僧者。此之一百四十五法。總而
論之。是四僧所秉。然四人僧中。所為事多。傍非亦多。
五人等三。所為事少。傍非亦少。義准可知。
第八臨事難成中。二門分別。一者約法。二者對僧。言
約法者。昔來所說。還寄十八法論之。先對呵責。作互
非請佛。佛判不成故。言諸如是不如法不成就。下十
七頭。類亦同爾。故曰如是一切亦不成就。其中現前
自言草覆。三各三非。餘之十五。各具五非故。合八十
四非也。或可約七非說者。十五个七非。即成一百五。
餘自言等三。各五通收十八法。有一百二十非也。若
更廣辨者。法有一百四十五法。非有一十五非。若白
二白四等一百二法中。除受戒。三个白四。具十五非。
餘九十九法。各但十四非。即是一千四百三十一非。
若四十三單白者。除二部。戒師三單白。各有十三非。
除二似故。餘四十一个白。各但十二非也。又無不滿
數人。呵不止非故。遂成五百一十九非。并前總有一
千九百五十非。若臨事難成多。落爾許非也。對僧說
者。亦是四人僧。所為事多。臨事難成。落非亦多。餘三
僧等。所為事少。其非亦少。
第九段文諍非之中。為比丘作非法。別眾羯磨。七人
共諍。佛言非法別眾者。是法語也。如五分說。應言二
人如法語。謂非法別眾。及言不成者是。餘五非法語。
此亦應然。乃至已下類。諍餘四非。一人是法語。故曰
乃至法相似和合是法語。於中二門分別。一約法。二
對僧。言約法者。除二部。受戒三法。具十五非。起十七
種諍。餘九十九法。白二白四。咸有十四非義。科舉一
法。作頭寄諍一非。謂非法別眾。一个非法。即與一十
六種諍論。謂彼各執十四種非及言成不成者是。佛
若刊正判言。是中二人如法語。謂道非。法別。及言不
成者是。餘之十四種說。並非法語。一非即爾諍。餘十
三義亦同爾。一法既爾。餘九十八法等。類亦如是。單
白之中。無二似故。除二部。戒師三白。有十三非。起十
五種諍。餘之白等。又無不滿數人。呵不止非。故但十
二。唯與十四種諍。比說可知。廣說應然。今文中略也。
言對僧者。亦是四人僧中。所為事多。諍非亦多。餘之
三僧。所為事少。諍非亦少也。
第十疑解不解中。三門分別。一約人。二約法。三對四
僧。言約人者。唯十三種人。永擯無解。解不成解。即是
解而成非。餘假為人解。即成解不是永故。若不為解。
是不解非也。是故文言。或成不成云何不成。佛言十
三種人。不成解。除十三人已。餘人成解也。以義而言。
諸順情乞領為人作等。亦不須解。解即非也。問十三
人者。何等是也。言僧尼四重八重下眾滅擯是也。問
若上二眾離四八為十二。下眾四重。何不加上為十
六人耶。若更隨事十三難等。何但十三人也。今解言
十三人者。謂十三人者。謂十三難人以問。所立十三
者。並邊罪攝故。若爾十三難中。並可盡羯磨。擯耶而
言。羯磨已不成解。答如文外道故煞文等。並言應滅
擯故也。餘悉成解。言約法者。昔解無心乞領。並是須
解。有心乞領。便不須解。今解此二。各解不解。有心領
中。二同行鉢受懺僧懺。發露離衣。六年處分。差人受
日。四月還衣。罸令用舊。持新杖囊。解七羯磨學悔等。
並不須除。受戒一法。恐犯戒故。所以聽捨。捨功德衣。
寬賖故解也。無心乞領中。不問僧別。亦解不解。如擯
<pb n="844"/>
治者。永棄無解。闡陀兩白。雖名治罸。立制預防。亦不
須解。詣諫戒等。諫勸非治故。使此等並不須解。自餘
須解。謂解界等十一眾。須改作故有解法。約人十三。
謂七法治人罪處所癡狂覆鉢學家不禮捨教授此
俱解。所以爾者。一並無心乞領。不同離衣等。二俱無
曰限失法分齊後異受日。三交相治罸。除疑立制。不
同差人。闍陀二白二同四月及詩諫等。四為欲治取。
又殊永擯學悔等故。使此等並須解法此須等。總有
二十六法。如受戒須捨。捨功德衣。一个單白。謂解諸
界及人等。十六个日白二七羯磨罪處所等。八个白
四。此等諸法。聖制須解。自餘一切白等。三法並不須
解今文中直言十三種人。擯棄白四。是不須解。餘者
成解。如斯說者。是總言耳。第三對僧者。上來所列。理
合須解。及不須解等。并四人僧。所為之事。除受戒一
法也。若餘三僧。為眾遂情。咸在不須解中。
第十一段文駈不駈中。亦以三門。一約人。二約法。三
約僧。言約人者。局十三人。是其駈限。不駈即非。餘不
合駈。駈即非故。使文言。或成駈或不成駈。若為十三
種人。作羯磨已駈出成駈。除十三人。已為餘人。作羯
磨後解。羯磨得解。若駈出不成駈出。言對法者。唯一
个滅擯白四。是永駈之法。自餘一百四十四法。本非
駈法也。言對僧者。秉法四人。僧家所為之事非。餘三
僧。自餘法等。義通四僧。如用僧分齊中棄。亦可此白
四。亦通四僧。所秉亦如分齊說也。謂五人等。秉此駈
者。四人僧攝故。

四分律疏卷第八末

<sarticle>四分律疏卷第九本</sarticle>

沙門　法礪　撰述
●呵嘖揵度第十一
上品專精無過。可罸次品。自悔不勞。折伏此七種惡。
人有過相續。理須調御。順行道法。方成護眾生救之
益。故次明之。寺內兩舌。須呵嘖治。人之喜為。從初彰
名。故曰呵嘖。七法非一。集在一處。故曰揵度。
先釋其義。八門分別。第一列數釋名。第二置七所以。
第三輕重次第。第四離合。第五足數不足數。第六隨
順有無。第七解懺先後。第八諫不諫異。
初門有二。第一釋名。第二得名。言釋呵嘖名者。此人
輕蔑僧眾。情存鬪亂。對僧倒說。破壞彼此。不受訓導。
為過處深。須加治罸□□□。故曰呵責。作羯磨法。呵
責前人。故曰呵責羯磨。五分亦爾。祇律名折伏。言擯
者。此人於白衣處。倒說佛法。汙家惡行。壞彼信心。以
非為是。作法加罸。遣出本處。為使折伏改悔。從善還
生俗信。故曰擯羯磨。涅槃名為駈遣羯磨。十律名駈
出。言依止者。此人在道雖久。自無解慧。與白衣雜住
倒說四事。隨緣起過。行不自立。須僧治罸。依伏明德。
請稟法訓。以成己益。故曰依止羯磨。涅槃名為置羯
磨。謂置在有德人所故曰也。言遮不至白衣家者。謂
於有信白衣。前倒說佛法。謗毀三寶。罵辱白衣。損壞
俗信。而便捨去。名為不至。作法加罸。差八德送懺。為
使申謝。還生俗信。遮其不至。要令自往。故曰遮不至
白衣家羯磨。涅槃名為舉罪羯磨。彰過於外。俗人前
悔。故曰舉罪十五。二律稱為下意。祇律。發喜謂發白
衣歡喜。言不見舉者。不信善惡二因。得苦樂兩報。耶
心在懷。彰於學路。宜加折伏。舉棄眾外。目之為舉。作
斯舉法。治不見人。故曰不見舉。涅槃名為未可見羯
磨。言不懺舉者。然罪無定性。既從緣而生。理有悔除。
從緣而滅。今耶見在心。不信緣能感業。垢鄣尤深。進
道無由。須僧折伏。令信懺滅罪。故曰不懺。釋舉同前。
涅槃名為滅羯磨。治罸前人。使信懺滅罪故。惡見不
捨者。見欲不鄣。耶心穴徹。名之為見。見心違理。目之
<pb n="845"/>
為惡。治舉惡見之人。甄在眾外。不任僧用。故曰惡見
不捨舉。涅槃名為未捨惡具舉。依明了論。合三舉為
不共住羯磨。故彼偈曰。及五依羯磨。所依事有五。能
依羯磨亦有五。若比丘高心不敬。非他大眾。為此人
作怖畏羯磨。即此可責也。若比丘未明了。律中罪非
罪。阿毗達磨中滅非滅。或離依止。或受沙彌依止。及
作大戒依學。於明了人所作。練磨羯磨。猶此依止也。
上言罪者惡業。非罪者戒。滅者涅槃。非滅者生死。不
了此者。須行練磨。若比丘於俗住處。起惡汙行。作駈
出羯磨。即此擯也。若比丘於在家人邊。謗毀佛法。作
拭除辭謝羯磨。言謗三寶者。言佛無一切智。法不能
盡苦。僧無清淨行等。須加此罸。即此遮不至也。若比
丘不見自有罪。若見不肯行對治法。或不捨耶見。作
不共住羯磨。第二次辨得名。於中位二。前四從治作
名。以治人名別故。後三約過立目。以治人名同故。若
辨舉名。從喻受稱。
第二門。三門料簡。第一應治不應治。第二攝治盡不
盡。第三立七之意。初門凡行七法。謂起過犯。若對僧
前。或對比丘。到說十八。二處二事等。惱亂大眾。與作
呵責。若說前十八等。令他白衣。失平等善心。作擯出
治。若與白衣雜住。共相親附。數作數懺。因前到說。而
生過者。與依止治。或因到說前事。惱謗白衣。遮不至
治。若因前事。有不見病生。與不見舉。又因生不信懺
悔。與不懺舉治。因到說言。欲不鄣道。與不捨舉治。故
增二文言。有二比丘。應與作呵責羯磨。非法說法。法
說非法。乃至說不說。如是𢷤依止。遮不至舉。羯磨亦
如是。二處二事二見亦如是。又增三文中。有三法僧。
應與呵責羯磨。破戒破見破威儀如是。乃至舉羯磨
亦如是。雖可實犯。要須有根。故增四文有四法。作羯
磨等。非法非毗尼。不成不得處。所謂無根。破戒。破見。
破威儀。破正命。有根成得處。所反上是。又得作須應
法。如九三說第二盡不盡者。凡治罸法多。且彰斯七。
以六義故。攝治不盡。一局在治人。不論治罪。即甄覆
等四法。第二秉行眾法。異於惡馬。第三為欲治取。不
同滅擯。第四專是治人。不為滅諍。異罪處所。第五但
為治道。亦甄覆鉢□第六僧尼二部。當眾行罸。即別
於不禮等。立治之法。據此道理。豈可不是治法眾多。
攝而未盡。第三門等不攝餘。所以七者。七中位二。前
四壞行不壞於信。後三信行俱壞。四壞行中。行雖無
量。略明二種。一內護行。謂出家人。順教脩行。眾法成
立。攝法在己。千載不墜。名為內護佛法行。二外護行。
謂在家俗人。敬信三寶。授護佛法。使不墜沒。名為外
護。內護有二。謂眾法內護。自行內護。若壞眾法內護
行者。作呵責治。若壞自行內護者。作依止治。外護亦
二。謂有違順。若順情生過。不問總別。多家一家。並須
擯治。即是護。令生於正信。若違情惱物。不問多一。皆
不至治。便是護令無惱。以罵生惱。故隨事差。分立四
治法。就後三俱壞中。行雖無量。不出二種。一者信善
惡二因。感苦樂兩報。是入道之初門。二依信起行。今
要而言。亦唯有兩。一是止持行。謂信罪懺滅者是。二
作持行。謂見欲是鄣。脩離染清淨行是。此是三脩。反
此三脩。即成三耶。對此三耶。故立三舉。又更一義言。
此三法並是。不信耶見之人。見不孤起託境而生。境
略藥病。不懺一種。對藥起耶。自餘二見。皆從病起。謂
不善業。有於二能。一能感苦。不信此者。即初舉治。二
能障道。言不障者。第三舉治。彼此合論。故有三舉。問
增三云。不信舉者。何舉所收。答凡言到說十八。並是
須舉。今言不信者。不信善招勝報。不信聖教是非者。
不過十八。咸初舉中攝。以第三舉局故。
第三門前四壞行。不壞信故。過微治淺。判之為輕。後
三俱壞。鄣於進道。自非重治。無以息過。舉無僧用。名
之為重。問所以五篇。先重後輕。此七先輕後重者。解
言五篇犯相。次第重過。先勒故在初明。此就治人次
<pb n="846"/>
第。先輕後重。若爾呵弟子中。何以先重。答此等亦是。
說之次第。問若此輕重者。何以行法。同奪七五。答莫
不皆是治人之法。俱非勝次故爾。如罪處所覆藏等
法。學悔之類。豈不輕重。直以並奪勝次。治人義齊。故
同七五。
第四門前四唯離。後三離合俱成。所以爾者。前四治
人名別。理無並牒四過合。加治罸唯離。方成三舉事。
雖是別。治人名同故。得並牒三過。一時舉罸離合。並
成一人三過。合在可知。假使三人各過。合亦應得一。
以人不滿眾故。二治人名處同故。是以律文。三單三
雙。一合事在於斯。
第五門前四治輕。得足僧數。後三耶故。治罸法重。不
滿僧數。
第六門隨順有無者。後三有隨。以其耶見。壞人心行
故爾。前四足數無隨順罪。二就有罪中。除師徒。尼伴
亦無隨罪。所以爾者。師徒以其共行七法。互相勸匠。
早隨順故。尼被差故。如五分憂蹉尼僧。與作不見。擯
啼泣言。願為我解我愚癡。或可更犯麤罪。佛言應白
二差。一尼為伴。共行止住。三就餘人有罪中。重輕分
別。前二犯吉。後一得提。四多少分別亦可知。若據自
違行法者。一有罪無罪者。七皆有罪。以並違行法故。
二有罪中。重輕分別。七俱吉羅。以不就希數等故。三
亦多少可知。
第七門前四無隨順過。故得無懺。後解如遮不至。先
懺白衣竟。然後方解。此七羯磨。但治其人。不治其罪。
為是懺竟。治法不謝。故要須解。以治人時。不牒罪名。
作法故爾。三舉過重。恐犯隨故。是以先解後懺。如受
戒中。說解舉已。若懺悔者。善若不悔者。更為作舉。以
斯文證。先後自明。又釋如增。三文有三種人。應為解
舉應見。見應懺。懺應捨如應見。應見已為解。故知應
懺。應懺己解。義亦不妨。若為懺悔除耶。乃是正見。何
有隨舉。故使三舉。先後俱得。
第八門前六羯磨無倚傍。無倚傍故不須設諫。後一
倚傍。倚傍聖教言說相似是非難分須僧設諫開亦
是非改過從善。
次下釋文。七種治法。即為七文。就呵責中。分文有四。
第一從初至不除滅。先明過狀。第二諸比丘已下。發
覺呵責。第三告諸比丘已下。作法治罸。調伏攝取。第
四若眾僧在小食上已下。隨順為解。下六分文。咸同
三十四。
就第三收中。分文有二。第一至應如是作。教諸比丘。
作治罸之方。第二眾僧為智慧已下。奉教治罸。舉以
白佛。廣辨三法五法。是非之相。作法文二。第一至如
是持作。羯磨之軌。文言與智慧盧醯那。二比丘作呵
責者。出法之辭。理合一一別。治不合治也。下擯阿濕
波等亦爾。又云。增罪治者。謂作惡馬治之。十律。隨此
比丘幾時。作不清淨行。惡口不止。隨爾前時。與作苦
切。羯磨七法並爾。又言增罪治者。若不調伏增其日
月令行三十五事。未得為解故。十律。若不如是法行
者。盡壽不得離。此苦切羯磨。第二僧為作呵責已下。
教奪七五。初五奪其眷屬。二五奪其智能。三五制
令隨順。四五息相續後犯。自是非人。一不應更犯此
罪。餘亦不應犯。如本為殘罪。呵責者。謂提罪為餘。若
為提罪呵責。以可呵為餘也。二若相似。若從此生。言
相似者。與本罪種類故。若從此生者。謂從根本前方
便之罪。三若復重於此者。謂提以殘為重。類說可知。
四不應嫌羯磨呵法五。及羯磨人。謂呵人。五五不得
受他供給。六五不得受他恭敬。七五不得舉罪。輙忤
他事。第二奉教行罸中。一正作法治罸。二舉以白佛。
三佛言已下。廣彰如非。如非分二。初就三法辨如
非。次約五法。三中先非二十七。初有兩个三。舉列章
門下有六个三。一一舉前。皆加非法。別眾以成六三。
未有一三。舉不現前。對非法別。通收九三。次如二十
<pb n="847"/>
七。九三反前而說。此是以少番多。如瞻波義中。已說
五非。五如准三。而辨多少。如前治文四。至白佛已來。
伺眾集時。改過求懺。二佛言已下應解教僧。以彼七
五量應解否。三應如是解已下自表慇懃。求僧三乞。
四眾中已下正明為解依止。治法中。以餘所稱方國
土等五。皆不定故。不得稱之。俱語言應受依止。以表
繫心憑法故。
就遮不至中文四。初至胡麻滓。罵謗起過。第二彼質
多羅已下呵責。第三告諸比丘已下治罸。第四佛言
聽差使已下正彰懺解。第三治法文三。謂三稱量。先
以五法稱量白衣。次以十法稱量比丘隨犯一一。第
三應如是集僧已下稱量羯磨。解中文二。初至即共
懺悔。先謝白衣。第二時善法比丘已下。隨順為解。前
文有四。一稱量使人之德。二佛言聽僧差阿難已下
明差使白二。三僧差使竟。至自往懺悔已來。教其悔
謝。進否之式。四如是阿難已下正明懺謝。十律。若居
士不受懺悔者。是居士。有多知識。有大力勢。有官力
賊力。能自作惡事。惱亂僧眾。若令人作僧。應語是比
丘言。是居士有如是損力。汝當離是住處去。若比丘
強住不去。眾僧無罪。次解如常不見舉。解文略無。乞
辭不懺舉可知。惡見不捨文四。如前。初文復四。一欲
說不彰諫所為事。二諸比丘聞已下呵。三告諸比丘
已下秉法設諫。四波阿利吒已下違僧三諫。耶心成
就。正是舉家所治情過。十律。三舉人皆不共中。食怛
鉢那。
●人揵度第十二
釋此揵度。治殘方法者。前七羯磨。折伏形心。雖已調
柔。猶有罪在。事須悔除。故次明之。若就行法。應名懺
悔揵度。今約能懺行者。以標其目。故名為人。度明人
懺。集在一處。故稱人揵度。
先解義門。後隨文釋。初義門者。依明了論偈曰。及上
起罪五種方。釋曰五方者。如人犯殘。求得出離。若人
欲為彼作提舍那羯磨。此人定應。先憶持五種上起
方。後作羯磨。一觀僧殘罪相。二為簡擇人。知藏罪不
藏罪相。三觀業聚學處。為簡擇四部等眾。四觀業相
應學處。為行白四等羯磨。五觀於十三。殘罪中。一日
夜等藏不藏。為顯有藏無藏等。地立宿住摩捺多等。
斯之五方。僧須觀察。始可為人上起罪也。方猶法也。
釋此五法。即為五門。所以名上起者。往前墮在犯罪
處。故名為下罪相續。故遮隨。或無作不生。今若懺悔。
約遮相續。還受持清淨。對治護故。或法續生。稱之為
起。第二白法番前犯罪時下。故名為止。是以懺悔。總
名上起法也。知提舍那者。此名發露。謂此懺悔是發
露法。故欲行上起。須知五方。
第一方者。謂須撿定是殘非殘。即知具𨷂之義。具緣
成重。𨷂緣便輕。故論立。一觀僧殘罪相者。於故意出
不淨罪中。根本相。若人已受大比丘戒。若如來已制
此戒。若人不廢法。若人有欲心出不淨。若不淨已出
等。此人則犯僧殘。於餘略說相亦如是。廣說如波羅
提木叉論說。准論解律。上來即是通別二緣。謂不至
癡法已前是通緣。若人有欲心已下。是別緣具便犯
殘。𨷂或犯蘭。乃盡十三。一一別緣。以驗前犯。究竟方
便。及以不犯。恐無過加罸。成非法故。又祇律。持律比
丘。與他出罪時。有罪亦知。謂廣知五眾罪。無罪亦知。
第二方者。論曰。覆藏相者。若人於僧殘罪中。起僧殘
罪見。不欲從彼上起。由無發露心。覆一夜於此人。此
罪已被藏。此謂憶識。不疑不發露故。若人不知不憶。
或疑或起。非罪見故。藏此罪不被藏。准識解律。須以
二門分別。第一解等就成殘惱。約位法心等。定覆非
覆。第二唯就道分位中。簡覆非覆。
初門者。若定不覆有五。一如四能道沙彌形老非覆。
二癡狂等三重病緣差三。三舉等治法差故。四發露
法者。謂作法差故。五不憶疑不識等。謂心差故。此等
<pb n="848"/>
五者。不合治覆故。容呵文憶者。與覆藏善。不善憶者。
與覆藏不善。應與摩那埵僧作突吉羅。懺覆成反前
非。此五差是覆須治。又此五者。位法心合也。若細分
別。前三是位。次一是法。次一心迷。言定位者。即八緣
若位。非比丘故。謂初二體非。次三體。是病壞心故。落
在非覆。次三治重僧數不收故。言次一法者。謂發露
法。正反覆藏故也。言次一心迷者。謂不憶等。無覆殘
情過故。此之五位。若具如向辨。細分說者。便十三種。
非覆不須治。十律。獨住比丘。無人可向發露。雖覆不
成覆。祇律覆亦知。謂知罪作覆藏心。不覆亦知。不覆
者。不作覆心。未得發露。若忘若罷道。若入定。若命終。
是名不覆。又言知是罪。不作覆心。作是念待時。待方
待人。當如法作。是名非覆非發露。此二律儀。於此有
同有異。異者或可無用可知。
第二門道分位中。簡覆非覆。謂取前五中。下二離為
五對。一覆不覆。二憶不憶。三疑不疑。四識。五乞不乞。
所以須此等者。如發露者。即不成覆隱。即成覆故。須
覆不覆來。除發露者。却就覆中。自有憶不憶。不憶非
覆。却就憶中。有憶而生疑。有憶而不疑。疑者非覆。又
就不疑中。有識不識。不識非覆。然就識中。有乞不乞。
不乞成覆。乞不成覆。故須展轉簡取覆。憶不疑識不
乞者。是覆須治故爾。問憶識不疑。但是一法。何須辨
三者。答理實是一。所對有異。故須辨三。謂不識非疑。
疑非不憶故也。問憶不憶等。名義如何。答凡言憶者。
不妄妄故。不憶疑者。疑其輕重。謂實殘罪。向餘六疑
故。不猶預故。非疑識者。謂作殘意。不識者殘。謂餘六
故。問所以疑罪鄣說此不成覆。答重輕七聚俱鄣說。
或雖疑輕重。非全無犯故。亦鄣說唯殘治覆。餘不治
覆。故疑非覆。問所以簡覆非覆。須前五對。但便覆中
是餘文。或四或三者何。答皆以當處文意不同故。其
竪義者。懸舉以釋講對文辨。
第三方者。論曰觀業聚學處。為簡擇四部等眾者。四
部謂四僧。僧雖位四。今此懺境。前二四人僧。後一二
十眾。異此則不成。若行時假境說者前一下。至有一
人。此一局對僧出罪一席法。
第四方者。論曰觀業相應學處。為行白四等羯磨者。
以其法位雖三。此治殘法事。並上品故齊白四。就此
用法位極有四。謂波利婆沙摩那埵。本日治。何得呵
那等。欲解此四。須以六門分別。竪義者。此中懸解講
者。對文以釋。問所以第三方名業聚。第四方名業相
應。並稱學處耶。答西音羯磨。此方或稱辨事。或名所
作。或名為業。業者謂羯磨也。此指瞻波法中。辨羯磨
之處。明四種僧。故曰業聚。正辨如非等者。是羯磨法
體。故曰業相應。然後佛制。令其誦。習不習獲罪。是故
此兩。並名學處。謂舉瞻波中。辨能秉僧。及所秉法故
爾。
第五方者。論曰觀於十三殘罪中。一日夜等藏不藏
為顯有藏無藏等。地立宿住摩㮈多等。地者處所之
名。謂波利婆沙等四位。於此四位中。若有藏。即行宿
住地。謂別住法。要須經宿。行別住法。故曰宿住。若無
藏。直行摩捺多。故言有藏無藏等。地立宿住摩捺多
等。即是有覆行三法。無覆行二法。用藥分齊。病藥相
對法也。但所治之罪。藏不藏別對。病設藥位亦有兩。
謂一者治覆。二治不覆。於此二中復俱有二。各不壞
法。及壞法藥故成四別。謂覆有不壞壞。不覆亦有不
壞壞。先辨覆中。不壞及壞法者。不壞法三壞法位五。
以其別住六夜。各帶本日故。此謂新罪與本日。准異
種合行重治。本日中說。若取約時。重犯法中。新舊似
別。即成七法也。謂本覆法。一新犯覆法。二舊犯本日
治。三次六夜亦三。次合出罪故言。或七故文言。若行
覆比丘。中間犯罪。知日數覆藏。僧應隨中間犯罪。與
覆藏羯磨。與覆藏羯磨竟。與本日治。行覆本日治竟。
與摩那埵。與摩那埵竟。應為出罪。五分。有比丘故出
<pb n="849"/>
不淨。犯殘不覆。從僧乞六夜。於六夜中。復犯不覆白
佛。佛告比丘。今聽彼比丘。更從僧乞。行摩那埵。僧應
與六夜白四。彼比丘行摩那埵竟。應復更從僧乞。行
本摩那埵。僧應白四與之。作法云何。謂彼比丘。更從
僧乞。言我某甲比丘。先故出不淨。犯殘不覆藏。從僧
乞行摩那埵。僧與我行摩那埵。我於六夜中。更犯不
覆藏。今從僧乞。行摩那埵。願更與我摩那埵。如是三
乞。應一比丘。如乞辭白四與之。彼六夜行竟。復更從
僧乞。行本六夜摩那埵。言我某甲比丘。先故出不淨。
犯僧殘不覆藏。從僧乞行摩那埵。僧與我行摩那埵。
我於六夜中。更犯不覆藏。復僧乞行六夜摩那埵。我
已六夜行摩那埵竟。今從僧乞行六夜摩那埵。願僧
與我。行本六夜摩那埵。如是三乞。與法如前。彼行六
夜竟。應與阿將呵那。若犯覆作法亦如上。准四分五
分。此之二文。新舊罪別。行事須知。然覆不壞中。得法
差殊。位言且四。第一一罪一得法。即建首文是。第二
多罪一得覆。共行三法。如犯僧殘覆藏。一夜二夜。乃
至十夜。合乞行者是。又祇律云。憶夜不憶罪者。與無
量罪別住。第三多罪多得覆。共行三法。如第一七句
中。前四句是。第四一罪辨得法。如犯僧殘覆藏兩月
文是。亦可或二三四五六多得法也。且舉再得。亦其
軌模。廣如下辨。於此四位。位各通三。謂所治之罪。有
知日數不知日數。或知數不知數。以三對四。合十二
頭異。今者但約得法往收。且從四位以說。第二壞覆
中。位行五法。或七法。即上四位。及十二頭。具有此壞
五法等。然重犯行中。義有四時。先約對行覆時重犯。
辨壞治救方法。於四位三頭。即成四个。各二十七人。
以彰種異。即約時重犯中。總略說者是。又此三頭頭
下九人者。謂法同故言三頭。即各九人別也。或有第
二重壞當位。各更倍成二十七。各加舊新。或離合法。
或第三重。四五重犯亦可知。今且言第一。而說於下
三時中。重犯壞者亦然。故下文言行覆竟亦如是。乃
至行六夜竟亦如是。便十六个二十七人。合四百三
十二人。起犯不同。即四百三十二个。頭種別法異。或
二三重等。作法皆別也。問如一罪中品知數不知數。
此二門可爾。既言一罪。何處得亦知不和合也。解言。
得有如犯一罪。或一年覆。但百日已來。分明記憶。百
日已前。數不能定。若欲治罸。雖可記憶。少時以有不
知定數。義亦治長。故有此門。理亦非妨。此四得法位。
各合多義。廣如文中。五門四門等分別者。是竪義。對
此中說。上來十二者。對識不識。若用憶不憶門。疑不
疑門。義常無別。是故治法長短中。通約憶疑識等。三
門說也。豈可知不知得有本日。餘憶疑等。無其重犯。
故使得法。位亦各四。約法長短門。四各有三。故並十
二也。若約壞法者。於前十六二十七憶等三門。具有
斯法。據此以說。法乃無窮。如羯磨本但舉三番。依此
即欲明治周盡者。如大海一渧。須彌一塵也。
第二治不覆中。不壞壞者。不壞位三。一一罪一得法。
即略中三番是。二多罪一得法。三多罪法。此二准覆
以說。但無一罪再得法者。以其六夜不隨長短故爾。
於三位中。有有知不知等三。三三合九。又且得法位
三。同上覆法。若約知不知作法者。牒辭異故。三各有
三。而不欲分長短之別。第二壞法中。謂有二時。各有
三个二十七人。起犯治救。餘准覆說。上來所以須約
五方解者。以下文中。一一治法。咸須此五。謂皆知具
𨷂。成覆不成覆。能秉僧所秉法。及用藥分齊。是故此
中總解。若對下文。應須舉斯五方。約法一一作心加
被之。即知成否之狀。次下分文。昔解分三。初明其藥。
次所治之病。三等覆已下。藥病相對。即自釋言。前藥
有病。舉病為成其藥。病中明藥。舉藥為明其病。此義
不爾。此等上下。一一舉病。隨以藥治一文。即是一事。
當分設治。治無不周。何有初文獨舉其藥。次專彰病。
又第三文。頗有舉第二中病。乃取初文。一一設治之
<pb n="850"/>
處。以不故知此文與滅諍。非類不得。妄准彼文。以定
斯旨但列法。略廣雖可俱用白四。牒事差殊終不得。
以此中法。初至識不識亦如是。為簡是覆。須治廣前
初覆。第二時有互治。餘病若如所辨。皆不成故。
今解此揵度。大文有二。初至如是持。略治僧殘。第二
時有比丘犯眾多殘罪。或有覆藏。一夜乃至十夜已
下廣治僧殘。於此二中。文各有二略。文二者。前明治
覆。次治不覆藏。以其僧殘不過。但有覆異。故所以爾。
廣文亦二。第一從初至識不識亦如是。為簡是覆。須
治廣前初覆。第二時有比丘犯戒殘不覆藏已下訖
揵度未明。本無覆治之方軌。廣後不覆此。即義二文
四。所以得知諸略後。廣舉上五種方中。第五方義。驗
此前後。足知初略後廣。就前略中。先解初覆。於中四
法。文還為四。謂覆一本日治。二六夜。三出罪。四也先
解義門。此四羯磨。六門分別。第一列名番名釋義。二
所治分別。三有無長短。四先後次第。五諸部同異。六
僧尼不同。
初門者。謂波利婆沙等。乃至阿將呵那。言波利婆沙
者。此方名為覆藏。就所治。情過受稱故爾。此律。多言
覆藏故。文佛言聽僧隨覆藏。曰與覆藏羯磨。亦名別
住。如祇五十等三律。及以伽論。並名別住。明了論。名
宿住。就行悔行法得名。以其同聚。妨循廢業。制令別
住。思𠎝改過。深自悔責。因行方成。有殄業之義。言摩
那埵者。明了論名摩捺多。言此名悅眾意。或名發喜。
由作此慶己罪累。將得除殄。內心忻躍故。稱發喜。亦
名下意。由作此法。折伏貢高。卑心柔軟。故曰下意羯
磨。問覆藏摩那。俱不同宿。所以彼稱別住。此名下意。
解言。覆藏非僧中宿。又不日日白。彰下意不顯。故與
別住之名。此摩那埵。是僧中宿。復日日白。彰下意義
顯。故存具目。本日治者。復本日行罸。故曰本日治不
知。西音字。何許阿浮呵那。明了論。名阿也悔。此方或
名喚入眾法。以六夜前未清淨。今清淨已故名喚入。
亦攝拔除罪法。此律文言。出罪以作此法人。從罪出
故。或由作法罪得除滅故。此四齊名羯磨。羯磨非出
罪等。以因作此羯磨故。行別住乃至。出罪故曰也。
第二門者。覆藏一法。所治有二。一治覆藏。情過不治。
其罪以不憶疑不識等。不治覆故。是以下文言。先懺
覆藏突吉羅。然後與覆藏羯磨。二治冐涉清眾之過。
若在道分。即治其覆。如罷道等。不須治故。摩那埵者。
正治造殘情過。兼是治殘方便。本日治者。此治自違
行法。及違僧命罸。令復本其新犯。隨覆不覆治。得本
日已後行法。同前二。伽論言。本日治者。調伏故使諸
比丘知是。長老如是。煩惱熾盛犯罪。慚愧更不作故。
阿得呵那者。是摩那埵功德利。以下意調伏求清淨。
自求出罪故。諸比丘愍。而為出罪。便得清淨。正治僧
殘。又云有二本日治罸。令戒具故。
第三門。有無長短。言有無者。謂有覆無覆。先對餘篇。
以辨有無。問所以上一下三。不治覆。冐僧殘一罪。獨
治者何。解言。初篇過重。理不可悔。何須治彼枝條之
過。下之三篇。根本既輕。不假僧悔直懺覆吉。不治枝
條。此篇可悔中重。假僧而滅覆冐之𠎝。宜加苦罸。身
心折伏。因行成就故。次就四法以解有無覆。及本日
不正治罪。有無不定。有則具四。或五無或三二也。謂
兩个三唯。一个二言。長短者。覆隨曰治本。以經宿成
覆過故。摩那定六夜。以其造殘情過。不假日成故也。
本日隨前雨。
第四門先後者。十律。何以行別住為六夜故。何以本
曰治。為折伏心故。若還從本日行是事。令心折伏。何
以出罪。為戒清淨故。比丘為作當。令此人得從罪出
故。問覆治情過而吉羅。先懺次罸。情過出罪。正治僧
殘。所以先治情過。却方治罪。答以其各就先輕後重
故。又若懺吉。猶有殘在。若先治殘。即名清淨。何須六
夜。故使不類。
<pb n="851"/>
第五門四分五十斯之三律。若當重犯。並治本日。祇
不壞本法。但隨日補之。就此三律。四分具行覆等。乃
至出罪。二如法罪方得出。反此不成故。文言如法中。
覆藏如法。彼比丘。行覆藏竟。與六夜。如法行六夜竟。
與出罪。如法清淨。罪得出。既言行覆竟六夜竟。故知
具行也。十五二律。設覆不具滿。亦容成就。故十律言。
犯殘覆藏。不行別住。六夜但與出罪。佛言得名出罪。
諸比丘犯吉羅。次不行六夜。行餘二法。次不行別住。
行餘二法。俱名出罪。諸比丘犯吉羅。若覆具行三法。
不覆二法。得名出罪。諸比丘無罪。准如是文。覆若不
滿。或容成就。十律。又有六人懺悔殘者。彼言一上座
比丘。二大德多知識比丘。三有比丘犯殘。行別住等。
彼言我寧反戒。以羞愧故。四重病不堪胡跪。此等四
人。佛言若一心生念。從今日後。更不復作。是時即得
清淨。五有比丘外求滿二十眾中道自死。六此眾不
清淨。外求清淨僧。遇賊煞死。此二人佛言若一心生
念。如法懺悔。是清淨。不墮惡道。得生天上。彼律子注
此人者。不得妄用。及有僥倖罪亦不滅。五分。諸比丘。
或行別住摩那埵時。阿得呵那時。命過白佛。為是具。
或命遇為破戒命過。佛言皆是具戒。祇律。不壞本法
但隨犯奪夜故。彼文行別住人語比丘言我犯。問言
本罪中間罪。答中間罪。問何時犯。答別住中犯。問覆
不覆。答覆語長老。先行別住已如法行。但少一夜。令
覆者。應更乞別住合行。是名別乞波利共行。波利共
行。六夜共行出罪。次六夜中犯覆。語言長老。先別住
已如法行六夜。已如法行但六夜少一夜。令覆者。應
更乞別住行已。更乞六夜。應合行。是名別乞別行別
住。別乞六夜共。六夜共行出罪。次句行乃至。出罪竟
言犯。問何時犯。答言別住中犯。問覆不覆。答覆應語
言。先別住已如法行。但少一夜六夜。出罪不成。就今
罪更乞覆。是名別乞別行。別住合乞。合行六夜出罪。
次句行乃至出罪竟。言有犯何處。答六夜中間犯覆。
乃至語言出罪不成。就准此行覆。要須日滿方成也。
又祇言。或罪長非夜長如竟日犯殘。知足罪向人說
者。是或夜長非罪。長者犯一殘知覆。不向人說者。是
三俱長者。竟日犯殘。知罪覆半說半。應是合前二句。
四俱非長者犯。知罪不覆心向人說。是中初三兩句。
行別住時。當少與食。多與作務。若故不止者。當使淨
人。縛手脚著牀應語言。若更犯者。僧復重治汝。是名
比舍遮脚。以數量犯。不能行法滿故。
第六門者。一有無分別。尼無別住。為遮罪續故。亦可
相番。謂由聚而生犯。令行別住。由別而致犯者。故不
行覆。二有中長短。尼行半月。以其女弱。因行難成故。
三行之法。則如常所說。五分。尼犯媒佛言聽二部僧。
白四與半月。即具出半月羯磨。已尼中順行。又將一
伴。往比丘住處。可作者作。文日欲暮。還尼住處。此律
無文。但尼中行之。問半月所以。不同受戒。作其本法。
方大僧作法也。答受須和上故。須本法屬和上。尼此
無斯義故。半月出罪。直大僧秉之。
次隨文解釋。覆中文五。第一比丘犯殘。舉以啟佛。文
言不知云何者。以見初篇。不治覆過。下三亦爾。第二
篇罪未解法式。故曰不知。云何佛下。答言乞而行覆
第二佛言聽僧已下。隨病施藥。第三應如是已下。對
眾陳情。以明乞法。第四眾中已下。正與作法。第五應
列七五行折伏等法。六夜亦爾。但今行法。總迴在下
覆法中。明為離繁文故也。下諸羯磨分齊皆同。文言
隨覆藏者。出法之言。若憶數須稱日數。若不憶覆日
數者。乞清淨已來覆藏。十律伽論。從受大戒來。為清
淨也。又復要必須言乞清淨已來。百日一年二年。乃
至十年。覆藏不得。直言乞清淨已來。覆藏不稱日數
者。不知竟之分齊故爾。僧與法中。亦有二法。准乞而
作本日治中。但言重犯。不舉罪種。及覆不覆。並以文
略不盡理故。又攝藥病不同故。餘文及治不覆等。准
<pb n="852"/>
說可知。
上來略文已竟。自下第二廣辨治殘文二。如前判。就
初廣明治覆中。略為三門。第一斷判經文。第二定文
宗意。第三釋文。
初門者。就此治覆中。文分十段。第一至如是持多罪
一得法人。短長合行法。第二時有比丘二僧殘二俱
覆藏已下七句。多罪多得法人。離合共別。是非相顯
法。第三時有比丘犯僧殘罪覆藏兩月已下七句。一
罪多得法人。離合共別。是非相顯法。第四時有比丘
二僧殘已下。至亦如是。約時緣差。重不重人。治舊新
法。第五時有行覆藏。比丘中間重犯下。訖不覆藏亦
如是。約時重犯。壞不壞人。治舊新法。第六爾時有比
丘犯僧殘。知日數不知日數已下至如是出罪。異種
合行重壞本日人。治舊新法。第七若眾僧。為彼出罪。
不如法已下。訖亦如是。為明成覆。合治人眾僧。設藥
如非法。第八个時有異住處已下訖是為不覆藏。以
人對人。簡覆非覆法。第九時比丘犯僧殘。謂是波羅
夷已下訖亦如是。通約六聚。廣釋憶寸三法覆不覆。
相設藥次第法。第十異時住處已下。局簡覆藏羯磨。
治有長短法。亦名料簡。有覆人治有長短法。若作如
此科。
釋文者。謂此揵度略廣分二。若據兩中。各有覆不覆。
別即可二往分為四文。又可長通細分十三段如略
中。第一謂是一罪一得法。人治舊新法。第二不覆已
下根本無覆。過重壞六夜。人治舊新法。第三已下十
文。名字如前所判。即成十二。第十三廣辨。無覆重犯。
壞法人治救方。此十三文中。初一第三已下。十段合
十一。分略廣治救有覆人。第二第十三。此之兩段。略
廣治救無覆人。此中上下種類。事別犯狀。治救不過。
有此十三之差。然十三中。各自含多義。不可窮言。或
可分文以為十二。謂束前十三中。初兩為一。即是十
二。第一根本覆不覆。一罪一得法人。重壞治救法。第
二犯眾多僧殘罪已下多罪一得覆法人。長短合行
法。第三時有比丘犯二僧殘罪已下多罪多得覆法
人。長短合行法。第三時有比丘犯二僧殘罪。已下多
罪多得覆法人。離合共別。是非相顯法。第四時有比
丘犯僧殘僧罪覆藏兩月已下一罪多得覆法人。離
合共別。是非相顯法。下八名字。如前所論。此十二中
第一文者。略治有覆無覆人。餘下十一。廣治有覆無
覆人故。今若欲通科。以為十三者。或為十二者。義亦
無嫌任。從一法以釋之。皆合道理。謂令略廣為兩。或
可為四。或分三。或十二等。今者且從略廣分二。以說
之。
第二門者。此十文中。須為門四分別。定其宗意。就十
文中。第一為論簡覆不覆。二成不成分別。三壞不壞
分別。四通局分別。初門者。位可為兩。第二第三四第
八及九。此五段文。簡覆不覆治救之方。自餘五文。第
一第五第六。直是對病設藥。總別治壞法。第七專辨
如非法。第十已知是覆直是長短法。此等不論覆成
不成義也。第二又約成不成說者亦兩。第七是非等
及前五。簡覆不覆。令此六文。解其治罸。成不成法。如
文可知。自餘四文直辨。設治之軌文中。不舉成不成
也。第三壞不壞分別。四五六七此之四文。寄壞論之。
為攝。多法故。上三下。三俱明不壞。第四通局分別。第
七第九第十。此之三文。文相雖在。七九與十。義通餘
七。以其第七。廣辨如非。一切如非並攝其中。以餘諸
文。或直設治。或雖簡覆。局是事非。今此如非攝四法
現前。故知通餘。第九廣解覆不覆相。即釋一切覆不
覆義。以餘諸文。並皆不出識不識等相別故。今此廣
彰明通釋餘也。第十長短。亦是彰前行。覆長短。以餘
諸文。但總出法隨覆藏日治。不定長短。然論治覆莫
長短。將知此文。通了前義。以餘七文。文局事別。各不
相須。
<pb n="853"/>
第三隨釋中。先解初文。即是多罪一得法。第一明覆
文四如前。以短從長。次六夜。次出罪。合行三法。此並
如文。對此須作。五門分別。第一約種約罪。第二約時
長短。第三覆日等不對等。第四等不等覆日。各有離
合分別。第五示秉法之方。
初門者。文中但言眾多殘罪。不稱種之同異。此十罪
者。或種一十罪。或種二十罪。或種三四五六。乃至種
十十罪等。義實不定。為對第六。異種合行。併列十三。
故說此文。以為同種同名。共行三法。理應非局。可隨
前事稱之。以其文無同種故爾。次約罪者。十罪為法。
或二三四五。乃至過十等。亦並隨事。不得執文。以限
其心也。
第二門者。文中且寄十夜作法。以理論之。始從一夜
二夜。乃至一年二年多年等。皆同此法。及不憶日數。
或疑或不知數等。可通隨憶不憶等。三門各有三句。
一短二長。以為分齊。須准第十段文。治有長短中說。
第三門。文中據覆日不等。從長十日治。又復先舉短
日。却舉長日。故言或有一夜。乃至十夜。似如先短後
長。理而言之。覆十夜者。最先犯殘。覆藏十夜。第二九
夜。乃至第十犯者。覆藏一夜。此謂先長後短。從先長
十日治。或可日有隔絕如犯一殘。一夜覆已發露。逕
多日。已復犯一殘。覆二夜已發露。逕多日。已復犯一。
覆三夜。乃至逕多日。已犯一覆十夜。此便先短後長。
從後十日治故。祇律參差覆者。月一日犯一殘。知是
罪作。覆心逕二日。向他說已復犯一。乃至十日向他
說。已復犯一。知是罪作。覆心至十一日。向他說。是已
十殘。如是各一夜參差覆。應作十別住等。三法亦得
作一別住等三法。是即先後俱短。合為一治。明知文
言一夜乃至十夜。亦得先短後長也。事既不定。可隨
事以說之。又可十罪等覆。謂犯十殘。齊十夜覆。亦復
共行三法。此文中無。又復此等不等。寄十夜以說。出
法之辭。可隨憶不憶等。三門各有三句。一短二長。以
為分齊。准第十長短中說。
第四門。此第不第。各通離合。其不等者。此律合治十
夜。別住便是治短。或若積日累舒。離成五十五夜。別
住治覆遂長。故祇律別覆者。月一日犯一殘。知罪覆
心。不向人說。二日復犯一。乃十日復犯一殘。知罪覆
心。不向他說。是十罪各別。覆取最後罪一夜覆。乃至
初罪。有十夜覆。應與作十別住等。三法亦得作一別
住等三法。若言十別住等三法。即是一罪一得法。累
日長舒以治之。若言作一別住等。三法者。即多罪一
得法。斯義正當此文也。祇律復有別覆月一日犯一
殘。知是罪覆心。不向人說。乃至十日犯十殘。知是罪
覆心。不向人說。是五十五殘。各別覆取。最後一夜覆。
如是乃至初罪。十夜覆。有五十五夜覆。應與五十五。
別住等三法。亦得作一別住等三法也。亦是一罪一
得法。及多罪一得法。祇此二文約罪別覆殊。以辨說
治離合義。准此律十罪。覆日不等。就覆日卷舒。以彰
離合。合故總為十夜。一別住等三法。或各累日。離故
總作五十五夜。一別住等。三法治之。次等覆離合者。
祇律。或罪合非夜。合謂犯十殘。一切十夜覆。僧合與
百夜別住。比丘言長老我羸病。不堪與我。略行波利
婆沙不僧應語言得。然此百夜。合作十夜別住。或夜
合非罪合者。犯十殘罪。一切十夜覆。僧合與十夜別
住。比丘言。長老慚愧。欲廣行別住。廣語言得。即與百
夜別住。或俱合者犯十。十夜合。與十夜別住。或俱非
合者。十罪各各十夜別住。以斯文證。故知覆日等不
等。並有卷舒長短。然此文中。且舉不等。合為十日。一
別住等三法。治餘略不說。行事准祇也。
第五門者。文中出法。直言犯眾多殘。或一夜乃至十
夜。若秉法行時。咸須具牒種名。隨各覆日短長。稱之
不得。專執其文。還言眾多。及或一夜。乃至十夜之言。
亦有人言。一罪一夜覆者。第二日已去。白者應除。初
<pb n="854"/>
罪三日除二。以其行覆竟故也。今解不爾。以其總牒
所乞十罪白故。還須具牒白之。問所以須立義門以
說者。顯茲揵度文。約辭功理義苞富詮不盡。言言不
窮旨故。今解者。凡諸上下。咸寄義門以通之。述詮相
所不盡。申文意之屆滯。匪唯[懨-猒+火]廓學者之心拂遣封
文局伇之見。冀令思搆者。深達於此方諷習者。洞曉
於文旨故也。
次釋第二多罪多得法人。於中文二。初至與覆藏羯
磨已來。離合共別。當分成就。所謂彰是。第二汝曹善
聽已下根本非覆作法。不成舉非顯是。前文復二。初
有三句。當此人成。但言中有餘。不了義說生下三非
句。次有一句。作法成就。了教而說不生下非句。問所
以但四無覆不覆者。解言。為欲簡是覆者。不覆非覆。
何須相對。出覆不覆。若爾憶非覆。何以對來。答乞時
憶不憶。並覆故來。若爾乞時覆不覆示俱或覆。何以
不來。答即是乞不乞故。故但四對也。初九文五。一彰
犯。二殘罪二二俱覆藏者。犯已俱覆。三憶一不憶一
者。臨乞時對眾惶懼故。亦可臨乞意謂一罪本來不
憶。四彼比丘隨所憶已下隨憶乞得覆法。五彼比丘
行覆藏時已下續憶第二犯。佛言。隨憶與覆。此是不
了說生下初句。所以然者。若言乞覆藏時。憶一不憶。
不即是了教不生下非。以其文中。不著乞覆藏時。直
言憶一不憶一。後隨憶第二犯。佛言。聽隨憶第二犯
與覆藏。由此言濫容有犯竟。憶一不憶一亦俱從僧
乞故。生下非中初句。次釋下二句。不了濫相。離合共
別。准說可知。釋文雜竟。且對憶不憶門。加以義說。可
為五門料簡。第一定此二僧殘種。同異分別。第二憶
不憶短長分別。第三約罪多少分別。第四約得法重
數離合分別。第五對約前罪七時隨憶離合分別。初
門者。文言犯二殘罪竟。復不辨種之同異。以理言之。
或一種兩罪。或二種兩罪。乃至或容對三四多罪等
種。或同異並隨種名事別而稱不得直言二殘也。第
二門者。文中但言憶一不憶一。隨所憶。從僧乞行覆
藏時。隨憶第二犯。佛言聽僧隨所憶罪。隨覆藏日。從
僧乞覆藏羯磨。都不定二罪成。覆時之長短。總言隨
覆藏日。以理而言斯之兩罪。或可等覆俱長並短。或
不等覆。前長後短。前短後長。但隨憶與覆。義非一准。
第三門者。文舉二罪為法。若其廣說。或三四五六。乃
至多罪。謂或憶二三四五不憶一。或憶一不憶二三
四五等。或憶二三四五不憶二三四五等。參差交絡
相當之類。四句並辨得法。離合俱應非妨種。或同異
如前所說。此咸不得。執文為楷。故祇律。初約一罪。離
合共別。次約二罪一覆一不覆。次約三罪一覆。一覆
一疑。以辨共別等。此謂先罪已外。或一或二或三。故
知非必定二也。第四門者。如憶不憶。雖可多罪。但兩
得覆法以辨離合共別頗從多罪。一一隨憶。或三四
五六等重別別得覆共行三法以不答。多亦無妨。文
中略舉。再得為法。若論別得。覆法合行。無問三四五
六多等。應亦不簡。重數多少。但須作法。序牒周悉。各
各不同也。以其第二續得既不礙前佛言許別得共
行非妨。明三四重續。理復何殊故也。第五門。文言行
覆藏時。隨憶第二罪。佛言。聽隨憶第二罪。覆藏日與
覆藏。即是別得。覆藏共行。覆藏共得。六夜共行。六夜
出罪。文以此為法。次應有行覆竟。憶亦隨與覆。即別
是得。別行覆藏。共得共行。六夜行出罪。次應六夜中。
憶六夜且置隨憶與覆。便是別得別行。覆藏別得六
夜。共行六夜。共行出罪。次應六夜竟憶。謂別得別行
覆。別得別行。六夜共行出。次出罪竟。即是別得別行
覆藏。六夜出罪等。文中行覆藏時。略舉一偶以爾之。
故祇律言。本罪者。覆藏乞別住已。語比丘言。長老我
更有僧殘。問言本罪中間罪。答本罪。復問覆不覆。答
覆語言長老。先別住者。已如法行。今所論覆者。當更
乞別住已。兩罪合行。是名別乞波利婆沙。共行婆利
<pb n="855"/>
婆沙。共行摩那埵。共行阿得呵那。次索別住行半。更
言本罪作法。別共如上。次行別住竟亦如是。次乞六
夜已亦如是。次六夜行半中間語言。先波利婆沙六
夜已如法行。今所覆者。更乞波利婆沙行竟。更乞六
夜。二罪合行。是名別得別行。別住別乞。六夜共行。六
夜共行。出罪以六夜竟亦如是。次行乃至出罪竟。復
言有犯。乃至應語言。先波利婆沙。六夜出罪。已如法
行。今覆者。更別乞別行三法等。次乞別住。已言有二
罪。一覆一不覆。應語言不覆者。停覆者。別乞別住等。
乃至出罪竟。次乞別住已言有三罪。一覆一不覆一
疑。應語言不覆者。停疑者。當決了覆者。乞別住合行
等。乃至出罪竟亦爾。此兩位七時。共別同前說。准約
彼文。七時憶犯。以彰共別離合。此律文勢雖可略舉
行時。理亦無殊。莫非咸是多罪多得法。離合共別行。
事須知不得專執也。亦可約自律。辨如前四時。或准
祇說七時。隨憶一門既爾。次二疑不疑。識不識准知。
第四了教之文說一覆一者。唯有一人不得。更有第
二人。以言乞覆藏時。覆藏一罪。說一罪者。隨僧乞。知
明根本。二俱覆。以無根本乞故不得。有根本乞一不
乞一以生下之非濫。又復以其故心隱犯。是故文言。
慚愧心生上憶等。三句心迷謬故。不言慚愧。五分犯
二僧殘。同覆一夜。向僧說一覆一與別住一夜。行別
住竟。心生悔言。我實犯二。云何說一白。佛言。更與一
夜別住。此即約竟方乞第二犯。謂是別乞別行別住。
下六夜出罪。二法應共。但文略不說。此第四門亦須
五門通之。准前而說也。不勞更列。次不成中。三句如
文。
憶中文五。第一彰犯二罪。執相似文。迷心乞法。第二
僧與彼二罪已下。僧同謬執。故俱與覆。第三行覆藏
時已下客三藏師因白檢問。第四舊比丘言已下答
前乞法。及與行覆之狀。第五彼客比丘言已下判非
結犯教僧正軌也。初犯二罪。俱覆藏者。約情說即犯
日作隱心逕宿。俱無發露法。故曰二俱覆藏。言憶不
憶一者。就理說謂即犯日後時。一忘不忘故。雖同逕
宿。憶者成覆。不憶者非覆。故言憶一不憶一。問文中
但言憶一不憶一。所以得知犯竟憶一不憶一。答二
義故知。一以其二俱從僧乞。若乞時不憶一。如何得
言二俱從僧乞。二以容呵不憶者。不成覆故。次彼比
丘已下初執相似文。迷情乞法。問執相云何耶。答以
上文中。佛言。聽與彼比丘。隨憶第二犯。與覆藏羯磨。
前憶一不憶一。後乞得俱與覆藏。我今亦是憶一不
憶一。隨憶第二犯不異。何為不得。是故二俱從僧乞。
第二僧同謬見。故二俱與覆。第三問中有二。先問其
犯。故言此比丘何所犯。此問含二。謂問犯何罪成覆
不成覆。次問何故行覆藏者。謂問乞與及行。此問含
三。謂言云何乞。云何與。云何行耶。第四答中。初至不
憶一罪。答酬初問。二二俱從僧已下答第二問。第五
判不成中四。一判言不成。二何以故已下釋其所以。
謂本不憶故。問不憶者可爾。一憶者。為成以不。答二
俱不成。以文句增減故。若爾所以言憶者善。答此謂
設藥當病名應故。善非謂成就故。善若此成者。如一
白處作二白。初句應成不名非也。故今亦爾三結犯
四示僧作法也。釋文雖爾。須以五門分別。一者約種
分別。二約時長短。三約罪多少。四約得法重數多小
五隨憶七時分別。初門者。文中聖者。假出法言。汝曹
善聽。犯二殘罪。不列種之同異。以理言之。或種一兩
罪。或兩種二罪。可隨種十三稱之。並得生非也。第二
門文中。但言憶者。與覆藏者善。不憶不善。不知善者。
憶時長短。然長短之式。不過憶不憶等三門。如治法
長短中說。可隨長短。與覆者善。非覆與覆者不善。第
三門者。文約兩罪。對前成中兩罪故。今辨非還。寄二
罪以出非。若以理說。乃至三四五六等。論之亦得。辨
非如似憶不憶二三四五六七。或憶二三四五六七
<pb n="856"/>
不憶一。或憶二三四五六七不憶二三四五六七。並
亦非法。不得執文。唯局兩罪。或若多罪。即言無文者
不然。第四門文言隨憶不憶。二俱從僧乞。眾僧二俱
與者。此約一得法以辨非。若乞憶者。得法已。方憶第
二。後與法者。可不成非法。豈獨一時得法。佛判言非
前後與法。即不成非法耶。縱二三四五等。隨憶隨與
覆者。皆非此謂反前如中重得者。今非中亦爾。重以
生非也。第五門者。直約乞時。隨憶文中。是共得法。或
乞已別得法者。此亦成非法。若行時已下六時隨憶。
續乞續與等者。並成非法。不得局文。唯言乞時隨憶
也。但第四門中。依文共乞共得法者。兩俱不成。以增
減故。設成覆者。作法不成。若或別乞別得法者。後不
憶者。自不成就。前憶而別得法者成。乃至行時已後。
隨憶隨得法者。自不得成就。前所憶者皆成。以其憶
者。得法無增減故。次疑不疑。識不識。准說可知。下一
罪多得法。三非之中。憶不憶門。義准此說。小小同異。
思而可解。不能煩筆也。
第三一罪多得法中。七句分二。初對根本成覆。逕於
兩月。以明四句。二佛告已下本復一月不覆一月。以
辨三非。前四句中三句成覆。有餘濫故。生下三非。第
四成覆。了教無濫。先對初句。處分文相准可知。然須
五門料簡。一約種分別。二約時長短分別。三憶不憶
五有長短。四約法重數多少。五約前憶罪七時隨憶
分別。初門者。文中直言犯殘。略不舉種。理而言之。種
該十三也。第二門者。文以兩月為法類。餘三四五六。
乃至多月。及二年多年。及以減等。不問多小。並同此
法。五分但約二日論之。第三門者。如文中說憶與不
憶。各對一月為法。然互短長。或憶長不憶短。或不憶
長憶短等。交絡相望。不勞一均。第四門者。文彰一罪
再得覆法。共行下兩。以治情過。隨時短長故。又無相
染妨故以義而言。或可三四五六七八憶。乃至多隨
憶。皆同事並非妨。以後續得與前續無殊故。若三四
得法。即謂不成。第二續得。何獨成耶。即是一罪多得
法。離合共別也。第五門者。文舉行覆藏時。廣說乃至
七時時中。隨憶隨與。覆治莫非。一罪多得覆法。離合
共別。但前三時。隨別與覆行。或共別六夜。出罪定共
乞共與共行等。若下四時。隨憶覆之一法。定是別得
別行者。若六夜出罪。定一切共。以前六夜出罪二法
竟。方憶一月者。前亦不成。以覆未竟故。要須更行。六
夜出罪故。如祇律。不同多罪。離合共別。通於七時也。
具辨應爾。但此文中。略舉一隅也。疑識等三。並約義
門。准前以說。次舉非三句。此前不成。類而說之。又此
等三皆。須先不憶疑。不識一月。後憶不疑識一月。隨
行此不憶等。反憶不疑及識一月也。言憶一月不憶
一月中。憶一月與覆藏者善。謂藥病相稱故。不憶者
不善。謂無病浪設藥故。
第四緣差重不重人文三。初雙覆雙發露。第二隻覆
隻發露。第三明其二續等。初段雙中。但有四句。前後
道分。作隱過之心。有冐涉之𠎝。成覆須治。中間還俗。
無其冐涉。覆不成覆。故不須治。准下隻覆。從覆不
覆。乃至乞不乞。各作四句。便有二十句。初句雖同。
對下三異。得作多句。此是覆藏。前二十句如是。五
時各作二十。故有百句。乃至八種緣差。各百合八
百。問如何初句雖同。對下三異。答如覆不覆。乃至乞
不乞。此五四句。各初句同。各下三異。謂五个初句。前
後道分俱同。此是頭同謂五个。第二前同後異謂五
个。第三前異後同謂五个。第四前後但異。異故成多。
是即成覆一向同。非覆一向異。所以爾者。以憶不憶。
從覆中來。今忘故非覆。寧得同發露。疑不疑者。憶中
以辨猶豫。不成覆非忘。寧得同不憶。識不識者。不疑
中辨不識。故不成覆。非猶豫何得同於疑。乞不乞者。
就識以明乞是發露。無隱過故。體是其識。寧得同不
以識。下三異得成二十。乃至一百。前二十句二罪。得
<pb n="857"/>
下八十句。義須三罪。下七緣差。各百亦爾。或若執文
局二罪。辨義者。對於八人。各作行。前二十句。合成一
百六十句。今以文略故四句也。問何以唯言雙等。而
不言三覆四五覆等。答如所責實得非妨。乃可罪數
雖。多約前後。道分治法無殊。故不論之。問所以不約
一罪以釋。答就二罪者。為與覆作根本故。五分似就
一罪論之。第二雙覆之中。八種緣差。人各為百句。第
一罷道形差。自有五位。一覆藏前。二行覆時。三行覆
竟。四行六夜時。五六夜竟。位各二十句。故合有百句。
先就行前後有五對。初覆不覆四句如文。隨治前後
說之。但文言先發露。後成覆者。昔言心念發露。後覆
成覆者。不然理准說。或坐上恐成丙眾。故開心念。若
對餘時。無心念之處故也。今若正解。或有對人。或對
眾。二種發露。覆還成覆。以第五四句。乞不乞文中。亦
言治後不治前故。此義決爾。不勞致或也。次憶不憶
門。次疑不疑門。次識不識門。次乞不乞門。各有四句。
總為二十句。釋文可知。問所以不言覆一不識二三
四等。或覆二三四等不覆一。或覆二三四等。不覆二
三四五等耶。答皆得不妨以其難。可約罪多少差互。
及以俱多苦。若對前後。道分治法。無異故。亦不須此
等文也。又對此文。解其五對。簡覆方法。前義中釋訖。
或講者。對此文解。義亦無嫌。釋文雖竟。須以二門料
簡。第一初五同異。第二解發露覆藏。兩對八句。憶疑
等三。但一四句。初門者。問第五乞覆藏時。發露一罪。
覆藏一罪。與初四句。發露覆藏。有何別相。答相有二。
第一時異。初四者本覆。今第五四者乞時。覆不覆。第
二法體有異。若據五對是覆。同邊全不得。五分。今此
五對者。乃以非覆異故。謂不覆乃至乞等。差別者是
也。中三異相。義顯可知。然初五須別者。初句云發露
一者。或對一人二人三人僧發露。第五乞者。謂從僧
乞覆藏之法。既法體不同。明是時異。有斯二別得者。
為兩个四句。問若言時異者。至下八十中。已是行時。
何須更有乞覆藏時。既同是行時。並是覆一發一。但
有十六。何故亦亦有二十句耶。答此據了罪相望。以
辨乞不乞。不望所行故爾。若唯取前乞。至行覆中。言
不須乞。更不對新罪說者。其義即局。攝法不周。但寄
此五時。以彰事別。此八百句即八百人。別終不得。以
所乞之罪。傍說下時說也。又昔解彼發露一者。謂隨
僧乞覆法。覆藏一者。謂不隨僧乞罷道後。二俱不乞。
先所乞者。後難不乞。不成覆過。從前乞已來。不須計
曰治之。未乞已前。隱覆須治。今言隨後治者。謂治未
乞已前情過。行覆在後故。下句類爾。此解有妨。所以
爾者。如准覆不覆四句。初句先發露者。隨後覆曰治
後。今乃治前第二句發露者。前後俱不治。今亦知。前
第三句。先覆治前。先發治後。今俱治前第四句。一罪
治前。一罪不治。今並治前。有斯別狀。即此第五四句。
與前十六治法不等。何以文言亦如是故。今正解兩
種發露。對人對眾。緣差已後。覆還成覆。以其文亦如
是。故但今乞。要須但舉乞。覆藏時已下等言以成雙
覆雙發決定得更加九字。若增九字文者。即雙覆故。
既不得加文。與前了教。雙隻有殊。行不行別。明前了
教本不同此何因謬稱此乞不乞。即了教文也。第四
了教亦既不來。憶等之言。如徵責此無乞時憶不憶
等。故知四句并異於此。不得妄稱異同。浪相比決。但
知雙行覆者。前文中義別有乞一而未行覆。一不乞
覆。約緣差前後論者。此文中攝明四五對。並是隻覆
隻發露也。求理行者。細檢二文。其相自顯。若爾言乞
一者。乞前之覆。豈不須治。而言不得加九字耶。答乞
前覆者。明并須治。乃可作法之時。通計乞前覆日。長
短治之。今彰乞後隻覆隻發。若即現論乞前覆者。便
成雙發覆。故不須辨。是以此文。但言乞覆藏時。覆一
發一者。正合道理。豈經文錯耶。若言了義。即此文是
須加九字言者。反成錯說。問餘文並無覆不覆門。此
<pb n="858"/>
獨有者何。答此不覆者。以緣差後還成覆過故。不類
餘也。自下諸二十句例須以此二門通之。上來行前
二十句竟。
次下四時有八十句。先以二門料簡。第一二罪三罪
分別。第二定覆發之罪舊新分別。初門者。上二十句
人未被治罪。未得法兩罪。足今八十句。人則被治。罪
有得法未得法者。要須三罪作之者好。若兩罪者。第
二第四句亦好。謂且約行覆時。二十句中初四句。第
二第四。以辨其妨。此是破他昔義。故作是言。其昔解
者。如初覆不覆四句。若但二罪者。二四句好。初三句
妨。妨者。初句覆一不覆一。後俱覆一罪治前後。明非
行覆者。一罪先發後覆。亦非行覆者。以行覆者。覆不
成覆。故知一罪已得法行。名行發後覆。亦非行覆者。
以行覆者。覆不成覆。故知一罪。已得法行。若行覆時。
覆有二罪。覆一發一。故合須三。若當兩罪。明知是妨。
次第三句。妨同此說。言二四得者。第二句覆一發一。
罷道後一罪。先覆後覆。治前後明。非行覆者。一罪先
後俱發露。俱發露者。先後俱不治此。即是所行之罪。
以無覆義同故。即以行者。為發露一配前後俱覆一。
故言兩罪得。第四句得同此說也。若爾如望覆乞二
門。容以彼不覆及乞者。即是所行之罪。如不憶疑不
識等。皆不成覆。豈得義同所行。即以此行者替之。以
者不憶一疑一不識一等。故知此義擁而不通。是以
今解。非但初三妨。二四亦妨故。此八十齊須三罪也。
非謂以行覆六夜。第二第四妨。若二行既妨。二竟之
言。對何辨竟。故亦是妨。此定謬說。第二門者。問下四
時中覆一發一者。為舊新。答此謂四時中。重更犯新。
為彰此新。成覆不成覆。須治不須治故爾。問此何所
疑者。以行法中。奪三十五事。應無冐涉。豈可成覆
耶。答以其一有隱覆情過二來。或捨行法。非無冐涉。
理亦合治。故須此文治前治後也。是故舊人。言此覆
一發一者。是非根本犯。亦非本日治。直明犯新。成覆
不成覆。須治不須治。若壞本法者。生下二續。作本日
治也。或不犯新無壞本者。生下文中二續行也。諸下
八十類。須以此二門通之。此第一緣差竟。下七類爾。
第三以明續故。但約四時。以辨八人。各五義應有六。
以文本日治含故。五中初與第四續行。餘三續作。謂
乘接前日行。故名續行。更假作法者。稱為續作。五八
四十。此等皆謂接前行作。雖有緣差。不壞前法。不須
發始。為遣此疑。須明斯法。除本日治壞覆法者。須發
首行之。五分八時。一新別住。二本別住。三新六夜。四
本六夜。五新別住竟。六本別住竟。七新六夜竟。八本
六夜竟。此約壞法。以辨緣四行四竟故。八四行是續
行。四竟是續作。八人各爾。合六十四。
第五重犯壞不壞。人治救方法者。既言壞法。還約四
時。二行兩竟。先就行覆時。准下治根本。不覆中。位應
三人。一知日數覆藏。二不知日數覆藏。三知日數覆
藏。此三皆是根本。得覆法行。文中但言時有行覆藏
比丘。明知義通三人。且對初人行中。重犯復有三人。
一重犯覆藏。二人重犯不覆藏。三重犯覆不覆。對重
犯覆藏中。位復三人。一重犯數知。作四番羯磨。一新
犯與覆藏治。二與舊罪本日治。如此中律文。及以五
分新舊。決須別與。然五分似亦別行。如彼文言。彼比
丘六夜行竟。應復更從僧乞。本應摩那埵。據此律文。
別與羯磨。應得合行。祇律無壞法。義但乞新。罪覆已
與本罪合行也。三兩罪摩那埵。四兩罪出罪。此文中
略辨竟。次重犯不知數覆。作四番羯磨。次重犯知數。
不知數覆。作四如初。故使合有十二番也。下異種合
行。及如非中出法家語。新舊罪合作一者。以治覆同
故。亦可異種合行中。十三多小。並得合治。今新舊類
同。合亦無妨。據此律辨。似如合離。俱得雖有斯義。今
存前解。第二重犯不覆中。但作九。初重犯知數。不覆
作三。次不知數。不覆作三。次知數不知數。不覆作三。
<pb n="859"/>
第三重犯覆不覆作十二。初一知數覆不覆作四。次
不知數。覆不覆作四。次知數不知數。覆不覆作此四。
子罪三頭。合有三十三對。餘兩頭亦各有三十三。合
成九十九番羯磨。若作舊新罪合解者。但八十一。今
存前釋。總收始終。有二十七人。此據行覆中。起犯既
爾。下三時中。犯新亦然。又復此四時。非但位局。罪各
不通。謂出起犯之所。如但於行覆。重犯二十七人。並
治舊新。各窮出罪。不於餘時中重犯。或有覆竟中。重
犯亦不通。餘當分治救。亦窮出罪。餘二時亦然。故使
當分。咸具覆等三法。此對一重犯說。若各第二重犯。
即行覆等四位。各倍二十七人。故下文第二重犯亦
如是。乃至三四五等可知。又復四時二十七人。若以
得法。四頭來乘之。即是十六个二十七人。若第重犯
等類知。以說具辨應然。但今文中。略總舉故。直言行
覆藏比丘。新犯唯有覆藏三人。餘皆不說。又犯罪不
覆藏等文者。應是錯來。不煩多釋。次辨覆藏竟亦如
是。第二時次行摩那埵比丘下至亦如是。第三時次
行摩那埵竟下第四時等。廣說如前。此約時重犯中。
總計具法多小者。且舉一罪一得法。三頭若二行中
犯。二十七人。並有九十九番羯磨。若二竟中犯。並七
十二番。以少二十七个本日治不壞二竟法故也。餘
三得法數亦同然。
第六異種合行中文四。初與覆法。二與本日治。三摩
那埵。四出罪。前三廣列法。末一略舉。覆中四。如前初
犯。白佛中不覆藏者。謂緣著後還成覆故。等不等覆
者。曰長短故。一名者同僧殘故。多種者。謂十三之別。
自性非自性者。謂十性三遮故。住別異者。謂種類有
四。氣分不同。故言住別異也。次本日治中。兩番同是
本日治故。合以為一。次六夜次出罪可知。但上下諸
文。一事各各設藥治救即了。乃可列法。廣略為終。不
得至此。方謬稱言舉第二段。病將初十文治之。名為
藥病相對者。義全不然。所以爾者。如初文中病。第二
文中藥。欲將何用。直言互顯者。此無義語也。對此須
為五門分別。第一約種。第二重壞多少。第三約時重
壞多少。第四約人多少。第五示僧作法之軌。初門者。
文中出法。併列十三種別合治。以此為法。欲彰藥妙。
但能立心厭惡稱教。具緣不簡多少。總別俱殄。譬如
霜露見陽即晞故此亦爾。以理推之。未必要然。或五
六七八等。並悉不妨。但隨前事多少稱之。問既隨多
少。所以併舉者。答以前諸文。或一二多。離合共別收
法周。故須總列。以彰攝治盡故。第二門者。文彰第二
重犯。壞本日法治者。以前文本日未論重壞。或若本
日治中。犯新重壞治救。如何佛言聽。更與本日治。謂
此不同學悔。壞根本故。彼無量與。問所以不言第三
重壞者。答初犯是根本壞前故。須明本日治。若不言
第二重犯者。謂更重壞。不得更與本日治。故言第二
重犯。若或第三第四等者。既聽重治。理亦無異故。不
須更說。第三門者。文中但約覆中重壞。如下三時。第
二重犯新罪。亦得重與本日治不。答計理而言二行
兩竟。隨於四時。並有犯之義。於四時中。儻壞本日重
治。亦得如上約四時。壞中法。及緣差中。並約四時。以
彰重犯。故知第二重壞。亦通四時。以明重犯。但於二
行。壞本日治。若其二竟。唯須新犯。一重本日治。以無
壞於二竟法故。文據出法。且約覆時。壞以說之。不得
執之局義。第四門人多少者。略為五重多少。第一據
出法中。言但舉新犯。知數覆藏。一人為法。第二次准
如非辨者。總舉十三。對新犯。知數不知數等三。各覆
不覆等三。俱帶三非。即是九人。第三若以知數等三
頭。往分此九。即應二十七人。第四又以得法四頭乘
之。即成四个二十七人。第五以此四傍該。約於四時。
各有重壞。即是十六个二十七人。此十六个二十七
人。皆有第二重壞。第五門文中總舉異種合行。故言
等覆不等覆。覆藏不覆藏。乃至住別異等。若行法者。
<pb n="860"/>
並須具顯種。名覆等長短。短從長等。隨僧乞若干日
覆法等。方得成就。反此則不成。謂乃至住別異等。已
上文者。行事須除僧與。及行白等。一准於此。
第七成覆合治人。眾僧設藥如非法。所以須此文者。
前專約罪簡。是覆合治無覆非法。今此所明。雖可是
覆設藥。若非病亦不遣。須辨如非。謂約僧界法等說
也。於中文二。初至亦如是舉非合識。第二是中有比
丘已下顯是勸知。就前非中。應列本罪三頭。但今還
寄異種。合行為法。即合多義。為彰攝非盡故。今且依
文中間。重犯三頭。一重犯知日數九。二不知數九。三
知日數不知數九。初九中復有三頭。一知數覆。二知
日數不覆。三知日數覆不覆。就覆藏中三句。初三法
俱非。二覆如下二非。三覆如六夜。如出罪非。初言三
非者。先明覆非文有三番。先列根本罪非。次彼行覆
藏中間重犯已下。列一重犯覆本日治。次彼比丘行
覆時中間第二重犯已下。舉第二重犯覆本日治。此
雖有三。合是覆藏非。次覆如下二非。次覆如六夜。如
出罪非。比說可知。問但言非法。是何等非耶。答不離
前文兩个七非故。縱有時節。長短不稱。總是事非故。
問非中何以無覆非。下二亦如等。答後非不癈。前如
後如。必無前非。以牒前起後故。第二三句。第三三句
亦如是。合是初九。第二不知數九。第三知數不知數
九可知。若以三頭。即二十七句。合八十一非。第二如
中有九。初知數。次不知數。於不知數。各三故九。知數
三者。初子犯覆三如。次覆不覆三如。次覆不覆三如。
初三如者。謂覆及六夜出罪。如文中還舉異種。合行
本覆。及二本日。合是覆藏如也。次兩个三亦爾。合為
九句。若以三頭往說。亦有二十七句。即二十七如也。
又若句望句。一句反一句。以如反非。一如反三非。即
是九句反九句。如反二十七非。若以三頭說者。二十
七句反二十七句。二十七如反八十一非。但今文略
也。若以得法。四頭往乘之。即成四个二十七如。反四
个八十一非。文中略爾。
第八以人治不治法者。上來就罪及藥。以明應否。未
對人辨。今以二人辨治不治。是中四向二人。俱覆見
異。比丘便覆藏者。謂見清淨比丘慚者覆。此俱成覆。
然有治不治。次下三句。對人料簡。一人憶而無疑。逕
夜故。是以成覆。一人當日即不憶疑。雖同無發露。以
無隱心故不成覆。次疑不疑可知。次知不知者。即是
識不識也。所以但三者。以對二人情有迷了故。以餘
二對不約心故。是以但三。
第九中以理而言憶疑。亦應辨別。略對第三知不知
說。向言不知不成覆者。如何不知。故解不知。不知者。
猶是迷相之異名。是中正簡僧殘有六。殘謂餘六故。
除夷可知。兼辨餘五各六。六六三十六也。前言知故
成覆。如何是知。故次時有犯。僧殘下解知而成覆之
狀。通論故六。設藥次第者。謂先懺覆吉。後為羯磨。乃
至惡說。先悔覆後念除吉。
第十局簡覆羯磨長短者。以隨日故。覆本日治。亦同
覆說。文中分二。初同名同種罪。辨覆長短。二彼或憶
一罪已下對同名異種罪。辨覆長短。初同名種文有
三句憶中。前二以不憶日數故。與清淨已來覆。是名
治長。第三數日故治短。次二亦爾。祇律四句。一憶罪
不憶夜。二憶夜不憶罪。三俱憶。四俱不憶。初句第四
治長。第二第三治短。此律三句者略。此中已成覆竟。
直彰長短故。有此三覆乞二門。唯簡罪體。不得就之。
以辨長短。故闕不論。次同名異種。亦三類知。上來且
明治有覆殘。廣前略中初四竟。
自下第二治。先無覆殘。廣前略中後三。是中根本有
三人。一知數不覆藏。二不知數不覆藏。三知數不知
數不覆藏。各作六句。初根本中。重犯有三。一知數覆。
二不知數覆。三知數不知數覆。各作二種羯磨。初知
數覆中分二。初至與此比丘摩那埵本日治。明新舊
<pb n="861"/>
摩那埵。二行摩那埵本日治已已下俱與出罪。初文
有二。第一至更行摩那埵。明根本摩那埵。以其即得
法日重犯。但壞前法。未有日可奪故。但並牒舊新與
摩那埵。二若行一夜已下。以本摩那埵曾逕宿已。有
本日治義。新犯摩那埵。舊罪本日治。此文即是新舊
不合。第二次與出罪。合行二法。問新罪覆者。何不治
覆。答此言覆者。隱不發露。以不逕宿故。不言治覆。若
爾何故文言。一夜乃至六夜。答此言中間。謂六日中
間起犯。故各不逕夜。若逕夜者。故宜治覆。此六夜行
中。犯新成覆者。如隻覆中說第二重犯不知數覆。亦
行二法。第三知數不知數覆亦二。如前合是初六。第
二本犯不知數不覆亦六。第三知數不數不覆亦六
故。並言亦如是。若以中間覆不覆。亦各三六文略。准
上覆文。應有如非亦略。
●覆藏犍度第十三
前既得法。若不順行因行不成。寧能滅除往業。是以
次明奪三十五事。卑心軟意。折伏真高。故所以來。從
後彰名。應名摩那埵揵度。今就初受稱。故曰覆藏。五
分名別住法。十律順行法也。於中文三。初訖亦如是。
正明四種人。不得更互作法足數。第二彼行覆藏者
已下覆藏行法進否之式。第三佛言聽行摩那埵比
丘已下六夜行法。
初文有二。初至出罪有十六句。明四種人。自過未除。
不得亦為秉法。第二彼行覆藏者已下有十六句。四
種人不亦足數。秉法中分四。一自行覆。二自行本日
治。三自行摩那埵。四自行出罪。各互秉四句。故成十
六。次足數中亦有十六。比說可知。正以自己有縛。兼
在行法。不能緣生物善。解於他縛。故制不聽。更互足
數。不得別之。別則犯別。以斯義故。四僧中明不足數。
以其非是壞根本故。彼文不列。
覆藏行法文三。第一至不應爾。奪其七五。行折伏法。
第二彼行覆藏者共清淨比丘已下至佛言得受。謂
恭敬隨順法。第三彼行覆藏者不白已下。白等八事。
發露悔法。三十五事。前已略解。
第二恭敬中文。初制敬上。第二彼行覆藏者念言我
曹已下開受同類。及餘眾等。共相致敬。執事供給。前
恭敬給事中文二。初恭敬給事。已在未行。第二眾僧
衣物者。聽隨次第取。五分。別住比丘有三最下。最大
比丘下行。與最下臥具。最下房舍。有三事隨本。次謂
得施物時。自恣時。行鉢時。十誦。若僧差會。滿鉢水受。
雨衣自恣。此等並隨上坐次第受。應與最下房舍。下
臥具。卑下坐處等。
發露文三。初制白法。第二若大眾難集。聽白停事法。
若欲料簡。六門分別。一定捨緣。二捨辭句。三捨境多
少。四停時長短。五重捨得否。六捨及行處。初門者。為
何等緣。得停事耶。答此律云。若大眾難集。若不欲行。
若行人軟弱。多有差愧。應白停之。十律云。行別住人
六夜人。若有緣不及行。佛言應停。五分云。別住比丘
欲遠行白佛。佛言應捨竟去。見論。若行別住人。若有
人請。或與人受戒。得停行法。復還續行。准如是文。事
亦不定。住隨一緣。若行事須依此律。儻依餘文。義亦
不爽。第二門捨辭句者。五分。佛言應捨竟去。應作如
是捨。向一如法比丘言。大德聽我。今捨別住法。復更
行之。如是三說。若不捨而去。路上見比丘。應自說別
住。若捨別住。到餘處應求。彼僧更行別住。彼僧應聽
行。若不聽者突吉。見論云。捨行法者。當作如是言。我
今捨彼利婆沙。如是三說。此律云。應至清淨比丘所。
白言。大德上坐。我今捨教勑不作。若欲作時。應至清
淨比丘所。白言。我今隨所教勑當作。若欲行事。須依
自律。設用餘文。義亦應成也。第三門捨境多少者。五
分云。應向一如法比丘所。捨行法已然後行。故知一
人二人三人等亦得。不必要須對僧捨之。又復見論。
留一人對捨已入界。明一人捨成。第四長短者。十律。
<pb n="862"/>
憂波問行別住人六夜人。若有緣不及行。是事應捨
聽幾夜。佛言應聽二十五。應餘文不論。設若過減。乃
至當日捨當日還行等。並應不越道理。第五門為但
得一捨。為隨有緣。便隨捨耶。答文雖不論。若隨緣便
捨。理亦不妨。別住等法。一切聽續。豈況行中數捨數
行。何容不得。如見論云。將四人出界外行已。捨而入
界。至明相欲出。復與四人出赴彼。逕明相已白行已
留一人。少時復捨已入界。如是滿六夜竟。得出罪。准
如此理。豈可不是重捨重行。第六門捨行處者。此處
捨還此處行。或餘處行。或餘處捨餘處行此處行。並
皆不妨。但續計日滿。故五分云。若捨別住到餘處求
彼僧更行別住。彼僧應聽行。若不聽行者吉羅。故知
捨已。不必要須本處行之。
第三彼行覆藏者。至餘處下明失宿差別。文三。初至
吉羅。先明舉過。二有八事已下正彰失宿之損。三佛
聽半月半月下復重舉發露白法。凡論行法。祇律。行
別住人得法竟。欲於此僧中行者。即日應白僧言。大
德僧聽。乃至言。我今合行別住法。僧憶念持。三說。白
言。我隨行七事。此人應憶。數滿竟。應白僧言。大德僧
聽等。乃至我已行十夜別住竟。僧憶念持。三說。六夜
亦爾。此律直有行時白等。無向二法。行事須知。依彼
文者。善就八事。三門分別。一定其治意。第二隨事辨
釋。定其廣略。第三對前七五。壞不壞殊。失不失異。言
治意。六七二事。悔法須然。餘。之六事。是發露法。故舊
人名為白等八事發露悔法。悔法不得同宿者。遮違
治法。以違別住名故。又制別宿令思愆改過故。七言
不得無比丘處者。遮其專任。令行調伏。若更無人。何
所敬給。又復對誰行三最下。四次第等。又與僧殘名
乖。謂受三品上中下僧等殘。房舍臥具。名為僧殘。若
犯此罪。須行此殘。獨即非殘故。是以二事是其悔法。
言餘六發露者。反前覆冐故。亦可前六七二反冐。餘
六反覆。第二隨事解者。文三。謂舉釋結。若未白已前。
無宿可失。要須白行。行後方有宿可失。既是治過不
治罪。但一白便罷。不須日日白。不同六夜過犯兩。兼
須日日白。一往餘寺不白。謂不白餘寺僧。失此一夜。
不得入數。二客比丘來。謂來此處。若白客時。不須更
集主人。以是發露白故。問先此界人。或界外客數來
往者。更不須白不。答不須白。以彼已知故。不同布薩
白舊僧者。須發露故。有緣出界不白者。謂不白二界
中間道路上僧。是以五分。於路上見比丘。須白故也。
寺內徐行者不白。寺內簡寺外。徐行簡疾行者。謂逕
過此界故。病不遣信白。十律行別住人布薩時。應入
僧中。三白說罪。若病應遣使到僧中白言。其別住人
病不得來僧當知。第八半月時白可知。若廣略分別。
三五二略。病略已說。路上略去。五分。不捨行法。於路
上見比丘。廣說別住。白衣見言。此比丘有何罪而悔
過。佛言路上不應廣說。但言大德。我某甲比丘。別住
法已若干日。餘若干日。大德憶持也。餘四廣白。第三
對七五料簡者。七五中重於此更犯本事。若相似全
壞本法。餘但有罪。非正相反。不壞本法。復不失夜。今
此八事輕故。不壞本法。但違懺儀故。失宿得罪。問若
一日併犯八事。為併失八夜。唯失一夜耶。答初違一
事。即失此一夜。後更重犯。無夜可失。但可得罪。雖犯
多事。不得併奪八夜。以其同日故。若八日犯八。一一
失無夜。
第三六夜法。初至如上諸事。舉同如前。謂前三法。及
白停事法。含在其中。二行摩那埵者已下。顯異於後
過。犯兩兼故。三應如是白下。爾一不同之法。此白非
八事之限。此據本無覆人。六夜白辭。若行覆竟人。六
夜白者。須牒行覆等白之。見論。若行六夜。寺中多有
比丘來去難白者。聽晝日捨行法。明相未出前。應將
四比丘。出界自行。竟若還者。應留一比丘。明相出捨
行法竟。共還入寺。如是滿六夜竟。得出罪。尼行半月
<pb n="863"/>
法。要在二部中行之。五分。具出尼羯磨法。
●遮楗度第十四
若內壞慚耻。隨僧乞法。順行七五。悔除愆犯者。應於
淨法。不須遮舉。若情無愧者。不肯悔過。行有違失。不
應淨法。事須遮舉。令悔清淨。是以須明遮之儀式。廣
辨遮法如非之相。集在一處。故曰遮楗度。
於中文二。初至不應爾舉前自恣緣非法。舉罪以作
遮緣。第二佛言聽布薩時已下正制遮法。前文有四。
一以其聖教。更相受語。便舉無罪。佛制求聽。二六群
使惡求聽制須五德。三時六群已下明具五應受。四
時六群已下聽立要自言。二制遮中文二。初雖可對
眾還舉清淨重非法舉。佛制不應。第二汝曹已下廣
辨遮之如非。為使識非令棄。曉是遵脩故。
自下文二。初至便可隨時。正辨遮法如非。第二異住
處布薩時已下正行遮法。前文有三。第一至是為十
如法。辨遮法用如非之相。第二若比丘欲舉他內有
五法已下辨呵責慰喻。是非兩人。第三遮說戒比丘
至上坐前已下正能秉五法。慰喻可責之人。佛教檢
問。求聽之法。
如非文二。初相對合列如非。各有十門。二何等一非
法已下依名次釋。釋中九非門。若作者。謂實犯若不
犯。若作不作者。謂合舉二事。破戒破見破威儀。各作
此三。合有九句。若無根遮此九。即如。言十非法者。一
非夷。二不入夷說中。三非捨戒。四不入捨或四不入
捨或說中。五隨如法僧要。六如法僧要不違逆。七不
入違逆說中。八破戒無見聞等。九破見。十破威儀。以
無三根故。此之十事。以不應遮。名十非法。如法者。一
犯夷。二入夷說中。三捨或。四入捨或說中。五不隨如
法僧要。六如法僧呵說。七入呵說法中。八九十謂破
戒破見破威儀等。各有三根。此等十事。體非合遮。故
言十如。如中第五及後三。少入說中者略。且以十門
說之。所言入說者。謂舉至僧未及處斷。八難事起。名
為入說。第八破戒。謂犯殘事。不同初句。
第二慰喻呵責。七个五德分二。初之二五。立如非章
門。釋十如十非。初五法具德舉他。能生善滅惡。成上
十如法。言五者。謂無非具人。及眾滿故。名時實犯。有
根名真實欲。令此人離罪得善名流布名利益。軟言
安慰名𣽈軟。善心愍彼名慈心。第二五何以故下即
彰不具德者。不能生善滅惡之過。釋須具德意。成上
十非。不具五德反前。已說可知。下五五門釋前如非
二門。初有三五慰喻呵責。先釋非法。於中前之二五
慰喻所舉。初彼餘比丘已下勸除瞋恨。對剛強惡人
故。二若比丘被他不實舉已下勸勿愁憂。對善濡人
故。第二彼不實舉他者已下呵責能舉。先彰不具五
德以呵。二何以故已下釋呵所以。第二次下二五呵
責讚美釋第一如法初五呵責所舉。先呵次如法治。
二真實舉他者已下讚美能舉。以具德故。二何以故
已下釋讚美意。第三文者。初緣求聽。但求所舉人聽。
今者通令求僧聽許。以拘睒彌中。無其善伴。僧眾不
和故。致成乖破。為是雖得舉人聽。若不得上中下坐
聽人及善伴授護。恐成破僧。故須此求。明法周具。要
依斯理。方成舉罪。
第二正遮文四。初至不應此日說戒。所遮之事。不出
罪諍。第二佛言聽說戒時遮已下遮法時節。第三若
遮說。或比丘已下治能遮所虗實之義。第四爾時異
住處已下却遮方法。第二文二。初辨成不成。二若五
種說戒已下遮之時節。成不成中。一就人辨。二汝曹
善聽已下約犯根有無明成不成。先出法有六句。一
作三不作五作不作。此三以無根即不成。二作四不
作六作不作。有根故成。第二無根有餘已下有二六
句。舉七聚事。對前法六句。解成不成。初六對殘下六
聚。故言有餘。一作。二不作。三作不作。此三無根故不
成。即前法中。初三五次。一作。二不作。三作不作。有根
<pb n="864"/>
故成。即前法中二四六。是故文言。無根有餘。作不作
亦如是。文言無餘者。或夷罪等是亦為一。六辨成不
成。准前而說。故言無根無餘作不作亦如是。時節可
知。第三文二。一治能遮人謗罪。於中中四。一撿三乘
淨穢。二事之虗實。三三根有無。四不能答已下治謗
罪。第二若遮說戒比丘能答已下治所遮實罪。第四
却遮方法分二。一對病不病辨却。文亦三句。二有異
住處已下為鬪諍故。減却說戒。先減作若二三布薩
等。若不能已下對事進不。可為二却。更不得第三。恐
濫自恣故。
四分律疏卷第九本
 依此書寫功  願於命終時  得見彌勒佛 
 無邊功德身 
正德元辛卯年林鐘仲五日書寫終　沙彌照南

<sarticle>四分律疏卷第九末</sarticle>

●破僧楗度第十五
若內無五德。舉不知時。致有忿諍。事成破僧。故明之。
分眾異軌。別行法事。名之為破。廣彰其相。故曰僧楗
度。
大文分三。初至將五百比丘眾來。現在破和。第二佛
告比丘舍利弗已下舉過去事。會其古今。第三爾時
憂婆離已下問現在破僧方軌。破和未來二果。前文
分二。初至一劫不救調達破僧。二爾時舍利弗已下
現在和僧。破中文三。初至羯磨說戒正明提婆達破
僧。二爾時眾多比丘已下舉以啟佛。三佛言已下呵
責彰過。破文分三。初至捉籌等。王舍城中。破僧行法。
十律。提婆達。對眾唱說四依非五法是。初一唱時唯
四伴。捉五法籌等。復第二唱始有二百五十比丘捉
五法籌。復第二唱復有三百五十比丘捉籌。故合五
百。不同此文。第二爾時阿難已下六十比丘不稟。即
化五百取籌。唯除阿難及一須陀洹比丘。時舍利弗
目連諸大羅漢。皆不在彼布薩會中。第三時提婆達
已下往伽耶山。破僧眾法。至此如是。信耶具足。破正
義備。第二諸比丘還舉前三具以白佛。第三呵中癡
人破僧者。是佛呵辭。二有八非正法已下彰過。分文
為二。初至一劫不救。舉破僧發業之緣。二若我見已
下所為業重彰無救方。前文有三。一先總舉彰過。此
八之事。非出離真軌。故曰非正法。為彰調達違順緣
轉。遇利譽稱樂不能不貪。逢衰毀譏苦不能不惡。情
取不捨。名為纏縛。能彰未生之善。故曰䨱曀。又令已
起善業為因。不成稱為。消滅善心。永捉三塗。故曰趣
於非道。簡餘輕處。故曰在泥梨中。顯受報時。故稱一
劫。彰無救方。故言不救。第二何等八已下別列八法。
得養曰利。無養曰衰。故名無利。過德而談名譽。過分
毀呰名無譽。餘文多名為毀譽。形心極順。悅可其意。
目之曰稱。律就前境。名為恭敬。見過嫌呵。心不祈順。
說之為譏。律名不恭敬。怨家違境。能生內惱名苦。此
就內心。律據前。故曰惡知識。情樂惡友妄以為適名
樂。一切眾生。咸不離此八。調達偏甚。第三有如是八
已下結成業緣。為此緣轉。而作破僧。故曰業緣也。第
二業重無救中。文三。謂法喻合。法說文二。謂逆順反
覆。彰無救方。救方初先反舉。若見少善不盡不記無
救。二次順說。以我但見善盡惡成故記不救。文中各
三。一人。二善盡不盡。三結記。下喻合亦三。譬如前人
喻初逆順中人。沒在屎中者喻第二善盡惡成。三有
人欲出已下喻第三無救療之方。第三今觀已下合
喻。初調達者破僧人合上譬如人。二不見已下合前
沒屎中。三是故已下合前欲出無方。次現在和僧如
文。依五分。三聞達多。以足指蹴調達。罵釋奴起。舍利
弗目連。以餘方便。將諸比丘去矣。調達驚起罵言。是
惡欲比丘有善意。如何忽生惡心。以方便將我比丘
<pb n="865"/>
去。便大驚懼。熱血從面孔出。即以生身。墮大地獄。十
律。調達見舍利弗目連來。即駈迦留羅提舍。安目連
舍利弗。目連化徒眾去。調達覺已。見講堂空。作是念。
我是釋種姓瞿曇。大人不可屈下從他。語四弟子言。
先有外道法。隱沒不了。我今當發起明了是法。汝等
當知。我今不復屬沙門瞿曇。當作是語時。即名捨
戒。
第二舉過去事會古今中。文三。初舉身子過去破。以
對今和。二目連白佛下舉過去法像。對今法學。三諸
比丘已下舉過去違恩。以會今背。
初文。問說戒中。小罪鄣道。何故此中犯偷蘭而得初
果。答第二故鄣初故不礙。文作偷蘭懺者。謂此五百
仗成群黨。是破僧家之伴類故。是初無過。為彰軌則
故。言令懺也。
第二法像中。四偈文四。初一行誦前過去法像。已致
苦惱。二次一行彰因不息。故曰乃至長夜氣不滅等。
三次三句。以有因故。顯今學苦惱。四有五句。廣舉其
類喻。自毀傷昔。以惡教破故。墮事海沒死。故曰沒海
而死。今以耶方便故。墮生死之海。
第三文二。初問破僧方法。二憂波問已下問破和果
報。破僧義八門分別。第一列名釋名。第二辨能所體
性。第三得名。第四具緣成犯。第五辨破時處。亦名方
便根本相別。第六對出血。辨其先後方便究竟初。第
七捨戒墮地獄時處。第八對破羯磨僧。以辨同異。
第一門者。名有二種。一者破僧。二者破輪。言僧者。一
界之內。別行法事。言破輪者。謂捨八正住於五法。故
四分文言。我今寧可破僧輪。十律云。汝當共破沙門
瞿曇和合僧。壞破法輪。又伽論。或輪壞非僧壞。捨於
八正。更說餘道。是輪壞。一界之內盡集。無別非僧壞。
二或有僧壞。非輪壞者。不捨八正。不說餘道。非輪壞。
一界之內。各自恣羯磨不成。是僧壞。三或俱非壞。四
或亦輪壞。故知有僧輪兩別。釋名者。若就僧解破。有
其二義。一就本一今別故。名為破僧。謂本一和合眾。
今提婆達。自稱為佛。違心背想。倒說耶法。誘惑愚癡。
比丘分僧耶正。故名破僧。二約從耶以解破。唯邪部
是破。故心論。答凡夫壞非聖人。若壞法輪以破者。亦
有二義。一就因緣以解壞。謂以耶眾行兩法。破如來
正眾行法。故此律言。提婆達。今日欲斷我四聖種。提
婆達。汝莫斷我四聖種。此且約行法以彰破眾。正法
者。以信受五法。故眾異軌。即破眾法二就行體所損
以解壞。謂應得不得。故名壞。是以心論言。若未超昇
離生。不超昇離生。亦無得果。亦無禪學。問思惟樂生。
由大千世界。法輪不轉。俱舍論曰。是時佛世尊法輪
已破。能鄣礙聖道生起。故名破輪。
第二辨能所能者。還約前二以說。一破僧能所。二壞
輪能所。若破僧根本業道妄語。以作無作色為能。若
依實論。無作以非色色心為能。若通方便。亦有身意
業。故善見論。此戒具三事。身口意業。若論僧壞無處
能。心論俱舍。謂不和合性不隱沒無記。是不相應行。
若壞法輪能者。能破因眾行二法之教。以色及非色
非心名句味對為能。所破因眾行二法。及教能亦同。
論其行者。以無貪善根為能。若就行法辨所損。四依
法亦同前。約人彰損。令其應得不得。以非數滅為
能。
第三得名者。從所功能得名。僧法輪是其所。破是功
能。亦可境用受名。僧法輪是境。破壞者用。
第四具緣成犯。謂望逆蘭。以解具義。通緣有三。一是
大比丘。以共佛競化故。又已犯逆蘭。餘眾即非。故律
言。亦非比丘尼等。四眾破故。二違佛僧三諫。當他餘
戒。制廣教後。以其破僧事。是最初得罪。同第二故。三
無重病壞心。若解丈比丘者。丈夫見行清淨多聞辨
才。謂簡餘眾受行破戒寡聞訥等。故十律。九清淨人
非餘眾。心論。見行增上者。見行人壞僧。惡悕望故。愛
<pb n="866"/>
行者。輕動故。及多聞辨才等人。方能破僧。第二別緣
有十。一已結界。故心論。未結界不成破僧。故文言。若
於一住處界內二部。各作布薩羯磨。方成破故。二佛
在世。心論言。亦非大師般涅槃。無異師故。三非初後
故。心論亦非前亦非後。以此二分中僧一味故。俱舍
論亦爾。四已立第一雙故。心論亦非未立第一雙。以
僧壞不逕宿。即日還和合故。五起惡欲立耶三寶。謂
未起惡戒惡見息。言無破故。心論息言未生時。無破
法輪故。六佛不在眾故。心論謂大師在眾。彼無威光
故。七伴具數滿。是凡非聖故。律言。此眾一比丘。彼眾
一比丘。行破僧舍羅。作羯磨。如是不能破。但令僧塵
垢。二人三人亦如是。憂婆離。若此眾四人若過。彼眾
四人若過。行破僧舍羅。作羯磨。憂婆離。齊是名為破
僧。是為破和合僧故。又復此律。年少比丘。必當信受。
又薩婆諸論。破法輪。是破俗諦。以聖人不可破故。此
律亦言。上坐比丘。恐不信受。八異見異忍。說於五法。
甄餘下六破僧主等。九行非法籌。諸比丘忍可捉籌。
十界內別作布薩羯磨。此未下二緣。謂壞行二法。故
此律言。憂婆離有二事破僧。妄語。相似語。復有二事。
破僧。作羯磨。取舍羅。辨𨷂可知。
第五門。問依此律文。王舍城說五法。五百比丘捉籌。
即往伽耶山。自作羯磨說戒。僧祇亦然。此二處內。於
何處時中。成根本業道。答謂在伽耶羯磨說戒竟時。
究竟成破。所以爾者。調達破僧。放習如來。立二種法。
一立其耶。以為行法。𨲙佛八正處。二立非法羯磨說
戒。御眾之軌𨲙佛正羯磨說戒。眾法之處。是以王舍
城。時五百捉籌。忍可五法。始信調達耶行法。反破如
來正行法竟。但是方便。後至伽耶山中。自作羯磨說
戒。五百復信耶眾法。反破如來正眾法處。始是信耶
具足。破正義備故。在伽耶山。究竟成破。故上律文。若
一切未諫前欲壞和合僧。方便受壞和合僧法堅持
不捨。一切突吉羅。若立邪說五。即成破者。應犯逆蘭
故。又復祇律。方便亦在王舍後。提婆達。遠向伽耶城。
佛語阿難。汝去語提婆達來。今日僧作布薩羯磨。阿
難即承教往喚。提婆達言。我不去從。今日後不共佛
法僧。不共布薩羯磨。今日波羅提木叉。欲學不學從
我意。阿難聞是語已。作是念。此是奇事。出是惡聲。將
無壞僧耶。阿難具以白佛。佛第二語阿難往喚。乃至
汝便去。廣說上事。如前將無壞僧耶。阿難還後。六群
比丘。自相諸言。沙門瞿曇。必當三遣使來。我等各正
意共作布薩事。我等作後世名譽。佛在世時。提婆達
多。六群比丘。共破僧。即布薩竟。佛復第三告阿難往
喚。答言我等已作布薩竟。阿難聞已。作是念。奇哉已
壞僧竟。即以白佛。佛言非法人。已作布薩竟。如法應
作布薩。以斯等文證。故知破在伽耶。不在王舍。
第六門對出血。辨先後方便究竟。初二分別。言先後
者。四分五分。及以十律。並破僧方便在前。次出佛身
血。次更起破僧。方便究竟。智論所明。先破僧輪。次出
佛身血。故彼文云。提婆達多。大得供養。而徒眾尠少。
自念我有三十相。減佛未幾。直以弟子未集。若大眾
圍遶與何異。如是思已。心生破僧。得五百弟子。舍利
目連。說法教化。僧還和合。爾時提婆達。便生惡心。推
山[序-予+申]佛。金剛力士。以金剛杵。而遙擲之。破石迸來。傷
佛足指。蓮華色比丘尼呵之。以𢮙打尼。尼即時眼出
而死。謂犯三逆罪。鼻捺耶亦爾。又又出血偷蘭是方
便。所以爾者。然調達本心。斷佛命意。今但出血。本情
不暢。所規未畢。擁思之業。故是方便。又是最初。以無
逆偷蘭。廣教可違故。問出佛身血。為是制煞人戒前。
為後耶。答調達出佛身血去雙林九年。明知是制煞
戒之後。若爾煞戒之中。已言成者夷。不成者蘭。廣教
已彰。今出佛身血是第二。如何最初。答煞戒不成蘭
者。與出血蘭。有二種不同。故別有初。一可懺不可懺。
二逆非逆異故爾。問若煞凡人方便非逆。出血是逆。
<pb n="867"/>
逆非逆異。別有初者。餘人對父。亦是逆非逆別。煞父
之時。應別有初。答但有逆非逆異。同不可悔。故無別
初。此義稍難。凡言初者。約於廣教。本無今有。方辨初
二。今此逆者。佛制不制。俱有逆故。不得就之以明初
二。若是蘭名。即是第二。若爾何故十律九清淨人破
僧。又心論犯戒者非增上故。答言清淨者。謂不犯夷
事故。又可更釋。縱是第二人。亦不妨破僧。經論不同。
如智論鼻捺耶。先破僧後出血。四五十等三律。先出
血後破僧。何者為定。然十律自言九清淨人。復先出
血後破僧。豈不相違。故知不得以一論言。若犯餘無
簡不得破文。以妨諸經也。破僧偷蘭。是究竟非方便。
調達本心。規奪佛位。壞僧斷法。今既破得僧徒。歸從
己見。所規事畢。思心得暢。更無進趣。故是究竟。又復
過狀既彰。違教作破故。是第二人也。是故見論。破僧
無最初。以違僧三諫故。又此言第二者。破僧是最初。
以其未有故。得罪同第二。故言第二。非謂調達前已
有破僧故。問若調達破僧。是第二者。違諫僧殘。亦應
第二。答破僧是所諫。事諫時諫。破僧違諫。作破僧故。
調達是第二諫時不諫。於違諫僧殘是最初。
第七門捨戒等時者。十律。調達講堂空。唯有四伴。時
迦留羅提舍。以右脚蹴調達令覺已。見堂空迷悶墮
牀。四伴以水灑之得醒。作是念。我是釋種姓瞿曇。大
人不可屈下。乃至言。我從今不復屬沙門瞿曇。作是
語時。即名捨戒。無入地獄時。五分。三聞達多。以足指
蹴言釋奴。乃至熱血從血孔出。即生身墮大地獄。無
捨戒語。智論。初破僧。次出血又打蓮華色尼死。與惡
耶富蘭耶外道等。為親厚。斷善根無愧悔。此是捨戒
時。復以惡毒藥著抓中。欲中傷佛。欲去未到王舍城
中。地自然破裂。火車來迎。生入地獄。四分。但言熱血
從面孔出等。並無捨戒入地獄時。
第八門。對破羯磨僧。以辨同異。多論九門。第一人不
同破法輪僧。是比丘見行等。非餘眾愛行。若破羯磨。
通詠二眾。以其二眾俱秉羯磨故。第二假佛不假
佛。法輪僧須假一人自稱作佛。佛是法輪主故。放如
來是法輪主故。其破羯磨。不假稱佛。以佛不秉羯磨
故爾。第三就數多少。破羯磨僧。下至八人。一界內
此彼各四。別行法事。彼此羯磨。不成僧。不得益故。下
至八人。即成破僧語。破法輪下至九人。所以爾者。然
調達。將欲破正三寶。先立耶三寶。調達稱佛。𨲙正佛
寶。所說五耶。𨲙正法寶。三聞達多等。成耶僧寶。𨲙正
僧寶。能破之中。要假一人為佛。四人成僧。下至五人。
方成能破。減則不成。所破之中下至五人。成佛僧二
寶。耶正兩分。別行法事。方成破僧。彼此通收。應是十
人。但說九人者。如來化主。不在僧數。既言破僧。佛非
是僧。故唯取四。彼此九人。別行法事。名之為破。此就
破僧因中。耶正相望。兩眾合九。若就究竟成破。要假
化得如來徒眾。下至四人。稟從耶見化。方成破僧。故
言須九。若爾何故下文此眾四若過。彼眾四若過。又
五分。要於界內八比丘。分作二部。別行僧事。乃名為
破耶。答此等文者。癈主論伴。故但言八。第四就界
內外。破羯磨僧。要一界內眾。各秉羯磨眾法。方成破
僧。不通界外。破法輪僧。能破之人。須秉羯磨。要在界
內。所破之人。通界內外。但受耶化。俱有破義。故心論
言。調達唱五法。為是四依非時。乃至盡佛化境。但隨
其聲受從耶化。如五百之徒。不得聖解故。損通內外。
此二皆就所王之中。以辨其破故爾。問究竟成破。作
羯磨竟。所以論言。唱五法為是。即言破僧耶。答此二
相假。今論但奉行法者。為彰失解邊故爾。非謂不須
羯磨。第五凡聖。破羯磨僧。俗諦僧。第一義諦。二俱
有破。聖人容有事或故爾。破法輪僧。唯凡非聖。以其
聖人不從耶化故爾。就凡夫有二。一有感凡夫而機
是定。於此時中。定聞如來法輪得益。獲聞思之解。雖
以五法誘化。必不可破。以感機定故。二有感凡夫而
<pb n="868"/>
機不定。若無耶化。即於如來法輪得益。今為調達五
法誘引。令生異見。致此凡夫。應悟理解。鄣使不得。暫
差此時。名之為破。第六就方寬狹。破羯磨僧。通三
天下。除北方。以其三方有佛弟子。秉羯磨故。是以心
論。三方羯磨壞。破法輪僧。局在閻浮。不通餘三。以佛
不在餘三方成道。彼方比丘。自稱為佛。欲破僧輪。人
無信受。故不得破。又共誰競化。是以心論言。閻浮提
至九。是則法輪壞。第七就時。破羯磨。現在未來。俱
有破義。破法輪僧。佛現在有。涅槃後無。故心論言。未
結界前後。牟尼已涅槃息宍未出時。及無第一雙。於
此六時中。不名破法輪。俱舍論言。初者轉法輪。言初
者轉法輪未久。後者世尊般涅槃。此二時中。大眾恭
敬。脩同一味。是故無破。心論但言。亦非前。亦非後。以
此二分中。俱僧一味故。餘四易知。即案此文。有重破
義。以餘二分中間長遠故。是以律言。若更有餘比丘。
欲破和合僧者。亦當如此。白四羯磨呵諫。又言如提
婆達此。若未出家。不應與出家。若已出家。應滅擯故。
明佛現在。亦有重破也。第八得罪輕重。於中有三。
一逆異。二結逆總別。三教名輕重。初門者。破羯磨僧。
但破同徒言教。又失事中之益。唯局界內。以正破正
等。情過輕微。犯偷蘭遮。非逆可懺。破法輪僧。調達是
其弟子。秉於五耶。破師法輪。失於理解之益。損義寬
多。犯逆偷蘭。不可懺悔。第二門者。問調達破師法輪。
復損前人。不得聞思之解。今結罪時。為望斷佛法輪
邊得罪。為望損僧結逆。答此二相假。若無其僧。法輪
不轉。若無法輪。僧不得益。調達今乃以乞食等。誘導
五百。歸從己法。即斷法輪。亦失理解故。即礙法損僧。
合結一逆。無別二罪。而名破僧逆也。問調達以其五
耶。破於別人。不得理解之益。應就損別以得罪。而就
損僧結罪者何。答據其本心。欲破僧輪。若破得三人
已下。非其僧位。不稱所期。思心不遂。不成逆罪。要破
四人已上。是其僧位。稱本所期。思心得暢。又復若本
不破四別人。皆得聞思。攬四理解。共成僧寶。益利世
間。令由破此四人。不悟理解。即無所攬。不成僧益。是
故損四人別即是損僧。為斯但望損僧結罪。第三門
者。問調達破僧。得逆滅擯。所以不據主故波羅夷。伴
者罪輕。與偷蘭遮。而主伴同名偷蘭者何答破僧。事
大。非可獨成。要假主伴。方能成破。主雖業重。伴便是
輕。然破僧事一。復齊究竟。何得主伴結其異名。宜同
偷蘭。以其蘭名通含輕重故爾。問若事是一。主伴同
名者。如減年受戒。亦假主伴。受戒事一。何不同名。而
和上結提眾僧吉羅。答斯亦不類。以作受戒羯磨時。
別稱主名。即有甄簡之異。事雖是一。得結兩名。調達
破僧。作法之時。不別稱主名。無甄簡之別。事復是一
故。主伴同蘭。問相假破僧。伴非逆者。違諫何以俱得
僧殘。答秉法假伴主故結逆。俱違僧諫。並是心虗。違
諫得殘。第九得報不同。破羯磨僧。不墮阿鼻一劫
受苦。破法輪僧。得無間獄。受罪一劫。
次釋文。初問次答。憂婆離問有三。初云何破僧者。問
於調達。行何等法。斷佛法輪。分眾異軌。弟子未委。故
言云何破僧。二齊幾者。問數多少。三誰破和合僧者。
問能破僧人。故曰誰破和合僧。次佛告已下答。於中
初至行舍羅。先答初問。就中有三。先以五耶。破正行
法。就五法中。前三相似語。後二妄語。以五耶法。誑戒
群心。令受耶化。故破法輪。謂斷四依行法。次作非法
別眾羯磨。行耶眾法。破正眾法。如文。行斯兩法。以破
眾行故。名破僧也。次憂婆離一比丘下有二釋。一解
總答下。二問謂數者至八。言人者。非餘眾等。又釋唯
答第二數。略不答第三問。故五分。問是中誰破僧。佛
言作主者是。此不如前解。以但問人。未問主伴故。
第二文中分三。第一問破僧果。第二問和僧果。第三
重問一切破僧主墮不墮義。和僧偈中。初一偈彰和
有益。下有半偈。以有益故。能和報重。第三問者。如五
<pb n="869"/>
分。汎問一切破僧主墮不墮義。不問四伴及以五百
也。今文中三句。一領佛前言。汎興後問。二佛語已下。
佛具總答。三憂婆離已下。重更料簡有墮不墮。從法
非法。乃至說下說。是九對中。於非法等一邊作頭。各
作十二句。若欲知僧。先以初句法。破第二句非法。改
耶從正。即是和僧。不名為破。今解破僧故。就第二句
非法作頭。行化於時。破初句法說以為非。使耶法興
頭。正法隱曀。方成破僧。此九對上。咸就第二句上。作
此十二。合有一百八句。非謂法上別有十二句也。就
第二非法作頭十二句者。初四句中。前三破主。墮於
一劫。後一破主迷非。謂是情過輕微。不墮一劫。初句
非法想破非法想說。第二句非法想破法想說。第三
句法想破非法想說。第四句法想破法想說。先解
初句。其文有七。一若比丘者。謂能破主。二辨以非法
破正。文言非法者。謂五法不能滅惡生善。故言非法。
執耶說是。故曰言法。堅持此法者。謂行化於時。破和
合僧。通壞二法。三彼自知已下。彰心知為非。言非法
想破者。謂前方便心。了了知非故。法想說者。謂以五
法行化時。了了知非故。四如是言下。然口說為是。執
此五法能資人心軌。故言是法。又能滅惡之功。是毗
尼妄指佛說。欲規他信受。故曰是佛所教。五異見已
下。結彰前二心見知非口說。為是口說。乖心所見。故
言異見。亦心安於非口說。言是口說。乖心所安。故曰
異忍。六行破僧舍羅者。略惱損二法。並行舍羅。略不
舉行眾兩法。七憂婆離已下。結墮一劫。第二句非
法想破法想說中。但有六句。除第五句異見異忍。釋
文如前。以其前方便心。知己五法為非。故言非法想
破。至於說時。迷五法為是。故言法想說也。亦墮泥梨
一劫受苦。問第二句前心知非。後心迷是。其過輕微。
而犯逆罪一劫苦者。如人非人想。亦應犯重。一解言
煞人者。前境是事。不可學法。又無其諫。爾語是非迷
心犯輕。此法可學。又復設諫。開示是非。離復轉想。猶
犯正罪。又可破僧事大。雖以心不稱境。以前方便心
當於境。故亦一劫。不同人作非人想者。以事輕故。從
心結蘭。不從境結。如娮酒戒等。亦以境上過多。不從
餘想結罪。若爾第四句。亦應犯逆。墮於一劫。解言。第
四句法雖可學。亦有諫法。然始從心迷。是以不墮。不
同二三方便。內心知是其非惡心故破。治心尤重。復
是可學。故不相類。問所以無第五異見等者。解言。此
第二句。以其口說。望前方便心。名為異見。望後說時
心。名不異見。若言異見不攝異見。不異見異復不收
異見。故二三兩句。闕而不論。次第三句。正以前方
便心。迷己五法為是。故言法想破。後心說時知非。故
言非法想說。廣出其文。如前無異。故言亦如是。第
四句前後方便心。迷己五法。一向謂是口說。不乖心
見。故言不異見。亦不違心所安。故不異忍。情過輕微。
不墮一劫。作第二四句。非法想上置不疑。法想上安
不疑。初句非法不疑說。第二句非法不疑。破法疑說
為異。第三句法疑破非法不疑說。第四法疑破法疑
說。消文輕重。准如前說。亦前三逆重。第四句輕。是以
文言。疑不疑作四句亦如是。若作第三四句者。非法
想上安疑。法想置不疑。初句非法疑破。非法疑說。以
其俱疑。無非法想兼。是以不墮。第二句非法疑破。法
不疑說為異。由非法起疑。無非法想兼。過輕不墮。第
三句法不疑破。非法疑說為異。此亦不墮第四句法
不疑破。法不疑說為異。是以文言。非法想疑四句亦
如是。問第二四。初句與前句同。何以別來。答不三
異故。又問第三四中。第四與初第四同。亦何以來。答
以上三異故。然知第二四非法。同前而異後。以不疑
故。法異於上下。以法上疑故。第三四非法異前兩。以
疑故。法同初而異中。以不疑故。此就初對非法上。作
十二句。破初句法竟。自下各就第二句上。作十二句。
破於初句。故言亦如是。又解增二文。舉十八法。法言
<pb n="870"/>
非法。非法言法。乃至說不說。倒說成耶。又增四憂婆
問。齊幾名為破僧。誰破和合僧。佛言若比丘犯說不
犯。不犯說犯。輕言重。重輕。齊是名為破僧。和僧反說。
故知不得專取此文。若比丘非法說法。即以第二非
法說以為法。方名破僧。若說佛四依。以為非法。豈不
是倒說成耶是破。若作是說。於法上。亦有十二句。合
論更有一百八對法。十二句者。如前三个四句。各以
尾為頭。次第倒說即是。更不須廣作。然直言各以尾
為頭者濫。計理應云倒說第一四。為初四者。是倒說
第三四。為第二四。以法上不疑非法疑故。然說是為
非。故上三墮。第四不墮到說第二四。為第三四。以法
上疑非法上不疑。迷是為非故。四俱不墮。乃至第九
對。各作兩个十二。合二百一十六句。
●滅諍楗度第十六
凡鬪諍之興。乖理違和。惱亂僧眾。事成破僧。宜須殄
滅。息彼不肖。方成護法匡眾之化。故須次明也。七種
毗尼。能除殄罪諍。名之為滅。所滅是何。所謂四諍。兩
情乖背。彼此紛紜。名之為諍。能所通舉。故言滅諍。廣
彰其相。集在一處。目曰楗度。故言滅諍楗度。
就中文三。第一至草䨱地毗尼。明能治藥。既有能治
之藥。必有所對。故次第二爾時拘睒彌已下訖事諍
亦如是。正明四諍。是所治之病。既有藥病。若不相對。
藥無能治之功。諍無可殄之義。故次第三若一比丘
已下廣明藥病相對滅之方軌。
第一先解七毗尼義。九門料簡。第一列數釋名。第二
辨體。第三得名。第四總別通塞。第五法體出不出。第
六用藥對人聖凡分別。第七次第。第八能滅人多少。
第九治人滅罪殄諍分別。
第一門者。始從現前。終至草覆。中間有五。此是七藥
之名。先釋其名。言現前者。三法五法。體非過未。集而
相對。名為現前。諍情消殄。故曰毗尼。言憶念者。清人
被謗醜嚮外領。為他所舉。而致忿競。僧眾思審。知其
不犯。為作羯磨。證彼清淨。故言憶念。憶念滅諍。故曰
毗尼。言不癡者。此人病時實作。不癡來不為。亦被他
舉。而致不知。僧知此人病時雖作。不癡不犯。為作羯
磨。證其不癡。無有實犯。故名不癡。作此法時。能殄於
諍。故曰毗尼。次自言者。前人隱過。雖有三根。不取伏
罪。而行駈殯濫治清人。聖制安令自說名種。方行治
法。既引伏罪。必無忿競。故曰自言。又橫諍他犯。以生
忿競。要得前人。引過懺悔。定罪輕重。方能殄息。名曰
自言毗尼。言多人語者。謂有往䨱論義。諍理耶正。別
人現前。而未消殄。要須盡集。詳心捉籌。表多人語。故
曰多人語毗尼。罪處所者。此人實犯。為他舉覺。前引
後違而致不和。僧與作法。微其前言責罪之實處。故
曰罪處所毗尼。草覆地者。或眾僧共犯。因評致諍。或
橫評他犯。自言不滅。時已淹久。紛紜難息。若尋究善
惡。恐諍事深重。故聽二眾直乞歡喜。不說名種。迭相
懺謝。如草掩泥。諍情消滅。故稱草覆。母論。如似以草
覆泥。令人得過。不汙其足。名為草覆毗尼。
第二門定體者。若據七法。能令諍無之處。名毗尼者。
毗尼名滅。謂以非數滅。以之為體。若就此七。能得前
滅。為此七毗尼者。謂五法三法。為七之體狀。所言五
者。謂法毗尼人僧界。言三者。謂前五中。除僧界二。餘
三即是。總言五法三法。即不離五種現前。謂僧人界
法毗尼。此等僧眾和聚體。如瞻波說。言人者。起諍人
在現前。言義往返。身口二業。作無作為體。界者文言
在內制限者是。無別行者可屬。故無別法。若據緣成。
假教是聲性等為體。若就所依。規圓分局相者。是無
記色法。然是生善境界。法毗尼二。執正道理。諧和刊
定。亦以聲性等為體。今若隨相指事。以定七體者。先
解現前。須為四門。一解五法。二解三法。三五三同異。
四乘明一切具法多少。先解五法。一列數釋名。二定
體及有無。三辨廣略。初門者。謂法毗尼人僧界等是。
<pb n="871"/>
此之五法。各體非過未。對而殄諍。故曰五法現前。如
下名為五種現前。次定體等。言法者。謂定諍是非道
理。諧調進否者。故文言好言教語。如法如毗尼。如佛
所教。又言云何法現前。所持法滅諍者是。持謂持前
定諍是非道理也。言毗尼者。謂持前道理。勸受息諍
者。是以下文言。此是法是毗尼是佛所教。汝當受是
忍是。下文。云何毗尼現前。所持毗尼滅諍者是。謂持
此道理。勸受息諍故。五分。云何謂毗尼現前。應以何
法。以何律。以何佛教得滅。而以滅之。是毗尼現前。言
人者。謂一比丘。在一比丘前者是。又文云何人現前。
言義往反者是。此能所合名為人。若就別名。唯起諍
行者為人。唯就所為故。或約能名人。故文言受懺者
是。言僧者。能斷事秉法者是。文言。云何僧現前。同羯
磨和合集一處。不來者囑授在前。應呵者不呵者是。
言界者。謂攝僧分齊。作法之所者是。文言云何界現
前。在內羯磨。作制限者是。此謂無結。在標內作法。結
成限約故。上來所辨。說之次第。若行之次第。應言僧
人界法毗尼也。次辨有無者。首解毗尼無。故無別軆。
或言以法為軆。謂持此進不是非道理。令諍滅故。又
言用上四法。能得於滅。謂以四法為軆。此盡不然。若
此毗尼是無。斯義可爾。今此毗尼是有。謂以道理正
勸受息諍。故文言。所持毗尼滅諍者是。但此五法。並
是能得毗尼。是以七中第一。通名現前毗尼。然此第
五者。據終得滅之處。偏名毗尼。非謂即以無法為體
也。問如有法時。未有毗尼。牒有毗尼時。已是無法。如
何現前。答一義以相續在現故。又可以餘四法。對起
諍人。一一皆現。故言五現。實不並起故現。第三廣略
者。准於三法。此五法中。亦要為三。謂僧與人。同是人
法。與毗尼同是法攝。加界故三。但今法分始終。人殊
能所。故廣為五法。與三法不類也。第二解。三法謂法
毗尼人。解義准前。亦有釋名定軆等。第三有無同異
者。別人滅中。不秉眾法。所以非僧。亦不假界。但有餘
三。餘三何異。五法中人。定是所為。三法中人。能所合
名為人。以不秉眾法故。五中法。通語羯磨。三中法者。
定是語法。五中毗尼。通羯磨語。法判諍無處。以為毗
尼。三中毗尼。亦定語法判滅。第四門僧秉具五三人。
下三此亦位。言就僧秉法中。若為殄諍。具五可知。非
滅諍者。或四或三或二。言二者。如結大小界等。言三
者。僧常行等。言四者。道俗位分。道者。如受懺處分。離
衣六年杖囊等。並須人現前。故具四法。為俗但三。如
學家覆鉢。以不對作故。二眾互治。義亦同此。次憶念
別相者。能舉者。執前三根。恐有謗𠎝。所舉者。自准己
心。懼被治罸。是故乖違。能舉者。憶念執其聞根。證前
犯故。所舉憶念思已清淨。僧與憶念。尋思此人是清
淨故。證其不犯。僧語能舉人言。彼先被謗。為是外有
聞根。我等共住。知實清淨。此彼無過。是以文言。云何
憶念毗尼。謂此罪更不須作舉。作憶念者是。次不癡
者。以病時作事。能舉者執三根。所舉人。准已不癡來
不作。彼此乖競。僧知清淨。不癡來不作故。僧語舉者。
此人我等共住。病時作事。不癡已來。實是清淨。此彼
無過。是以下文。云何不癡毗尼。謂此罪更不須作舉。
作憶念者是。次自言者。前人實犯。為他所舉。但使不
引。即未得治。恐濫罸清人故。是以要待自言。方得治
之。故下文。云何自言。謂說罪名罪種懺悔者是。又目
連觀察。見彼比丘去佛不遠。語言。世尊已知汝。便捉
臂牽著門外。佛言不應如是。若於異時。亦不應如是。
令彼伏罪。然後與罪。不應不自伏罪而與罪。自今已
去。為諸比丘。結自言治滅諍。應如是說自言治。又容
二人橫諍他犯。輕重未定。僧今欲滅。要取根本。犯者
引過懺悔。定罪輕重。以滅於諍。犯者非諍。自言能殄。
他諍者自言治。是故文言。自說罪名罪種懺悔者是。
次多人語者。以前別人現前。未肯伏理。僧為差白行
籌以滅。籌多表語。故名多人語。是以文言。云何多人
<pb n="872"/>
語。若用多人說持法。持毗尼。持摩夷故。見論。多覓毗
尼者。處處多覓知法比丘判。故名多覓毗尼。言知摩
夷者。是二部波羅提木叉。次罪處所者。為他所舉。初
引後違。而生忿競。僧與作法。微責前時所引罪覆處
故曰罪處所。凡言前引後違者。前言犯後言不犯。或
前言重後言輕者。彼此忿諍。僧今作法微其犯處重
處。是故總言罪處所也。問同自言。何以偏須責同前
引。而不信後語者何。答前引同舉者之言。是故信
前。後言違舉。是故不信。以其此人。若無實犯。初應相
違。既前言同舉。明知□違者不實。故下文言。云何罪
處所。彼比丘此罪與作舉作憶念者是。次草覆。此諸
比丘。皆共犯戒。或橫評他犯。現欲懺悔。執見相違。半
見提舍尼。半見波逸提。正欲輕懺。見重者謂不滅。正
欲重悔。見輕者復不從。即諍輕重。礙於懺悔。故聽不
說罪名種。直相悔謝。如草掩泥。不簡縱橫。故稱草覆。
五分。作白二羯磨。草布地悔過。彼諍比丘應盡來僧
中三乞。如是三說已。皆舒手脚。伏向羯磨師。一心聽
受。羯磨師唱言。大德僧聽等白二滅也。此等七法。雖
通用五法三法。而有斯別狀。
第三得名。若毗尼。總名當體受稱。以其體是非數滅
故。若就七法。能得他滅。名為滅者。從所尅立目。亦可
功能得名。若也七之別名。得名有四。現前一種。世局
得名。不癡罪處所。從境立目。不癡本對於癡。本癡不
在僧。約於前境。又復文言我今不癡。從僧乞不癡故
也。罪處所者。罪在前境。過不在僧。為他所舉。前引後
違。作法治罸。微責罪實。名當前人。故亦從境。念憶自
言多人語。此三功能立目。如沓婆被謗。聞根外彰為
他舉發。而致不和。僧知清淨。舉者非謬作法憶念。證
彼清淨。情諍即滅。滅功由僧作憶念故。故下文言。我
今不憶。從僧乞憶念。明知功能。自言者。引過懺悔。能
滅諍故。多人語者。廣集智人捉籌。表多人語。定理耶
正。能殄於諍故。草覆者。就喻受稱。
第四總別通塞者。於此七中。名有總別。謂毗尼是總。
現前等七是別。各不相收故。若其據體。體有通塞。謂
現前一法體義通六。體狀有通塞。下六體狀塞而不
通。問云何現前體義通六。體有通塞。答五法三法。義
實該下。以名攝用。含收五十八現前故。然即於中。有
別現前。專對言諍。故復體塞。問相狀如何。答現前五
三二法可知。如憶念中白。及二羯磨。皆言諸長老。不
須難詰問我。乃至第三羯磨。誰諸長老忍已前。此是
出不犯道理諧調進不。謂是法現前。第三羯磨。誰諸
長老。忍僧與某甲。作憶念者嘿然。誰不忍者說。乃盡
結竟。此是勸受息諍。即是毗尼現前。即假僧人界。豈
非五法。義通於下。不癡五法。准憶念以說。自言五者。
云何自言。謂說罪名說罪種懺悔。謂是法現前。云何
治。自責汝心生猒離。正是諍滅之處。即是毗尼現前。
亦假餘三。故五祇律。取自言者。恐未來世惡比丘。誹
謗清淨。不得自言治。便駈出故。罪處所五法者。如白
及二羯磨。乃至第三羯磨。誰諸長老忍已前。盡是微
尋。前言責罪處所。此是法現前。誰諸長老忍已後。乃
盡結竟。是諍滅之所。即是毗尼現前。餘三可知。多人
語五者。文言作如是語者。捉不破舍羅。作如是語者。
捉破舍羅。乃至十三種行舍羅。此是法現前。別處數
籌已。若如法語比丘多者。彼應白。如法比丘多。是毗
尼現前。餘三可知。草覆五法。如二眾各言。共相諮稟。
乃至和眾白等。謂是諧調進。不法現前。二眾各言。長
老我今已下。乃至作草覆懺悔。是毗尼現前。亦假餘
三法。即是五法義通下六。下六事別。各不相通。為是
僧法毗尼。及人對下六。滅非無有異。尋相似說。可以
思知。
第五法體。出不出者。先明出法不出法。謂憶念不癡
罪處所。作法竟時。諍情消殄。即出法體。餘四毗尼。作
羯磨竟時。諍事未除。但是方便。滅未究竟。故但列名。
<pb n="873"/>
如現前中。雖作簡眾白等。本未滅諍。自言中受懺白。
多人語中。差行舍羅人。白二草覆。和眾白等。謂作此
法。滅未究竟。故不出法。次出體不出體。不出體者。問
如現前等四。不須出法。義或可爾。此四毗尼可無諍
滅之處。而並不辨滅體者何。答以定不定故。憶念等
三。無三品流轉。如憶念者。不作不犯。不癡者。作而不
犯。人罪處所者。亦作亦犯。人用藥揩准。即出滅體。謂
即法以辨滅體故。餘四毗尼。流轉不定。如現前中。三
法五法。五法三法。乃至用多人語等。若欲具彰濫於
並用。若復隨分少列。又謂恒定。是故總言應用現前。
自言懺中。或對一二三四。又就所引犯等。輕重亦是
不定。多人語中。三種行舍羅。都辨十三。故亦無准。草
覆地中。用法應定。然所諍不定。或從自言流來。或經
行草覆故。亦不彰滅處之體。此言體者。謂責滅之究
竟處所。
第六所為人聖凡者。阿含經。要羅漢被舉。得作憶念。
凡夫不得。何以故。凡夫有故犯戒。羅漢無故犯。但有
誤犯故。見論。憶念毗尼者。為愛盡比丘下。至舥含人。
不為凡夫。諸律不分聖凡。似得清淨者。通行自餘。或
通不定。
第七次第者。此七位二凡滅之來。從下至上。是以初
四毗尼擬滅。四諍中。輕微諍者。作一憣列。即是對所
餘。除有一竟。第二下三毗尼擬滅。上品難除之諍。作
一番而列。即是對所除二竟。現前所以先者。以其現
前。眾藥之本。又復言諍四中之初。先明現前。擬滅言
諍。輕微易殄者。覓諍第二。是以次明憶念。不癡擬滅。
覓諍易除滅者。犯諍據三故。次第四明自言毗尼。據
滅輕犯之藥。事諍通用。即以此四擬滅。事諍易除之
病。對上品中。多人語所以先者。對言諍故。罪處所以
者。對覓諍故。草覆次者。除犯諍故。即用此三對事諍
難除故。次第如此。因辨總別離合戒。以二分毗尼。如
向所列二者。是對事即四也。文中隨名隨名有七。以
名攝用故。又言一切滅。滅即十四毗尼。或用相假。即
十三毗尼。以其下六。各帶現前故。對事即二十六。又
可四十四。八十八離言諍。為三十四毗尼。謂獨現前
有八十三種多人語。各帶現前故。即二十六并前八。
故三十四。餘五毗尼。各帶現前。即十通前。以為四十
四也。又對事八十八。又可為五十毗尼。及一百毗尼。
謂離犯諍中。四種自言。及草覆假用即十。通論覓六。
及言中三十四。合五十毗尼。對事諍一切滅滅。一百
毗尼。此謂隨用離明。以藥殄諍。有爾許種法。今但言
七者。舉名攝用盡故。如一現前。即攝五十八現前。更
無不盡。餘攝可知。故總言七滅隨用一百也。
第八能滅人者。現前自言。能滅之人。義通三位。餘之
五滅。局僧方秉。所以可知。人通塞故。法亦寬狹。此謂
具法多少說者。即上二滅人有三故。法通三法五法
餘五局僧故。法唯五法。若用三法五法。相對說者。五
法通七。故所以寬。三但二中不通故狹。
第九治人滅罪殄諍分別者。通而言之。七俱殄諍。言
滅罪者。自言草覆罪諍。俱滅罪處所。有罪而不滅。餘
無罪可滅。治人不者。餘之六種。但使滅諍。而不治人。
以人無過故。諍是鬪亂故。須消殄罪處所者。將治人
法。以滅於諍。以人有違罪過故。亦治人亦滅諍。以治
人故。作法竟時。奪三十五。具行折伏。令其引罪。已方
得為解。餘非治人故。不論須解祇。與作覓罪。已是比
丘。應盡壽行八事。一不得度人。二不得受具戒。三不
得受依止。四不得受僧次請。五不得作僧使。六不得
作僧說戒人。七不得與僧答說毗尼。八不得與僧作
羯磨人。十律。作實覓羯磨。亦奪三十五。五分。本言治
有二種。一可悔二不可悔。不可悔者。與作盡壽。不可
悔。白四羯磨。餘六無斯過故。不是治人。
次釋其文。即為七段。現前。自言。多人語。草覆。此四不
出法體故。但有列緣結名。餘三定故。出法藥體。其文
<pb n="874"/>
各三。謂列緣辨體結名。俱不癡中。略無結名也。文中
自言。總言應不應。理通七聚。下是非亦然。藥病相對
中。唯就可懺者。說如對僧懺。應攝殘罪。以見文如此。
是以立義專言。二人橫諍。自言滅之。理引通七。但為
初二。非可即了故。𨷂而不論。
第二次解所治之病。於中文二。初至呵責已。先舉諍
過白佛呵責。二告諸比丘已下廣辨四諍體相差別。
初中文二。第一起過文言。比丘共比丘尼諍者。不在
四諍之限。所以然者。若比丘尼論義。二眾既別。復無
破僧。不在言攝。又無共用藥滅故。或比丘舉尼。尼舉
比丘。亦非覓收。或比丘與尼諍二眾犯。或二比丘諍
尼犯。或二諍比丘犯。皆非犯諍中攝。或比丘與尼諍
二眾羯磨。亦非事收。或二比丘諍尼羯磨。成以不成。
此在言攝。以得破僧共用藥故。二尼諍僧羯磨亦爾。
互諍雖。非四諍之限。今文列者。彰諍過故。第二時比
丘聞已下如來呵責。
第二正辨諍中。文分為三。第一舉數。第二列四諍名。
第三云何已下廣彰其相。廣中文四。初至是為事諍
明諍境體。第二言諍以何為根已下至是為事諍根。
解其四諍起之因本。第三言諍是善不善已下至事
諍無記。約對三性通局差別。第四言言諍已下簡定
是非。所以須此四文次第者。初舉所諍之法。即是境
體。既識所諍。因何而起。故須第二。明其諍根。雖知境
因。但諍是乖背。為唯不善。為說餘二。故須第三。義通
三性。三性之諍無不乖競。恐成破損。理齊須滅。故並
諍攝。但三性之諍。義含是非。恐濫行法藥。故須第四。
舉是簡非是者。須滅非者。不須判文雖爾。先擇其義。
六門分別。一列數釋名。二辨體。三得名。四所以。五次
第。六辨諍根。三性是非諍有四種。謂言諍覓諍犯諍
事。言諍者。理不自斑。藉言以顯。詳評是非。定理耶正。
彼此諍言。遂成乖忿。名之為諍。諍由言起。故曰言諍
覓諍者。內有三根。伺覓前罪。因舉詣僧。遂生其諍。諍
由覓起。故曰覓諍。犯諍緣具作過。稱之為犯。評犯生
評。故名犯諍。事諍者。已起百四十五羯磨。相別稱事。
評事致忿。名為事。第二體者。其義有兩。一者諍體。二
者所諍境體。若論諍體。謂往復評理。舉罪輕重。乃至
評事。以成此諍。正以色法聲性。及非色非心名句味。
以為諍體。其三性心者。助業之因。非正業體也。若舉
十八所諍之法。謂境體者。對文以釋。第三得名者。諍
雖有四。得名有二。言覓二諍約因受名犯事二諍。從
境立目。前二約因者。謂由言覓而生此二。故曰約因。
次二從境者。謂評犯事。以生後兩故。第四立四者。釋
有二義。一解凡生諍之境。不出眾行二法。就行法中
有二。一犯不犯行。二輕重行。若評此二行。理相是非
犯。以不犯輕重等理。而生諍者。立為言諍。若三根舉
覓犯。以不犯舉來。詣僧不諍理相。而生諍者。判為覓
諍。若共評犯。作事不同。罪之輕重。而生諍者。名曰犯
罪諍。就眾法中亦二。若未作百四十五。理相是非。立
為言諍。若諍已起事。而生諍者。名為事諍。若評餘六
對事已未故。俱為言諍。以斯義故。故立斯四收諍斯
盡。亦可一方化相故立四諍。第五次第。但理顯由言
故。聖聽論義。因評佛法。遂生其諍。是以言諍。最在初
諍。評犯義希。故在第三。事從三起。故在第四。第六門
中。若竪義者。四文之中。先解定體。體中四諦。即為四
段。下三各四類亦同。然就初言諍有三。謂舉釋結。餘
三類爾。
正辨言諍體中文四。一起淨人文言。若比丘共比丘
諍言。簡餘眾故。二引十八事已下。舉所諍境界。三若
以如是已下往復覓理是非。四遂彼此共鬪者。因而
致諍對。第二文即辨境體之義。若汎評十八理相是
非。而生諍者。並是言諍攝。若諍已起十八。方生四諍。
於九對中。可為三分。一謂犯不犯輕重兩對。約行法
以辨。二約說不說眾法以明。三約餘六對。以說行法
<pb n="875"/>
復二。若諍犯不犯。正生覓諍。或生言諍。若諍輕重。正
生犯諍。或生言覓眾法中。諍說不說。但起事諍。其餘
六對。多生言諍。先解第一諍犯不犯。若事一而見異
者。即生言諍如。或為他舉或二人橫評言。不剃髮翦
抓者。有犯一人言。髮抓有命。不須剃除。不犯而生諍
者。謂迷聖教。要現前多人語。滅以藥來驗。故知言諍。
如是一切戒。但是引所作事同而諍犯不犯理者。咸
在言諍中攝云何生覓。若有三根。舉彼前犯。或復清
淨言已不犯。即含前兩戒。可前已引犯引重。後還拒
諱而生諍者。此是正生覓諍。謂須憶念等三滅故。方
是覓攝。次諍輕重生三諍者。云何生言。若評前人。所
作事同。而見有輕重者。是知如人橫諍掘地之罪。一
言得提。一言犯吉。而生諍者。是言諍攝。謂須現前等
滅故。云何生覓。若前人實不犯重。能舉有根。證前犯
重。所舉自言。我不犯重但犯輕。重罪而生諍者。用憶
念滅。或癡時犯重。不癡犯輕。即不癡滅。或前引重後
言犯輕。用罪處所。除此諍輕重。覓諍中。攝云何正生
犯諍。若二人橫評前犯。如見掘地一人。言某甲地。地
想掘犯提。一人言前人想疑犯吉。而生諍者。用自言
滅。或眾共作罪。相朋致諍。各執輕重。或可自言不能
得滅。若深重不可尋究名種者。草覆懺悔。如斯執輕
重者。正生犯諍。眾法成否。事諍可知。餘六對者。謂法
非法。毗尼非毗尼。有餘無餘。麤惡非麤惡。制非制。常
所行非常所行等。咸是事一見異故。多生言諍。若依
明了論。定此十八法。與此少異。彼論言。常行非常行。
說不說。此之二對。是阿毗達摩教中所明。細解其相。
前破僧。違諫戒已廣說。若准斯理。全不得以說。為事
諍境。又人以常行非常行制非制。為事諍境。此亦違
論文。今依論解覓犯。二境如前。判事諍境者。取毗尼
非毗尼。為事諍境。以眾法為毗尼故。釋義如前。其說
不說。迴入作餘六中。合為言諍境覓諍。
第二辨中文三。一先明起諍人。二以三舉事已下辨
所覓境界。三作如是已下正明舉罪𨷂少第四句相
違。第二境中文三。一以三舉事者。總彰所舉。二破戒
已下別列所舉境。三見聞疑者。能舉人所依三根。第
三正舉中。依如是相覓罪共語者。正出舉語不妄求
伴勢力者。求伴助己。謂舉者。有稱己伴故。安慰其意
者。以方便𣽈言慰喻開曉。若舉作憶念者。引證安此
事者。安有根作事。不安此事者。不安無根。不作事不
癡者。彰舉者。內有解慧。不脫者。為顯舉者勸辭。汝若
從我懺悔。清淨得脫。若不從我舉懺。惡業所羈。故曰
不脫犯諍。但有第二所評境界。𨷂有無餘三句之文。事
諍亦但有第二。𨷂無餘三也。言諍中事作等一釋。謂斷
言諍時。用現前多人語滅。於中有簡眾單白差人白
二。即諍此二。成不成義者。是中諍言事作。即斷覓諍時。
有三白四。即諍此三。是覓諍中事作。斷犯諍時。有受
懺悔單白。及和眾白。即諍此二。而生諍者。是犯諍中
事。作此釋者。匪直理不相當。亦是收諍不盡。又釋於
百四十五已起羯磨。但使諍成不成。理而生諍者。用
現前多人語滅。是謂言諍中事作。如似一白處作二
白。為他所舉道。此不成所舉之人。自言初白。自成後
白浪作。而生諍者。亦在言諍中事作。如瞻波作非法。
別眾羯磨。七人共諍。佛判二人是法語。餘非法語等
類。咸是言諍中事作攝。若有三根。舉彼非法羯磨不
成有罪所舉之人。或言不作非法。被謗有根。或癡狂
時作。或前引後違。而生諍者。須用憶念等。三以滅故
類。諍百四十五羯磨等。並是覓諍中事作。若二人橫
評他非法。別眾等羯磨。一人言彼惡心蘭。一人言懈
怠犯吉。事同而見異者。亦是言諍中事作。二人橫評
他作非法。別眾等羯磨。一人言此人惡心作犯蘭。一
人言此懈怠心犯吉。或一人言彼作非法。和合羯磨。
一人言彼作法。別眾羯磨。或作羯磨已眾共相朋。而
生諍者。此是事見俱不同。須用自言。草覆滅故。類餘
<pb n="876"/>
一切羯磨。如此起諍者。並是犯諍中事作。
次辨諍根。根者生義。四諍之興。由斯起故。所以名根。
言諍中。三不善心三善心為根者。謂內因為根故。評
四種僧義。而生此諍。諍由僧起。故曰僧為根。此就境
緣說故。諍由人起。故曰人為根。六諍所起為根者。就
業說根故。如中阿含說。一渾戾不語。二惡性憙鬪。三
諂曲。四貪嫉。五無慚愧。六邪見。十八破僧事者。以所
諍法。為根覓諍根。初貪無貪等。謂此等心中。舉而生
諍也。舉僧犯故。僧為根。僧犯由界故。就生諍遠緣說
根。舉人犯故。人為根。三舉事者。謂是所犯事。以其不
諍。理相是非故。無十八法。此覓諍者。但是犯不犯一
對故也。犯諍根。但有貪等。據犯因故。若就起諍行者。
亦應有三。善心僧等。如前說。三舉事亦如前。六犯所
起為根。約業具說。如僧六辨事諍從三准前以說。
第三三性者。言覓事三。得通三性。犯無善犯。故唯通
二。若就諍行者。應通三性。言諍三性者。若為名利。或
折辱他心。勝負之情。論理諍者。是其不善。為欲顯揚
佛法。情存覓理。不於利譽者。是言諍善非前二心。即
是無記。覓淨文二。初總舉通三。第二別釋通。三即以
為三。先解善覓。於中文三。第一總舉人善心伺覓。二
以三舉事已下別彰覓事。三以如是已下正明其舉。
言別彰者。以三舉事等者。廣前伺覓。第二內有五法
已下廣前善心也。伺覓有三。一三舉者總彰。二列破
戒等。是別列所覓事。三見聞疑見覓所依根。第二內
有五法。廣前善心者有二種。一出善心。前言善心。如
何是善。謂內有五法。第二以何知有此五法者。即出
其相。以二義故。所以知善。一為令前人。自行清淨。文
言無犯等。二欲令於眾清淨。外無見聞之譏故。文言
莫令此人有惡名流布。第三正舉文義如上。次不善
分三。初總舉不善心伺覓。二以三舉事已下別彰釋
前。三以如是已下彰非法。舉別中文二。初釋伺覓文
三。初以三舉事。總彰所舉。二破戒等。別列所舉事。三
及所依根。二內無五法。釋不善心有兩。一內無五法
正解不善心。二明不善心相有兩。第一欲令前人。自
行不清淨故。文言欲令此人有犯垢穢不清淨罪不
出。二欲令前人於眾法不清淨。外彰見聞之醜故。文
言乃至流布。第三正非法舉中。不妄求伴者。亦隨妄
情。非法求助。不安慰者。內無五法麤言呵責。作舉憶
念者。妄引證明。安此事者。安無根不犯事。不安有根
他事內無明慧故。癡不脫者。非法舉罪。俱不免羈累
故。無記比說可知。犯諍文二。初總舉章門。不通善性。
二別釋有兩。初不善者。凡夫人學人。學人者下三果
人。或以遮過故。或凡夫人犯通略廣學人犯略也。無
記犯者。謂凡人學人不故犯。及無着人犯。十律。凡夫
人三性俱犯。善心犯者。如新受戒比丘。不知戒相。自
手拔佛塔邊草等。又慈心煞人等。不善心。謂故犯戒。
無記心犯者。非上二種者。是文中不論學人。憂婆問。
羅漢三性心何心犯。佛言。所有犯者。皆是無記心。如
羅漢不憶有長衣。忘不囑授。非時入聚落。是事諍隨
三。准說可知。
第四文簡定是非。是非者靜理之言。是其言諍。餘言
餘諍。則非言諍。伺覓他罪。因生忿競。是其覓諍。餘覓
餘諍。則非覓。評犯致忿。是其犯諍。餘犯餘諍。則非犯
諍。共諍百四十五。羯磨之事。已起成否。是其事諍。餘
事餘諍。則非事諍。是非如此。先約言諍。料簡是非。餘
類可知。
就言諍中。文分為三。初言言諍等者。第一先以諍言
互對。總為四句。第二或有言。即是言諍已下對是簡
非。開分七門。第三云何已下廣釋定是簡非之相。初
文者。是中四門。一言言諍。二言諍言。三言諍。四諍言。
定文雖爾。然有人說此四句中。為簡餘言。第一第三。
以言即諍。為簡餘諍。第二第四以諍即言。然此四中。
初二以為一對。後二復為一對。此二對中。所以前對
<pb n="877"/>
言即言諍。言諍即言為別後故。何故後對言即單諍。
單諍即言為別前故。實理相似。為別二對。故有單複
莫不初與。第三同簡餘言。第二第四。同簡餘諍。此義
不爾。所以然者。如第二句言諍。言假簡非者。即應文
云。或有言諍非言。既云非言。若對此文。如何得稱為
簡。餘諍若簡諍者。直應言道或有諍非言也。所以將
言。乃至簡非。即棄言而獨簡簡諍。又復問云。前對何
以言即言諍。言諍即言。如何簡非直云諍非言也。故
今更解此四。前二一對。以言即言諍。以言諍即言者。
謂以通言別諍。遞相即異。為簡餘言。次二一對。以言
即諍。以諍即言者。謂以通言通遞相即異。為簡餘言。
亦簡餘諍。云何此諍及言。通別相耶。如第一言字。通
是非義故。別諍者。舉四中言諍故。第二對通言如前
云。通諍者。直舉其諍。諍通於四。今不以言等別之。故
名通諍。問此二對何異。異相有二。一者語異。如向所
定。二對之別者。是二所簡異。此二對中。各以言對諍。
同簡餘言。各以諍則對言。所簡即異故。謂第二句。以
別諍對言。使簡餘言。第四以通諍對言。方簡餘諍故。
問若據後對。已是具足。簡言簡諍。何勞初對。答若唯
有下對。但得通言通諍。簡異餘言。餘未諍未有通別
諍。專簡餘言。謂以通諍對言簡諍。以別諍對言簡言。
故須兩對。方可盡理。若但一對。簡異不周故爾。本非
對諍。始終難易。及云定諍多少等也。
第二對是簡非。開上四章。為七門者。若據前門。當相
正解。但應有四。各舉非顯。是具應成八。謂上四句。各
舉一非。故人云。第二句舉非一門。同第四門舉非。文
略不彰。故但有七。今解不爾。初一下二。此之三句。並
有舉非顯是。即成六門。第二句者。但出其是。亦應舉
非道。云或有言諍非言。非言者。非餘不生諍言。即為
八門。已云言諍。復云非言。恐濫不出故。但七門所簡。
既異本不同。第八若此同故。不出者初句。第二舉非
義。同第三簡非。何以初句。亦同舉非文。共兒語等。二
處同有。若此非妨者。第二舉非。亦何獨略。故知不爾。
其七門者。第一或有言。即是言諍。即是初句。為簡餘
言故。以言即諍。第二或有言非言諍。舉非顯是。舉彼
妨言。非是言諍。顯前執言。是其言諍。第三有言諍即
是言。即上第二句。彰其即是。應亦舉非。或有言諍非
言。簡去餘言濫故不舉。或可理不得舉。第四或有言
即諍者。正解第三門。或有言即上言字。即是諍者。即
第三句中。下諍字。為簡餘言故。將言即諍。第五或有
言非諍者。舉非顯是。還舉好言是其諍。顯向惡言。即
是其諍。第六有諍即言。正解第四門有諍。即是第四
句中上諍字。即是言。第四句未言字。為簡餘諍故。將
諍即言。第七有諍非言者。舉非顯是。謂舉餘諍不即
是言。顯示前諍。即是其言。
第三廣辨。定是簡非之相。依向七門。次第辨釋。云何
有言。即是言諍。牒問初問。次廣釋之。若比丘等者。舉
起諍人。簡餘眾故。異類相諍。非四攝故。比丘既爾。對
尼亦然。謂尼共尼諍。謂今且寄比丘以說之。云諍言
者。簡餘三諍。以十八事者。總舉所諍境界。法非法等。
別列所諍。以如是相共諍者。總顯諍相互相鬪。彼此
不和。總彰諍過。各執己見。不從他語。彼此相非共相
破毀。故曰乃至不和。是為下結。云何有言非言諍者。
牒問第二。若文共見語等。舉世間善言。類比丘善。言
非是言諍。是為下結。云何言諍。即是言者。牒問第三。
釋結同前。云何言即諍。牒問第四。釋結亦同。云何言
非諍牒問第五。釋結准前。云何諍即是言。牒釋第六。
云何諍非言。牒釋第七。
次解覓諍。亦應三門。一先以諍覓互對。總為四句。二
對是簡非。開分七門。三廣辨釋簡非之相。今此文中。
但有初總為四句。一覓覓諍。二覓諍覓。三覓諍。四諍
覓。初兩一對。通覓別諍。遞相即異。為簡餘覓。次兩一
對。通覓通諍。遞相即異。為簡餘覓。亦簡餘諍。所以須
<pb n="878"/>
簡者。餘覓不生諍。理不須滅餘諍。以餘藥滅故。非此
所收。若是覓是諍者。可須憶念等滅。故須簡之。次開
七門。次釋比前犯事二諍類。釋理同故。言亦如上。
自下第三病藥相對。殄滅方法。分文有三。第一至僧
亦如是。汎明現前是非。第二阿難已下訖一切滅滅。
正明藥病相對。滅諍方法。第三憂婆離已下汎問自
言如非。以現前眾藥之本故。先料簡是非。非者棄捨。
是者隨用。至於對諍。不復應彰。懸指上文。省而義要
故爾。又下須問自言是非者。以上未料簡故。初現前
中。分文有二。初至僧亦如是。汎明其非。彰過使棄。二
若比丘已下正明如法識。是遵修言諍。及言諍中。事
作此二由。評理是非。而生其諍。理為教顯。是以三藏
法師。依教而判定理是非。諍情遂息故。觸現前。即能
得滅。餘之二諍不評。理相是非。為是現前。不能獨滅。
要隨配方殄。此中現前。汎明是非。未有□當今欲解
者。且擬一法。以釋此文。非謂正滅言諍下品也。如一
白處作二白。即坐眾僧諍。此羯磨一人言。初白自成
後白浪。作此法成就。一人言。作法不成。彼此忿諍。逕
人取判定其是非。非中十六句。位分為二。初十二句。
三法非。次有四句。五法非。三法非。十二者。一比丘。二
比丘。三比丘。作頭各四句如文。故文言。若一比丘者。
謂斷諍人。次言在一比丘前者。謂起諍人能所言義
往反合是一人現前。好言教語者。謂妄定道理。諧和
彼此。總舉欲作。說非為是。故若繽者。略舉所諍之事。
非謂已治。能斷事人非法。乃至非佛教。此出所斷事。
前法理實。不成非法故也。彼作如是言已下說非為
是。故曰如是言。乃至是佛所教。此是非法。法現前當
受行。是妄勸忍領。此是非法非毗尼。現前如是。諍事
滅已下結其非法。謂前實不成。妄判為成。不合聖教。
正滅法軌。故曰非法。亦具三法。故稱相似。次有十一
類亦同然。次四五法非亦比前說。
次辨如中亦十六句。初十二句三法如。次四五法如。
一比丘為一。比丘中文四。一舉三現前。二若作如是
已下結成如故。三是中已下牒名解釋。四若比丘已
下結發起人罪。初文三法現前者。若一比丘斷諍人。
在一比丘前者。起諍人。以須人現前故。此能所合成
人現前。二好言教語已下且約一事論之。如一人持
欲忘而不說。便作羯磨。彼人言。既不說欲。別眾不成。
此人言。既至眾中。雖不說成。寄諍此法。文言好言教
語。先說是道理者。諧和彼此。故言如彼此。故言如法。
乃至如佛教者。此舉所諍羯磨實成。故曰如法能滅
惡生善故。如毗尼稱於聖教故。如佛教彼如是言已
下謂斷諍者。亦印可前法為是。故曰乃至如佛所教。
此是法現前。汝當受是忍可勸受持。流通是毗尼現
前。次結成現前。次釋現前。如文可知。四結發起之𠎝。
三人發起。一即坐斷事人。二後來人。三新受戒。謂是
初諍者。初者新也。謂對我後來等二人我不在坐望
我應同未滅之諍。故言謂是初諍佛判。但使滅竟。皆
是已滅。非謂望已不滅。故說為初。俱得提罪。次十一
同前可知。僧為一。比丘分為四。一五法現前。二若如
是已下結名成就。三牒名解釋。四彰發起之罪。初五
現前中。略無其界。三解現前者。言所持法者。持前是
非道理故。持毗尼者。持此道理。勸受息諍故。義往反
以辨人者。容通能所合以明之。僧現前者。謂和合者。
是在內羯磨。作制限者。謂作法界。簡自然界故。發起
人四謂加與欲後悔下三類爾。
次釋第二滅諍方法。對殄四諍即為四。文言諍有三。
初總問答。用藥多少。簡餘五藥故。次阿難已下別問
別答。彰彌滅方法。三五種平黨人下斷諍人優劣。前
總問答者。問意既有七藥。未知言諍。用藥多少。故曰
幾滅滅。佛亦總答。此七藥中。但用二種。謂現前多人
語。故言二滅滅。所以爾者。解曰言諍。由評理邪正。法
相是非。各言己是不能刊定。遂生其諍。然法相道理。
<pb n="879"/>
為教所載。是以三藏法師。依聖教道理。刊正判決。用
現前多人語。定理是非。耶正既分。諍情殄息。病藥相
當。故用斯兩。餘五非此對治。如覓中三毗尼。諍由人
起。清濁未分。是以生諍。須用憶念。不癡定人清。罪處
所定人濁。清濁既分。諍遂消殄。是彼對治。故言諍評
理而生。若用憶念等三雖。可定人清濁。理相不分。猶
自生諍。非此對治。故不須用。又犯諍之生。為諍前人
犯之輕重。又由執犯。輙治生諍故。須自言引過。定罪
輕重。若或相朋逕歷年月。自言不滅。須用草覆。言諍
評理。不諍罪事。不同犯有輕重。何用自言草覆。又復
理本清淨。何用自言。攬過歸己。理須顯彰。焉用草覆。
今此二滅。但是滅諍。不治人滅罪。
次下釋文。如昔解文三。初至僧亦如是。以單現前滅。
言諍下品。第二彼諍比丘不忍第一僧已下次以現
前滅。言諍中品。第三爾時舍衛國已下總用二藥滅。
言諍上品也。此未必然。以其細論品數。從一次第。乃
至多人語。九重流轉。此九之中若也理清當處除滅。
即為九處滅。如其不定。終訖多人語。三種互有流轉
義。故彼言行籌已自收。取於屏處。若數不如法籌多
應更令起相遠坐人人竊語。此是法語。律語佛之所
教。大德當捨。非法非律非佛教。如是語已。復更行籌
故。今解者。不須約上中下三品局釋也。
大文分二。初明獨現前滅。第二爾時舍衛已下用二
毗尼滅。前文分二。初一問答以上雖言用。二頗得獨
用。現前不用多人語。不是其別問。佛言。有即別問答。
何以不更問。佛頗有言諍。用一多人。不用現前耶。解
曰。阿難已知現前。是眾藥之本故問。單用其多人語。
不離現前。故不須問。但多人語者。唯是能斷諍僧。有
差別故。現前中僧。謂界內不盡集。唯白簡智慧者。斷
多人語者。是僧皆集。不須簡別。可界盡集。唯除與欲
者。已外斷理是非。與現前大同。故多人語。不得別行。
二問言何者是已下次一問答。佛生滅之法體。隨能
滅人。即可為八。初一比丘滅。二二比丘。三三比丘滅。
四僧為比丘訖。是中現前義如上此處僧滅。五若彼
諍比丘道路不得如法已下訖波逸提。如上異界僧
滅。六若彼諍比丘不能中道已下訖波逸提。如上異
界眾多三藏滅。七往二比丘已下至二三藏滅。八往
一比丘已下異界一三藏滅。此八能滅人中。若以界
分別。前四同界人。後四異界人。若約現前三五者。初
三後三。用三法現前滅。四五二僧。用五法現前滅。若
人多少者。初四從一至僧。後四從僧至一。今八分上
下者。不約法之三五。不專約數多少。及界同異。但約
三藏斷諍之人。行解勝劣。以為次第也。第一明一比
丘滅。亦為四文。一三寶現前滅。二是為阿難已下結
名成滅。三解現前義。四應有發起之罪文略。若一比
丘等。人現前。好言已下至是佛教。法現前。既欲刊定。
先其出諍。為諍何等。如下增十二中。文同義異義同
等四句。刊定盡得。今且寄遮性以論。如竪義者。言麤
等性惡重。媒房等遮惡輕。論義者。言既同一篇。何有
輕重。是非未分。而生其諍。逕於三藏。判定是非。好言
教語者。謂依教判是非之語。是法是毗尼者。謂汎舉
竪義者。稱理合當。能滅惡生善。故言是法是毗尼。不
乖聖說。故曰是佛所教。彼作如是言等者。謂斷諍者。
印可竪義法師。為是愜順佛意。故言如法如毗尼是
佛教。上來法現前。受是忍是者。勸彼秉納。安心勿捨。
此是毗尼現前。餘義如上。二比丘滅。三比丘滅如上。
故並言亦如是。第四僧滅分二。初說僧亦如是。對僧
判滅。二佛語阿難已下道路不對僧前滅。前三處滅。
略無道路滅。對僧前滅中。約所為境四。有先對一人
文四如上。二三僧亦爾。道路滅中文有前三。略無發
起。此雖去詣餘處。今若消殄。猶是前僧力故。第五僧
中文二。初訖波逸提。如上僧而滅。二彼諍比丘已下
道路思量。非對僧滅。前文有三。初訖捨此諍事。付諍
<pb n="880"/>
方法。第二此僧應語彼比丘已訖下應作如是受諍。
教僧受諍儀軌。第三受已下示僧滅諍之法。付中有
四。初至捨此諍事。說已諍起因本。總由來意。請求滅
捨。第二若長老不能如法已下正明非法滅諍。令諍
深重。怖令如法滅。第三不如法下欲明匪直生諍。容
成破僧。住止不樂。第四彼諍比丘已下結勸捨法。初
文有三。第一從初至長老所。申己來意。於中五子句。
我此諍事總舉。次說其因本。故曰如是起等。次僧作
如是滅。申前僧滅。次我不忍可者。申己不受。諍未能
息。次是故等者。結其來意。第二善哉長老已下請求
如法滅法望反前滅。第三若長老能為我等已下彰
已能捨受諍四句。第一至滅此諍事不。正明勸如實
說。我當量宜。評其如法滅。於中文四。一長老諍事者。
對起諍人。總舉其諍事。若如是已下責諍因本。三如
彼僧滅諍者。責前僧滅法。四若能如實說已下勸依
實說。量宜評滅。第二若長老諍事已下正明說不稱
實。不審得意判諍。令淨深重。怖令如法說。第三非法
非毗尼已下為彰匪唯生諍。亦容破僧。惱眾之損。釋
須實意。第四結勸受諍方法。斷諍文兩。一結前□。第
二正斷文四。初至當作是滅諍。辨正滅諍。第二若作
如是已下彰結名滅。第三現前義已下釋現前義如
上。第四明發起人罪如上。前滅中文四。初說如佛所
教安諍比丘處。二若眾僧作如是念已下訖佐助此
比丘。簡能斷事人。三若彼諍事僧不如法滅已下至
亦忍可此事。教僧進不。四僧即應語彼諍比丘已下
正明斷滅。初安置諍人如文。第二簡人文五。一者明
僧念評簡擇。二佛告阿難已下制白簡集智慧比丘。
三若比丘有十法已下制具德人。五分二語眾中各
須出四斷諍事比丘。皆二差。此律。七百事亦同彼。祇
律。當先自思量。身力。福德力。辨才力。無畏力。事知緣
起。有如是等力。前心識鬪諍事可滅。四斷事比丘中
已下作白駈遣三人。三人如文。五若斷事比丘坐中
已下具足德人。順正義者。佐成善伴。前為白駈者。雖
為簡遣。不入斷事人限。若在界內。咸須取欲。如七百
中說。道路不在僧前滅中。亦四如上。第六眾多比丘
滅中。廣明法式如上。七八二所滅者。准第六中說故。
並云亦如是。又以六望七。七望於八。略無道路滅也。
自下第二用二滅滅。文二。初至呵責已舉彰過狀。第
二告諸比丘已下制用多人語。前中文三。初訖如上
彰諍比丘。不忍八滅。於中初至不忍可。僧滅諍事。謂
比丘不可前四能滅。次聞彼住處已下不可以四能
滅。第二彼諍比丘已下。舉以白佛。三世尊已下呵。
第二正教滅中文二。初舉宗制用多人語。立二章門。
一應用多人語門。二差行舍羅人者。差人章門。
第二有五法已下。廣辨法式。於中文二。初滅方軌。二
有十不如法已下辨捉籌是非。前中文二。第一簡德
差人。廣第二差人門。二有三種已下廣前用多人語
門。於中文三。一舉數。二依數列其三名。三云何已下
廣辨三相。即為三文。第一顯露。第二覆藏。第三耳語。
初顯露中文四。初至如是諍事滅。正彰滅諍。第二是
為阿難已下總結其名。第三云何已下牒名解釋。第
四若作如是已下結發起之𠎝。滅中分二。初至諍事
滅。當處眾為滅。第二若如法比丘少已下外求他眾
滅。前文有四。一明行舍羅五種。二應作二種已下制
作二種舍羅。為表是非二法故。十律。二種籌。一長一
短。一黑一白。祇律亦爾。五分。如法籌。不如法籌。不如
法籌。三作舍羅已已下行籌白法。上來法現前。四行
舍羅已巳已下。如法唱滅。此毗尼現前。餘三現前可
知。外求他滅中。作亂已便起去。任五德人相其進不。
科作一種而去。下三段如文。
次覆藏。次耳語。此二種中。准無顯露中。第五句。以眾
中非法者多。是全非故。耳語正滅中。文應有五。加一
耳語行法。餘准前說。
<pb n="881"/>
次明如非。先非以如非中。一列十門。二云何已下釋
也。白二白四異。羯磨異者。謂是全非不得行籌。刊定
小犯者。或念犯罪。謂第五犯戒不故作。容對手罪。或
發心作。謂起心欲犯。此全非犯。若評此等。不合行籌。
行即非故。又言若評小罪。或言對首懺。或云何念懺。
二俱是法。若行舍羅。定一是一非。名為小犯。行舍羅
如法。反非可知。
第三斷事人如非文五。一舉數。二列名。三云何已下
牒名解釋四句身不作口作等者。如增四四斷事人。
第四俱句身現惡口語指授與同見。此言身口現惡。
謂與非法人同見。或身表同。或口表同。非好斷事人。
餘句俱互准而可知。四是中已下校量勝劣。令處眾
斷理。五是為下結。
第二覓諍文二。先總問答。用藥多少。簡餘三故。問所
以但用此四。不須餘三者何。解所論覓諍。諍從人起。
須用現前憶念不癡罪處所等。定人清濁。諍情遂息。
藥病相當故。覓不評理。非此對治。何用多人語。又復
不諍前犯重輕。焉須自言草覆。故但用四。二別問別
答。用藥法式。隨用分三。初現前憶念。次現前處所。問
所以不問。頗有獨用憶念。不用現前者。以要假現前
是眾藥之本。故無此問。憶念等三不並可知。
憶念中。先別問答。辨用之法式。多少分齊。二又問已
下正示法體。於中文四。第一正滅。第二若如是已下
總結其名。第三是中已下舉名解釋。第四結發起人
罪。正滅文三。初至難詰不止。彰其諍過。第二阿難僧
應與已下聽與憶念毗尼如上。第三有三非法已下
辨其如非。先明三法非如。次辨五法非如。如文可知。
牒名解釋此罪不作舉憶念等。亦是毗尼。現前不癡
准憶念說。次現前罪處所中。亦四如上。初正滅中三
亦如上。第三是非中。先就三法非如。先非後如。各有
九三如文。若定如非。多少相對。如瞻波中說。次五法
如非。五非中。若本不自言。即無可緣微青。故須自言。
若得自言。何得與罪處所也。答由前自言。好解諱故。
文言不清淨。謂實犯夷前已引故。不合治取。若文清
淨者好。不合治故。治是非法。以諱罪故。故言此罪更
須作舉憶念者是。
第三犯諍文二。初總問答。對餘諍故。辨用藥多少。但
用現前自言草覆等三。所以不用餘者。此中眾共犯
罪。諍其輕重。或橫評他犯緣紜長諍僧。若欲滅。要取
自言引過。即非濫治清人。又知輕重。諍情息滅。若相
朋難滅。須作草覆。藥病相當。故用此三。既不許理。焉
用多人語。又已言評犯輕重。不諍清濁。何用憶念等
三。第二阿難已下別問別答。文有其二。先問現前自
言。次問現前草覆。前中文二。初一問答辨用藥多少
分齊。次何者是已下彰用藥法能。於中約法分齊分
二。先對三境三法。現前自言。二若欲在僧中已下五
法現前自言。今對能滅人。分以為四。如文可知。先對
一人文亦有四。一現前自言滅。第二若作如是已下
結名二滅。第三是中已下解釋。第四發起罪。正滅中
此對首懺。故但得懺。從殘輕蘭。及人皮等。蘭提。提舍
尼。餘非此對。一人悔法。四如常辨。能所相對。人現前。
二從始至如是三說竟。是法現前。彼應語自責汝心
等二。是毗尼現前。次對二比丘。次對三比丘。定文如
前。各具五法。其所懺罪但得悔從。事輕從殘。重蘭尼
薩耆。破僧違方便吉羅等。餘非此除。次對僧懺。唯除
夷邊重蘭。四伴及破羯磨僧等。蘭及尼薩耆。破僧逆
近方便吉羅等。餘非此對。文位有四如上。但正懺中
五法。一乞懺。二受懺者白。三正懺。四呵責治。五領受。
𨷂無第二請懺主文。計理應六。於此四位。類皆未二
毗尼現。餘是法現前。第二現前草覆文二。初一問答
知用多少。二又問已下用之法然。文亦有四。一正滅。
二結名滅。三解釋。四支起罪。正懺文四。初訖不安樂。
彰其神諍過。第二阿難彼一眾中已下正兩眾遞相
<pb n="882"/>
量可求作草覆。第三阿難彼比丘已下制白羯磨和
其二眾。第四阿難是一眾中已下正制二眾。各作草
覆懺悔。以滅罪諍。母言。滅諍不滅罪。所懺者。即前自
言中。罪自言不滅相。朋難定者是。而非一切。且約如
眾共食尼讚嘆食。半見波逸提。半見指授食提舍尼。
如是各執。名種不定。不得懺者。故聽不說名種。作草
覆懺。第一眾首。應起作如是說。諸長老我今此諍事。
謂牒前諍。己所犯罪。謂所諍罪。牒重罪。謂夷殘等。屏
不可懺。又非對手滅法。遮不至白衣家。要須懺悔白
衣。非謝僧得了故。草覆不滅。亦須除之。亦可重罪上
諍。草覆不滅。故須除也。作草覆懺者。迭相辞謝。自此
已外。並草覆除。
第四事諍。以位別故。須舉總問此以然從三諍原無
別狀故。總答言一切滅滅。若更別問。不殊前三。隨種
類所對故。不勞別問。又恐濫俱用。故言隨所犯。因辨
諸部同異。五分四諍。一言諍。二教誡諍。三犯罪諍。若
比丘犯夷。乃至惡說。又若鬪諍相罵。起身口意惡。是
名犯罪諍。四事諍。其次列藥。現前為初。乃至本言治
為第七。十律四諍。一鬪諍事。二無根事。三犯罪事。四
常所行事。祇律。四諍一相言諍。二誹謗。三罪諍。四常
所行諍。若辨藥病相對者。五分。言諍以二滅滅。現前
多人。多人語行籌已。若如法多用。白二羯磨。正滅教
誡諍。以四滅滅。現前憶念不癡本言治。本言治有二
種。可悔不可悔。不可悔者。應與作盡壽不可悔。白四
羯磨犯罪。三滅滅現前。自言草布地。草布地者鬪諍
此比丘胡跪白僧言。大德僧聽。我等共鬪諍相罵。作
身口意惡業。復作是念。我等共鬪諍相罵作身口意
惡業。今寧可於僧中除罪。作草覆地悔過不。今從僧
乞草布地悔過。如是三說已。皆舒手脚。伏向羯磨師。
一心聽受。羯磨師唱言。大德僧聽等。白二正滅。何謂
草布地。彼諸比丘。不復說鬪原。僧亦不更問事根本。
事諍者。僧常所行事。一切羯磨。及諸有所作。以此致
諍故。用七滅隨事滅。十律。鬪諍二滅滅。現前及多覓。
無根諍四滅滅。現前憶念不癡實覓。犯罪諍三滅滅。
謂現前自言草布。常所行諍以一切滅滅。祇律。相言
諍用三滅滅。現前多覓草布。多覓草布中。諍通道俗。
共滅不諍事。唯道分滅滅。自言覓罪相。覓罪相與羯
磨竟。奪八事不得作。常所行事者。若僧所作事如法
如律辨。如法結集。如法捨。如法與。如世尊弟子比丘
眾。所行之事。皆於七滅諍。正一一事滅。相言諍中。拘
睒彌比丘。先諍水有無虫。草淨不淨人。有羞無羞等。
因諍是法非法。乃至律非律。先以多人論戒不止。次
以草布地。滅此諍事。若下坐有過失。應詣上坐所。頭
面禮足言。長老。我所作非法。侵犯過罪。我今懺悔不
復作。上坐應以手摩頭。扶起手抱。語言慧命。我亦有
過於汝。當見怒。若是上坐有過。應至下坐所捉手言。
我所作非法有過於汝。我懺悔不復作。下坐應起禮
上坐。如上懺悔。佛告阿難。此一切諍事。如相打搏牽
出房種類。兩舌無根謗。如是等。皆應如草布地滅也。
此應草布滅諍。似有罪不滅也。明了論偈言。了四羯
磨。及寂靜衣。釋曰。律中說羯磨依。有四種。一依諍羯
磨。二依善教羯磨。三依罪失羯磨。四依所作事羯磨。
此四依羯磨。由七種依寂靜所滅。一現前毗尼。二憶
念毗尼。三不癡毗尼。四隨誓言毗尼。五罪惡毗尼。六
隨多毗尼。七墮草毗尼。由七依寂靜。云何能滅。四依
羯磨。若依諍羯磨。此以於罪不同執為相。為二依寂
靜所滅。謂由現前毗尼。隨多毗尼。若依善教羯磨。此
以問難為相。為四依寂靜所滅。謂由現前最惡。憶念
不癡等毗尼。若依罪失羯磨起。此以牽出事次第為
相。為三依寂靜所滅。謂現前隨誓言墮草等毗尼。若
所作事羯磨起。此以一切所作事羯磨為相。如應道
理。為七依寂靜所滅。廣說如律。應知此文初列四諍。
次七藥。次以藥對病也。第三自言是非。問餘六不問。
<pb n="883"/>
獨問自言者何。答自餘毗尼是非。俱明如草覆中。除
重罪等。自言之中。但舉其是。憂波致疑。為如法故不
明。其非為無非故。所以不辨。佛答非一切如法。亦有
非法。於中分三。先明非法自言。二憂婆離已下明如
法自言。三時有比丘已下正明憂婆識自言得失。亦
可對餘比丘。即出自言不成之事。非法中分二。先對
不犯非法。二憂婆離是中比丘犯已下對犯辨非法。
不犯中二。初不作憶念。作四十九句。二作舉作憶念。
四十九句。以對七聚。各作頭有七。故有七七。以實不
犯。而自言犯故。說非對犯分二。初實犯不作舉。不作
憶念。作四十二句。次實犯作舉作憶念。作四十二句。
亦對七聚。雖可實犯。以各引不相當。故亦非法。各作
頭有六。故成七六。如法中。有二七句。皆實犯。初七不
作舉。不作憶念。反前各初四十二。次七作舉作憶念。
反前各第二四十九四十二。以其各引過狀相當。故
曰如法自言。對憂婆離出自言。不成之事。如文可知。

四分律疏卷第九末

<sarticle>四分律疏卷第十本</sarticle>

沙門　法礪　撰述
●尼楗度第十七
次四楗度。眾行之餘。收上示盡者。與大僧同。已如上
辨。不同之法。更須別件。是故次明。若就法為名。應言
受戒法。今隱法從人。故言尼楗度。於中分二。第一至
受二根者戒。明受戒法。第二諸比丘尼聚在一處已
下尼之雜行。
受文分二。初至即是受戒。正明啟請受戒方便。二何
等八已下正明受戒。前文分二。初至遶已而去。自請
不許。二爾時釋翅瘦已下阿難為請。前文分三。先頭
面致請。二佛言且止已下抑而弗許。三爾時摩訶已
下不蒙允許。致敬而退。
次阿難請中文二。初訖為往佛所求請。請之端序。於
中文二。初明愛道涕泣流淚。阿難請由。二爾時阿難
已下許欲為請。第二正為祈請。於中分三。初至則令
佛不久。舉事直請。聖彰女人有過。抑而不許。二阿難
白佛言訖入正道亦如是。舉思養請。佛言報竟。三阿
難白佛言已下舉因齊果等請。就第一請中分三。先
明直請。二佛告阿難已下抑止不聽。三何以故已下
釋不許意。有其兩喻。前喻為彰女人自行不立。故言
女多其家衰微。後喻顯能壞他不輕。故如霜雹。次舉
思請。先請。次答。答有四種。一因我故。知有三寶。二因
我故。於三寶生信。三因我故。得受三歸五戒。四因我
故。所以得道。此非世間思養衣食能報。彰己報竟。次
因齊果等請中。先請。次佛言已下。如來許可。以其功
齊證等。理在難違。義無不許故也。
第二正受文二。初至遶已而去。以敬度女。二時有餘
女人已下羯磨受戒。八敬文四。初至如上說。正是受
戒。於中有二。先明如來說八敬及喻。以付阿難。二爾
時阿難已下。傳授愛道。八敬之義。前已解竟。二摩訶
言已下歡憘頂受。說喻自慶。不同五十唯愛道一人
得戒。祇律。愛道五百並羯磨受。三時阿難已下傳授
使了還來啟佛。四佛告已下彰度女之損。五分。愛道
復白阿難。願更為我入白世尊云。我今已頂受八法。
於八法中。欲乞一願。願聽比丘尼。隨大小禮比丘。如
何百歲尼。禮新受戒比丘。阿難復為白佛。佛告阿難。
若我聽尼隨大小禮比丘者。無有是處。女人五礙。不
得作天帝釋。魔王。梵天王。轉輪聖王。三界法王。若不
聽女人出家。佛之正法。住世千年。今聽出家。減五百
歲。若女人不於我法中出家受具戒者。我涅槃後。諸
憂婆塞。當持四供。隨比丘後。愍我故受。若出門見。當
牽臂言。大德於我有恩。乞蹔過坐。使我獲安。若道路
<pb n="884"/>
相逢。解髮比丘足。布令蹈上。今聽出家。此事殆盡。阿
難悲恨。我先不聞不知。若我先知。豈當三請。佛告阿
難。勿復啼哭。魔蔽汝心。是故爾也。母論。迦葉因請度
女人。罸摘阿難十事。一女人不出家者。檀越器盛食。
路側胡跪授與沙門。二以衣臥具求沙門受用。三儻
應乘車馬。以五體投地。求沙門蹈上。四常於路中。以
髮布地求。沙門蹈上。五敬心請至家供養。六脫衣布
地令沙門坐。七脫體上衣。拂比丘足上塵。八常舒髮
拂比丘足。九沙門威德。外道不能正觀。十不度女人。
正法千年。今減五百年。
羯磨受戒二文。初餘女受法。二舍夷拘梨已下顏貌
端正。開遣信受。前文復二。初明受戒。前文復二初明
受戒。二拂去疑事。初文有三。第一至不應犯度沙彌
尼法。第二聽童女十八已下。至除為比丘尼過食。受
二歲六法。第三應求和上已下。進以道法。受具足戒。
於中有三。第一至如是持。正辨受體。二善女人諦聽
已下。為說於戒行相。第三汝已受戒竟已下。結勸受
持。初文復二。初明尼中。作其本法。二詣大僧。正明受
法。於本法中。亦有九文。第一先請和上。二次安離聞
處中。及前二歲。並牒二女。謂十八十二。此謂出法家
語。故下問遮難中。父母夫主聽汝不者。對前二女。若
行事時。應局隨所問。不得一切總問。從度沙彌尼。至
此受具。委細法式。如尼律中釋。若至此中具解。理亦
無嫌。佛為除疑愛道及舍夷諸尼亦得戒。故通五百
也。
遣信文三。初遣信受。二世尊有如是教已下料簡進
否。初文有三。第一至白佛。舉事啟尊。二佛言已下為
避難故。開為遣使。三聽一已下正為遣使。本法中事。
如恒既異。故不煩舉。直明詣大僧中。法事應有七。一
量前淨穢。二眾中應差下白二差使。口為差體。三受
使比丘尼下為彼三乞。四應戒師作白。文略不辨。五
對眾檢校文中。但問字及和上。尼學戒等。餘亦皆略。
六正為受戒文。但白四說相。下事皆略不明。七彼使
已下。直報令知。不同三律。計准餘律。要須具說。大僧
羯磨。方發得戒。
次辨雜行等法。蘭若住處。聽與白衣貿。聚落住處者。
為僧故聽。若房舍中。不聽賣買等者。非為僧故。尼以
不禮羯磨治比丘者。不違八敬。以佛聽故。若過不豫
尼者。義則不合。文言打罵及詭語。此詭者違也。謂違
理惡語。十律。尼得與比丘作四羯磨。不禮拜。不共語。
不供養。不問訊。比丘得與尼作三羯磨。受戒半月出
罪也。或尼有過。為捨教授羯磨者。謂不教授故。不待
更作羯磨捨之。今解不爾。又言應與作捨教授羯磨。
既稱應作。明須白二立制治尼。若言不須更作直捨。
而不教授名捨者。眾犯可爾。或治一二三人。豈可餘
尼全。不聽教授。豈因一二三等造過。乘治他眾耶。故
應作法治之。若沙彌沙彌尼等。互過惱亂二眾者。直
治不改者。尊亦與二師。互治如上。十律。尼不得罵謗
比丘。及出比丘罪得語言。莫近惡知識。惡伴類等。又
言有比丘比丘尼。二人共戲咲言語。惱亂諸比丘。佛
言僧與是二人作惱亂僧不清淨白二羯磨。與作羯
磨已。是比丘有所噉食如偷盜。若是二人向僧懺悔
乞解者。從僧三乞。僧與白四。解捨不清淨羯磨。所噉
食莫如偷盜。五分。尼從受經。經中有麤惡語。聽書授。
若不知書。聽隔鄣授。若無鄣。聽相背授。不應共比丘
布薩。應半月請一比丘。令從乞教戒人。諸比丘不肯
為乞。佛言聽尼為作供養鉢囊腰帶香油前後食。或
未布薩為白。或已布薩乃白。佛言不應爾。應於唱說
不來諸比丘欲清淨時。從起立僧前立。白言大德僧
聽。其精舍和合比丘尼僧。頂禮和合比丘僧足。乞教
戒人。若僧已差教戒人。上坐應答。從某甲比丘受。若
無所差人有能說者。應答往某甲邊受。若復無者。應
答言此無教戒人。又無能說法者。汝等莫放逸。明日
<pb n="885"/>
尼問可否。還以此言答之。又尼聚落無比丘。阿蘭若
處有比丘。比丘尼。或道遠諸難不造。或彼比丘不為
和合。遂不得請自恣者。佛言聽練若比丘。為比丘尼。
來聚落中。和合自恣。後比丘尼請自恣也。又受戒中。
為尼說八相竟。總說四喻。次說八不可越法。次說四
依法。尼廁極深。捲手一肘小作口。尼沽酒偷蘭遮。尼
出息蘭。押油賣蘭。尼不唱隨意食食者。口口犯提。
●法楗度第十八
然威儀軌則。行之正要。能內攝心行。外生物善。因之
為法。此中廣明七種行法非一。集在一處。故稱法楗
度。通相而言。無非是法。所以此得法名。餘不稱法者
解言。為彰法相差別故。餘楗度。隱其通名。隨事立稱。
此中隱別就通。故名為法。就中文七。初至如法治。正
明客比丘法。所以先明者。然出家之士。是三界之賓。
宜閑容禮稱法而行。使內心清淨。外長信敬。行之要
勝。故須先明。第二自今已去為舊比丘已下。教舊比
丘。瞻客之方。第三佛在王舍城已下。正明大小便利
儀式。祇廁不得在東方。北方應作。而孔三孔。廣一舒
手。長一肘半。第四爾時佛在舍衛已下。亦諸比丘乞
食之軌。第五佛在王舍城已下。蘭若之法。第六佛在
王舍城已下。受請行來。進止威儀。食上軌則。此律應
唱等。得然後食。祇律。上坐不得隨食。應待遍唱等得
已食五十伽論並言。行食已高聲。唱僧䟦。十律又言。
待得遍聞等。共聲乃食。第七佛在王舍城已下。染衣
等法。
自下第四分。
房舍楗度第十九
前明威儀法式造趣之行。行不自成。假資以立。資道
要用。勿過房舍。故次辨之。於中文二。初至畜枕已來。
為上行人。說樹下露坐等法。稱彼性根。馮而修道。生
聖之緣。名為聖之緣。名為聖種。第二爾時世尊在王
舍城已下為次下人開畜房舍。陰覆所居。即四依中。
若得長利。小房石室得受等。
第二段中文分為六。第一至隨意。正明開受長利房
舍之法。第二爾時世尊在王舍城已下之相。珍敬推
年。長宿應受。上好房舍臥具等人。第三時有居士已
下至聽畜來。雜明房等諸法。第四羅睺羅已下前施
是施。後施非法。第五佛在迦尸已下四方僧物不應
分等。第六佛在舍衛已下賞營事者。房分之法。
初文分四。初訖禮佛而去。瓶沙王竹園。施佛及四方
僧。二時諸比丘清且已下訖作種種房。佛言聽作。正
明檀趣作別房施諸比丘。三時諸比丘欲作房已下
至聽與水器。共安一處。廣時因房。所須諸事。四爾時
世尊在王舍城舍衛須達長者已下給孤獨食。為佛
營構精舍。第二文受長者房施以偈勸喻。初一偈半。
房之功能。弊潔總緣。二持戒已下一行顯房。所資行
者。成三學行。三有半偈。聖所嘉讚。校量彰勝。五分。諸
白衣。以田宅店肆。布施比丘。不受譏呵言。此諸比丘
不堪受供養。佛言聽僧受。使淨人知。第三文房中。安
隔著小沙彌佛言聽。以斯文故。似如同宿多房。一戶
無犯。彼共女人上船疑。佛言除直度。若坐立若臥。准
此文說上同船戒。似當尼女合制。第四文所以布施
之福。不向佛聽法。一步之福。十六不及一者何。答布
施之業。是福分善。詣佛聽法。開曉心壞。令生第一解。
斷除生死。是道分之善。理不相並。故言十六不及一
分。發心將聽。猶生此福。何況聞而信解。如說修行。對
須達長者。偈分三。初有二句。修道證滅。故得安眠。次
有四句。斷集除苦。故得安眠。三有二句。結成安眠。以
此義故。我則異於是。
第二互相珍敬文四。初至白佛。舉過緣啟佛。二爾時
世尊以此因緣已下審比丘意解。三佛告比丘已下。
訖可得流布舉下況上。似如□況呵。四自今已下辨
應彰不應彰文二。先舉其緣。二汝等已下明應禮不
<pb n="886"/>
禮。於中先明不應禮有四。白衣女人道俗位別故。二
後受戒者。大小異故。三犯邊罪等。淨穢殊故。四一切
非法語。耶正不同故。次何等已下次明應禮文有五。
頭少沙彌尼。禮人塔各六故。十二種應禮。次小沙彌
尼。次少式叉應禮有八。謂人塔各四。次小比丘尼。作
頭應禮有六。謂人塔各三故。少比丘應禮有四。人塔
各二故。次亦應有五大者。各作頭辨應禮。皆除當作
小故。所禮境狹。文略不辨。如大比丘應禮人塔有二。
謂佛及佛塔。乃至大沙彌尼。應禮有十。謂人塔各五。
除當類故。餘可准此知。
第三雜明房事文三。初羯磨檀越房。與比丘斷理。二
比丘作房。訖一切所須之。具明為房。所須一切法事。
三爾時世尊從毗舍離已下。明給孤長者。以園施佛
及僧。并伽藍中。諸所須資具。五分。不應溫室。講堂中
剃髮。除老病。聽溫室中剃髮。
第四前施是施中。初至若身汙舉緣。二世尊以此因
緣已下。正辨前施是施。言非法施者。然舊信居士。割
捨房舍。施僧受用。要須三業清淨。如法受畜。若三業
不淨見。有可呵轉施於後。不名非法。若不見。可呵轉
施於後。即是非法。是以佛不定判。要遣羅侯。間前施
主。不見羅侯三業可呵。佛方始判。名為非法。是中先
立非如二章門。二云何已下先釋非法文三。謂舉釋
結。釋中有五章門。一一人。二眾多人。三僧。四己所同
部。立異部。此五若依文一門下。各作四句。合二十句。
若以義求一門之下各五句合二十五句。始施一人。
後施一人。乃至第五亦爾。但文略無。次釋如法施受
住門。如文亦三。釋中五句可知。
第五四方僧物。不應分等者。於中三。初至具白世尊。
舉過白佛。二世尊以此已下。總言僧物。廣制不應。三
何等四已下舉上四分。料簡不應。第二又四。初總舉
四方。僧物不應。為四種事。謂不應分不應。自入不應。
置不應賣。以向但言不應。作四種事。為是誰耶故。次
第二非僧乃至一人。此三種人。皆不應作四。又未知
成否故。次第三此三種人。若各作此分自入等。皆不
成此。謂不成分買等。故言不應以不成故。次第四者
結罪謂是惡心。礙僧受。故犯偷蘭。通結三人。此但蹔
分故。求則得重。若爾分。蹔爾賣買。豈蹔亦言得簡。答
此等謂是惡比丘輩。假作四法。礙客受用故。此賣豈
並。亦非永定成重也。第三料簡中。別舉四分。各對前
四文。以料簡不成。而結犯可知。十律。畏客比丘來。以
僧房臥具園林華分。作四分羯磨。與四比丘乃至與
一人。佛言不成。分不成與突吉羅。
第六文二。初至佛言聽移。正彰營事。人有勞須賞。二
有五法已下約德以辨應否。若無營構之功。又無德
行可嘉。不合賞勞。有比丘僧地中。造私房護不與僧。
應索取地。應語言還僧地。更無有理。以僧地入己。准
此於僧地中。私種所得。是非可知。祇比丘僧地中。作
草屋時。上坐來次第付房。此比丘不與諸比丘。白佛
言吉羅。若不爾者。應持草木業。更餘處去。又營事人
甚苦。先作求聽。次白三與之。得五年住自所作房。復
應次第得僧房。若上坐來。次得者。與羯磨得者。不應
與。若遠行俱付僧。若還當取。足前日滿。五分。經營主
言。我斷理。反不得住。佛言。應量功多少。極多聽至十
二年。隨意樂住。白二與之。十律。若治壞房舍者六年
住。若作新房舍十二歲。母伽二論。俱十二年住。後隨
僧處分。伽乞物不作房蘭。從僧乞已不作蘭。成他房
自住蘭。若作未成自煞。若自言我沙彌。黃門二根。廣
說如捨戒蘭。就德中二。初至亦如是應。差不應差。文
列分粥。一小食。二法闍尼。三差請會。四敷臥具。五分
俗衣。六分。七可取。八可與。九差比丘使。十差沙彌使。
十一既言分衣具五法應差。明須差法也。十律。分衣
人具五德知衣財。一色。二價。三頭數。四與未與。五者
白二。差復有五法。謂不愛等。乃至知已分未分。又祇
<pb n="887"/>
林中。無比丘知時限唱時。打楗推。掃地灑塗。治講堂
食處。既人次第相續。敷牀榆無人。教淨菓菜。無人者
苦酒中虫。飲食時無人行水。眾散亂時無人。彈指白
佛。佛言具五法。不愛等。應立維那白二差之。隨有大
德高明比丘不應作使。第二有五法分粥入地獄已
下。約德有無。以彰損益。釋前須差。具德人故。
●雜揵度第二十
資道之緣。乃有無量。不可別彰。統名為雜。故曰雜法。
就中文二。第一至藏舉已來正明雜法。應畜用。不應
畜用第二爾時佛在拘時睒彌已下正明大小持戒
行法。於前文中。雜無宗緒。具約為二。初至應以腰帶
繫龍牙材上宗。明鉢法兼明餘物。第二世尊王舍城
菴羅薗已下雜明諸事。前中文四。初至聽洗已用食。
辨其鉢法。五比丘問佛聽持。迦羅鉢者黑色鉢。舍羅
鉢者赤色鉢。第二時諸比丘髮長已下至彼著指印
不應爾。雜明資具。言長一違應剪者。非謂齊一麥。得
留此聽長一麥一剪故。如髮長極。至兩指一剃。時至
兩月。第三爾時世尊王舍城外道六師已下還明鉢
法。於中文二。初訖作眼藥已來。為賓頭盧。現神通力
取木鉢故。如來制犯不得輙現也。木鉢非法外道儀
式。現通取者。無益故制。十律佛呵嘖已。語言盡形擯。
汝不應住閻浮提。乃往西瞿耶尼。又作佛事因。即制
戒不畜八種鉢。金銀瑠璃摩尼銅白臈木石鉢畜者
吉羅。五分。木鉢畜偷蘭遮。餘同十律。第二時諸外道
聞已下田制賓頭盧故。外道請捔神力。正明如來廣
示神變化度之事。以有益故。及前立制。於中文四。初
至轉增一倍。明說外道執。制具念請佛捔試。二時王
舍城其地廣博已下訖從坐起去。正明外道檀越。調
伏受記。三爾時諸外道已下訖從一日至十五日。遍
六大城。度集外道王。及廣眾。所度之境。四爾時世尊
東面者已下廣現化度。正反前制。第四日據佛水一
把棄之。前地即成大池。其水清冷。無諸塵穢。飲之無
患者。謂現八功德水。言八者。謂輕。冷。𣽈。美。清淨。不臰。
飲之無患。飲已調適。八中前六。是其水體。以不過四
塵故。謂初三觸塵。美者是味。清淨是色。不臰謂香。七
八二德水功能。文中但四。請一冷。二無塵穢。三無患
者。四門餘四也。第十一日神足教化。十二日心念說
法是應念等。十三日教授說法一切熾燃等。即是三
輪第四世尊王舍城瓶沙王聽比丘入宮已下還辨
鉢如非尼揵始𦿔惡罵梨奢被石打煞。佛言有五法
攝言。得自申理。不被若責。一善說。二法說。三愛言。四
實言。五利益。言說偈有五。初一偈總誦五法。次下四
行釋上總門。初行釋善言。次行釋憂言。次行釋實言。
次半說言。次半利益言。
第二自下雜明應不。不應無漉水囊。行半由旬。若無
以僧伽冠角漉水。應如句形。若三角。若作客墎。若作
漉瓶。若患細虫。應安沙囊中。彼以雜虫水棄陸地。佛
言聽還著水中。祇燃＆CB18345;不得九十燃。持入當唱言。諸
大德燈。欲入唱已。燃唱已入。滅燈亦如是。若滅者不
得口吹。當以手扇衣扇。其佛前燈者。如目連五百問
中說。五分不聽。以佛語作外書語犯蘭。十律。作盡聲
誦經犯吉羅。母論。比丘白佛。比丘種種姓。種種國土。
出家用不正音。壞佛經義。願佛聽我。用闡提之論。正
佛經義。佛言。我法中不貴浮華之言語。雖朴質不失
其義。令人受解為要。十律。六群貸白衣債時。要索倍
者突吉羅。若生物令投最。若自投竄吉羅。尼僧不聽
債僧房若尼債私房舍吉羅。尼自作酒吉羅。供養舍
利目連塔食。不知誰應食。佛言。比丘若沙彌若優婆
塞若經營者應食。次佛塔食。佛言。塔作者應食覆鉢
治。
白衣文四。初如上說已受教行謗。二時沓婆已下如
來呵責。第三佛告諸比丘已下作法治俗。於中有二。
初明作法治罸。有三稱量。一有五法者。稱量白衣。次
<pb n="888"/>
有十法已下稱量犯事。第三如是作已下稱量羯磨
第二差使告知。第四彼即言大得阿難如是。便為煞
我已下隨順為解。十律。治時覆鉢白二解時。名乞仰
鉢白四羯磨。伽論。覆仰俱單白法。母論白四。祇律法
豫。優婆塞。以解法故。數共比丘論義得勝。輕咲諸比
丘。佛言。與作覆鉢白四羯磨。佛遣問一比丘鹽義。不
解輕咲。此是羅漢。更問一比丘。甚解名義。而是凡夫。
佛言。是故不解義者。不得輕咲。法豫懺悔。佛言。與白
四羯磨。解杖囊羯磨。三律並有乞訶所詞。所以須此
嘿然者。凡論眾法任持之本。僧法既行和合為先。若
僧作非。或如僧非等。理宜呵詰。但能呵者。亦須進否。
若言不鑒物。或無善伴雖。見其非義。應寢嘿。是以文
言。舍利見眾僧。非法羯磨。無同意者。欲嘿然任之。佛
言。聽何以故。恐僧別異故。又有應呵。以言鑒物。又有
善伴。理必須呵。故下文言。阿泥樓䭾。弟子眾中斷事
捨不教呵。佛言。阿泥樓駄。何能教呵。豈非汝等舍利
弗目連事耶。今此三五。前十嘿然。次五和合。所以然
者。心見是非。寢不彰口。故曰嘿然。境心相稱。可之崇
忍。故稱和合。母論。諸比丘。集作法事。不如法眾中。有
見眾僧。作法不成。此人若有二三伴。可得諫之。若獨
不須諫。何以故。大眾力大。或能擯出。於法無益。自得
苦惱。以是義嘿。
次隨文釋者。若嘿非嘿別。前十嘿然。下五和合。若如
非簡異。初五非法。下二五如法。此明非法。就心以辨。
不約於境。所以知者。以其初五作法成就中。三非法
境有是非。而名為五非。故知就心也。初句見他如法。
宜嘿情和。而心不同。自己得罪。名為非法。次句是他
非法。有同意伴。宜呵改非。嘿任為非。第三句偷蘭小
罪。不合羯磨懺。除嘿任不呵。故說為非。第四句人不
盡集。隱嘿不呵故非。第五句說戒自恣。戒塲不集。獨
知不告。成而說非。次五境有是非。而心如故。初句客
有善伴。但言不鑒物。呵成乖破為和故嘿。是以心如。
次句言堪鑒物。但無良伴。呵亦無益故。亦聽嘿下三。
准說如故可知。次五和合。初句如法應和合者。法事
稱理。故曰如法。口勸助成。故曰和合。二嘿然住之者。
謂己心同。現相表和。三與欲者。形雖不往。遙表請和
故。四若從可信人聞者。上來三種。心達是非。所以成
和合。此第四心雖不曉。以從可信人聞。事如稱愜。理
須和合。故亦趣集。第五先無在眾中。嘿然而坐者。前
所明四。集眾時和合。此第五。先在眾嘿忍僧所作故
爾。然此五中。第三情和。餘四身心俱和。亦可初曰即
是應來者來。二五兩嘿。便成應呵不呵。第三應與欲
者。與欲此五成。故所以名。如第二五者心和故。如前
境有成不成。檢此和合。正是僧集。更無別狀。不得妄
引正文。以證耶義。增三中。三種嘿然。一如而嘿然。二
不知而嘿然。三癡而嘿然。對此寬狹者。此之三十五。
並三中初攝。故知彼寬此狹。廣說可知。
自下第二人解不同。又說上來僧尼二部戒本明止
持行。受戒已下至此明作持行。止作行成。必咸其果。
是以自下明大小二果。謂尅三明五種勝法等。今解
不然。此中不欲明果報為宗。以文不言果報揵度。正
明大小持戒為旨。是以文中為諸比丘。說大小持戒
楗度故爾。上二部戒本。舉十利果報。勸修止持。此中
雖明其果。亦舉以勸。修作持戒也。分文有二。初至諸
比丘白佛已來先明不受八不淨財。展轉白佛。彰少
欲行。成持戒緣起。第二佛爾時以此因緣已下因前
乘說大小持戒行法。緣中文五。初失王位因緣。就中
有二。第一至沙門語虗王。受比丘迎。逆失位之因。第
二便與諸婇女已下至往前取象失位之緣。第二時守
象人已下失王位已。至拘睒彌難中析願。第三即至
夫人已下申者願情。籌量許請。第四時優陀王已下
正明請而許受。然不受八物。第五還至寺內已下舉
以啟佛。第二文二。初先制名為大小持戒。二如來出
<pb n="889"/>
世已下正明大小行法。言制名者。受無優劣。持有增
微。說為大小也。亦可位別聖凡具不具異。故言大小。
若就相無相分。相心持戒。解未圓滿。行未究竟清淨。
名之為小。無相已去。得真空無漏。理解資成。戒品窂
固。名之為大。若就內外二凡。外凡未有理解資成。行
體未固。稱之為小。內凡已去。片有理解資成。戒品次
勝。名之為大。若約人辨具不具。別沙彌愴入佛法。受
體未圓。行未滿足者。名小比丘。受體既圓。持行亦滿。
故稱為大。故曰大小持戒揵度。
自下廣辨。於中文三。初至行大曠野正明大小持戒
法。行尸羅既淨。集生三昧。是以第二自見未斷已下
正明修禪。第三彼得定意已下正明定有作用三明
五通。前文復二。初至妨道法來先明凡夫小持戒法。
第二彼於此事中已下聖人大持戒法。前文又二。初
至諸不善事沙彌小持戒法。第二行則知時已下明
大比丘大持戒法。
沙彌中三。初訖開現淨行先明教主德備十號三輪
生信之境。二若居士居士子聞已下訖入非家道。明
得信之士念欲出家。三彼於異時已下如前所念行
出家之事。第二念中其文有四。第一先舉人生信。敬
因而起念。二我令在居家已下念彼所厭。三我今寧
可已下顯念所忻。四以信已下總結前三。若居士居
士子等者。謂汎舉能信之人。欲明此等諸人。聞佛說
法。崇心欽重。渴法情愍。故曰彼聞正法。而生信樂。體
佛說意。深知在家迫迮。猶如窂獄。出家寬廓。事等虗
空。故曰以信樂心。而作是念。念雖如是。次彰其事故。
我今在家等者。謂前所猒。又言我今寧可已下等者。
出前所忻。下結中以信結前初句。捨家結前猒文。入
非家結前欣文。
次行出家事中文二。初至入非家道。與出家人。同除
捨錺。好形同出家。二與諸比丘同戒已下法同出家。
就前文中。謂非生念時故。故曰彼於異時。其文分三。
初至皆亦捨離舉念中。第二所猒以捨。捨有二種。一
捨珍賂。無常散境。三毒因之。以生擔累。行人理宜輕
棄。二眷屬已下。捨其眷屬。非良伴故。羈繫行者。故須
捨割。第二剃除已下舉念中。第三所忻。謂剃鬚毀其
形好。應法眼故。以彰形同如文。第三捨家已下結。結
中三句。言捨家結前行猒。言入非家道。結前行故。欣
言與出家同已下。總結上兩。自下法同略不顯受法
直列隨行。其文有二。初列十戒。明不得作。謂止持之
行。第二不取妻妾已下遠離嫌不聽。畜貯諸物。十中
前種姓惡。後六遮𠎝。初戒文中。一往舉制。故曰不煞
生。此不煞者。要離煞因。故曰放捨刀杖。謂離受畜田。
又起對治離。故曰常有慈心等。言慈念者。嗔善根。言
蹔愧者。無瞋相應數。故由此不煞。故曰不煞生。略無
果行。離盜中。初不與不取等。果行離其心清淨已下
對治離婬中。捨婬不淨。行果行離。修梵行已下對治。
離。此二三對治。皆是無貪。第四戒中有四。謂具離口
四過故來。必具有七支之戒。今文列者。為成離妄語。
是以人解此等十戒已下通具非具說故。口中具四
或可如此。今且存初解。成離妄語故。但無七支。餘文
可知。大比丘持戒者。若事順應法。不生罪累。名之為
時。故曰行則知時。若事不應法多生𠎝各者。故曰非
時不行衣之與食。是資道之緣。儉則形苦。豐則長貪。
理宜節量。趣得資身。充軀長道。故曰量腹而食。度身
而衣。資道要故。外內須充。許無蹔離。稱曰隨身。若有
貯積。則妨脩替業。言如餘沙門者。謂外道沙門。雖飽
食終日。無所用心。廣費信施。竟何所補。為彰比丘。有
法自居。心悕出離。若有為作。如前便成。無異於彼故。
下十七事者。廣彰過緣。以明離行。
次釋第二大持戒法。告為七文者非。今分為五。尋文
可悉。言文五者。初訖善學止息守攝根門行。第二彼
有如是聖戒已下訖亦復如是內資知足行。第三比
<pb n="890"/>
丘有如是聖戒已下訖念除諸盖精進覺悟行。第四
比丘有如是聖戒已下訖常爾一心脩。由念止觀行。
第五比丘有如是聖戒已下斷除五蓋行。所以知為
五文者。咸以牒前起後故。如文可知。又此五行當分
成就。漸次未窮故。下文自見未斷諸蓋。令心染汙慧
力不明。又前斷蓋。示斷方法。自見已下正明斷蓋得
禪。又可斷故。次下得禪。
初文分三。初總舉宗彰心之所忻。二眼雖視色已下
對根別釋。三於如是已下總結對根。善學成就。止觀
而行。初文四句。彼於此事中者。謂能守攝根門人。於
根塵事中。二修集聖戒者。明心忻習。謂於根塵事中。
方便守護。不合有染故稱修集。三彰心離染。達空無
性。不取前相。故曰內無所著。四行成資適。故曰安樂。
第二別對六根。先約眼說。於中分四。初眼對於色。故
曰眼雖視色。釋前初句此事中。二而不取相已下釋
前第三內無所著。謂念捨智等。禁守根門。雖緣塵境。
不別違順。境之義惡故。稱而不取相。不為彼染故。名
不為眼色所染。究竟對治。不為緣壞。故曰堅固而住。
第三無所貪欲已下明行成資益。此第四安樂句。於
順緣不生樂愛。故無貪欲。於違境不生苦受。故曰而
無憂患煩惱。既無業身不生。故曰不漏等。第四竪持
戒品已下正指護眼行體。釋前第二修集聖戒。對下
五根。文列四句。釋上不異。類前略舉。故曰耳鼻等亦
如是。總結對根中。分文有三。謂法喻合。法中四句。第
一於如是。六觸入中。舉根塵相對。內外二法。通名為
入。然內六根心心法等。託根而生。名入處亦觸入處。
外六塵者。心心法等雖緣塵而起。不託彼塵。故外入
處。非觸入處。今據總故。言六觸入舉此六根識。緣於
六塵。名之為中。第二句。正明假名行者。謂是初文中。
彼也能秉六根之識。不起染業。名為善學。第三護
持調伏。正明所學止行。外防身口七支曰護。既離七
非順本所受名持。復離意地三不善根。名曰調伏。雖
復離惡。若不脩善。無以趣道是。第四正明止息脩禪
習慧。第一明其觀行。次解喻文有四。初至象馬車。與
上六觸入。根塵相對喻。二善調御者。與上善學作喻。
三左執控。與上護持調伏止行為喻。四右持鞕。與上
止息觀行為喻。次釋文。平地交道。喻於六塵。不取四
為。喻世間交道。象馬所遊之處。喻於六塵。是六根識
所遊之處。如似交道。假名行者。秉於六根識等。六塵
境界中。行義同駕象馬車。假名行人。能調根識。象馬
如似御者。念捨智等。控制六根。不起諸惡。離馳騁餘
道。破輪析軸。脩禪慧等觀行資。止能有所成。如右持
鞕至所趣指下合中。初至亦復如是。總以合前二。次
第別合言。於六觸入中。合前初句。三个善學。合前第
二。善調御者。護持調伏。合上第三左執控也。合得止
息。合第四右持鞕也。
第二行門。先牒前行。成故曰彼有如是。乃至諸根。二
食知止足已下正彰行體。於中分二。初法說。次喻說。
法說中二。初舉其行體。謂知足行。故曰食知止足。二
亦不已下彰受資人食時。觀行方軌。於中文二。初至
淨行教欲食興觀。第二。故苦消滅下釋立觀。三中下
之二門。就明觀中。凡行者欲受食。先起三種觀門。第
一應離觀者。於中一離貪味。二離令身充壯。三離貢
高憍慢。謂意直身力強悅。陵蔑他人故。凡欲食時。先
須離如是意。故曰應離觀。二正事觀者。思己所以須
食。食者為除飢渴。趣得充軀。僧離太少太多。以降飢
渴故不少。趣得充身故不多。第三正事功德觀者。思
己食食。一為令身久住。以揣食身。無食支持散壞故。
二以身存故。得脩清淨梵行。此是受資之益。次持此
法科釋下文。文中還三。第一亦不貪味。至憍慢來。是
初應離觀門。第二取自支身。令無苦患。謂離多少苦
患。即第二觀門。第三明修淨行者。即第三觀門。觀法
如上說。次故苦已下第二總攝上受資等。意舍利弗。
<pb n="891"/>
阿毗曇。云何斷故受。不生新受。若人飢渴。能生身心
苦受。是名故受。若食過度。即生身心苦受。是名新受。
若知足而食。得免舊飢。名斷故受。無過分苦。名不生
新受。今此文言。故苦消滅者。是斷故受。新苦不生。謂
不生新受。既不多少。故言無有增減。言有力者。謂以
自支身故。言無事者。謂無增減多少苦事故。言令身
安樂者。謂身不壞散。得脩清淨梵行故。第三喻中分
二。先與第二觀門。得自支身。合無苦患作喻。二與第
三觀門得脩淨行作喻。但順此二門。即總釋初門。彰
有所離。初文中。先喻四句。一男子女人。喻僧尼行者。
二喻飢渴故。名身患瘡。三以食資養故。喻以藥之塗。
四除飢渴故。喻瘡差。次法合可知。第二喻文。先喻四
句。一喻僧尼受資行人。故曰譬如有人。二喻內資之
食。故曰膏油。三喻報身。故說為車。四喻為求大果。積
行方臻故。稱為財物故。從凡入聖故。言欲令轉載有
所至到。法合可知。
第三行門。先牒前二行如文。二初夜已下彰第三行
體。初舉四時分齊。以明䇿進。略無晝日中二時。二若
於晝日已下次第牒其四時。以釋精進。文相可知。
第四行門。先牒舉前三。如文所列。次常爾一心已下
正彰第四行體。於中先開二門。一明動靜常攝。故曰
一心門。二修四念處觀。與法無差。故稱心無錯亂門。
二云何已下。牒門解釋。先解第二四念處門。謂身受
心法。此是四念處觀。觀五陰故。觀身不淨。觀受是苦。
觀心無常。觀法無我。遣四到故。慧為正體。從境受名。
故有此四。又言念者。從伴念數受稱。故曰四念處。身
念廣文。言內身者自身也。自觀此身。三十六物。九孔
常流。甚可厭患。淨相不可得。故舉身念處。自非精進
善修對治。無由能成。故曰精進不懈。正觀既成。離於
淨倒。故曰念無錯亂。貪欲對治。故偏彰名。調伏慳貪
世間憂惱。若觀己身不淨。或著他身。又須俱觀內外。
皆令不淨。觀行方成。觀身既有內外等別。餘三類然。
故曰亦如是。二却釋初門常示一心。於中文三。先法。
次譬如已下喻說。次比丘亦復如是已下合喻。
第五行門。先牒舉前四如文。二樂在已下彰第五行
體。於中文二。初至水堓間。先出修道處所。二彼乞食
還已下託處斷蓋。其文復二。初至繫念在前斷蓋方
便。二斷除已下正彰斷蓋。文有其三。初法。次喻。後合。
法中五蓋者。謂貪蓋一。瞋二。睡眠三。掉悔四。疑五。一
先辨離合。貪瞋疑三是使性。故獨為蓋。餘二是纏輕
微。故二二合。亦以對治同故。次辨體性。合用三十煩
惱以蓋體。謂總有七煩惱。貪嗔睡眠掉。此五通五種。
謂見諦脩道。即成二十五。疑唯見諦故四。悔局修道
故一。此之四一。復是其五。以五并前。豈非三十。次辨
所蓋。此五覆彰。故名為蓋。謂三行貪瞋鄣戒。掉悔障
定。睡眠鄣慧。疑一通蓋三學行。次釋其文。對色貪故。
修不淨觀。對財貪故。修少欲知足行。此行既成。不為
貪蓋所縛。故曰斷除慳貪。能治之行。不與所治同體。
故曰不與俱。慈悲觀成。斷除嗔恚等。餘次可知。次喻
亦五。初喻貪蓋。假名行者。為貪心䇿伇。不得自在。義
同於奴。貪能駈馳行人。有自在之義。如似大葉。厭貪
修道。斷蓋斯盡。不為貪心䇿[仁-二+(儿/又)]。義同與姓。對治之行。
由厭貪而生。如以大家與姓。安隱脫奴。彼作是念者。
出觀之心塵已得度。不復從彼貪欲。第二喻瞋。瞋心
劫人善財。如以債主。又如有人喻假名行者。厭嗔修
道。義同舉他財物。精進道。故曰而行治生。善根增長。
故曰能得息利。無得道正除瞋蓋。不復劫人善財。故
曰還本既畢。解脫道累外而起。故曰復有餘在。假名
行者。以法自娛。故曰足以養活妻子。下出觀自慶。其
文可知。第三喻者。定除掉悔。故曰從病得差。定味資
神。內心怡悅。如似食飲消汜。心悅形暉。故曰身有色
力。第四喻者。眠蓋所纏如窂獄。慧解一興。斷睡蓋斯
盡。故曰從獄得出。第五喻疑。假名行者。修三學行善
<pb n="892"/>
財以自資養。義同多持財寶。生死無岸。稱為曠野。慧
解一興。斷疑蓋斯蓋。故曰不遭賊劫。
第二修禪。初文三。一除鄣得禪有三。謂法喻合。第二
此是最初已下約數次以結。第三何以故已下釋得
所由。餘三應三應亦名爾。但二三兩文。少釋得所由。
又第四禪中二。喻二合二別也。
第三五種勝法。及以三明五勝法者。身通分三。第一
從實報四大色身。化作化身四大。以定心清淨。見能
所四大各異。次辨化色無化心。次廣明身通輕舉自
在。次天耳。次他心。此五文中。初勝法有三。一牒前定
心。依定得法文三。謂法喻合。喻中有三。鞘篋廉喻。實
報身。刀虵及衣。喻於化身。第二是名已下約數次以
結。第三何以故。釋得所由。次無化心文三。如前化色
無別心。依於實報色心。以定心。見彼化身四大殊。依
於實報心誕。了了分明。此心在此身。依身此者。謂在
依於實報故。繫此身者。謂化身四大繫心誕。次下三
勝法。文亦應三。略無第三釋得所由。第三勝法喻。有
四重。同喻自在。次辨三明文三。如五勝法五百結集
法毗尼。
自下第三流通分。所以知者。如來出世隨根施化。利
潤塵沙。今感盡應遷。將歸泥越。委囑迦葉。憂婆阿難。
欲使採佛成言。載傳竹帛。利益末代。元付之意。為其
流通。故所以知。於中文二。初五百七百。後代結集。以
明流通。條部已下。佛現在時。付囑流通。所以後代之
事反在前明。佛現在事。迴於後說耶。蓋是集法者意。
情見不同。如五分說。此五百者。律未而明。為表末代。
方有此故。十請名之為序。為表由結集故。三分之文。
於茲流演。有發起義故。稱之為序本。此律置在正宗
之下。佛流通上。為表結法。上收正宗。下攝流通。義勢
之便。故在此說。前中先明五百。次辨七百。此二何殊。
略有六異。一者意別。五百為止謗等。七百為檀行滅
淨。二所集之法寬狹。五百通集三藏。七百局集毗尼。
三時節有異。五百佛去世後。當年結集。論其七百佛
去世後。一百年後。為䟦闍子彌諍方興。四處所復殊。
五百在王舍城迦蘭陀竹薗。賓鉢羅窟。其七百者在。
毗舍。五集人不同。數有多少。五百者。大迦葉。憂婆。阿
難等。七百一劫去。離波等。六重不重異。五百重集故。
前後合有一千人。七百無重也。先解五百結集。法毗
尼者。能集人數。集佛所結。載之竹帛。故稱結集。理行
二教。俱是行之軌則。滅惡之能。是故總稱。名法毗尼。
所以須此結集者。略有五義。一順舍利弗請故。二不
違佛酬請故。三順佛付囑意故。四為止謗故。是以下文。
句令外道以致餘言。沙門釋子法律若烟。五為遮惡
比丘。以成善故。如文為䟦難故可知。文中分二。初至
不燒自然正明俗人殯塟闍維。崇修福業。是結集緣
起。第二時大迦葉已下恐法隱沒。結集法藏。修行智
業。次釋初文。諸善比丘。聞佛涅槃。傷失法益。諮參靡
所。念法情慇。不覺自投於地。惡比丘輩。聞佛涅槃。轉
生歡喜。慶己得脫。無人遮制。彼佛在時制御我等。是
應爾。謂止持戒當修。是不應。謂止犯戒應棄。是應作。
謂作持戒當脩。是不應作。謂作犯戒莫犯也。今既去
世。任我所作。何斯快哉。起下結集之緣。迦葉至世尊
舍利所。棺槨自開現足者。如付法藏云。迦葉說四偈。
超哉三界乘。永渡生死海。寂然無相願。微妙難思議。
佛日甚明淨。能除癡闇冥。積劫脩苦行。誓渡諸苦人。
云何於今日。棄捨本慈悲。全身處金棺。寂然安不動。
唯願天人尊。顯現金色身。普令一切眾。興起無量願。
迦葉請已。方現雙足者。為今五百比丘。覩變致敬。以
得道故。又今依足跡。尋求故也。女人汙足者。為表滅
法之相也。佛事已訖。迦葉又說三偈。如來足踝滿。千
輻相輪現。指纖長柔輭。合網縵成就。大悲濟眾生。斷
世眾疑結。是故於今日。頂禮最勝足。我證四真諦。說
佛功德聚。已讚嘆供養。宜還𣫍足入。說如是已然始
<pb n="893"/>
闍維。十律。舉佛舍利入拘尸城。新論義堂上。諸八國
王。集兵圍遶。奪取舍利。姓烟婆羅門。語諸王言。如來
大悲。何有戰鬪。諍佛舍利。因分八分與八國王。即為
八塔。盛舍利金瓶。九為瓶塔。闍維之炭。十為炭塔。
第二文三。第一至令在數中恐法將滅。蘭集智慧。結
集人數。第二諸比丘皆作是念已下料理房舍。資道
之緣。第三時大迦葉已下正明結集。第三文中。䟦闍
子比丘說偈生阿難厭離心。上三句示所應求有三。
初句所託靜緣。次句示所求滅果。次依禪獲道。第四
一句譏其所作。次因生厭離。頭未至枕。證第四果。復
說一偈。上半自言證果非難。為給侍佛故。寄居覺地。
下半絕離生死。得安隱眠。
第三結集文三。第一至白如是單白和僧。第二時阿
難已下刊定是非。滅諍除罪。第三時大迦葉已下正
明結集。五分。大迦葉為第六上坐。
第二文二。初滅諍。諍者謂諍雜碎戒。然諸比丘言各
不定。迦葉秉宗之人。將欲結集。恐廢大事。理須刊正。
故曰自今已後共立如是制限。佛所制者集。佛所不
制者不集。如眼輙入見佛波逸提者是。問何等是雜
碎戒耶。答大迦葉猶作如前立制。不曾刊正。今所請
立。恐不當理。第二次除罪者。母論。若外道聞諸比丘
捨雜碎戒。便謂已制微細戒相與俱捨。謗言如來弟
子。悉捨微細戒。但學四重。猶如火烟忽生已滅。何名
沙門。以是義故。尊者迦葉。罸阿難七突吉羅。為顯不
捨微細息謗故爾。問五篇之內。不具此七。何名已制。
答篇自雖無。事己有故。又問迦葉立制。佛所不制。共
不應制。今者七罪豈非擅行耶。答一以事先有故。不
名擅制。又可二大士共為影響。為示不捨離碎而不
集。在篇限故。不乖前制。大德迦葉。總據教相。威儀違
失。結過遣懺。阿難實自不犯。以得果故。為是常就內
心。自省無過。信於迦葉教相有違。尋即悔過。為顯不
捨雜碎故爾。七事如文。祇。先結集。次罸七越毗尼。並
是憂婆離罰。一請佛度女人。二不請佛住世。三脚䠱
佛僧伽梨。四佛索水不與。五不請微細戒。六以陰藏
示比丘尼。七諸力士母啼哭淚墮佛足不遮。爾時阿
難。不受二罪。一請度女人。三世諸佛皆有四眾故。二
不請佛住世者。我是學人。為魔所蔽故。是中五罪長
老如法作。五分。先集三藏竟。次迦葉罸阿難六吉。一
不問小小戒。二脚指押佛僧伽梨。三請度女人。四不
請佛住世。佛索水不與。六女人先禮佛舍利。恐其日
暮不得入城故。十律六吉。一不請微細戒。二不請佛
住世。三足躡佛足衣。以大風卒起更無人。是故躡。四
佛索水不與。五請度女人。言三世諸佛。皆有四眾。何
獨今無。六以陰藏相示女人。令女人厭女身。後得男
子故。大智論。迦葉言汝更有六罪。一請佛度女人。滅
正法五百年。二佛索水不與。三不請佛住世。令法滅
度。四足躡佛僧伽梨。阿難言。爾時大風吹來。墮我脚
所。非不恭敬法故。五佛陰藏示女人。而不遮者。欲令
女恥女人形。脩佛相故。而總言汝自六吉罪。今當懺
悔。且就四律。若據四分。七罪之中。五罪貫通四部。謂
除侍者。一罪不同三律。三律無故。女人汙足。不同十
五二律。五分。於五同罪上加一。聽女人先禮舍利。十
亦五同。第六加一。以陰藏示女人。祇則六同。唯無侍
者。加一以佛陰藏示比丘尼。故成五七。同異如是。
正結集中文二。初大迦葉五百人。先對憂婆離集毗
尼藏。次對阿難集餘二藏。十律。集一法竟。迦葉次第
問五百比丘言爾。答言爾。文言如初分說等者。非謂
佛現在等時。有是分名可指。蓋應律主。譯律之家不
能繁文略指之。毗尼有五。一比丘律。二比丘尼律。三
一切揵度。四條部。五毗尼僧。一故曰都。曰都為毗尼
藏。修多羅藏五者。謂四阿含并雜藏。合為修多羅藏。
阿毗曇有五。一有難。二無難。三繫。四相應。五作處。合
為五。是阿毗曇藏。
<pb n="894"/>
第二更為富羅那等五百人重集。前後千人。七百結
集。於中文三。第一至分之正明㕹闍耶說十事。言是
清淨。第二時有耶舍伽那子下為欲刊正是非。久招
治罰。廣生諍訟。第三伽那子作是念已下簡集智慧。
詳定是非。斷滅諍事。刊定律教。正是結集。使正法久
住。
第二被治中。初作遮不至。治差八德。送懺謝白衣。因
令彼信。謂引受寶戒緣。佛說四過四喻等。若持金銀。
決定知非沙門法耶。我作是說。聽為行第草木故。求
乞金銀。終不應。自受取金銀。此是為餘眾事。營福得
求故。言我作是說等。五分。我雖常說。須車求車。須人
求人。隨所須物。皆聽求之。而終不得受畜金銀珠寶。
下有五偈。誦前過喻等。於中分三。初兩行三句誦沙
門四過。於中分二。初兩行誦前沙門作前二過。二次
三句誦耶命一過。第二次有三句。如是已下誦前日
月為四事所曀喻。第三一行半舉前法中鄣過。於中
分三。初三句具癡貪所[仁-二+(儿/又)]。造上四業。次有一句非但
造業。亦不能進道。末下二句𠎝招來報。
次復重被不見舉治斷諍文二。初至不得和合。佛法
事重。廣集智人。刊定是非。使耶法不行。正法興顯。就
此門方解十非。三門分別。一定十非倚傍之相。制成
非故。此之十非。皆倚傍聖教。說相似文句。言佛聽可
故。一言二指抄食者。謂己是其少欲。非是一揣食等。
四種多食。言不犯之足。以其文無制二指故也。制言
亦犯。所以爾者。凡食制後坐。若欲更食。開餘食法。即
是餘法。本為對治再食之貪。今既再食。不加餘法。明
是犯限。誰問多少。是以文言。足食已捨威儀。不作餘
食法提。故言乃至不作餘食法。以是故制。二村間者。
本制僧食。及以聚落。須作餘法。村間非是得食之處。
文中不對村間合制。我今村間食者。應不犯足。制言
亦犯。以是後坐。亦開餘法。餘法對治再食之貪。但是
再食。誰問村之內外。是以文言。足食已捨威儀。不作
餘食法。咽咽犯提。故曰乃至以是故制。三寺內者。以
見僧破已後。耶正既分。各作法成類。如滅言諍中。駈
出三人。不足斷淨人數。應同破僧。現簡數外。別此三
人。應不犯別。故言寺內。答不同正耶。今此犯別。所以
爾者。以闕德故。不在斷諍人數。是比丘故。別之犯別。前
滅諍中略故。不言取欲。今此七百文言。應羯磨差二
三比丘。取諸比丘欲。又以說欲文中。不除被簡人故。
又言六群別房說戒。佛言不應。應和合一處說戒。故
曰乃至如布薩中制。四後聽可者。執前與欲。後作羯
磨得成。我今先作羯磨。後與欲者。為表於和。先後何
殊。明知亦成。故曰後聽可制。言前和合後作法。義順
無疑。前作後和者。以作法時情隔。是故不成。是以文
言寂靜。眾僧有事異。比丘白佛。病比丘不來。佛言。應
與欲。以彼先與欲故。故曰如布薩中制。五常法者。如儉
開八事。此非常開。計以為恒。故曰常法。制言非恒。應
觀脩多羅。檢校法律。知應不應。是以文言。佛告阿難。
我以糓貴時。慈愍諸比丘故。聽內宿等八事。今故食
耶。答言故食。佛言。不應食。若食如法治。此義如藥法
中制。六得和者。以見蘇油得食不犯足。謂其酪者是
蘇蘇種類。和蘇而食。應不犯足。亦可見罽尼和成石
蜜。體壞不犯。謂酪和蘇。亦應不犯足。答言。如不作餘
食法中制。此既指彼文。將知法闍尼等。須作餘法中。
油蘇等與時食雜故。即是此和也。七共宿鹽得食者。
以見盡故。形壽藥於鹽。不犯宿觸故。制不得者如文。
時六群以共宿鹽合食食。佛言。不應共宿塔食合食。
故曰如藥揵度中制。又復文中。唯開盡形壽藥。故五
分云。鹽薑合共宿。八飲闍羅酒者。五分。謂之未熱酒
也。今言得飲者。以見木汁。元無不醞釀。又時[仁-二+(儿/又)]未變
漿故聽飲。即說元醞時。久變成等者。還是木汁不異。
何不得飲。故曰得飲闍樓酒。制言不得飲。若漿所攝。
聖者聽飲食。若也元醞或得變成。是酒所攝。聖不聽
<pb n="895"/>
飲。是以上文八中。前四假無似酒之狀。並不聽飲。故
曰乃至如婆伽制。如雜揵度。得奄婆羅菓漿。佛言聽
飲。若未成酒。聽非時飲。成酒不應飲。若飲如法治十
律。貧住處淨我等住處。貧作酒飲。九得畜不截坐具
者。准益縷之相。不截不犯。過量坐具。不截而畜。亦應
無罪。若准不褋。亦得起非。制言不得畜。要須截令應
量。是以文中。量者長佛二搩手。廣一搩手半。更增廣
長各半搩手。以佛言制量故。故曰乃至六群比丘制。
十得畜金銀執受寶已。捨而付俗。俗還付我。聽為彼
故掌。我令雖受。一法即作彼人物意受。明知不犯制
言。若寶在彼邊。可容不犯。一往即作彼人物意受者。
寶在我邊。與䟦難自受。置肆上何殊。故曰也。第二須
知攝諍。謂二指等八諍犯不犯。寺內後聽可。二諍成
不成。並是事同見異故。又下滅中。簡集智人。五法現
前滅。故知並是言諍所攝。假許被治羯磨者。言諍中
事作也。
第三定其名種。是中事十種七。犯名有二。謂唯逸提
吉羅。言種七者。初二及第六和。此三是足食種。三四
兩事別眾種。福是內宿。過量坐具。飲酒受寶。常法一
事。若言常法執俗時所作者。駈教是非。不驗得吉。還
是種七故。今解常法。謂令開八事種自四。謂不受惡
觸。自內二煑。合前便有十也。
第二正滅中分三。初訖諸上坐皆集。明作自簡人取
欲。第二時一切去上坐至令眾人皆知。明在那梨林
中屏處。斷理滅之方法。第三彼諸長老皆往已下對
大眾及諍比丘前。五法現前滅。欲令大眾。咸知其非。
辨非從是故。五分。離波多問一切去上坐言。鹽薑合
共宿淨。答不淨。問何處制。答王舍城。因練若比丘制。
問犯何等。答犯宿食提。又問兩指抄食食淨。答不淨。
乃至犯不作餘食法提。後坐食淨。越聚落食淨。亦如
是。又蘇油蜜石蜜。和酪淨不。答不淨。問云何答非時
飲之。答不淨。乃至犯何事。犯非時食提。又問餘闍樓
羅酒淨不。上坐問云何。答言釀酒未熟者。答不淨。乃
至犯飲酒提。又問作坐具隨大小淨不。答不淨。乃至
言犯提。又問習先所習淨不。上坐問言云何。答習白
衣時所作。上坐言。或有可習。或不可習。又問求聽淨
不。上坐云何。答別作羯磨。然後來求餘人聽。答不淨。
乃至言犯。何隨羯磨事。又問受金銀及錢淨不。答乃
至犯尼薩耆。謂下十非籌問竟。共還都集。後於大眾
中。更一一如上問答。下一籌已作是。離波多唱言。我
等已論毗尼竟。若佛所不制。不應妄制。若已制不得
違。爾時眾中一切去上坐。百三十臈。離波多第二百
二十臈。三浮陀第三百一十臈。合有七百。祇律。單汙
一非。謂布薩時教化。金銀寶物受已各分。耶舍共之
起諍。得舉羯磨已。求眾多聖德集。結毗尼藏已。驗已
驗無斯理。方制受金銀。
為非條部已下明佛現在時流通。於中分二。初條部
者。正明憂婆是傳持之主。諮問犯等決疑却滯。第二
增一已下。就數限約迭相屬著。以明流通。言條部者。
條牒上部所有疑事。一一諮決。使識相傳持。故曰條
部。問諸經之中。皆問名已。然後流通。此律所以不問
名者何。答脩多羅化相之教。明理淺深。得名不同。乃
有無量。故須問名。定其宗方。此律行教。局毗尼藏。更
無諸名之濫。故不須問。於中廣問初四戒。第二篇中。
但問其六。自餘悉略。不淨行戒。有烏鵄。揄完女人。索
而不還。不犯者。主作捨心。成屬飛禽。復無盜人物心。
是以不犯。不同鼠盜胡桃。主既不知。無捨心故。後作
人桃想取。是以犯重。又解他脇子獨子等。皆無盜損
之意。唯有慈愍之心。故亦不犯。後有心故。是以後犯
盜戒。第二若作女想。取男物等犯者。此於男女上心
差。恒有盜人物心不差。故所以犯。此女作彼女想等。
此亦緣女。名想差人。心不差故。佛言。遮者偷蘭遮。謂
善心息偷蘭。雖此不直五。以本損處滿五。故成重夷。
<pb n="896"/>
至此直五者。亦以本損減五故蘭。至此分之人不滿
五。通作一分者。以教他葉中滿五故。又但損主滿五
故。不須約人得滿不滿。如燒埋等。但成損五故。盜輕
重者。義如上釋。欲盜他衣。錯得己衣蘭者。謂是境差
蘭也。己衣全無罪。以非生罪境。無別損故。并得己衣
蘭者。謂欲取他二衣。但得一衣犯重。并錯得己衣。由
己衣故。不得他衣。亦是境差蘭也。再盜不滿五者。以
前後合制犯重。謂是一主。又又心續不斷。故合成重。
如其異主。或可心斷。但犯輕蘭。以二業各不滿五故。
時有比丘犯盜取物。而奪彼盜者物。疑。佛言波羅夷。
執此文四分制義。一入賊手。並不得奪賊。此義料簡
如前盜戒中說。盜心倒易他外分籌。佛言舉籌下三
句須定便波羅夷。如分物共他記數。物先我邊。若盜
取訖數籌。欺他取物故夷。非謂墮籌分物舉。分物舉
則未犯也。又言倒易者。若受犯物移已得。入未得數。
若付他物移未得。入已得數坎。次盜他分物籌者。如
記數多取。令使少者。是轉側他籌者。即上二事未離
故蘭。守視及則與比食得受者。自盜屬己。便是己物。
是故比丘取之無犯。但莫教他。無根取他食疑。佛言
夷者。師不遣取。故曰無根檀越邊作盜心故犯重。亦
可師不遣取。故曰無根。檀越施與師竟。於師處心取
以犯重。無根取他食得提者。他不遣取。是曰無根。所
稱人邊。作親友意。故不犯重。誑檀越取妄語故提。以
慈心憐愍小兒意。無盜損之心。是故不犯。凡人或難
高勝比丘者。為彰無盜損意故。五分。阿難逕六年。不
共布薩。祇律。七年妄語戒。第四時有檀越。比丘語言。
常為汝說法者。阿羅漢已下有二十句。並結蘭偷。前
之十句。稱阿羅漢。後之十句。稱佛弟子。𥹢聞為異。前
十句中。初四句比丘語檀越言。為汝說法。是羅漢。次
數至汝家。次數坐汝坐。次數受汝食。不了了故。得偷
蘭。次有六句。檀越語比丘是羅漢者。脫衣著衣。坐起
上下等。比丘即現相不語疑偷蘭。次後十句顏亦如
前。此二十中。各前四句。闕了了知解二緣。比丘疑犯
不犯。佛言偷蘭。各下六句。現相不語。前人生疑。未知
比丘為我故現相。為當不爾。同闕二緣。亦得偷蘭。無
皮宍骨血。是女不產者。謂是化人。
第二篇漏失。若乳間腋下。乃至若持口中。如是一切。
若道想。若疑偷蘭。若非道想。不疑僧殘。驗斯文說。亦
須境想。以階輕重。此中四句如上麤語說者。第一句
不能一切供養。不了了蘭。第二句女人知意云。一切
能供養僧殘。第三句汝一切能供養。唯此不能供養。
女人不解故蘭。第四句女人解意。答言此亦能供養。
僧殘。毗尼增一。言毗尼者。謂舉一部之都名。欲該收
大教。約數法連持。使法相無遺。以彰付屬。以一為本。
一上加一。故云增一。如是乃至二十二。然文中越十
四十五十六十八十九二十二等七門。不能煩多。故
所以略。謂以一接一切一法。二接一切二法。三法已
下乃至二十二類亦同然。有人亦有科文生起者。此
是數法。與一法門相當者。集在一處。豈有次第。故知
此難。今就大文。約增數制。為十五段。先就增一中。分
文解釋。於中文二。第一初至給孤獨薗正明其序。第
二世尊告諸比丘已下指出所聞耶正之法。汝等應
信。捨惡行善。此即是所信如是之法。前中文二。初如
是我聞證信別序。第二一時已下發起通序。所以如
是名別。一時下通。以其如是。唯望弟子稱說。但是證
信經後事故。一時已下經前事故。若望當時。即有發
起之義。今傳法者引來。復成證信。義有兩兼。故名通
序。
先解如是等言。五門分別。第一有之所由。第二須有
之意。第三置之廣略。第四置之處所。第五正釋文。
一有所由者。何緣得有此言。大智論云。佛是一切智
人。自然而出。不隨他語。不從他聞而說法。何故言如
是我聞。答曰是阿難等。諸大弟子輩說。何緣說者。以
<pb n="897"/>
佛教故。佛何由教。阿難請故。復何緣請。由阿泥樓駄
教故。彼何緣教。由見阿難心憂惱故。阿難比丘。何故
憂惱。由見如來般涅槃故。佛將涅槃。在雙樹間。北首
而臥。是時阿難親屬。恩愛未除。心沒憂海。不能自勝。
阿泥樓駄遂開覺阿難。汝是守佛法藏人。不應如凡
夫人。自沒憂海。一切有為法。是無常相。汝莫愁憂。又
佛互付汝法。汝今愁悶。失所受事。汝當問佛涅槃後
事。我曹云何行道。誰當作師。惡口車匿云何共住。佛
經初首作何等語。如是未來世事。應問於佛。聞斯語
已。悶心小醒。得念道力助。於佛末後牀邊。以事問佛。
佛言我過去後。自依止法。謂四念處。莫依止餘。從今
已去。解脫戒經。即是汝大師。車匿比丘。如梵檀治。若
心𣽈善。復應為說法。即可得道。我三僧祇劫。所集法
藏。是法門初。云如是我聞。故今相傳將宣佛經。同有
如是我聞。二須有意者。佛本何緣。教置此言。為生
物信。如是等言。云何生信。阿難等。自己信順佛語。道
佛語是佛語。是故令他眾生。同己生信。我聞之言云
生信。阿難等。自是不足之人。若言此生。是己所說。人
多不信。由言此法從佛聞故。人皆同信。生信如是。信
有何義。而為生信。信者乃是入佛法初門。接法上首。
凡入佛法。要先起信。故經論中說為信手。如人有手。
至寶聚所。隨意採取。若當無手。空無所獲。如是入佛
法者。有信心手。隨意採取道法之寶。若當無信空無
所得。故為生信。此謂信正。恐是傳者之言故。今置如
是等言。為此人說。若也信耶不信正者。以如是言。勸
信不足。要須廣現神通。為說因果道理。方可生信。
三廣略者。問一切經首。有一如是。以證一部。以人時
處事。但是一故。或一部中。置多如是。如人時處事。各
各異故。如阿含經等。今此律禁。婉於一代。復人處事
別。所以不說隨戒立多如是。但有一者何。一義解言。
凡言如是。證信為趣。若多如是者。謂表方不等。故但
立一。若以人時處事別故立多者。即有前濫故。又可
依如大毗尼藏。及以別傳。皆戒戒有如是之證。但恐
文煩。後代略去。第四。問所以至此方。言如是言者。
答以增一初攝法斯盡。勸信義具。文則省要。大化得
通。如是故略。問所以得在增一攝義方具者。答增一
中云。見眾過失者。總收一部。乃至二十戒行所防。違
相斯盡。以一義故者。亦總舉一部制戒之意。元為十
益。功德亦同。以此一言。該收一部。但增一是佛所說。
即信一部。文省勸要。是以在此置之。次釋語辭。憂
婆離云。佛語為如是指出所聞之法。說當宗方無顛
倒過。曰如。如說者是。故曰如是。此約法釋。若就傳持
解者。憂婆離所傳。不異佛說曰如。如說者是。故曰如
是。此如是之教。親飡聖說。故曰我聞。問佛法中。一切
法空無有吾我。云何而言我聞耶。答佛弟子輩。深知
無我。隨俗法說我非實也。如以金錢貿易餘物。人無
咄𢗞。法應爾故。我亦如是。於無我法中。而說於我。所
言聞者。從緣和合故聞。謂耳根清淨等聞。而言我聞
者。由假名行者康耳根等能聞。故云我聞。
自下通序有三。一時。二化主。三處所。言一時者。之爾
時之別。反指往昔說聞之時。故曰爾時。次佛者化主。
能說法者。亦是能付法人。佛義如前說。次列處所。故
曰舍衛乃至獨園。准下文中。為諸比丘說耶正法。亦
有從眾。略而不集。
自下正出所聞法體。於中文二。初先勑聽審思聽。若
不審心。有謬聞之失。錯傳之過。是以將說。故先約勑
端意。專心聽法。故曰諦聽。言善思者。勑其意地。以其
學而不思則同知。為使思量簡擇故也。言念之者。勸
慍古知新。令翫習在心。使不忘失。如說修行故。第二
比丘已下正辨耶之法。分文有三。第一至受持正明
耶正之法。欲使識耶合棄曉是使修故。第二告諸比
丘已下明佛說法。元為十益。汝等但能背耶修正。必
獲十利持者之益。若不能背耶修正。唐損道法。不如
<pb n="898"/>
捨戒還家。以禮自處。是以第三告諸比丘已下捨戒
之相。初文分二。第一至受持總說耶正。勸修勸捨。第
二佛言若比丘已下離明法毗尼等非之相。就總明
法毗尼中。文有其四。第一至以滅正法倒說者非。彰
過勸捨。第二若比丘隨順已下至正法久住順說者
是。令法興顯。舉是合欣。第三是故已下舉益勸修。第
四佛說如是已下聞法欣慶。頂載奉行。
先釋初文四句。一舉耶說主。謂若比丘。二明說耶乖
正。故曰說相似文句。謂言同意異等。如調達五法人
法中。容可憶不憶等。如二三眾多和上。七非羯磨。七
百中十事之類等是。三彰邪法礙正。故曰遮法毗尼。
法毗尼者。義有多種。所謂修多羅理教為法。行善為
毗尼。二就行善中。自行有軌名法。眾法滅惡稱為毗
尼。三就眾中法所秉羯磨。不為除罪滅諍。判以為法。
能除罪滅諍者。字曰毗尼。今且寄第二對論之。調達
五非耶法興顯。令四依正法隱曀不行。名為遮法。七
非羯磨。不能滅惡生善。執以為是。令法和合不行。名
遮毗尼。四此比丘已下彰耶說之損。損中有二。一者
損人。謂耶說人。搆己耶心。外化群品。故曰令多人不
得利益。人我俱壞。迷墜生死。故曰作諸苦業。二障滅
法。謂耶法曀真。隱沒不行。故曰以滅正法。二順說者。
是亦有四句如上。謂說四依為是。五耶為非。稱法如
談。無顛倒過。故曰隨順文句。以順說四依。故曰同一
和合。不乖眾行法相。故曰不違法毗尼。第四彰正說
者益。益有二種。一者益人。以己所得益潤群品。故曰
利益多人。同登出離。故曰不作苦業。二能顯正法。使
正教被時。光顯於世。千載不墜。稱為久住。是故已下
結勸。是其上來耶說者有損。順說者有益。故汝等冥
各稱法如非。勿令增減。舉益勸修。就第二離明耶正
中有三。第一至受持離明法非法耶正。第二佛告已
下離明毗尼非毗尼如非。第三佛告已下離明制非
制。於此三中。各四如前類而說之。不煩更辨。
就第二大段中文二。第一先舉制戒之意。一一舉未
即是十个一。第二爾時佛告已下將斯制意。約戒別
以辨。次將其父出家。僧尼起業。自纏流轉生死。故稱
過去。上違略作罪者。是自類制戒之意。故曰以一義
故制戒。戒者如下所辨。即是上文。然後為諸比丘結
戒。欲令斷彼有漏法故。次約戒曆明事實無量。如一
部重輕。眾行之法。咸招十利。今且略舉。事未必盡。謂
呵責羯磨已下至出罪有三十。雜明眾行。二次四波
羅夷已下即是大僧戒本。并前合彰二百八十戒。舉
前十利。一一各有十个一法。然呵責一法。廣說其相。
故曰乃至受持。第二乃至已下並是略舉。亦上如己
言。撿挍法律所制者。謂聞他說己。尋撿三藏教法。驗
其是非故也。言制梵罸者。謂梵檀治人嘿擯也。言制
戒者。謂一卷戒制。說戒者。謂是眾法說之識則。布薩
者。謂二三人說也。制布薩羯磨者。謂僧說戒也。自恣
亦爾。制白白羯磨者。謂單白法也。所以重言白白者。
為簡白而非羯磨。今此單白。即表宣邊。稱之為白。能
有成辦之功。復名羯磨。故曰白白羯磨也。
次辨捨戒。有十九个一法也。亦可十九事中。各有十
个一法。謂由教比丘捨戒之方。得使去來有益。亦招
十利故。文無者略。增一之中。大文有九。第一至受持
耶正之解。第二佛告比丘破戒墮二道已下耶正果
報。第三告諸比丘有二種謗如來已下明謗非謗。第
四有二眾已下是非二眾。第五有二法疾滅正法已
下明正法住滅。第六比丘有二法舉已下明上來耶
解之人。作法舉治。第七有二法增長有漏已下辨有
增不增。第八有二語已下捨戒之相。第九如來出世
見眾已下正明制戒持戒等益。
初文有六。第一至得作羯磨。總明邪正之境。即是二
處。第二復有二事已下離明邪正之境。謂是二事。第
三佛告比丘有二見已下正明倒說上二。以成其邪。
<pb n="899"/>
起於罪諍。第四有二毗尼已下滅上罪諍對治之藥。
第五告諸比丘有二種人已下雜煩惱人。彼此想惱。
第六有學比丘已下正明三學進修之方。先釋初文。
犯有眾多。以輕重往攝。無不統故。舉一輕二重。謂夷
罪為重。殘等為輕。或究竟是重。方便為輕。或約性遮。
若順說此二。名為正見。倒說斯兩。即成其邪。以其緣
生邪正之解。故說為境也。下言二處者。謂指此文。舉
其輕重。為彰屏露二處。其輕重不出屏露。屏多生重。
露多生輕。但舉二處之是重輕故爾。亦可指此輕重
二法。生輕重二行之所。故曰二處也。輕而有餘者。謂
自行中。非一生永彰故。其中有二。一得善果有餘。二
離惡果有餘。由非彰故。復應眾法。故言輕者。得作羯
磨。相對應言。復有二事。一重而無餘。二重者不得作
羯磨。但文略。次二事中。夷二事相對有六句。殘有五
句。次下各漸少一汁。有二十一對二也。既多少不約。
何故言亦如是者。解言。非謂數齊。蓋是二二相對不
殊。故言亦如是。次二見者。到說上二。以成耶見。見心
乖理。障道之重。故言有二見不應行也。可為三分。初
約十八法以起見。釋不異上。舊法非舊法者。猶是常
行非常行也。次酒見非酒已下十七對。以起二見。八
漿停留逕久。飲則醉人名酒。未變是非酒。今說已變
為非酒。說初未變以為酒。故曰酒見非。非見酒漿。未
變時非時。受用得飲。說為非飲。已變故不得。非得受
用。是非飲說為得飲。食者。飯等五正佉闍尼等。是非
正之說可知。聖教開聽。雖作無罪。故名為時。如功德
衣。儉開八事等。是聖教不聽。作則有罪名非時。如過
五月及豐時等。是即說可知。衣藥等物應法受畜。不
生罪過。名之為淨見。作非淨畜。不應法理。是不淨見。
以為淨亡人物。重輕之說故。難見非難者。八難事起。
能損身害命。於道有礙。名之為難。無因緣故。名為非
難。有說可知。破見不破者。謂不見罪人。不破見破者。
謂不識罪人種。見非種五生種等。有說。故已解義。見
未解等者。此明前人實未解義。而言以解。前人未解。
言已解竟。親非親者。七世是親理。今說七世為非親。
非七世以為親也。世間五欲。能羈纏行人。永淪生死。
實是可怖。反生欣樂。不以為怖故。怖見不怖。精進修
道。有出世之益。名不可怖。反生畏忘。故言不怖見怖。
八正是道。五邪非道。互說可知。行不行。亦對道非道
互說。道慧性情昇有資成之益。名為出離。煩惱沈弱。
是非出離。亦互說之。難彰處深。實是可棄。遮容得戒。
實不可棄。互說可知。次約斷常以辨。見世間光者。是
離陰計我陰我存。是名常見也。即陰計我陰滅我云。
故曰世間無有是斷見。此據現在世。見世界有際是
斷見。無際是常見。此二據未來。是身是命。名斷見。身
異命異名光見。此二是斷常之本。有如來滅度是斷
見。無如來滅度是常見。此就過去為言。有無如來滅
度者。斷常今計。麤我自滅。細我常存。非有無如來滅
度。是其空見。次二毗尼者。犯諍等毗尼。就所滅以標
其因。故曰犯毗尼諍毗尼。下之三對。約就煩惱人。毗
尼等。類說可知。次雜煩惱人。有十二對。觸緣易忿。名
曰喜瞋。含毒畜怒。執根在心。因曰懷怨。有斯二法。自
壞惱他。人我俱損。故曰住不安樂。所為卒暴。名為急
性。執見自固。名曰難捨。恡護財法。名之為慳。見他得
利。心生熱惱。曰嫉。耻彼內德勝己。曰妬。意在害彼。而
口悅物情。名為欺詐。心存名利。而身相附人。名諍曲
情慠陵物。名為自高。數起鉾楯。稱為憙淨。染著色身。
營以華彩。名為好飾。縱誕六情。馳蕩諸緣。故云放逸。
於等計增。名慢。於勝境上。起陵越之心。曰增上慢。多
欲無厭。曰貪。匿怨而發其人。名恚。過分讚己。稱曰自
舉。譏他過短。名曰毀他。謗無三寶四諦。故言邪見。斷
常差中。稱曰邊見。雖聞教戒。妄相解捍。故曰難教。聞
誨不行。稱為不受訓道。次辨三學。初明戒學二法利
益。次明修定二法。後明慧學二法。戒學有三。第一至
<pb n="900"/>
善能除犯。正彰二法利益之相。第二如是已下舉益
勸修。第三佛說已下頂戴受持。有學比丘者。三果已
還。乃至凡夫。未至無學者。未得第四果故。但能修習
二法。令戒品清淨。發生三昧。尅理觀在心。故云未得
令得。謂得生空解也。悟達法空。理解轉深。故曰未入
令入。心冥無相。乃至具二解脫。故曰未證令證。此先
彰二法之遠益。何等二法者。出二法體。言善犯者。善
識犯相。輕重分明。方能弃非從是。如人識怨。不為怨
害。此明有解。解而不行。無以尅益。故次明行。善行除
犯者。是行也。一防未起之非。二除已起惡業。離此二
過。令戒清淨。故曰善能除犯。次下結益等可知。如釋
定學。善人定者。從麤至細。善出定者。從細至麤。亦如
是者。謂善修斯二。亦護三益。文不異前。故曰亦如是。
以慧學一法。苦集二諦。體是滓穢。障道根本。名為可
厭處。觀過興厭。故曰生厭。已厭修道。解興惑喪。故曰
正念斷。偈中。前偈誦前可厭處生厭。彰人是聖。下偈
誦上能會聖故。尅滅道二諦。顯法是聖法。假名行者。
伯有智慧。名曰明者。在厭處者。謂在過地之時。覺過
情背。故曰能生厭離心。覺已須斷。能無集因。名無畏。
苦果不續。名不恐怖。既無苦集。明是聖人。故曰能斷
者得聖。次一行偈。上半修道。下半證滅。
第二大文果報。於中文四。一總舉善惡因果。二有二
法已下法明善果得不得。三縛不縛已下明因果成
不成。四二種清淨已下偏舉如人得脫。初文有三。一
時破二果。二以持破對屏露。彰其二果。三邪正二果。
第二文言佛聖弟子者。現得聖法。謂戒法是修行聖
法故。法在己故。位尊人天。而煩或未盡。遇緣起業。犯
不能見。見不懺洗。由斯羈繫。故不得脫。及前以說。即
便得脫。各二法如文。第三文。言縛不縛者。因累成故。
名為被縛。若除因累。便不被縛。三文同前。故言縛亦
如是。第四文。偏舉清淨二法者。謂舉前脫。不縛一邊。
以彰清淨。略不舉不脫。被縛一邊。以解二種不淨也。

四分律疏卷第十本

<sarticle>四分律疏卷第十末</sarticle>

大文第三謗不謗者。文有七對。一謗不謗。二不受善
教。三違如來。四堅持與如來淨。五不奉如來。六不值
如來。七於如來所麤鐄無慈心。謗不謗中有五。一總
明謗不謗。彰謗佛罪重。二約十八法。三約二處。四約
二事。五約二見。此後四對。各舉初文以說。一不信樂。
謂增嫉。謂搆己耶心。專執自見。說不稱法。故名為謗。
二信樂不解受持故為。曰為謗者。然佛法理深。非情
所測。解若豪露自謂窮盡。情無分齊談於聖說。故名
為謗。若也自識分齊。解唯及此。且依情量。隨分而說。
諸餘深義。唯聖乃知。反增福慧。何有過哉。今言謗者
自謂窮極故。是故告汝。謗如來得大重罪等者。為彰
謗佛罪重。餘不得比。第二十八法中分二。初舉增一
三對六。次舉增二中九。對十八法。合名十八法。次二
處。次二事。次二見。此等若總說者。謂到說增一三對
六。增二四對八。名為謗。順說增一三對六。增二四對
八。名不謗。今言增二四對八者。謂法非法等即二見。
初十八法者是二處。增二初輕重二是也。二事者。波
羅夷等二十一對是也。二見者。酒見非酒等是。作文
不異前。故曰亦如是。初文又總解二謗。下之判說。即
前二謗。謂執己耶解。誣聖說故。第二門執己耶心拒
違聖說。故曰不受善教。第三門見乖聖方。故曰違如
來。第四門執見為是。難可曉示。故曰堅持與如來諍。
第五門自師己心。不依聖教稟。故曰不奉如來。第六
門耶解差脩去聖彌隔。故曰不值如來。第七門執見
既成。慢瞋自恃。故曰於如來麤錯無慈心。此六門各
有總別。三對六四對八等。作文廣說。不異於前故。並
<pb n="901"/>
云亦如是。
大文第四二眾文四。先列二眾。第二佛告已下能舉
所舉。各自觀過。淨得消殄。是名如法眾。不自觀過。淨
轉增熾。是名非法眾。第三二種癡已下。二種癡故。是
名非法眾。二種智故。是名如法眾。第四佛告已下。能
滅諍是如。來不滅為非。二眾中二。初就法明二眾。第
二國法已下對法喻以明二眾。前二眾分三。初明等
眾。次明不等眾。末明等不等眾。此言等者。純如非故
也。等眾五句。第一舉數。二列兩眾名。三何等已下釋。
四此二眾中已下讚歎。五奉行。第三釋二眾中。不用
法毗尼者。說乖行眾二軌。故使犯下四篇。應教懺悔。
不教懺悔。而便共住。若犯夷罪。應滅不滅而住。是非
法眾。反說即是如法眾。不等眾中亦五。如前列名。解
釋交絡。如前釋中。先非後如。非法眾中。初有兩對。彰
人力不等。次有三對。舉前非法人。所行之法。興耶隱
正。次釋如法眾處分亦爾。三等不等眾中。人言有六
種等不等。一頭數齊名等。力伴有無名為不齊名不
等。四數力俱有名等。對伴有無名不等。五數伴俱齊。
對力有無。六力伴俱齊。對數多少。各對三句。法有行
滅。故得別其是非二眾也。解其如非同前。故曰亦如
是。喻中有二。初與非法比丘強盛喻。次如法比丘有
力喻。有五子句。第一法王力弱。如法比丘無力喻。二
眾賊熾盛。與非法比丘有力自在喻。三法王不得安
樂出入者。與如法比丘為破戒所嬈。入出不安喻。四
邊國小王不順教令者。與諸小比丘。不順如法比丘
教令。如說脩行喻。五國界人民產業休廢者。與優婆
塞等。不得純脩五戒十善。產業休廢喻。次合非法有
力者。合上第二眾賊熾盛喻。是法比丘無力。反合初
句法王力弱喻。如法比丘不得安樂者。合上第三法
王不得安樂喻。若在眾中不得語。合上入。若在空處
已下至是法不行。合上出。彼不懃行已下合上第四
邊國小王喻。則合諸天人民已下合第五喻。第二喻
中亦五。第一王力強。與如法比丘有力喻。二眾賊力
弱已下乃至迯竄。非法比丘力強喻。三時法王已下
與如法比丘出入安樂喻。四邊國小王已下諸小比
丘順從教令。如說脩行喻。五境內已下與諸俗人。得
脩三歸五戒十善自恣喻。次合如法比丘有力。合上
第一王力強。非法比丘已下乃至眾惡。合上第二喻。
於中言非法無力者。合上合賊力弱人。前非法比丘。
來隨教令者。合上皆來歸伏言。若當迯竄不作惡者。
合上迯竄。爾時如法比丘已下至非法不行。合上第
三法王安樂喻。懃行已下合上第四。則令諸天人已
下合第五。此如非兩喻。總喻於上一切二眾。第二觀
過文三。初至不得安樂兩[(立*立)/見]故損。第二若比丘共諍
舉他比丘已下各觀過益。第三佛說已下歡喜受持。
各觀中文三。初總能所二人各觀過益。第二諸比丘
云何已下別教能所。觀過之方。被舉人自觀過者。應
作是念。由我犯非故。致來他舉。若我不犯。使不見舉。
彼深愍我。我應懺洗去來。能舉人自觀過者。以彼犯
非。致我見舉。若瞋心舉他。過逾於彼。何能濟他。為是
應起好心善意。必令罪除諍息。第三若比丘有諍已
下總結觀益。第三愚智二人者。即舉脫不脫文。准前
已說。第四制斷諍法文三。舉制斷諍之利。且彰一門。
餘利略無。二鄣能所內須具德。亦略舉一門。
第五正法住滅者。上來是非相番合說。今此文中。如
非離辨。光明先明疾滅。二辨正法久住。初文七門。一
疾滅正法。二不能生善。三自破壞。四犯罪。五智者呵。
六多得眾罪。七墮地獄如箭射。此七位分為三。初之
一門。所明其疾滅正法。次有五門。彰於人有損。末下
一門。以前因成𠎝招重根。第二人損五中。不生善法
者。以到說八故。見不依理。即便未生善法。不能得生
言自破壞者。已生之善不復續起。故曰破壞。言犯罪
者。隨見起非故也。聖說其過。故曰智者所呵。觸緣起
<pb n="902"/>
犯。故曰多得眾罪。此之七門。各是對說。增二中二法
二處二事二犯四對八。有上七損。磨別應七。但今文
中。初二第七。各各別明。餘四合辨。此云二犯。猶上二
見。犯據境說。見謂解心。次辨久住亦有七門。各有四
對。反說即是六。
第六作法治舉是非中文三。初明合遮舉等。是謂對
所舉。彰是過合舉。故名為應。二如法舉已下對事明
遮舉。如法。謂對能信法人。施藥當病。故曰如法。三復
有二法應與呵責已下。有病藥正行治罸。初中有六
種。一舉。二憶念。三自言。四遮阿㝹波陀。五遮說戒。六
遮自恣。初就舉中。到說二法憶念等五義同。故曰亦
如是。次以第二二處三二事四二犯。俱通前六。故曰
亦如是。次如法遮舉中六門。各有四對。文中先彰其
舉。有其四對。次作憶念已下餘五門各有四對也。又
此二文前應舉等者。彰四到說是過合治。故以四過
為位。各應須加舉等六治。即是四个六也。今如法舉
中。僧秉稱法。故以舉等六治為位。各治四過。即成六
个四也。次七羯磨治中。呵責四對。廣列其相。次擯已
下略而亦前。謂若對眾僧前。到說此四功。然無慚鬪
亂上下。與作呵責。若對俗前到說此四。壞時人之信。
須與擯治。若到說此四。數作不止。志無因立。與依止
治。若到說此四。罵謗違惱白衣者。理須悔謝。與遮不
至治。因到說此四。有罪。問言不見。或見而不懺。或說
欲不鄣等患生者。與三眾治。
第七漏增不增中。且約七對略明。謂慚無慚淨不淨。
猶二見文。犯不犯重輕餘無餘。猶是殘無殘也。法非
法制非制也。廣舉二見等文。乃至有多種。
第八捨戒二二為法可知。
第九戒利文二。先舉其利。有九个二。初四二可知。於
二世漏中。離為五對之怨者。對境逼惱為言。下言怖
者。據情懼境為因。言漏者。義通因果故。言不善法者。
現在業因。言重罪者。未來惡果。第二次舉戒。謂約二
百八十戒法。各九个二法。於中呵責廣文。餘皆略指
也。
增三已下。戒之利益。各含多三四五等。咸准斯說。增
三中文五。第一至破威儀羯磨。明三羯磨除罪滅諍。
調伏之法。第二有三學已下正明三學進脩功德。第
三復有三聚已下離明眾行。違順之相。第四捨戒。第
五持益。
初文有二。第一辨羯磨如非。并明師德。第二有三事
挊失已下廣約諸戒犯不犯差。前文復二。初以三羯
磨者。以體攝用隨用差分百一之殊。依此律一百四
十五等。三體往收。無不統攝。故言攝一切也。二廣就
遂事隨用。以辨如非。如法憶念中。彼廣憶念者。謂被
舉受能氣者。言廣尋自己有犯事。以不故言廣憶念
也。言犯小罪。如法懺悔從僧乞。憶念名如法者。此諍
輕重。生覓諍也。三種調法者。謂是治人調伏之法。三
三法故。七中略舉前三治法也。三種滅法者。謂彌四
諍究竟處故也。有三法作羯磨者。一喚比丘現前。二
作白。三作三羯磨故也。比丘憙鬪諍。與作三羯磨。以
鬪亂僧眾。故與呵責。於聚落中。鬪亂俗人。令他失信。
故與擯治。即以鬪亂憙諍者。便是無知數犯過故。與
依止治之。次辨受戒師德可知。言破戒作呵責者。謂
犯殘罪。以此重事互相加誣。鬪亂僧眾。犯第二篇。是
名破戒。合與呵責。若犯夷戒。覆藏之人。理須𢷤治。若
不覆者。自可學悔。非此所明也。若在聚落。與女人同
床坐起。說麤惡語犯殘。與擯治之。若以犯殘事故。罵
謗白衣。遮不至治。以破戒故。志不自立。須與依止破
戒。故言不見。或言不懺。或因犯殘故。說欲不鄣等。須
以三舉治之。破見破威儀。咸須七法。治罸類說可知。
有三法應為解。舉應見而見。應懺而懺。應捨而捨。既
言應見。見見已為解。故知應懺。懺懺已為解。理亦非
妨。以其教懺。正違本見。何有隨𠎝故也。文言應信不
<pb n="903"/>
信。與舉治者。謂到說十八等故。此亦是耶。寬通諸法。
然非第三舉中設。或隨此舉者。理同前二。以其不局
順情數作事。故言稱量比丘者。若是好人忽爾。罵謗
白衣。尋生慚愧。不應為治。若無愧恥。自不治罸。無由
息過。故曰稱量比丘。稱量白衣者。若篤信隆愍。具於
五法。合治比丘。若五法有鬪。不須為治。稱量事者。若
為利益故呵罵此不合治。若作損減意。是則須治故。
法和合應作。故言稱量羯磨。稱量犯者。若犯初篇。治
則無益。即有不須治。若犯下四。即須治故。實不實。辨
三根有無。作不作。謂犯之虗實。第三稱量白衣同上。
次釋第二就戒相辨中三。初略就殘夷二相。第二有
三種人犯已下。寄人能所如不如。第三有三種正語
已下。約舉罪根境。以明如非。初中約大妄語辨不得。
言得者。謂出妄語所攝。聖法境界犯不孤起。要藉身
口。是以次下。有五个三句。正辨身口犯之差別。業不
自成。由或而發故。次三句明三煩惱也。身欲害已下
有三正明暢思成業。一身犯者。謂身業作書表已得。聖
口業可解。身口犯者。兩業並為第二句。三種相者。身現
者。如脫著僧伽梨等。口現相者。謂語白衣言。明日至
汝家說法。是聖人也。明曰造彼為其說法。令他知解
者。是身口俱易知。第三句三種呪者。一身光者。一身
呪謂作符書厭禱。表己得聖。令他知解。口況者。謂口
說呪辭呪。令變動。顯己得聖。身口俱者。兩業並為也。
第四句三非威儀。身非威儀者。謂千針投體服氣斷
穀等。表己得聖。口非威儀者。謂口誦自然。經書言。從
佛出身。口非威儀者。兩業並為也。第五句三耶命者。
一身耶命。謂現佛相。端坐不動。作為聖也。口耶命者。
說己在嶮難處。師子虎狼。所不能害。及諸神亦恒來
供養我。表己有聖也。身口俱者。二業並為也。自下約
人。初有三三對單提已下明之。次有三犯者。對尼
薩耆說三嘿然者。約人有愚智等故。知而嘿者。謂善
解是非。嘿然忍述。不知嘿者。謂未學比丘。不達如非。
嘿然忍可癡而嘿然者。謂學而不解。愚心嘿可也。語
生空已去。資成戒品。不為緣壞。故曰戒住。得真空無
漏。圓解明白。堅固不退。名為見住。善解諸法。稱教而
作。呵不能壞。故曰羯磨住。離下三篇微細之過。名威
儀住。絕去五耶正命自居。名為命住。有三種人諍已
下有七个三句。位以為四。初三三句。對能諍人說。次
第四一三能所相對。次有二三對能斷諍人說。末下
一三舉上起諍三人。令得除殄。委細如文。四諍三人。
起但覔諍。局對僧滅。餘之三諍。通三人殄。差別思知。
若據秉藥七中。現前自言通三人秉。餘之五藥。局在
僧用。差別可以思而准說。次下第三初一三正語。謂
所覓之境。次有一三覓所依根。次有三將破戒等。對
覆露如非。次有一三。若不發露自心。懺除者。正行治
罸。謂作三羯磨。治三種放逸人。故名三種放逸羯磨。
三法門故。且言三放逸也。
大段第二三學進脩。其文有四。第一至學此三學略
辨除得。第二阿難已下為三人別說三學。第三爾時
佛告諸比丘有三學已下廣明三學除得。第四復有
三學已下三學體相。初文有二。第二舉三學體。謂所
學法。二爾時眾多比丘已下寄興問答彰學除得。前
中復二。初彰三學體。次復有三學。於戒學中。約行以
辨。初就體者。始於外凡專加護持。悟達生空。資成窂
固。踰勝於前。故曰增戒學四現理靜。絕去紛動。定品
成就之始。故曰增心學入無相已去。證真空無漏。決
定明白。故曰增慧學。次行辨者。習下三篇。對治之行。
身口進止。各有法式。故曰增威儀學。善脩上二。對治
行成。絕去違染。名增淨行學善識戒相。輕重分明。故
曰增波羅提木叉學。第二文二。初比丘請佛。佛答比
丘略彰所除。第二佛審比丘。比丘對佛。略顯所得。前
比丘問中三。初比丘問佛。故言云何為學。二佛告已
下佛答所學。明其所除。初至是故言學教脩三學。三
<pb n="904"/>
學是學戒者。為彰二學不出止作。並戒門收故。二彼
增戒學。增心學。彰有所初除。至愚癡盡者。謂除煩惱。
次彼得貪等盡已下。不造不善。明不起業不作。謂諸
惡苦果隨己。第三歡喜受持。第二佛審比丘。初為二
問。一云何學者。問諸比丘學之方軌。言何為學者。問
汝比丘。為求何等果報。先對初問。如世尊所說。我等
如說脩行。是名為學。此答修學方法。復有三學已下
對第二問。我等為祈四果。學此三學。不求世報。
第二別為三人者。初明阿難。為波羅門。舉行三學。顯
如來制意。二為迦葉懺人讚毀以明明三體。三為䟦
闍。略說三學也。第二迦葉文四。初至數恐我等愚癡
不信。謗而獲罪。二於是世尊移住王舍已下求哀悔
謝。第三佛告比丘言汝自懺悔已下佛受懺悔。第四
時迦葉禮佛足已下對比丘讚毀。以彰損益。是中約
人如非兩个三。謂各上中下坐也。次約喻以彰三學。
如非對前人。說破戒比丘。比丘威儀不同。行步亦異
故。喻如驢持戒比丘進止應法出言成軌喻牛也。二
種眾法。俱集一所。故稱共行。自言我是比丘者。謂我
是好比丘毛。喻於戒。淨穢兩殊。全不相似故。毛不似
牛脚。喻於定。靜亂不同故。脚不似牛音聲喻慧。愚智
有異故。聲不似牛。如是癡人。合驢隨逐。如法比丘。合
上共行。自言我是比丘。合上自言。是牛無有僧戒合
毛。增心合脚。增慧合聲。
第三文二。初明純脩滿學除得。第二復有三學已下
兼脩滿學除得。前文有三。初佛告諸比丘有三學者。
舉所學法體。第一何等已下別列三人以彰除得。第
三滿足行者已下結前純滿。第二別明三人者。初人
純脩戒。第二人脩戒兼定。第三人具修三學。初人五
句。一微問。二舉其心求。不脩餘二。以隨力故。三彼於
此戒已下正明學戒。四彼斷下五使者。顯所除。五於
上涅槃已下彰其所得。第三學戒。若犯輕者。謂下四
篇。以非一生永鄣。故曰為輕。得有從緣除遣。故言懺悔
文。喻可知。若是重戒。謂是夷罪。犯則永鄣。如破器破
石。故稱為重。理合專精。故曰竪持。文言善住於戒者。
凡言戒法。是起定慧之根跱。趣菩提之正路。是以論
言。道品樓觀。以戒為柱。禪定心城。以戒為墎。入善人
眾。要佩戒印。是以持須尊重。勿贊於心。稱法而修與
五支相。可名為善持於戒。言五支者。一根本業清淨
戒。二前後眷屬餘清淨戒。三非諸惡覺。覺清淨戒。四
護持正念念清淨戒。五迴向阿耨菩提戒。支者因也。
別也。五中位二。前四是行。後一發心迴向。就前四中。
初三是止惡。第四生善。前止中復二。初二止業惡。第
三折伏煩惱。惡就前業。一離根本業道惡。如離煞生
斷命惡。盜舉離處惡等。二離方便業惡。如煞生時。牽
來繫縛。一打二打等。是前方便。於後彼皮剝切割等。
是後方便。此二成前根本。故名餘。今持戒善業道。捨
前根本有根本淨。捨前後方便。有方便淨此之業。所
以得成。由無惡覺。折伏煩惱。或本既無故。不起業。云
何離覺。功由正念。謂念戒體功能。及三寶生善。境界
功德。以為對治。故無惡覺。上來行成。若不迴向。或招
三有。是以第五迴向菩提。是以心論。根本眷屬。淨不
為覺所壞。攝受於正念。隨順涅槃道。一一諸戒。咸具
斯五。今此律文。略舉前二。言應親近行者。方便持戒
之善。治彼業道前方便。惡不染汙行。謂善隨喜心。治
彼後方便惡業。此二合是眷屬。餘清淨戒。第二不毀
𨷂行。正捨根本業道之惡。即是善業道根本。故曰不
毀𨷂行。餘三略無。總結學戒。故曰常修如是此。次第
四斷彼下五使者。是所除。問戒但伏業。何以今言斷
下五使耶。答據本說故理實不斷。言五下使者。謂身
見戒取疑貪瞋是也。言下使者。三義故下一下人心
中起謂。前三是三界見諦或。凡夫心中。起貪瞋二結。
是欲界脩道或。故下二果心中。起二潤下生。前三閏
三界凡夫生。後二閏下二果。欲界下生三鄣下果。前
<pb n="905"/>
三鄣初果。後二鄣斯陀阿那二果。故言下使。若得那
含。必須除此。故言斷下五使。五於上等者。明其所得。
既斷下使。謂證那含不還欲界故。第二人如上。第三
人三句。一具脩三學。二彼得漏盡是其所除。三得無
漏心解脫已下明其所得。結中滿足行者。結第三人。
不滿足行者。結前二人為彰行因必也感果。但隨因
具否。果有勝劣。必不虗設。故曰無有虗指。
上來所明純脩滿學。隨分所行。不了教說。自下兼修
滿學。了教之唱。於中文二。第一先舉所學法體。故曰
乃至增慧學。第二何等已下別列三人。初人中三句。
即是三重。謂約三果。果說力分不堪故。以行不滿故。
不得第四果也。先望那含有三。一列戒具兼脩二行。
二彼斷下五使彰其所除。便於上涅槃下。辨有所得。
二却望斯陀含。文亦應。三略不舉行。但彰除得。以力
分劣故。故曰若不能等。謂薄三結等。是所除。得斯陀
含是所得。三却望初果。能斷三結。是所除得。須陀洹
是所得也。問三結是何。謂身見戒取疑等是。問須陀
洹人。斷八十八結。何故但言斷三結也。答以十使為
根本。十中六使。唯見道斷。三轉隨轉三三轉者。謂向
三者。是三隨轉。謂身見斷邊見。隨戒取斷見取。隨疑
斷耶見。隨己說轉。當知已說隨轉也。即是八十八也。
論云。又一種二種四種故。此三使亦攝盡也。一種者。
謂身見唯在下故。二種謂戒取通苦道故。四種者。隨
疑通四諦故。第二人如上者。如前兩處。各如初人。第
三人如上者。如上第三人。
第四文二。初明三學體。二復有三學已下偏廣慧學。
前文復二。初舉三學名數。二何等已下次第廣辨。具
持木叉者。正彰戒行。舉果名因。是初二篇。能治行也。
成就威儀者。不犯下三故也。持輕若重。故曰乃至金
剛。將輕齊重故。言等學也。定慧二學。如文可知。偏明
慧學文三。初對五蓋。次對六根。次七覺意。就五蓋中。
先約貪蓋。有六句三對。第一對觀貪欲有無。次對觀
貪生不生。三對脩二正勤。下四同然。合成三十。故曰
亦如是。次對根者。文中但舉貪恚二蓋。對根各六。一
根有十二。合總作兩个三十六句。餘三蓋中。悔疑眠
三。局在意地。恐濫故不舉。若以睡掉比貪。俱通六識。
亦有二三十六。為與悔眼合故。所以不說也。次七覺
意者。略無憙覺意。文但有六。六中初念覺意。但五句
略無。第五應云未生念。當令早生也。第三大毗尼有
三答者。未必有言。即相答對。但迷於律藏。恒欲求解。
義同於聞。因見此文。豁然生解。除疑却滯。名為見答。
從聞生解。故名聞答。靜心思量。忽爾生解。能決疑情。
名為忍答。三使謂傳師化行教法。三子者。辨行優劣
也。偈誦中。初半偈勸求二子。下半偈勸捨不等子。次
一偈半。顯勸求二子意。初病或重垢深。若得教授。不
得教授。俱墮生死。其若福命俱盡人。第二病者。積行
曩久。患累輕微。教戒教授。若得不得。俱能出離。第三
人事是不定。得蒙教授。便即出離。不得便墮。必須得
法。方能補閏。以合前機。不可識故。此三種人並須教
授。故說三病也。知而作布薩者。謂善明說戒事故。不
知而作者。謂學而未善了故。見而作者。謂先自無心。
見他布薩。始學他作故。通知不知也。癡而作者。一向
不學人等。愚於布薩事。亦作說戒。故曰癡而作也。身
作者。謂身現相表己清淨。戒說戒事故。或口者。謂口
唱和。及與欲等。身口可知。評斷事者。序謂隨戒中序。
制謂戒本重制。謂隨結等。凡斷事人。應撿此三處。宜
善知之。若違此三制之入犯。如其不違開。令清淨三
種。淨不淨者。謂行有違順。若與前三犯法相應。名三
不淨。與前不犯法相應。名為三淨也。若順三善法無
過者聽。故曰三聽。若順三不善法有過者制。故曰三
不聽。
次釋其文。或有犯序。不犯制重制。謂與尼露坐是。或
有犯制重。制不犯序者。如過後畜戒是。或有犯重制。
<pb n="906"/>
不犯前二。謂死尸上行悲也。言比丘辨者。外凡夫比
丘。淨持戒行。事中無違。未有勝行。可彰就人受稱故。
言不放逸者。內凡已去。理解資成。禁守根門。離諸染
著。故曰不放逸。辨得道共無作。名清淨行。辨自恣知
不知等。准同說戒。
第四捨戒。第五持益。含有多三。准說可知。
增四文五。第一明四大教驗說耶正。第二眾僧四種
斷事人已下明斷事人德。優劣差殊。第三此中䩭連
有四比丘已下雜明眾行。即所斷事。第四四語已下
捨戒。第五以四義已下明制戒持戒等益。然初文有
五。一舉數勅聽比丘樂聞。二何等為四者假間微數
第三若比丘已下列四說之別。四是為下結。五歡喜
受持。先解初文。此四廣者。為彰驗人耶正。和法是非
故。十律。問何故佛說是四嘿印。答欲說真實佛法故。
未來比丘當了。了知是佛說。是非佛說。是故說四嘿
印。何故說四大印。為成就大事。不令諸比丘錯謬故。
母論。四大廣說者。所說事多故。若廣說。我今教授大
法。故名大也。我今說大法大毗尼。故名大廣說。亦言
大人所說。名之為大。言大人者。謂佛世尊。次釋此文
中者。教亦無二。隨人分四。一是其師。三是弟子。此四
人所說。成其教詮故。言四種廣說也。然理不自斑。藉
教以顯。教詮理本。是契方之要文。持須善達詮。方明
閑取捨雖。聞此說。皆須廣尋三藏。驗人所說。若不與
三藏相應。不成教詮。速捨勿行。過愚之甚。若與三藏
相應。方成教詮。宜嘆所說。受持忽忘也。然此四非廣
以聞。斯四廣尋三藏。故曰四廣說。第二次明微數故。言
何等四三。若比丘已下隨人分教。即以為四。謂初從
佛聞。次從和合僧聞。次從眾多大德聞。次從一三藏
聞。從佛聞中分四。初親從佛聞流通傳授。二若聞比
丘說已下具須稟領。三應尋究下正是廣說。驗知耶。
正是非。四是為下結。尋究中二。初總彰所准三藏應
驗。二若聽彼比丘說已下推究知其是非。於中分二。
第一驗己知非勸捨勿行有五。初推尋究驗。二若不
已下驗己知非。三語彼比丘言已下告彼彰過。四何
以故下。釋說過所以。五長老不須以下勸須自捨。亦
勿行化。自他有損故。次若彼比丘說已下驗己知是
勸使同脩。亦有五句。一推尋究驗。二若與已下驗己
知是。三語彼比丘已下告彼顯是。四何以故下。釋顯
是所以。五勸令自行化物。第四數次結者可知。次三
准說下結。及受持。如文可知。
第二斷事人。其位有五。但初位有兩四句。初四句。辨
德優劣。次四句。為彰失之多少。內無慚耻情過須呵。
不闍經文。非己力分。無其情過。故不言可。次以破戒
不破戒。配闇經文。不闇經文。四句類前。下三同爾故。
有五个四也。
第三雜明眾行文四。一雜明眾行。二有四四受戒師
德。三次四四持律諍已下。還是雜明。先解初文。前非
法起事者。謂舉罪雖有三根。內不備德。舉不知時。生
忿諍。故曰前非法起事。後非法作者。謂眾僧見他舉
得犯。下四篇不教呵懺悔而共住。或舉夷罪。不擯而
住。故曰後非法作下三准說四種利法。先列四章。次
依章釋。初章門中分二。初至利養明非法求。二有所
偏為已下。明非法與求不應軌。廣生罪累。故言非法
求。匪直求時。乖法施時。復生𠎝咎。是故次明非法。而
就中分二。初有所偏為者。總明施主屏處。情逐意量
籌人物。三取是已下別明非法。與初至莫與爾許。簡
好惡多少。二彼可與已下一句量人。好惡合不合義。
前中有三對六句。初至莫取爾許。一對兩句。屏簡好
惡多少。二取是來已下一對兩句正明索將詣僧時。
簡好惡多少。三與此已下一對兩句。正行施時。簡物
好惡多少。餘句類說可知。次第二有四个四受。戒師
德可知。次第三四四持律如文。自下雜辨四犯畏中
分四。初犯畏中文三。初明犯。二智人已下。喻能畏人。
<pb n="907"/>
三此是下結。犯中文三。初玉持力與犯作喻。二玉大
眾中等者。自言引羅為喻。三時諸大眾已下。治罸為
喻。犯中言男子。喻犯戒人。被拔著黑衣者。喻三根。外
彰眾法中。不淨故也。持刀者。喻犯夷罪。能喪法身。絕
於慧命。故喻如刀也。至大眾中。喻至眾僧中也。正明
白言。故曰乃至斷顯罪。受僧殯默。故曰隨汝所喜。我
當作。正治罸中。取彼自言。堅執不捨。如似提縛詳聲
唱殯故。喻打惡聲鼓也。結過屬彼。故曰為現死相。穢
嚮盈流。咸知其惡故。喻順路唱令將指治罸門。故曰
從右出。右者是陰。陰其煞。故曰右門。至秉法淨眾人。
喻至煞處。正與擯法故。喻煞之喻。能畏中分二。初喻
說彰畏。二如是比丘下合也。喻中分三。先明智人有
能畏者。二見已下舉前犯是所畏事。我今已下正喻
畏自禁勸人終已下不犯法。合中三。初比丘比丘尼
者。合別知人。二前波羅夷法者。合前所畏。生大已下
合前畏。一專精不作。二犯無覆心。次結中是名第一
犯畏。言犯者結初段。言畏者結第二段。下三犯畏。准
斯以釋。但第二次死。即未傷人。如合鞘刀打。喻覆藏
罸。第三輕微。如杖打人。第四物一柱。如似合掌也。清
淨布薩者。心念說戒波羅提木者。謂僧廣說。自恣之
法。亦顯心淨故。贊布薩阿毗波羅妄語者。謂是輕心
雜碎戲咲。不實語也。四損法者。由內有明慧。能分別
是非。名之為智能。唯是一。隨位分四。忍是聞慧。親者
思慧。能解者脩慧。能斷者。無相無漏慧。以此法能除
煩果。故曰四損。言四信者。初至令信。正明息教他令
信。二彼比丘語言已下一比丘勸令教他生信。三汝
若不能隨順已下眾多人勸令教他生信。若復不能
已下僧勸教他生信。亦可又釋前。二如向能。三汝若
不能已下對住處與奪怖。令教他生信。四對三十五
事。與奪怖。令教化生信。下之二種。同是僧勸。第四捨
戒。第五利益。
增五文四。初明三師德行。弟子淨穢。隨行如非。第二
五種與欲已下雜明眾行違順之相。第三有五語已
下辨捨戒法。第四如來出世已下彰其利益。就初文
中。有五十九个五法。位以為二。第三十一个五。對師
弟子。約受門以說。第二有五法與人依止已下有二
十八个五。約就隨行如非以辨。前文復二。初有二十
六五正明和上。兼餘二師。謂依止教誡尼人也。是中
第二十一五。一不持戒。二不多聞。三不能教弟子增
戒學。四弟子有疑不能解釋。五不能決定諍事。如是
增心已下更有五个五。於前五中。餘四恒定。常援第
三。謂以增心等五。頓增戒學。廣說可知。故曰如是五。
五為句如上。是中不教僧戒學者。對增心增惠。總言
增戒學。又可通學漏無漏戒。不增威儀者。不教習下
三篇行也。不增淨行者。謂不教脩上二。對治行也。不
增木叉者。謂不識輕重等相也。上來所辨增數。故有
一百三十。究其正體人。言三十二依者。不然細檢比
校。應有五十七也。又且十四十七十八十九。及與未
下增心等五。略合九个五全同。餘尋可知。備上眾德。
其心柔輭故調順也。情無怯憚。故無畏也。能有宣吐。
故曰堪能語言也。自有此事者。謂內具斯德也。復能
誘導故。得攝受二眾也。第二有五種人不得受戒下
五个弟子淨穢。如文可知。
第二隨行中二。初有十八个五依止如非。第二有十
个五二師對過呵責之方。初依止中三。初有二五。攝
受弟子法也。次有五法。不得無依止而住。下有十个
五。明依止須不須。增數五十。體有二十七。尋文可知。
毗尼阿毗曇。恒為二法也。第八文少。一法謂少。一不
知諍者。謂不識四諍體相。簡定是非等。二不知諍起
者。謂不了知。諍根三性等由。三不知諍滅者。謂不善
知藥病相對。正滅之方。如七藥中。毗尼現前是。四不
知向滅諍道。謂不知趣滅方便。如諧和進否等法是。
五不滿五歲三有。六五失依止義。於前受戒法。八五
<pb n="908"/>
中除弟子命終。休道二五故但六五。第三二師呵責
攝受中二。初有二五能呵之藥。次有八五所呵之病。
體數可知。
第二雜染法。五法失欲中。乘別六法。為彰更有多五
故。四種和上中。二種和上。應以五法懺謝而去。所以
爾者。凡出家人無心為法。不悕衣食師。既無德不能
悔。以道法乳養心神。令生解行。虗明攝受。𨷂於匠益。
故須辭謝。已去受學。請有德諮稟流訓故也。如法不
知者。謂請教白事等法。不解悔鄉。師弟子之方。不如
法不知者。謂不行上法。不知以時教示。三若我犯戒
捨不教呵。謂任行非法。四若犯亦不知者。謂不識犯
相重輕。亦不知除罪之法故也。毗尼有五答者。或先
自恒有求解之心。未得決了。義同於問。尋斯五處。豁
然生解。以釋己心故。名為答。或對事須決義亦同問。亦
准此五處。稱彼決了。亦名為答。何等是五。如如發起
大律名序。大僧戒本。禁止違緣名制。比丘尼伴。名為
重制。受戒已下盡七百來受隨二行。是戒之宗本。名
脩多羅。條部已下解釋。脩多羅中。犯相輕重。名隨順
脩多羅。若就一戒亦有五答。謂須提那犯戒緣起。是
制戒由致。名之為序。結戒禁防。稱之為制。前制未圓。
防過不用。故須隨結。是以跋闍下文。是其重制。滿足
我本。名攝多羅。廣分別者。隨順修多羅。謂尋此五決
了疑情。故曰毗尼五答也。有五法名為持律。有五个
五。合二十五體。但十一。謂上一有五。次三各一。下五
上三。故十一也。是五五中。前對四者。康宗律師。下之
一五格文。律師觀此文時。廣誦三十事者。即似略中
之廣。大僧春秋冬。不依文中上四持律吉羅。夏不依
第五犯提。若論尼者。不簡前五。但使憂中。不依比丘。
皆無犯提罪。持律。五功德數離有五。義分為三。初一
自行。次三匡眾之行。二行善成便能秉法被時。千載
不墮。是故未一是興建正法行也。念捨智等。令戒清
淨不為緣壞。故曰堅牢破戒之人。與持者相違。義同
於怨。內心清淨。超勝於彼。故曰善勝諸怨。既無瑕舋。
處眾斷理。情無懼憚。故曰決斷無畏。曉了持犯。能決
人疑滯故。稱善能開能。第五可知。業煩惱等。能劫人
善財。害法身慧命。名之為賊。隨緣彰五。故曰五種賊
心。前三煩惱賊。後二業滅無明迷理。愚於所緣。故曰
黑闇心。貪心違理。隨塵妾。名為耶心。志火燒心。能喪
慈善。名曲戾心。從此三根。發生思業。名為不善心。思
心籌慮。復暢身口。假斯他物。故曰常有盜他物心。言
五犯者。緣具違教壞行行受。名之為犯重輕之差。故
言五犯。一犯合多種類。皆稱名五犯。聚禁勤離犯。名
五種制舉人。對前緣而不了。故曰愚癡五犯等。次以
愚於前三。因興七患。理須治罰。略舉呵責也。
自下對藥以辨。或有犯心念懺者。謂第五篇。或有犯
小罪。從犯懺者。謂第四篇也。具有犯中。罪亦從他懺
者。謂第三有犯重罪。從他懺者。謂第二有犯。不可悔
者。謂初篇有五法。作七羯磨者。謂以重有相誣謗。鬪
亂眾僧。犯於僧殘。故曰破戒與呵責。若在聚落。麤語。
摩觸。破戒與領。若數作不止作依止治。因斯罵謗。惱
亂白衣。遮不至治。若以破戒不見不肯懺悔說欲不
彰三舉治之下破見等四類亦同爾。被舉人有五法。
不應為解一。罵謗比丘。二千比丘作損減者。謂先有
之利。合損秏故。三無別者。謂未得之閏。應得不得故。
又可於比丘作惡名聞故。四無住處者。破壞處所故。
五若在界外已下總名界外。違於七五中。事故有五。
應解反上說被舉人。五法自觀者。一不共說戒自恣。
明法事不同。三不一房宿。三不同牀坐起。四不隨大
小。次第五不得禮拜。亦可一不羯磨二不說戒。此三
不自恣。四門一房已下合名不同事。五不執手迎逆
已下明不共言語也。事通三舉。舉他比丘以此五。觀
察可知。初一五者。稱量白衣。次有四个五句。並是稱
量比丘犯戒人有五事損。一未得物不得。二已得不
<pb n="909"/>
能護。三若隨所在眾已下於諸眾中慚者。四無數由
旬內稱說其惡。五犯死隨惡道。五事留僧伽梨。一恐怖。
二兩。三作未成。四說染。五深藏舉也。五事留兩衣。一
受界外清渡水。二若病飽食。三未成。四院染。五深藏
也。五法差教授尼。於十中。初二來三也。五種滅法分
二。上三法主有過。下二受學者不是。法主三者。一不
諦受忘語教人不具。謂粗略學問人學不師受等故。
二雖可文義具足放捨戒行。三恡己所得故。受學過
者。一不受學善言。二喜鬬諍亦求長短故。
自下有六五損益相對。言損滅者。有五惡法。能損滅
善法故。一有犯者。惡業起時。燒人善根。使不現起。名
為損減。二為聖呵責。彰無益之失。三門得罪無量已
下從罪生罪。染汙於人。不作無犯。四受彼自言已下
正明不如。自言法治。故罪不得。脫善互不生。五不知
言說。遠近損減。謂應見不見等。名不知言說也。作法
治罸。折勤形心。名近損減。未復有三塗之惱。名遠損
減。下二五可知。下言六經。如上說。謂損此文。但此對
自行。下約眾法。以此為別也。下坐對上坐。懺具五法。
初列五法可知。謂悔前方便法。次應說罪名種已下
正是懺法。非五法之理也。禮上坐有五法如文。五分。
佛塔前禮比丘犯墮。世賊有五長。一壽住無定處。二
有好伴黨。三若大富已下行貨求故。四若有大人已
下勝人為友。五遠處作賊。惡比丘亦五長壽。一無寺
舍難可治罸。二有伴已下有好伴黨多聞有智。三若
能得已下多以衣物貨賄智人。四若有大人已下勝
人為友。五若在空處已下明處遠難知故也。內有五
法。得舉他者。一身不清淨。不得舉他。要身淨聽舉。生
他善故。二言不清淨。三命不清淨。此二句若作經文。
如身口無異故。言亦如是。四不知脩多羅。不得舉解。
脩多羅應舉。五不知毗尼不應舉。善解毗尼應舉有
五。滅法分二。初一是滅下四弟子滅也。然法之興癈。
寔在於人。是以弘法之士。特須敦崇。善住威儀。敬法
傳通。情存為法。勿怖名利。即是行紹聖蹤。有嗣隆之
益。是名至心說法也。若輕心薄法。專祈名利。不敬而
說者。故曰不能心說法。法不在心。名之為滅也。且彰
其一善生經十六者。如彼文具說。二經者亦爾。三設
後豎持已下明不能內心思量。簡擇是非。迷於耶正
故也。四不能如說脩行已下既不知義。何能如說脩
行。謂無自利行也。第五以前行不立。焉能化物。故曰
亦不利人。明無利他行也。受學之人。有斯四損。名為
咸法。此且彰四也。善生經弟子聽法。亦有十六事。謂
時聽等。如彼具說也。時有異比丘已下請知是非教
誡。脩捨分二。初明出離行。對業名為。次明離過行。對
三根煩惱名為。初言出離行。謂善脩對治離於財色。
斷除三受。就中有三。初至不放逸。正明清法。二佛告
已下正說五種法相是非。三時彼比丘已下如說脩
行獲其果證。
王說文中。先明五非彰過令棄。次明五如顯是令脩。
五非者。一汝知世法不能出離者。謂世財色。能羈礙
行人。縛在三有。故曰非出離。此就境緣說過。二汝知
有受不能越度者。謂趣於識想取。第三心緣於財色。
起於三想。因於三想而生三受。妄納違順。繫在三有。
故曰非越度。三從樂受。後起於重貪。纏累行人。故曰
有欲非無欲也。四因餘二受起瞋癡。二使拘繫行者。
故曰是有結非無結。此二因於財色。起煩惱染也。五
正明因前三根。發生思業。業是牽生正種。故曰是親
近生死。不得無親近。若行此之五非。不合出世真軌。
故曰非法亦不能滅惡生善。名非毗尼。不稱聖說。故
非佛教。五如者。一道性清昇。不為五塵所羈。故曰是
出離非世法。二離於三受。忘納違順。超昇彼岸。故曰
是越度非受法。三真慧既興貪結斯亡。故曰是離欲
非有欲。四解喪嗔癡。逍然無礙。故曰是無結非有結。
五患或既己業種。自然不能牽起來報。故曰不近生
<pb n="910"/>
死非親近。次令出離真執名法。能滅惡生善名毗尼。
稱聖說故。名如佛教。次離過行文三。如上第二教授
中。先非後如也。五非者。欲明因於財色。起三相煩惱。
以為過也。貪中分二。瞋亦分二。癡一故致為五。一於
未得之財。廣生馳之心。故言多欲。言多欲非少欲。二
於已得之財。受用無能。故曰令無厭不知足。又云於
外資生貪名多欲。於內資多求。名不知足也。於眾生
起瞋名難護。於非眾生起瞋名難養。又可緣於外資。
違境行心。起瞋燒人善。心使不現起。名難護不易。護
於內資。違境行心。起瞋喪人善財。無資身義。故曰令
難養。五從第三受。復起無明八使。闇於所緣。故曰愚
癡無智慧也。五如法者。於未得之財。不生馳求。故曰
是少欲於已得物節量自濟。故曰是知足非無欲。反
第二解可知。三於眾生處所。違瞋不瞋。故曰易護於
非眾生。不起不忍。故曰易養。反第二解可知。五種觀
分明。絕於闇障。故曰是智慧非愚癡。次有四个五句。
正明說法教相。是非違順之義。第一五句。正說無過
者聽。第二五句。正明有過者制。第三五句。於上制法
有違。事須遮止。第四五句。於上聽法慎而行之。無過
不遮。初四相對明是。二三相對顯非也。初五順善法。
得句字說。成其教詮。此是善法。汝等應行說。以為體
聽。第一句總舉法體。是善無過。故曰是我所聽。次有
三句。離明所聽。第二句波陀舍者。此是偈也。謂談善
法偈。何㝹波陀舍者。順善法偈說也。第三便闇那者。
謂談善法句也。阿㝹便闍那者。謂順善法句說也。第
四句惡叉羅者。謂談善法字阿㝹。惡叉羅者。謂惧善
法字說。五應如是作者。勸如說行也。第二五初句。總
舉不善法。此是惡法。有過須制。故曰如我所不聽下
三離明。第二波陀舍者。謂談不善法偈。阿㝹波陀舍
者。順不善法偈說。第三便闍那。謂談不善法句。阿㝹
便闍那者。謂順不善法句說。第四惡叉羅者。談不法
字。阿㝹等者。謂慎不善法字說。五應呵已下勸惡法
應。故曰應可不應隨順。次下二五。准說可知。
入眾五法者。凡欲入眾之法。要備五法者。善調心志
動成物軌。和合相得。猶若水乳。出離之要。勿過於此。
一脩慈愍物。離於瞋垢故。二卑下意。折伏貢高故。三
善知坐起。離於諂慢故。四說於法言。離無義語。五見
過脩嘿息諍訟。次釋文。凡欲入眾。先脩慈愍物與樂。
故曰應以慈心也。然拭塵巾體攬穢。歸己顯物。令淨
入眾之心。亦宜収過。向己推直於人。故曰如拭塵巾
也。見上坐不應安坐。謂離慢也。見下坐不應起立。謂
離諂也。然眾法事。重持宜謹意。何得雜說世言。自壞
惱眾。宜法宣言。以曉群心。故曰不得雜說世言。乃至
為人說法也。然眾無容穢。見過須呵。所以嘿者。或是
非時。或言不鑒物。若當斷理。必成敗損。宜須忍嘿。以
息諍訟。故曰應作嘿。然此中有六種。如上自損滅中
說。謂損增五中。文不異前。故言如上。以此文言五法。
在僧中應語。故知此中對僧中明也。文言如上自損
減說。明知上文對自行。辨有斯別狀故。此復明初五。
一有犯。二智者呵責。三得罪無量。乃至不作無犯。四
取彼自言。不如自言法治。五不知言說。遠近有損減。
此五僧中。不應語。反上應語。是非相反二經竟。第一
不解所此可言。二不善識彼語。三應難不難。四有難
不能解。五不持木叉。有此五非。不應反上。是如應語
四經竟。一喜瞋恚。二不放捨。三增益他語。四受不善
語。五離善語。有此五非。不應語反上。應語六經竟。
應舉德中。初有二五。一具持二百五十。二多聞。三善
於言語。四有憶念。五有智慧。第二五者。一有意愍心。
二有欲利益。三令增長。四懺悔。五清淨。次欲舉他罪
已下指遮中七種五法。慰喻呵責。次有五法。非法舉
已下有五德五。德舉非彰過。不應舉是則應舉。初五
廣辨。次不善善等四常換。第五以不善顯前第五。瞋
恚不以慈心。為五不應舉。以善𨲙前慈心。不以瞋恚
<pb n="911"/>
為五應舉。
自下非毗尼是毗尼。乃至損減利益。恒次第展轉。顯
第五句。是非相反。以為五對。類說可知。第三損減。據
前所舉人。此第五損減。對能舉人說也。若作此解。合
十四个五。文釋爾。謂不善善等。釋前五德損益。若使
不具德。而舉他者。違理損物。名不善。具德舉者。順理
益物。名之為善。不具德舉者。不能滅惡生善。名非毗
尼。具德舉他。能滅惡生善。稱為毗尼。次以世間損減。
釋不具德。以出世間利益。釋前具德。類亦同爾。故曰
亦如是。若如此者。但有十个五法也。問舉罪之德。通
論上下。或有十一个五。及下增十及十七。有何異狀
耶。解言。位為三。一上文身清淨五。及此初五二五。專
望能舉。遠離嫌呵。須此二五。於中身清淨。一五是本。
此中初五。謂前五中差別。如初五持戒即身淨。善言
即口淨。多聞即知二藏智慧。知毗曇藏多聞之類。憶
念者。謂慧之伴數也。第二有慈悲心下有其九五。並
望所舉損益。故須此等。但時非時。一五是本。餘盡是
時非時。五中差別。初一五者。一慈悲心即五中慈心。
下之四法。總是利益。不以損減中收故也。第三增十。
及七十二門。通望僧別。能所以離故也。時與非時。此
句無第三者。謂無利益。不以損減。則不應舉。實不實。
無第三者。謂無柔濡。不以麤鑛。下三作頭。展轉除三。
皆不冷舉。且言無第三。若約二四五等除之類。亦俱
得作此解者。單釋闕德不成舉也。又可更釋時與非
時。無第三者。謂但得有時非時相對。更無第三亦時
亦非時句。故云無第三。下皆類然。此義合理。斯謂釋
如。非謂時等一邊。具德應舉。非時一邊。闕不應舉。更
無亦應不應。是故須稱無第三句言等以簡之。
第三捨戒。第四持益。此三四中。義合多五。准前以說。
增六之中。文有七六。分文為三。初有一六。辨遮如非。
次有一六。教誡尼德。下有五六約業具境緣所稱法
等六。犯所起者。如明了論。八緣所生諸罪。令具約彼。
以定此文。一由身非心口者。如不明戶臥及共非大
戒眠等。二起口不以身心。如善心為女人說法。過五
六語。三從身口不以心者。如善心為男女行媒便等。
四從身心非口者。如故心出不淨等。五口心非身者。
如染汙心。對女人說。顯示婬欲語等。六從身口心。如
有染汙心。為男女行媒使等。盜業一六。次盜心一六
須准此文。以釋盜戒者。善略無捨戒持益二門。
增七合有十四个七。於中分五。初有四七雜明眾行。
二有七持律秉宗之德。十律。有七大律師。謂七佛是。
三有一七離慢如非行。四有一位捨戒。五有一位持
益。四五二門。義合多七也。
增八之中。有其八个八。位分為五。初有一八辨遮如
非。次有一八教誡尼德。次有一八尼之受緣。次有四
八互治如非使伴之德。次瞻波城已下教僧撿校罪
實。有八馬八人。及損益八喻。若離此總。合有十个八
也。就撿罪實中分三。初至信樂受持。制舉罪返增瞋
恚。第二爾時佛告比丘已下因前瞋故。遂舉八種惡
人。如八惡馬。第三爾時世尊在拘薩羅已下對前惡
人。彰其損益。勸棄損就益。前文有三。一明其德人依
根舉罪。二當舉罪時彼比丘已下諱犯瞋恚。三佛告
已下教僧觀察。於中有二。初即對此人。以彰撿審。故
言應審定問此人無狂也。二譬如已下教以四親近
行。久時觀察。於中分二。初長行喻三。即為三文。初農
夫。與共住久處二行作喻。次當鳳竹從揚。與智慧作
喻。第三井蘭。與深觀察作喻。初喻文二。先喻後合。喻
中有四。一譬如農夫者。與眾主比丘能斷理人作喻。
二田苗已下至而為妨害。與所斷理眾持破相似不
可別喻。三乃至秀實已下正明共住久處。驗得罪實
過彰露喻。過既彰顯宜治罸。是以第四既知非𥼆已
下滅擯除棄喻。第二難分中。言田苗稊稗參生者。
謂持破共住。苗葉相類。不別者。善惡相濫也。而為
<pb n="912"/>
妨害者。彰惡能損善故。次合中比丘亦復如是。合上
農夫。有惡比丘已下乃至不出罪時。合上第二相似
難分喻。既出其罪已下合上第三方知非𥼆喻。四既
知其異一為作滅擯已下。合上既知非𥼆芸除根本
喻。第二喻四。一農夫喻眾主。二治𥼆喻所斷理僧眾。
淨穢相濫。猶若𥼆粃難分喻。二當風一從揚。正明與
智慧風。驗其罪實。善惡兩分喻。四好𥼆已下滅擯除
棄喻。下合中略不合初喻。餘三比說。第三喻亦四。譬
如有人。與眾主作喻。二從須木已下至如貞實者不
異。正明雖須好木。而淨穢相似難分喻。三至於叩時
已下明深觀察。驗得罪實喻。四既知內空已下與治
罸為喻。第二喻中清淨眾。有律潤之義。如似於井。治
罸簡取。共授佛法。故曰須木作井蘭。戒法防非。如似
於城。舉罪善心。從律內而起。義同從城中出。秉明慧
在心。名手執利斧。往彼林中。喻入僧眾。井中遍叩諸
樹者。喻與智慧深觀察之人。人各取自言。若是實中
者。喻持戒比丘。言行相覆。空中虗犀者。喻破戒比丘。
言行相反。而彼空樹乃至不異者。明惡人監善。難可
分別。第三喻中。至於叩時方知內空者。因撿自言。虗
實殊分也。第四喻中。既知內空。總舉其過。即便已下
正明行治。若獲夷罪。理合滅擯。故曰斫伐。如大虗犀。
不任用故。僧殘可救。與波利阿浮呵那。故曰截落枝
落枝葉。第三次輕三說而遣。故曰先去麤朴。提舍尼
罪一說懺洗。義同釿剗麤重。既無吉罪。心悔稱細治。
自離罪垢。名為內淨。除見聞之醜。字為外淨。既是第
二白法。堪為僧用。共護佛法。故曰以作井蘭。下合中
略不合初句。餘可准知。
就偈中有三。初有一偈半。總誦上合喻中第三段。以
四親近行。驗得罪實文二。次有半偈。總誦上喻說中
第四段治罸文。第三有二偈。總誦上合中第四段治
罸經文。就初段中。初一偈誦共住久處二親近行。驗
得罪實文。次半偈。誦上智慧觀察。驗得罪實義也。
第二惡馬文三。初先總舉二惡八數舉汝曹諦聽。二
何等八已下別別列八馬八人。三我已說八種已下
總以結勸。第二文二。第一先列八種惡馬。第二法喻
相對。明惡人惡馬也。兩文之中。各有其三。一者假徵。
故曰何等八。二各別列八相。三是為下結。列中惡馬
者。喻惡比丘。難可禁制故也。此是因前被舉增瞋恚
故果別。餘七併合有八。謂第五惡馬者。＆CB18281;是初緣被
舉解推增瞋恚人故也。以䩛切勒。控制惡馬。不得動
轉。喻以三根。證彼前犯。不得違返。義同授勒也。言與
鞭者。喻與彼罪遠情□總。義言與鞭也。欲令其去者。
謂怖令懺悔。有長道之益故也。觝躓不去者。喻惡比
丘。不肯引過懺悔滅也。下列八人中。一一有三。初舉
法說。二猶如已下以喻況顯。三我說此人者。合就初
法中。言或有惡比丘者。似惡馬也。見聞疑者。如控勒
也。罪者如與鞭令去也。而彼言我不憶者。狀似觝躓
不知去也。次猶如已下喻言惡馬者。喻惡比丘。授勒
者。喻舉三根。言與鞭者。喻前言罪。言欲令去者。喻令
懺清淨。言而更等者。喻合不須也。我說此人亦如是
者。亦如惡馬也。自下同者不須釋隨。異者須解也。二
惡馬中倚傍。犯不犯兩轅。三惡中顛厥足者。喻自壞。
及折轅軸。喻惱他。四惡中而更却行者。喻惡比丘反
呵五德。不受教訓。長老亦自癡者。合却行也。五惡中
趣非道者。喻惡比丘作餘語答僧。不引本罪也。折軸
者。喻惡比丘。反生嗔恚。惱亂眾僧。合喻可知。六中不
畏御者。喻惡比丘不畏眾僧也。亦不畏鞭。喻不畏所
犯罪也。嚙銜不可制者。喻不受五德語。以座具肩上
而去。七惡中。雙脚人立坐吐沫者。喻惡比丘反抄衣。
舉手大語不可制也。八惡中。蹲臥者。喻惡比丘得他
舉故。反捨戒休道也。
第三彰損益中文二。初審諸比丘彰其損益。二世尊
說時已下人有利鈍。獲益不同。進退四階也。前文損
<pb n="913"/>
益。事雖有八。義約為三。初一火聚。舉違順二憶。以彰
損益。勸捨順行違。第二次有二文。熱戟及斧。破戒人
受人恭敬。以明違順。舉益勸持。第三以鐵衣已下五
事對衣食粥房牀。受人供給。以辨損益。勸持亦略。無
捨戒持益多八之文。
增九四位。初一九法。對白衣家信有淳微。次一九法。
辨遮如非。次捨戒。次位持益下二得有多九。謂十。
十中。有二十个十法。位分為三。初有十二个十。就資
緣眾行。雜明應不應。第二有十法不應授大戒已下
五个十。就受戒師德。斷諍應否。第三阿難從座起已
下有三个十。生諍不生諍。諍根非諍根。破不破義。初
文十二中。分之為七。初有兩个十。衣物資緣。次有兩
个十。辨遮如非。次有一十。教戒尼德。次一舉德。次捉
籌如非。次一戒宗之利。次不應犯已下四个十法雜
明。就第四舉德中。如上五五法中說者。解有二種。一
釋。此中更有三个增十。今依文者。一身清淨。二口清
淨。三命清淨。四不多聞不應舉。多聞應舉。五不誦二
部毗尼不應舉。誦應舉。此一五竟。又第二五十。一四
常定。以廣誦毗尼顯前第五。有第二五。復以堅住毗
尼。顯前第五。為第三五。復以善能滅諍。顯前第五。為
第四五。故言如上五五法中說。下復以常五德。配前
四五。有四个增十。又解不爾。上增五中。但有初五。餘
者悉無。何容謬指。下三五如上。今言此中總指料簡
五德。應舉不應義。如前增五無異。故言如上五五法
中說也。非別更有三五下。以常五德配故。但成一个
十也。准此文時。凡言舉罪。自須遠離嫌呵復利益所
舉。言具十應舉也。第二師德等中。初有兩个十。受戒
師德。第二十法。一不持戒。二不多聞。三不教毗曇。四
不教毗尼。五不能教捨惡見。六不知木叉者。謂不能
戒相輕重持犯等相。七不知木叉說者。謂不能眾法
說之儀則。不知布薩者。不知自行除罪。不知布薩羯
磨者。不識眾法除罪也。十不滿十歲。次三斷諍之德。
有十法不應斷事者。一不持戒。二不多聞。三不廣誦
毗尼。四不善巧言語令人易解。五不能問答教呵。令
彼歡喜。六有諍不善滅者。謂不解四諍。用藥多少進
否之儀。七不知木叉。八不知木叉說。九不知布薩。十
不知布薩羯磨。又作第二十時。前六常定。更以四句
配之。一不解斷了鬪諍事。二不知諍起。三不知諍滅。
四不知趣滅諍道。是為十。又以不愛等四顯前四。即
第三十。第三生諍不生諍等如文。
增十一。但有捨戒。如文。
增十二。有二。初就覓諍有兩增十二。或可有三。下就
言諍。有一个十二。覓諍中。初十二者。初諍根有三。滅
中有四。以身清淨等。五德配之。是為十二。初諍根非
諍根中。先總舉列數。二何等已下依數辨相。三是故
已下結辨中。先非後如。言三法疾滅者。謂三善根疾
滅也。言三法增長者。謂三不善根增長也。三疾滅中。
念出離者。無貪善根。清淨無染。故曰念出離也。念無
嫉姤者。是無癡善根也。三法增長。反前可知。總結中
二。初是已下者。謂舉諍過以結損。第二是故已下者。
總結應知。三法疾滅。三法增長。損益義也。次若比丘
已下以如反非。三不善根滅。三善根增。即是和合。次
滅諍四者。一一是非。合說四對。初彼此不忍。諍唯增
熾。各懷忍嘿。諍則消殄。二不以七滅。一一而滅故。增
用則除滅。三三不共上中下坐。評宜不可除殄。共評
則滅。四不與持法摩夷。共評為異。下以五德配之。一
身不清淨。二口不清淨。此合明。三命不清淨。四寡聞。
此二合辨。五不知毗尼言不辨了。此五不應舉。反前
應舉。此五足前七法。合有十二。又有說者。上來事諍。
以其文言。以七滅諍一一滅之故知也。若爾以用七
故。是事諍者。理即謗三。不專覓中事作。何須五德身
清淨等。今言以七滅滅者。此謂總舉七藥。若當滅者。
十滅之中。隨滅滅之。意取憶念等也。
<pb n="914"/>
次第二十二。第一若此比丘有愛恭敬已下至信樂
受持。有六句。量宜應舉不應舉。合以為一。第一有愛
恭敬。二無愛有恭敬。三有恭敬無愛。此句文錯。應言
無恭敬有愛。乃言有恭敬無愛。此是到言也。四無愛
無恭敬。能令捨惡行善應舉。五若無愛恭敬然常中。
有所重比丘應舉。第六全𨷂無益。正明捨棄惡馬治
之。次憂波問已下有三。謂初一問答。破戒見破威儀。
是所舉事。復一問答有三。謂舉所依根。次一問答。謂
以利益。所舉五德。合成十二也。此二中五德前配遠
離嫌呵五。此配滅成善五也。次下文者。有說但是量
宜應舉是非。不是增十二數。或若作勸學我法者。莫
數數舉他。以明十二。義亦不妨。次定文者。從䟦闍已
下至而為說法。審撿比丘。使體解說意。即是一句。二
佛言汝等已下至和合脩學。既詳說意。於我所說。勸
應脩學。有第二句。三若歡喜和合已下乃至住於善
法。勸莫數舉。或若舉者制汝。能舉罪人。觀察應不。有
其七句。一不合自惱。二亦不害他。三彼犯罪者。不善
瞋恚。四不結怨嫌。五不難覺悟。六自能除罪。七能捨
不善。住於善法。并前成九。次若作如是已下對前七
種。觀察具者大善。儻或不具。量宜應不。有其三句。第
一從初至則應舉罪。對前七。闕第一第五。具餘五故。
益物應舉。於中文二。初對制法。以明闕兩。第一彼比
丘應作是念已下量應否。第二比丘作是念已下至
餘如上說。闕第一第三。然具餘五益物聽舉。第三比
丘復念已下闕一二三及以五六。雖有餘二。謂是四
七。以損物故。故不應舉。故使言於我得惱害彼喜。瞋
恚難可解悟。不疾捨罪。若我舉者。多生瞋恚。不須復
舉。以三足九。豈非十二也。前應舉中。具作兩句。若更
以一法作頭。以餘相配。二二闕之。便成多句。為成十
二。文不綺該也。次如是比丘和合歡喜已下明言諍
十二句也。此文意勢還是傳從前佛說意來。謂汝比
丘。若和合學我所說。前勸莫舉。今勸評理。莫生鉾盾。
故文言如是比丘和合歡喜。於阿毗曇中。種種諍語。
若作是說於僧十二中。分文又為二。初兩个十二。直
就舉罪。第二跋闍已下勸學以明兩个增十二。一勸
勿疾舉。次前文十二者。是二勿生諍。此文是也。
次解文。初說若作如是和合。評四種法。而生其諍。第
二眾僧有僧事起已下明觀過三句。第三若作如是
諍事滅已下明滅諍五句。合成十二。初四句者。一初
至如是語評。文義相應法。如僧尼二部。各有五篇。竪
義者言。文義相應。論義言者。既分二說。文義俱不相
應。而生言諍也。第二句復作是言已下至如是言。其
竪義者言。文雖少異。而義是同。如用飲虫水二敷臥
具打摶等類。論義者言。文既是異。何得義同。而生諍
也。第三復作如是言。竪義者。文同義異。如前胎潤等
月。及人法了不了中。憶一不憶一等。如增十七利益
損減等。論義者言。文既是同。何得義異。而生諍也。第
四其竪義者言。文義俱異。至論義者。料以一文。漫相
比決。而生諍也。次觀過三者。初至留難。觀諍是留難。
二復問言已下彰是可呵。三復問已下明不能進善。
次滅諍五者。初至滅此諍事。付諍祈滅。二彼比丘應
答言已下受諍為判。三若彼比丘聞已下明捨諍消
滅。四比丘作如是說已下眾主比丘謙卑下意。離於
慢高。五如是餘比丘已下正明斷理應法。無可呵之
失。
增十三文易知。十四五六法門。此三闕。次略而不舉
增十七者。一身不清淨。文中廣辨。二口不清淨。三命
不清淨。四不多聞。五不誦毗尼。六不觀脩多羅。七言
不辨了。八於善比丘。無慈心作破壞意。不應舉。反非
＆CB18281;應舉。廣文同前。故言亦如是。九復次已下明有實
犯應舉。十取彼自言如自言治。十一善能言泥辨了。
十二有利益。復以常者五德配之。便成十七也。問第
四不多聞。與第六不觀脩多羅。何異耶。答第四不多
<pb n="915"/>
聞者。謂不解二藏法相。因果耶正。不應舉。反前應舉。
不觀脩多羅者。謂不能觀經中。合舉不合舉。如各自
觀身行等。即不合舉。多聞有智。慈心愍物。發言有益。
有是合舉。問第七與十一俱言辨了。此有何異。答第
七辨了。謂直言詞流澤。音聲清妙。但可悅可。未必當
機。十一者。善巧方便。稱機授與。契快群心。故曰辨了。
又問第八慈心。與五德中慈。復有何別。前八慈心於
善眾有慈。德中慈心。愍所舉人故。又問第九實不實。
與德中真實。竟復何殊。前實望犯罪虗實。德中實者。
謂三根有無。又問十二利益。德中利益。如何取別。望
自身於己無惱。德中利益於所舉無惱故也。
增十八九二十二十一。此門亦略。
增二十二中。初是師德生善以說。後是斷事人德滅
惡以明。師德中。初十八法。有成十八。十九不知可懺
者。謂不識下四篇。是可悔法。二十不知不可懺者。謂
不識夷等罪。是不可懺故。十一不知懺悔者。謂不識
能治之藥。成不之義。二十二不知懺悔清淨者。不識
藥病相對。滅惡生善也。若不具此。師訓不成。焉能攝
受。制不聽度人。反則為如。生善滅惡。故聽度人。滅諍
德中有二。初有十一自行善成。是其德能。下有十一
違離嫌涉。初十一者。一持戒。二多聞。三知阿毗曇因
果耶正。四知毗尼善解行教相差殊。五既是眾生為
前滅諍。何有反生他忿。故曰不與人諍。亦不堅住此
事者。謂不受偏辭。執以為是。六犯下四篇。應教呵。然
後共住。七若犯夷等。應滅便滅。次不愛等四。故有十
一。遠嫌十一者。一飲食。二衣鉢。三供養。四入村。五期
要。以此五事。對此彼二眾說。即成其十。并後來以坐。
故復十一。合二十二也。

四分律疏卷第十末（終）

<article id="n732">四分律搜玄錄</article>

<talk>No. 732-A
 終南山四分律鈔搜玄錄序</talk>

京師大興唐寺沙門釋　澄觀
尸羅曰淨戒。所以懲惡勵行。剋志貞節。淨無珠璧之
玷。明有日月之照。開一極之平地。護萬德之崇墉也。
自佛日西沉。茲風東吹。御七眾以逈建。應四依之挺
生者。宣公當之矣。德動人天。學情內外。□□部之分
派。陶均一源。提三藏之宏綱。垂範千□。文簡理詣。義
圓事彰。得其門者。正覺如在。然挹流申釋者。各盡其
所之耳。未五百歲有姑蘇志鴻律師。乃宣門之輔嗣
也。義自天假。文資學成。慨眾釋之詞枝。傷簡易之理
翳。有斯錄焉。削謬瑩真。索幽致遠。燭之以誠例。鏡之
以明文。索規賢規猷。載採載演。妄雲披於智月。義天
淨於文星。搜揚古今。成一家之美。終南之風未泯。吳
江之作長流矣。因造余門。進夫玄趣。得探賾佳致見
乎深哀。輙題數行。以旌厥美。冀其後學知宗源之有
歸焉。

<other>No. 732</other>
<sarticle>搜玄錄解四分律刪繁補闕行事鈔
錄卷第一（并序從初盡第六門）</sarticle>

吳郡雙林寺沙門釋　志鴻　撰述
開合隨於機宜。異同生於情見。故西天證□。□□大
藏。而為五宗。東土行人。體會四部。還成一律。昔分各
分其所異。今會並會其異同。序九代所聞。為發起之
由致。撮三藏玄旨。證述作之有𠗦。人說七眾。教通一
化。先以當宗為本。順受體而明隨。諸部取同見之文。
經論採隨律之說。或事有而文未足。例決言而使周。
<pb n="916"/>
攝由途而暢前。統別類而居後。事難知而始終不略。
類易解而交暎不繁。文約行分。篇隨類聚。當時傳授
機利洞明。自爾學之情昏莫曉。雖廣尋批記。而疑阻
由多。須覧羯磨戒心。理相符契。今搜彼玄義。通會此
文。或事未明。覆尋所引。古人文句。節義當而具書。先
得釋文。顯理圓而必錄。搜玄之目因此輙題。十卷成
文。解其三軸。庶體會宗伯。鑒余行藏之意焉。然文中
所引。皆顯其名。解義不虗。事成馮據。智首律師鈔主
取受。羯磨戒心輕重儀鍾樣戒壇經。並鈔主自撰。西
明寺慈律師有記。文中云慈及西云者。並是。蒲州融
濟律師。泉州道深律師。南泉寺景律師。荊州曇勝律
師。文云當陽者。是。湖州琳律師。大善寺海律師。崇聖
寺靈㟧律師。光嚴寺崇福律師。越州法花寺儼律師。
文云輔篇者。是。抗州花嚴寺大覺律師。杭州靈隱寺
弁常律師。常州興寧寺義宣律師。文云折中者。是。抗
州天竺寺義威律師。引云靈山及天竺者。是。蘇州報
恩寺法興律師。引云支硎者。是。越州開元寺曇一律
師。引云發心者。是。又立律師。潤州三昧王寺懹倩律
師。引云集正及三昧王者。是。抗州雙林寺清巖律師。
引云富陽者。是。潤州慈和寺朗然律師。引云慈和者。
是。蘇州開元寺道恒律師。自餘。或此文載下引義中。
便出名位。或有見義而不得名。但錄其義而闕其名。
上據有鈔記。流行於世。自餘耳目未瞻者。莫知其數。
依名引義。則表戒律相承耳。
將欲釋文。大分五別。初明能說教主。二明所說教藏。
三明結集住持。四明翻譯時代。第五隨文解釋。
今第一者分六。初釋佛義。二辨身多少。三明身之體
相。四居土不同。五辨說者何身。六會三一不異。所言
佛者。梵云佛陀。或云浮陀。佛䭾。步他。浮頭。浮圖。盖是
傳音之訛耳。此無其人。以義翻之。名為覺者。具二義
故。言覺察者。對煩惱障。四住如賊。聖覺獨知。言覺悟
者。對於智障。無明如睡。惟聖獨悟。無明有二。迷事無
明。善覺三趣。迷理無明。覺法實性。通而獨悟。並名為
覺。復有三覺。一者自覺。異凡夫。二者覺他。異二乘。三
者覺滿。異菩薩。更有十種。不能敘也。問。如佛覺者。為
是有心。為無心耶。若有心者。即是癡貪。若也無心。以
誰名覺。覺尚無體。誰覺自他。今言覺者。所謂空也。以
空心離念。了達法界。證真實相。隨順假名。說云覺也。
故起信云。所言覺者。謂心體離念。離念相者。等虗空
界。無處不遍。法界一相。即是如來平等法身。依此法
身。說名為覺。如是覺者。為佛義也。第二辨佛身多少
者。問。佛有幾身。答。佛有三種。法報化也。法身之體。本
來無生。妙出諸相。不可為有。圓具眾德。不可言無。住
心即乖。離念方契。迷之則輪轉生死。悟之則寂滅涅
槃。大功德所依。故名法身也。報身者。萬行所成。相好
無邊。感果酬因。故名報身也。三化身者。法報身中之
所流出。應凡小根器。故經云。佛真法身。猶若虗空。應
物現形。如水中月。是故有感則王宮現生。感謝則雙
林示滅。神變不惻。應現無方。論跡似有去來。語體湛
然常住。法身名毗盧遮那。報身名盧舍那。化身名釋
迦牟尼。三辨體者。法身。謂法性之理。無為無漏。常住
無變。報身。謂脩行所感。有為無漏。相續為常。化身。謂
隨機應跡。有為有漏。其性無常。是三身體別也。四居
土不同者。法身居常寂光。報身處蓮花藏世界。化身
處娑婆世界。是謂土別。五能說是佛何身者。問。佛既
有三身。此毗尼教。何身說耶。答。化身說也。所以知者。
王宮化跡。道樹旋真。鹿苑頒宣。故金光明經云。言化
身者。恒轉法輪。六會其三一身土不異。問。上判三身
有異。何故涅槃經云。吾今此身。即是法身。維摩經云。
佛身者。即法身也。若也身必不殊。則知居士無別。故
普賢經云。釋迦牟尼。亦名毗盧遮那遍一切處。其佛
住處。名常寂光。故知即三而常一。即一而常三。有一即
有三。非三即非一。故王宮生而不生。雙林滅而非滅也
<pb n="917"/>
第二明所說教藏分二。初列數。二釋名。初列數者。約
人有二。菩薩聲聞。約法有三。謂經律論。二釋名者。初
釋藏之總名。二釋人法別稱。言藏者。莊嚴論云。此三
及二。云何名藏。答云。由能攝故稱藏。謂攝一切所應
知義。是故名藏。三即是藏。持業釋也。二釋別名分二。
初人法別釋。二將法三藏。對人二藏。辨其相攝。初二。
先人後法。言菩薩者。是略梵音也。具足應言菩提薩
埵。此無其人對番。故存梵語。秦言好略。菩下除提。薩
下除埵。故云菩薩。菩提者。此番為道。薩埵者。此曰有
情。盖是求道之有情。故攝論云。菩提。是所緣境。即所
求果。薩埵者。謂能求人。發大誓願。求大菩提。是求菩
提之薩埵。依主釋也。又云。菩提。是所求境。薩埵。是所
度有情。以智上求菩提。以悲下救眾生。從境立名。請
菩提薩埵也。言聲聞者。謂佛說法。所謂音聲。聞聲悟
道。故曰聲聞。即法花云。若有眾生。內有智性。從佛世
尊。聞法信受。慇懃精進。欲速出三界。自求涅槃。是名
聲聞乘。問。菩薩聲聞。各別立藏。如何緣覺不立藏耶。
答。准普耀經說。有三種藏。一菩薩。二獨覺。三聲聞。若
依攝論第一。不立緣覺藏。猶彼獨覺教理。少於聲聞。
從多為藏。俱名聲聞藏也。又獨覺者。唯證生空。斷其
人執。契證與聲聞是同。攝入聲聞藏也。問。經立論不
立者。豈非相違。答。論不立者。約其契證理同。攝入聲
聞。經中立者。由機不同。根有利鈍。少分依教。教名乃
別。但說十二因緣。故別立也。言緣覺者。緣謂所觀。覺
者能觀智。此人體緣而悟道。故名緣覺。此有二種。一
者獨覺辟支。出無佛世。故瑜伽云。常樂寂靜。不欲雜
居。脩加行滿。無師自悟。永出三界。故名獨覺。此人以
多生種解脫分善根猶利。但見世間草木。春生夏長。
秋衰冬落。便悟無常。自然契證。故不假教。二部行辟
支。出有佛世。聞佛說法。方得覺悟。故經云。為求緣覺
者。說應十二因緣法也。第二約法三者。一素怛[纜-(罩-卓)]。亦
名脩多羅。脩覩路。並梵語輕重。此方言經。經者常也。
唐三藏番為契經。契。謂契合。謂能詮教。契所詮理。合
有情機。故名契經。又經者。貫攝義。故佛地論第一云。
能貫能攝。故名為經。以佛聖教。貫穿攝持所應知義
故。正番為線。線能貫花。風吹不散。契經亦爾。攝所說
義。令不分散。如線貫花。如經持緯。經即藏。持業釋也。
准雜心論。有其五義。一曰涌泉。義味無盡。二顯示義。
謂顯示真理。三曰出生。謂出生妙善。四曰繩墨。謂揩
定耶正。五曰結鬘。謂貫穿法相。二毗柰耶者。亦名毗
那。亦名毗尼。此番為律。律者。法也。從教為名。釋題具
解。三阿毗達磨。亦名阿毗曇。此番為論。論理耶正。問
答辨相。稱之為論。亦名無比法。阿之言無。毗之言比。
達磨稱法。故名無比法。謂無漏之法。慧中勝故。更無
有法勝此法。故言無比法。唐三藏云。阿毗達磨。此云
對法。言對法者。謂無漏慧。為能對智。涅槃四諦理。為
所對法。所對之法。名為對法。故俱舍云。淨慧隨行名
對法。及能得此諸慧論。此兩句。上句約勝義諦對法。
下句約世俗諦對法。言勝義者。謂無漏名勝義。有漏
名世俗。二人法相攝者。將法三藏。對人二藏。辨相攝
義也。問。三藏之中。毗尼藏者。何乘人攝。答。毗尼藏者。
聲聞藏收。餘之二藏。菩薩藏攝。亦可三藏各含大小。
大乘三藏。菩薩藏収。小乘三藏。聲聞藏攝。
第三結集任持。略分部別文三。初結集時節。二五師
任持。三離分部別。初結集者。撰佛遺言。稱之為結。結
謂撰結。隨其事類。各聚一處。書於貝葉。故名為集。就
中分二。初明結集緣起。二明時處。初二。初明緣起。二
明結集。初緣起者。如來出世。隨機施化。利同塵沙。感
盡應遷。將歸泥曰。受持正法。委囑迦葉。波離。欲使採
佛誠言。載傳貝葉。故付法藏傳云。佛告迦葉。汝今當
知。我於無量阿僧祇劫。為眾生故。懃脩苦行。一心專
求無上勝法。如我昔願。今已滿足。今將涅槃。以此深
法。用囑累汝。汝當於後敬順我意。廣宣流布。令不斷
<pb n="918"/>
絕。迦葉言。善哉受教。奉持正法。於時迦葉。即辭如來。
往耆闍崛山賓鉢羅窟。經行禪寂。宣暢妙法。度諸眾
生。至後。世尊垂入涅槃。放勝光明。大地震動。便作是
念。將非如來欲入涅槃。現斯相耶。即入三昧。以天眼
觀見於如來。在熙連河側娑羅林間。全身捨壽。作是
觀已。慘然不悅。如來涅槃。何期駃哉世間眼滅不善
增長。即與徒眾。向拘尸城。若准部執疏云。佛涅槃七
日。迦葉不知。與諸徒眾。往拘尸城。於路逢一外道梵
志。名優婆抲。迦葉問言。汝從何來。答言。我從拘尸城
來。復問。識我世尊不。答識。復問。今在不。答言。不在世
耶。自涅槃來。已經七日。一切天人。大設供養。我從彼
處。得此曼陀羅花來。迦葉聞之不悅。時比丘。聞是語
已。皆大悲惱。舉身投地。號哭哽咽。淚下如雨。律云。時
有䟦難陀釋子。在於眾中而語眾言。長老且止。莫大
憂愁。我等於彼摩訶羅邊。便得解脫。彼在世時。數教
我等如是應作。是不應作等。今者便得自任。欲作便
作。欲止。又有外道。譏慊沙門瞿曇法律若煙等。迦葉
聞之不悅。四分律云。迦葉闍維佛舍利已。集比丘僧
告言。我先在道行時。聞外道。及䟦難陀惡比丘語。我
等今可共論法毗尼。勿令外道以致餘言。西域記云。
迦葉即往須彌山頂。撾銅揵搥。說此偈言。佛諸弟子。
若念於佛。當報佛恩。莫入涅槃。若有入者。當得吉羅。
是揵搥聲。傳迦葉語遍三千界。皆悉得知。佛諸弟子。
得神足者。皆悉集會。諸來大眾。皆隨教住。不入涅槃。
徒眾爾時有其五百。顯揚論云。是時。如來將涅槃時。
即以無上教。付囑迦葉波等。而作是言。汝等比丘。當
順我語。先當集於佛教法。勿取滅度。
二明結集。將結集時。先罸阿難五事。得五吉羅。一請
度女人。二足躡佛僧伽梨。三不請佛住。四不與世尊
水。五不問雜碎戒。阿難言。非我故作。信大德語。今應
懺悔。諸部所明有其七吉。剩有世尊三請。汝不肯作
供養人。及不遮女人。令汙佛足。准智論云。迦葉入定。
觀見大眾誰未盡漏。唯見阿難猶居學地。從定起牽
出。汝未盡結。不應住此。語阿難言。汝得漏盡。然後入
來。阿難耻愧。自念言。我二十五年。侍佛左右供養。未
曾受如是苦。非我懈怠不得果證。我侍世尊。不取無
學。遂乃精進不懈。少惓欲以亞臥。頭未至枕。便得漏
盡。准付法傳云。阿難既得道已。即飛騰虗空。往賓鉢
羅窟。住門外立。於是。阿難即以神力。從石壁入。禮眾
僧足。隨次而坐。准唐三藏記云。阿難從戶鑰孔中入
也。准四分律。五百羅漢次第而坐。陀醯羅迦葉為上
坐長老。婆婆那。為第二上座。大迦葉。為第三上座。大
周那為第四上座等。善見論云。時大迦葉。問諸大眾。
今當應先結集何藏。時諸羅漢。咸皆答言。先結毗尼
藏。何以故。毗尼藏者。佛法壽命。毗尼藏住。佛法即住。
故須先結此律下文。大迦葉秉其單白羯磨和僧。然
後方結。以三藏教。同用此一番羯磨。故文云。大德僧
聽乃至集法毗尼白如是。迦葉白竟。即便問波離言。
第一戒何處制等。如是乃至調部增一毗尼。總為毗
尼藏。次問阿難。乃至法花等經何處說耶。都集為修
多羅藏。次問。諸論等為毗曇藏。先令波離結集毗尼。
次令阿難結餘二藏也。上來有二。初明其緣。次明結
集。兩段不同。總當第一明結集緣起。竟。次當第二明
其時處者。四分律云。於王舍城迦蘭陀竹園畢鉢羅
窟。於其一夏盡三月。結集三藏。方得究竟。若准宗輪
論疏云。王舍城七葉巖中。夏四月日。在此安居。撰集
三藏。阿闍世王為檀越。其年十二月。結集流通方畢。
上引諸教。時處不同。各有𠗦據。今且依律。
第二五師任持。五師者。謂迦葉。阿難。末田地。商那和
修。優波毱多。付法藏傳云。大聖法王。將歸寂滅。以三
藏法。付囑迦葉。汝當於後廣宣流。布梵云迦葉波。此
為飲光。以身金色赫奕。照一由旬。暎蔽諸光。悉不復
現。准傳云。過毗婆尸佛時。迦葉為鍛金師。有一貧女。
<pb n="919"/>
乞丐。得一金珠。見佛塔中像面缺。捨珠修補。迦葉遂
為治補像面。因共願言。我二人當為夫妻。身真金色。
以是因緣。九十一劫。身真金色。復生梵。梵天壽盡。生
於人中。為尼俱律陀婆羅門子。深厭諸有。投佛出家。
頭陀少欲。迦葉。於時護持正法。廣利群生。大作佛事。
化緣將畢。語阿難言。長老當知。昔婆伽婆。以法付我。
我今老朽。將欲涅槃。世間勝眼。今將相付。汝可精懃
守護斯法。王舍城中。有長者子。字商那和修。汝可度
之。法其法藏。阿難曰。諾。迦葉。即便禮如來舍利。及以
四塔。生處。得道。轉法輪。入涅槃塔。乃至入鷄足山。山
有三峰。如仰鷄足。尊者入中。結跏趺坐。作誠誓言。願
我此身。并納衣鉢。久住不壞。乃至慈氏如來出世之
時。施作佛事。發此願已。尋般涅槃。彼山三峰。合成為
一。掩蔽尊者儼然而住。准育王經。入滅盡定。非入涅
槃。第二阿難。此云慶喜。然此阿難。多聞第一。強識總
持。每受佛言。如水傳器。誦持八萬四千法門。及諸羅
漢所說。悉能受持。所以爾者。乃往古世阿僧祇劫。定
光如來時。為比丘畜一沙彌。常令讀誦。日夜誡勑。若
經少闕。即便呵責。時此沙彌。為師乞食。若少稽留。經
不充限。為師所辱。沙彌愁惱。行乞誦經。時有長者。恠
而問之。沙彌答言。我師嚴峻。令誦經。乞食稽留。即不
充限。以是事故。每行誦經。長者答言。勿生憂苦。自今
已後。當相供給。宜當精懃誦習經典。時沙彌者。是佛
世尊。施食長者。今阿難是。以斯福緣。智慧深妙。受佛
法藏。如海納流。付法藏傳云。阿難受迦葉囑已。宣揚
妙法。化諸眾生。後至一竹林中。聞有比丘誦法句偈。
若人生百歲。不見水澇涸。不如生一日。而得覩見之。
阿難聞已。慘然而嘆。即語之言。此非佛語。汝今當聽。
我演佛偈。若人生百歲。不解生滅法。不如生一日。而
得解了之。爾時。比丘向本師說。師告之曰。阿難老朽。
至念無力。智慧衰劣。言多錯謬。復說偈言。若人老至。
矣其念力。智念身力。一切皆老。汝依前誦。莫隨彼語。
後時。由聞誦其本偈。即問其意。答言。尊者。吾師告我。
阿難老朽。不可信受。但依前誦。阿難思惟。彼輕我言。
即入三昧觀之。不見有人。能迴彼意。便作是言。世間
眾苦。甚難久住。吾當涅槃。當時。阿難向恒河上。欲入
涅槃。地六震動。時雪山中有五百仙人。覩斯相已。即
便飛空。至阿難所。求哀出家。即化恒河。變成金地。為
諸仙人。如應說法。鬚𩯭自落。成阿羅漢。悉入涅槃。最
後弟子。於恒河中出家。名末田地。時末田地。作是說
言。如來最後。與須䟦陀羅出家。須䟦前涅槃。我不樂
見和上涅槃。亦當聽我前入涅槃。阿難語末田地言。
汝勿涅槃。世尊已說。我涅槃後。當有比丘。名末田地。
是其應持法藏。入罽賓國流通。答言。爾。付竟。踊身虗
空。作十八變。入風奮迅三昧。分身為四分。一分向忉
利天與帝釋。一分與大海娑伽羅龍王。一分與毗舍
離。一分與阿闍世王。如是四處。各起塔供養。第三末
田地。此云舍地。准育王經說。受阿難付囑。如前所引。
在罽賓國。流通律藏。時人號為罽賓律師。問。末田地
是最後度。何故在商那前列耶。答。准育王經。即阿難
先付法藏。與商那和脩。後付末田地。以臨涅槃時。度
末田地。即入涅槃。故更不別付和修處也。今諸家。取
末田地先入涅槃。所以前列。和修又有付毱多處故。
所以後陳。若論行化。二人同時也。第四商那和修。此
云胎衣。准育王經。乃往過去。波羅柰國。有一商主。共
五百商人。入海採寶。於其前路。見辟支佛身嬰重病。
與諸商人。即便停止。而共療治。病遂得差。商主取商
那衣。浴辟支佛。以衣施之。辟支佛納受。准付法藏傳
云。以上妙衣。而用奉上。乃至發願。願我來世。值遇聖
師。由斯願力。於母胎中。著商那衣。生已與身俱共增
長。出家受戒。得道涅槃。是商那衣。未曾離體。因即號
為商那和修。阿難在恒河上涅槃時。商那和修。在摩
伽陀國。曼陀山中。降二毒龍。建立住處。此人於後流
<pb n="920"/>
布佛法。療煩惱病。阿難在日。告商那言。世尊者遊摩
突羅國。記彼國中有長者子。名優婆毱多。於禪法中。
最為第一。雖無相好。化度如我。汝當於後度令出家。
若涅槃時。付其法藏。商那。度彼毱多出家。第四羯磨。
得羅漢果。臨涅槃時。以此法藏。當將付之。毱多答言。
唯然受教。商那和修。於諸眾生。所應作已。飛騰虗
空。作十八變。還就本座。而入涅槃。一萬八千羅漢弟
子。起塔供養。第五優婆毱多。此云近護。育王經。於是。
毱多演暢妙法。降魔波旬。度人無量。大醍醐山。有一
石窟。長十八肘。廣十二肘。高亦如是。所度弟子。得羅
漢者。人取一籌。置石窟中。籌長四寸。乃至一日之中。
有一萬八千羅漢取籌。自立願言。若所度人。籌滿石
窟。當入涅槃。於是名稱滿閻浮提。世皆號為無相好
佛。毱多度人既多。即起慢心。問蓮花色尼。尼聞欲來。
將鉢盛油置戶扇後。毱多推門傾油數渧。尼請坐訖。
即問尼言。師佛在日。度人得果。何如于今。尼反問言。
大德聞有六群比丘。是何等人。毱多云。六群比丘。甚
為麤暴。尼言。大德。佛在六群。昔來我房。未曾傾此油
鉢。大德今來。傾之數渧。毱多傷感。淚流滿目。尼言。大
德不須傷感。去聖日遠。眾生福薄。諸惡熾盛。故使然
也。尼言。世尊中夜滅度。至明相時。一切微妙法門。及
以百千恒河沙諸三昧門。皆悉滅沒。況復今日。毱多
護持法藏。化導人天。石窟籌盈。將欲滅度。便即飛身
虗空。作十八變。使諸四眾。生大信心。於無餘涅槃。而
般涅槃。用石窟籌。而以闍維。十方羅漢。亦入涅槃。上
來五師。並三明內朗。四辯外隆。全一部大毗尼藏八
十誦律。
第三離部者。輔篇云。但毱多未滅。所化弟子。各懷異
見。悟解不同。遂分一典。以為五部。然諸經論所說不
同。或二或五。十八二十二十二等。若准唐三藏傳云。
百年分為五部。二百年後。分十八部。部執。宗輪語等。
或十八。或十九部。文殊問經有二十部。舍利弗問經
有二十二部。然分部者。鈔第十門中廣明。不能此中
敘之。上來有三。初結集。二五師任持。三明分部。總當
第三結集任持羅竟。
第四翻譯時代。文二。初明律本番譯時代。二弁鈔興
撰之時處。初者。案靜邁法師譯經圖記。前後合兩譯。
前覺明。後支法領。但以諸說年月不同。譯經圖記中
即云。覺明弘始五年譯。法領再譯。即云弘始十一年。
准前高僧傳。弘始十二年譯。至十五年方畢。謂時前
後不同。不可通會。准僧傳云。佛陀耶舍。此云覺明。是
罽賓人。婆羅門種。來至長安逍遙園。四事供養。悉不
受之。分衛一食。耶舍。髭赤。善毗婆沙。時人號為赤髭
論主。即以弘始十二年。譯出四分律。至十五年畢座。
後法領譯者。飾宗云。晉國支法領。乃西越流沙。路經
于闐。遇曇無德部。體解大乘。三藏沙門佛陀耶舍。耶
舍先來。法領即於其國。廣集異經。以歲在戊申。始達
秦國。即以其年。重請出律藏。時集持沙門三百餘人。
於長安中寺出之。准傳及圖。並云。覺明譯本有四十
五卷。并四分戒本一卷。法領後譯。開為六十卷也。
次明鈔興撰之時處者。分二。初明鈔興之由。二辨撰
之時處。問。自聰律師已後。覆光願首章疏大興。因何
於所學宗。更撰事鈔。為慊古人行事不足。為欲功乎
異端也。答。所撰之意。如序具明。今辨鈔興。略引綱格。
顯其四種。一明古人全不依律弘持。但以智術行事。
二為先德雖依律藏。能詮之教不明。使所詮行事有
失。三恨古師章䟽。不顯行於世事。何足軌於來蒙。四
述今古羯磨。雖顯論世事。繁略不堪濟於新學。略引
四意。要須撰鈔。非是功乎異端。至下發起序中廣明。
恐繁此不述也。第二辨撰鈔之時處中二。初辨撰之
時處。二明重修時處。南山云。余於唐武德九年六月
內。此是時也。於京師終南山豐德寺撰集。此是處也。
爾時。屬搜楊僧伍。無傷俗譽。且閇戶。依所學撰次。但
<pb n="921"/>
意在行用。直筆書通。不事虬文。故言多塞陋。想有識
通士。知余託志焉。第二重修時處者。准南山別傳。於
貞觀八年。遊訪名山。至濕州益詞谷。因重修行事鈔。
及注戒本。羯磨䟽等。隨勘隨講。五眾嘆異也。
第五隨文解中二。初序判教文。二四分下依文解釋。
前三。初明科判所因。二辨有無差別。三總會諸德判
鈔不同。初所因者。問。佛教西傳。此土誰科三別。答。道
安開士。智朗不群。奧義窮源。未萌先達。分判教本。總
作三科。後佛地論至。乃東語西文。果然兩契。夫教不
孤起。必有所因。論云教起因緣分。此土號之為序。緣
起既彰。必酬所為。論云聖教所說分。此土號為正宗。
豈惟現在獲益。亦望被於將來。論云依教奉行分。此
曰流通。自爾後來。咸依此判也。
二辨有無者。然諸聖教。或具不具。且如花嚴涅槃。唯
明序正。觀音有其中末。心經初後全無。勝鬘諸經。三
科多具。故今判教不得雷同。
第三文二。初序古。次立今。序古者。總會諸德科鈔不
同。遠古近古。先賢後賢。科判鈔文。不離兩意。或分三
段。取別教為𠗦。或但二科。據其鈔本。且三段者。發正
等云。依佛地論。初盡十門。是其序分。二標宗已下。合
二十九篇。是其正宗。三諸部別行一篇。是流通分。何
以得知。鈔合分三者。准羯磨䟽。䟽有十篇。鈔主自科。
以為三段。第一集法緣成為序分。二諸界結解下八
篇。為正宗。三雜法住持一篇。為流通分。彼既雜法為
流通。此諸部別行。為勸學流通者。謂得文意耳。次立
二者。富陽等云。但分二門。序正如前。無流通也。立無
所以云。如佛說經。有三義故。立流通也。一正對機說
故。二說竟時。有機囑累故。三說竟時。四眾依命奉行
故。鈔不具之。故不立也。古人所立。勸學令知。是流通
者。佛制諸弟子。所是三藏聖教並令學知。不學制罪
何獨此一篇。無此理也。若爾。不立流通。應不傳後學。
答。夫流通有二。一者勸學。二者付囑。勸學流通。隨義
皆有。今此鈔文。始從序分。終盡正宗。隨文顯義。以濟
新舊二學。勸令行之。是勸學流通也。
次立今者。分二。初正明。二對辨經律鈔等二序。正宗
同異。初今所立者。據鈔本文。自有科分。何須別立。題
言鈔序。二衣指十門為序。有序理明。上卷篇立標宗
注科。復云。初出宗體。即正宗之文。可據。無立流通之
處。未敢科分。又鈔自約三行分篇。不出流通之位。又
據諸雜要行篇首。結上生下文云。若遊途相攝。具上
諸門。別類統收。羅下三部。三部之內。不可分出一篇。
為流通分。上准羯磨立者。羯磨䟽。別不可類也。鈔本
云。乎那得輙判佛經。尚有不具。制造豈得一同。必請
上下。求文不立。理當最勝。亦有欲立三者。亦准鈔文
求之。上二依前。三據諸雜要行篇首分。別類統收。為
流通分。亦是一家眉目。異上獨取一篇。任情兩存也。
二對辨經律二序。鈔亦如之。經二序者。初曰證信。謂
如是我聞六成就也。二發豈者。如金剛般若云。時長
老須菩提。問護付二善等是。律二序者。初勸信。謂曇
無德律主。於佛滅後。大毗尼藏中。分出四分。恐人不
信。故勸時生信。則稽首禮諸佛等是。二發起者。謂身
子託靜生念。觀其先佛法住久近。請佛制。廣令法久
住。故名發起也。鈔二序者。初序。戒學是佛法壽命。住
持功強。佛及四依。弘持不替。但為像季時轉澆薄。遵
奉者希。前修依行。多迷教指。古人制作。繁略不濟時。
須以此發起情懷。撰行事鈔。故云。斐然作命直筆具
舒。此為發起因源。故是發起序也。二列鈔中所取諸
教。事法行用。物類相從。作其名首。統三藏之大綱。攬
束經律論等大詮。科成十意。明其隨機設教。開制實
被未來。處判先處本宗。無文許取他部。當律示聽不
具說。文句毋論。令直引要言妙詞。則使時人見鈔刪
補。知是佛聽。今鈔引來證誠可信。輙分此序。類於證
勸二信。故知經律鈔等二序。並同證勸發起。前後布
<pb n="922"/>
置。少有異也。正宗。近意三種。對機理事不同三處。遠
意。離過修成。亦不異也。問。經律。證勸居前。發起皆居
其後。何故撰鈔。發起在前。證信居後者。答。然經本說
發起居前。佛臨涅槃。遺囑令安證信。律中。身子發起。
本亦在前。五部分時。方安勸信。今鈔不爾。鈔主自撰
無上經律。遺囑分部兩緣。同佛初說律經。發起元來
第一。後恐時人學寡。不知撮略刪補皆是佛聽。故次
引誠文。證之令信。則居後也。上來諸義不同。序判教
文竟。
今當第二依文解釋。於中分二。初四分律已下盡十
門。為序分。二四分律刪繁補闕行事鈔卷上盡三十
篇。為正宗。兩段今初分二。初釋攝序之通顯。二夫戒
德下依兩序而別解。初二。初釋所撰之法稱。二京兆
下辨能制之人名。前二。初釋新撰鈔之通名。二注文
下簡異古之別作。問。自古批科。皆先釋題。然始科於
序正。今𠗦何教。先科序正。然後序中方始出題。可則
此題便屬於序耶。答。極有意也。此之通題。攝於通序。
通序一部鈔意。至於正宗三卷之首。皆亦亦則於通
名。卷則約別。上中下而不同。題則約通。無非刪繁補
闕行事。若不舉於通號。序是誰家之序。上中下卷。依
何名以立文。故知。非通無以收別。上皆列於通題。非
別無以成。通故於通下而列序及卷上中下別。此則
依文生見。不隨記語亂心。問。依古人。先釋通題。後分
序正。有何過耶。答。約其分判不便。若先釋鈔之通名。
次序之一字。別標序分之目。即合從此分成兩科。初
明序分。二辨正宗。若作此科。簡異注文及與名位。猶
是其題在分門後。故不便也。又約古人。先總釋題及
與名位。然後分出序正者。更不便也。序題先已釋竟。
更分序分一科。解判理不合。然制造必無斯義。有上
諸妨。故作此科。問。此題屬序。注文可則簡異序題。答。
簡異注文。三卷之首皆有。而言詞似別。上卷云作者。
非無標名題別。中云著述者。多立名簡異。下卷云注
撰。非少立名標題。此則三卷之首。通途簡別。則無論
序正。皆異古人。據上所分。細無不委。至於講竟。牒科
收攝。但收序正。不牒題名。狀似無題。更須分判。於中
分二。約釋鈔之通名。二序之一字。標章別釋。則簡異
注文及與名位。不勞科之。但臨時略述。此不細碎。通
其大家思之。
今古釋題。皆有廣略二判。言略者。福云。四分律者。舉
本宗之都目。刪繁等者。旌述作之殊名。梵云折埵理。
此番為四分。四者數也。分者支也。總綰四支。合成一
部。故云四分。梵曰毗尼。此譯為律。律者法也。七支晐
淨。負青松之歲寒。六禁貞明。無白珪之點缺。嚴肅可
觀。故稱為法。四分離中之別稱。律者總內之通名。總
別雙標。名四分律。刪者削也。繁者多也。芟（所咸反）夷紊
詞。勦（子小反）截駢柯。去濫留真。義豐言約。補者益也。闕
者少也。博採貞實。捃拾琉珠。暈發虧光。鴻裨未足行。
言顯作事云簡理。理寂虗通圓融屬意。此防身口故。
言行事鈔者略也。華文疊彩。妙義攸明。為述作之標
題。貫群篇之眾首。故云四分律乃至鈔。
二明廣解分二。初之十字舉能貫一部之通稱。二序
之一字。攝兩序之別標。此是前科。於上略釋。須著序
之一字。若准後科云。第二廣解分二。初四分律三字。
舉所學之宗本。二刪繁下七字。標今作之通名。古今
釋其宗本。皆有簡異。靈山問云。此四分與律。何者
先後。答。律合居先。是佛自說。又五師相傳。同一律藏。
四分之名後起。是末。若爾。律合居前。何在四分之後
耶。答。古今咸云。為簡異故。戒心䟽云。四分者。顯宗目
也。簡異餘部。律者。為簡餘藏。乃是毗尼都號。非別無
以顯總。故言四分。非總無以收別。故稱為律。即四分。
亦別亦總。別者對於餘部。總者合攝四分。律義亦爾。
總收五部。別簡餘藏也。
前二。先釋四分二言。次解律之一字。前三。初明正解。
<pb n="923"/>
二辨非釋。三顯人法差別。言四分者。付法藏傳云。百
年之後。優波毱多有五弟子。各執一見。以為揩准。遂
分大藏。以為五典。四分別號。從此而興。古師云。曇無
德律主。於大藏八十誦律中四度傳文。盡所詮相。故
云四分。即大僧戒本二十卷。為初分。尼律已下十五
卷。為第二分。安居已下十四卷。為第三分。房舍已下
十一卷。為第四分。靈山云。此約誦為名。十誦等律並
同。故智論云。摩偷羅國。毗尼本有八十部。論自釋云。
八十部者。約誦為名。即八十誦律也。
次辨非釋者。義淨三藏云。盖是當時三藏。將梵本來。
有其四筴。此依四筴番出。故稱四分。十誦等律亦同
此判。彼立理云。波離結集。尚八十度昇座。誦乃方畢。
豈得律主。四度誦終一部。無此理也。依筴得名者。發
正破云。且如覺明西來。誦得梵本。至此便譯。豈得有
四筴。而得四名。又十誦弗若三藏。亦誦得本文。無梵
葉十筴。何得稱十誦耶。故知非也。
三顯人法差別者。問。此四分是人名。法名耶。答。四分
是其法名。若從能秉人。應云曇無德。今癈人從法。故
言四分。若人法雙標。即如羯磨題云。四分律曇無德
羯磨者是。曇無德者。是梵語。准費長房錄。魏云法藏。
十八部中名法護。二十部中名法密。戒心䟽中名法
尚。羯磨疏中名法鏡。或云法正等。
第二釋律分三。初翻名。二解律義。三攝歸六釋。初翻
名者。戒本疏云。統敘眾名。具有三種。初梵曰毗尼。此
翻為律。二梵言尸羅。此番為戒。三梵言波羅提木叉。
此云別別解脫。問。既有三名。偏立於律。有何意耶。答。
律者教也。能生解行。大聖垂教。具列行途。五眾依資
奉持圓德。故名戒也。依戒克翦葉斯亡。名解脫也。是
則因果兩行。皆由教生。故舉律教。用攝斯二也。
次釋義者。戒疏云。戒者何義。義訓警也。由警筞三業。
遠離緣非。明其因也。言解脫者。如論所引。道戒名解
脫。事戒名別脫也。戒障有二。一者業非。二者煩惑。戒
淨障業。或待智亡。望分所除。云別解脫。後智除惑。乃
稱究竟。名解脫也。言毗尼者。戒疏云。古譯毗尼。皆番
為滅。以七毗尼用彌四爭。今以何義番為律。律者法
也。從教為名。斷割重輕。開遮持犯。非法不定。故正翻
之。俗有九流。法是其一。故世付法皆在刑科。道與俗
違。刑名乃異。至於據斷。必依恒法。故使律字傍兼聿
者。為取筆也。處刻（胡德反）決正。非筆不定。筆則法家之
象。致惟律番如增一中七種律也。四分九法。亦有其
證。古同為滅。謂功能也。滅爭能非律不靜。如水滅火。
不名滅。故律文言。科約篇聚。皆有軌轍。同收法義。餘
何可論。問。律以法訓。施造有儀。與餘兩藏。復有何別。
答。不同也。餘藏明理。理在虗通。隨達一門。皆符道觀。
意在去滯。何局文言。律則不爾。輕重開遮。揩摸永定。
亂常敗續。必據科治。由此而言法義彌顯。所以三藏
此土本無。不可番度。律雖義約。刑斷全乖。科據有方。
言涉相似。故且當譯見意便止。何以知耶。律者法也。
終始有儀。於佛教中。可成此義。故篇聚之設。三世同
遵。適化乃殊。性戒常定。俗律不爾。代有㳂革。古用肉
刑。故律云刑者成也。一毀其肉。終身永定。不可復也。
今則苔杖徒流。用代古法。故不定也。問。佛教法。定可
用律番。究其教相。亦有不定。即四重罪。喻如斬首。何
故。開懺得秉羯磨。諸部見解。輕重不倫。如何訓法天
常永定。答。重罪懺儐。覆露兩殊。法通開閇。故有常准。
斷頭喻無聖分。秉法據本戒儀。適機見有重輕。當部
規模不失。即斯量據。非法何耶。
次辨六釋者。四分與律。具有幾釋。㟧約能詮有二。即
持業帶數。言持業者。持謂任持。業謂業用。律能任持
四分業用。四分即律。故云持業。言帶數者。四分是數。
四分律者。即帶數釋。發正約所詮。有依主釋。四分之
戒。依主釋也。諸記廣列六釋章門。非鈔要而不錄。
第二辨今作之通名。七字分四。初刪繁。二補闕。三行
<pb n="924"/>
事。四鈔。言刪繁者。靈山云。刪削也（所姧反）。三蒼云。刪除
也。聲類云。刪定也。故孔子刪詩書定禮樂。即其事也。
發正云。冊從刀者。冊謂竹簡板。謂之牘。即以古人無
紙。遂書簡牘。後蔡倫造紙。替彼冊牘。古人筆之。吏書
脫錯者。以刀削之。是除改之意也。然刪繁大旨。不過
二種。一則刪取。二曰刪除。繁故也。若聖教。刪其繁長。
文云時所不行。義同於廢。章疏。刪其濫述。故云濫述
必翦。用成通意也。靈山三義。以解刪繁。發正四義而
釋。理由未盡。今約鈔文所引。佛教並盡。總而言之。有
甚九種。一則先刪當律。二諸部。三小乘經。四小乘論。
五大乘律。六大乘經。七大乘論。八賢聖集。九古人章
疏。一部鈔文。不過此九。第一刪當部律文者。如僧尼
二部戒本。二十揵度。每明一事。皆有緣起。佛在某處。
某甲犯某罪等。若約戒本而言。六百餘段。並非急務。
又受戒法聚。明其遮難。皆有緣起。初其受法。則有善
來上法三歸八戒敬。及與滅爭諸揵度等。自佛滅後。
除羯磨外。諸法並無。故總刪略。文云誰能竅其條結
等。二刪諸部律者。且知四分。但有集僧之文。而不論
六相來處遠近。今刪取諸部集僧遠近之文。如可分
別。則取十誦。文云隨聚落界。即僧坊界。不可分別。聚
落取僧祗之文。水界取五分等。此並刪取。自外不盡
之文。並非鈔者之意。故刪却也。三刪小乘經者。四分
集僧云。當敷座打揵搥。諸律但言令舊住淨人沙彌
打。亦有得比丘打處。文非明了。即取增一阿含。證成
比丘得打。增一云。阿難昇講堂擊揵搥。此是如來信
皷。以阿難自打。證知比丘得為。自外繁長。刪而不取。
第四刪取小乘論者。如自恣差五德中。四分但言具
二五德。不言二人。十誦僧祇。並差二人為法。五分中。
二人已上。乃至多人。為息作故。十誦等律。雖顯差人
之數。及息作之言。意由未了。即刪取三千威儀論。論
云。要差二人者。為僧自恣竟。自相向出罪。不得求餘
人自恣。以餘人僧不差故。自外不盡之文。悉刪不取。
五刪取大乘律者。如釋盜賊戒三寶互用中。僧祇等
律。廣明三寶不得互用。而不出不得互用所以。故刪
取大乘律。鈔言寶梁云。佛法二物。不得互用。謂無人
為佛法作主故。復無可諮白。不同僧物。所以常住招
提互有。所謂營事比丘。和僧索欲行籌。和合得用。自
外不盡之文。刪而不取。故曰刪繁。六刪取大乘經者。
諸部律等。並言受施不如法。信施難消。寧以䥫葉葉
身。不受信心人衣服等。而無厭治方法。即刪取大集
經。彼云。比丘著脫衣時。作血塗爛臭可惡想。執鉢。作
血塗髑髏想。得乳酪時。作膿血想。得菜茹時。如頭髮
想。乃至入房舍時。作獄想。是人即得如實法也。略取
此文。以為興厭方便。自外不盡之文。刪而不取。七刪
取大乘論者。然諸部等。皆有嘿儐治人。五分云。梵壇
法者。一切七眾。不往來交言。雖有此文。而不知不言
所以。即刪取智論。文云。若心強橫。如梵天法治之。以
欲界語。地亦通色。有不語為惱違情故。不語治之。自
外不盡之文。悉刪不取。八刪諸賢聖集。五分諸律。打
四相者並打三通。即三下也。而不言長打故。付法藏
傳中。罽膩吒王。以大煞害。死入千頭魚中。釰輪遶身
而轉。隨斫隨生。若聞鍾聲。釰輪在空。如是因緣白令
長打。今取長打。充此行事。自外不盡之文。刪而不取。
九刪古人章疏者。大約而言。且舉四種。若總而言。則
甚多矣。一若論寺誥等。刪其繁長。二刪繁濫。濫用。知
鍾寺是俗造。云他物淨。道俗通濫。三刪迷教。自然界
方一夏之中。但得三度受日。及用七十三步半。集僧
通藍結淨。不留僧住。惡事不可學作等。四刪繁惡。非
法僧制。妄引五百福罸。如此等文。悉皆刪除。故鈔云。
濫述必翦。又云。今欲刪其繁惡也。問。如上九種。收文
雖盡。如刪本律古人濫說。許是刪繁。及諸部律論。大
小乘經。而取彼文來成鈔體。皆是補闕。何得說為刪
繁。如斯釋義。豈非雜亂耶。答。為欲補闕。先刪取文。且
<pb n="925"/>
論取要除繁。豈非刪也。然引用彼文。不可全寫。望刪
除處。則是刪繁。鈔云。自外來不盡之文。必欲尋其始
末。則非鈔者之意。又云。今並刪略止存文證據。鈔自
說以為刪繁。斯即證也。
第二補闕者。當陽云。補謂填補。令皃全義。闕者缺也。
即是少義。靈山四義釋發正云。義三解。於其鈔文。理
由未盡。問。為古人行事不周。為是當律不了。須補闕
耶。答。古人行事。盖不足論。如序所破。百無一本。為五
師異執。捃拾遺文來。至此方番譯多失。隨其行事。不
足被時。律本既無。須取經論。使機教兩具。故須補也。
上有九種刪繁。補闕亦有其九。若四分律文不了。即
取他部補之。餘部若無。取小乘經補。小乘經無。取小
乘論補。小乘論無。取大乘律補。大乘律無。取大乘經
補。大乘經無。取大乘論補。大乘論無。取賢聖集補。賢
聖集無。取古人章疏補。古人章疏無。鈔主約義就理。
舉例四種決通補。即序中。第五文義決通意文。是也。
遂使一部鈔義。文事無闕。故文云。三卷攝文。無文不
委。庶令臨機有用。無待訪於他人也。第一取諸部補
當律者。其事盖多。且舉一釋。如自恣雜行中。問。安居
竟。謂離本處不。答。律云。安居竟不去犯罪。律中但言
不去犯罪。即無請處不作限。及不請處之文。今取五
分以補之。五分云。安居已不去一宿者隨。若不作限
請。若非受請處得住。將其五分。以補四分之文。令行
事周足。第二取小乘經者。且如捨戒中。四分律云。若
不樂梵行。聽捨戒還家。若復欲於佛法修清淨行者。
還聽出家受大戒。律文如此。而不知得幾度捨戒。諸
律並無其文。即取小乘經增一阿含補之。經云。開七
返捨。過此非法也。第三小乘論者。明淨生種中。四分
云。比丘不應自作淨。應置地使淨人作洗手受。鈔云。
此對有人。若無人者。諸部無文。取小乘論補。明了論
云。自加行作。疏解云。非言自得作淨。然自作有益。如
一聚果子。若未淨者。但食皮肉。一一吉羅。若食核者。
一一波逸提。今以火一觸。只得一吉。合一聚果子。俱
得成淨。免於多罪。豈非利益。故取彼文。補此行事。第
四取大乘律者。如盜十方現前亡五眾輕物。四部律
論。並無明文。即取善生補此行事。善生者。佛為善生
長者。說護戒相。譯經圖中。排為大乘律。律云。盜亡比
丘輕物。若未羯磨。從十方僧得罪輕。南山云。謂計人
不滿五故。若已羯磨。望現前僧得罪重。南山云。謂人
數有限。可滿五故。若臨終時。隨亡人囑授物。盜者。約
所與人邊。結罪也。第五取大乘經者。魚肉。諸律並是
五正食。此是廢前之教。今廢此教。取大乘經。補此
行事。涅槃云。從今日後。不聽弟子食肉。夫食肉者。斷
大慈種。水陸空行。有命者怨。故不令食。廣如彼說。又
云。前令食肉者。謂非四生之肉。但現身耳。為度眾生
故。第六取大乘論者。如結大界明量中。經律無量大
小之文。律中但云。十四日說戒。十三日先往。不得受
欲。為經明相故。南山云。雖有其文。未明里數。僧祇五
分。並云三由旬為量。並不言由旬大小。即取智論明
文補之。論云。由旬有三種。下者四十里。即知量極大
者。百二十里。准律由一日行故。第七取賢聖集者。如
問遮中癩病。律無明決。引善見莫問赤白黑。屏處增
長。不增長者。得露處返前。而不知如此惡病。既辱佛
法。許受何益。故引育王集云。有疥癩須陀洹。瘡痍阿
羅漢。有得果之益。故屏處許受。取此文來。證許受有
益。第八取古人章疏。且安居中間。因事出界。水陸道
斷等難。不得返界。失夏不。答。律部無文。即取古人章
疏補之。南山云。昔高齊十統諸師。共平並云得夏。此
是難緣。非情過故。第九義決者。有其多種。一律有其
事。約行用時。文義俱闕。舉例決通。二律文中無。道理
合有。文義俱闕。就理決通。三者有義無文決通。四有
文無義決通。今且取律文中無。道理合有。文義俱無。
就理決通。以釋如此。律諸部。但有狂痛惱等神亂不
<pb n="926"/>
足數文。秉法彼並不知。如非是不足數義。謂此律諸
部。並無醉人不足數文。及與其義故。鈔足數篇云。義
加醉人。此人神亂。與上痛惱不殊。將彼文來而決。令
有眾僧秉法。醉人不足之義。與前不殊。將彼義來。決
成此義。如此之事。律雖無文。道理合有。如後解也。問。
當部律文。有闕補即理然。他部及經論等闕文。何煩
補也。答。為當部行事有闕。即取諸部以補之。諸部有
闕。引經及論補之。令一部周圓。約事無闕。非謂將文
補彼處經論。問。古人章疏。既云通非囑意。則合不取。
何亦取之。補此行事者。答。俱懷優劣。取優中之優。除
劣中之劣。故鈔云。長見必錄。以輔博知。濫述必翦。用
成通意也。
三行事者。古今多釋。發正約字釋云。左彳右亍（勅玉反）。
故謂之行。以左右足。遞進之㒵也。今此行者。謂取行
用之行。當陽云。對事即行。故云行事。文云。即事即行。
豈復疑於罪福也。事有三種。一者法。謂說戒自恣等。
二人事。受戒懺罪是。三事事。如地衣是。對上三事即
行。故云行事也。
言鈔者。古今多釋。初有二義。一利用義。即割削繁文。
二九固義。如功臣賜䥫篆。亦得名鈔。令家久固不破。
鈔者。被及於後時。流行久固。則類經之常典。故下文
云。繁略取衷。理何晦沒。即其義也。㟧云。鈔者略也。於
其當宗及以諸部。略取要義。不盡於文。名為鈔也。有
人云。鈔字金邊作少。三藏聖教。古人妙解。並如其金
剛。引要言妙詞。直顯其義。為少故。文云。固令撮略正
文。包括諸意也。
第二攝兩序之別標者。言序者。上題一部通號。正攝
此序也。由是前科。若准後科。至於應云第二標章。別
釋分三。初盡十門。序一部鈔之總意為序分。二四分
下二十七而。辨遊途相攝。為行事之正宗。三從沙彌
下三而。明別類統収。廣後流通之益。三段今初。於中
分二。初標序顯。二夫下。依序科釋。言序者。標序題也。
輔篇云。引禮云。東庠西序。虞學曰庠。夏學為序。郭璞
注云。序別內外也。謂以此序。居外別知內。顯行世事
周足也。㟧云。𦒱工記。訓舒也。謂舒展一部鈔文之大
意也。又毛詩云。序述也。謂序述作鈔之由。及三藏大
綱。以為𠗦據也。
第二簡異古之別作。亦是前科。若准後判。至此不科。
但略述之。則分兩序。今亦存在。令鑒者知。言作至別
者。今古多釋。眾許慈和。且引解也。慈和云。作者非無。
此句屬其古人之作鈔。人多鈔多。此則雙牒。標名顯
別。此句屬今南山。人鈔並異。異此則雙簡義成。故知。
簡人必簡著鈔。簡鈔必帶於人。若爾。簡名注文。令居
名下。何故居中耶。答。注居中者。為欲上收於鈔。下收
於人。為此今盡。亦無失也。今意不然。鈔主依於所學。
撰四分鈔。但云四分律鈔即得。更標刪繁補闕行事
者。用之何為。鈔注釋云。作者非無。謂於所學宗中。作
鈔者不無。即甚多矣。從理隱雲暉願洪勝首等。並依
所學宗中作鈔。今標刪繁等名。為簡別於餘抄。故云
標名顯別。未即簡異於人。至於題名。方始約人異也。
又鈔中卷注云。著述者多。立名簡異。抄下卷云。注撰
非少。立名標題。三卷之首。注語皆殊。簡異古鈔。前後
之意不別。如將注文解上。亦須古風。但簡異鈔文。義
不迂曲任情思擇也。
第二弁能制之人名者。亦是前科。章疏講人。多慊講
鈔者細碎。若依後判。但略釋。知亦是一意。故兩存焉。
今亦有廣略二解。初略者。弁常云。京兆。舉天子所都
之處。崇義寺者。是精舍之別名。沙門。出家之通稱。釋。
則能仁之苗𧜟。某甲。鈔主之法號。次比聖賢之所遺。
故云撰述。
第二廣解分六。初弁京兆。二釋寺名。三解沙門。四彰
釋氏。五敘名諱。六明撰述。言京兆者。爾雅云。大也。謂
天子所都。大眾趍歸之處也。發正云。京兆者。謂積數
<pb n="927"/>
多。即十億為兆。十兆為京。京兆即眾義。亦云京師。師
眾也。故知師兆俱是眾義。白虎通云。京師者。千里之
邑號也。王制曰。天子之國。四方千里。如是眾名。不出
天子所都大眾所聚。故云京兆。二崇義寺者。案兩京
塔寺記云。西京長壽坊內。本是隨朝延壽公于詮宅。
唐武德二年。桂楊公主。為附馬趙慈景之所置也。妻
為夫置。故為崇義。寺者聚也。司也。隨類聚在一處。如
太常司等農寺。即淨行出家。伴侶共居。故稱為寺也。
仍別勅與西明與上座。將欲撰鈔。遂入終南豐德寺。
今取本住處之寺名也。言沙門者。折衷云。乃緇衣之
通號。亦淨行之共名。靈山云。具足梵本云沙門那。此
云息心。故瑞應經云。息心達本源。號為沙門也。又云
桑門。梵音訛也。若准俱舍婆沙。沙門者。是其果名。謂
四沙門果。故彼論云。聖果名沙門。亦名婆羅門。亦名
為梵輪。真梵所轉故。言釋者。能仁之苗𧜟也。問。上云
沙門。今復稱釋。豈非犯重耶。答。為簡異故。上言沙門
者。是出家者之通名。外道出家。亦號沙門。故下別眾
食戒云。沙門施食時。將知在釋子外出家者。亦號為
沙門也。故今著釋名。以簡之。靈山云。口稱姓釋。不委
來由。一何可笑。故俗書云。乃有人孫。不識祖名。子不
知父諱。故略序之。若具梵語。應云釋迦。此土好略。存
釋除迦也。然晉魏之僧。皆從師姓。種種不同。安法師
云。大師本元尊釋迦。皆以釋氏命焉。後增一阿含來。
果稱四河歸海。無復本名。四姓出家。皆稱釋子。然僧
尼既承此姓。不可不知。准十二遊經云。釋迦賢劫初。
姓瞿曇氏。昔無量世時。有一菩薩。作大國王。父母早
喪。讓國與弟。出家學道。遊履深山。求覓師友。見一婆
羅門。姓瞿曇氏。因從學道。師語之言。可捨王服從吾
法戒。當授汝道。即從其語。受服法戒。即姓瞿曇。學道
既久。形體改常。後歸本國。人無識者。於本城外。甘蔗
園中。立一精舍。坐禪行道。時有群賊。為王所討。經由
邊過。王使追逐。不得賊身。便言菩薩藏隱。即捉繫縛。
以木貫之。血流於地。瞿曇大師。在於深山。天眼見之。
乘空而至。斂取地血。以成泥團。持至住處。以呪呪之。
後十月滿。左成男子。右成女人亦因師姓。姓瞿曇氏。
從此已後。經八萬四千二百七十世。為飛行皇帝。壽
八千七十年。皆嫡嫡相承。作轉輪聖王。唯二世作閻
浮提王。㝡後王名皷摩王。亦名[鬱-山+止]摩王。梵音輕重不
同。故五分云。佛告諸比丘。過去有王。名[鬱-山+止]摩王。第二
夫人有四子。一名照目。二名聰因。三名調伏象。四名
尼樓。聰明神武。有大威德。彼第一夫人有一子。名曰
長生。頑薄醜陋。眾人所賤。夫人念言。我子雖長。才不
及物。而彼四子。並有威德。當設何方固子基業。即便
白王。王之四子。並有威德。我子雖長。才不及物。承係
大業。必為陵奪。若王儐斥。我情乃安。王言。四子孝友。
於國無𠎝。今云何儐。夫人又言。王此四子。並有威德。
必相殄滅大國之祚。王即呼子。勑令出國。時四子母。
及同生姉妹。咸皆求同去。一切人民。多樂隨從。王悉
聽之。到雪山北。居舍夷林。築城營邑。人民熾盛。遂成
大國。王後思見。辭不肯還。王聞三歎。我子有能。從是
遂號釋迦種也。尼樓有子。名烏頭羅。烏頭羅有子。名
瞿頭羅。瞿頭羅。有子名尼休羅。尼休羅有四子。一名
淨飯。二名白飯。三名斛飯。四名甘露飯。淨飯王有二
子。一名菩薩。二名難陀。白飯王有二子。一名阿難。二
名調達。斛飯王有二子。一名摩訶男。二名阿那律。甘
露飯王有二子。一名婆婆。二名跋提。菩薩有子。名羅
云。從尼樓至佛身。當其六代。從德立姓。姓釋迦氏。准
諸經。說多不同。不能繁敘。言某甲者。鈔主之名。然講
解相承。或釋不釋。若准俗禮。諱而闕之。君子相承。亦
是一轍。若准佛名。勸人稱念。今是佛子。理合同之。道
者。法也。宣者。爾雅云。遍也。謂以三乘道法。遍化有緣
也。俗姓錢氏。吳興長城人。尊君。是䫂公。十子之次七。
大師。則士申二息之長兄。學總名楊。德難具述。龍天
<pb n="928"/>
幽贊。豈筆能申。凡所撰文。及與感通。如別傳顯也。言
撰述者。撰。說文云。錄也。述。發正云。言也。夫子述而不
作。謂其古事也。問。述與作如何。答。真諦云。如佛說經。
是作。迦旃延造論。直述佛意。故但云述。若爾。撰述應
不云作。何故鈔注云。作者非無。豈非作耶。答。如迦旃
延造論。解釋佛語。次比成論。亦得為作。今鈔亦爾。謂
撰錄聖教。次比成文。亦得稱作。夫子述而不作者。謂
述古人之事。而語弟子。更不新作。故云述而不作。今
鈔望其敘述成文。撰成三卷。濟其二學。得其作名。亦
無失也。上來六段不同。總當第二弁能制人名竟。
上來二。初釋所撰之法稱。二弁能制之人名。兩段不
同。當其第一釋攝序之通題竟。今當第二依兩序而
別解。此並前科。若依後判。上來釋序題竟。今當第二
依序科釋。於中分二。初序戒學之興替。發起撰述之
因源。二列篇已下。述三藏大綱。為作鈔所𠗦取證信
依聖教。發正云。如來滅後。菩薩作論申經。雖弘聖教。
恐有魔事。皆須先歸敬三寶。請威加護。如起信論。歸
命盡十方。百論云。頂禮佛足等。今鈔何不歸三寶。而
直歎戒德者。答。若望如來滅後。作者皆先歸敬三寶。
今鈔主。曇無德宗師分部時。已先歸敬訖。故律序云。
稽首禮諸佛等。是。今承師後。附彼律文。不復別申敬
耳。初二。初歎所詮戒德深廣。定慧不如。是撰之宗本。
二自大師下。就能弘之人。弁其興替。發起撰述之意。
問。此何約所詮戒德。及能弘人興替科耶。答。准鈔標
宗。先明戒為萬行之宗。次約人依律不依。即結云。故
知興替在人也。今准彼科此。不依諸記也。前二。初總
歎戒德功高。約喻顯勝。二為五乘。別歎尸羅妙用。獨
絕無倫。言夫至像者。上句總歎。下句喻顯也。問。此鈔。
何故先歎戒德耶。答。戒是比丘行事總宗。萬行依之
而立。此行事鈔。故先標也。至標宗首廣明。思之。所言
夫者。發語之端。唯識論云。發端標舉之義。花嚴云。下
蘊深旨。稱之曰夫。單言戒者。簡於定慧。即是遮詮。合
言戒德難思者。即是持其體德。又是表詮。今解相承
道俗分二。初依俗解。周易云。以此齊戒。韓康伯云。淨
心曰齊。防患曰戒。有云。戒慎也。鄭玄注儀禮云。警也。
次道釋者。梵云。三（上聲）婆邏。亦云尸羅。戒䟽云。此番為
戒。戒訓警也。由警䇿三業遠離緣非。明其因也。羯磨
疏云。戒防身口未非。應起不起。如治更防城等。德者。
老子音義云。德猶得也。謂得於物。故稱為德。字統云。
外得於人。內得於己。常無所失。故謂之德。古師咸云。
戒是因名。德是果稱。約其比丘受得此戒。既行其因。
必有得果。如地持云。三十二相無差別因。皆持戒所
得。故稱戒德。即戒之德。依主釋也。難思者。靈山云。此
雙歎因果也。輔篇花嚴富陽聚處明之。總有六義。一
體難思者。謂三羯磨竟一剎那頃。發得無作之體。非
色非心。非色故不可議。非心故不可思。超思議之境。
一受已後。未四捨前。四心三性。始末恒有。不藉緣并
灼然。難思也。二相難思者。以其從體起行。行相非一。
謂情非情。空有二諦。八萬法門。塵沙境等。一一境上。
皆發得戒。如善生云。虗空大地草木眾生等。喻也。三
威勢難思者。毗婆沙云。佛於三千大千世界。有威勢
者。皆尸羅之力。乃至五百羅漢。定力通力。不能駈龍。
有一羅漢。輕重等持。語言賢面遠去。龍聞即去。皆是
尸羅之威勢也。四者防惡攝善難思。即因戒德。能防
三惡險道。能獲人天三乘樂果。五者尊重稀有難思。
此之戒法。如來所制。聖賢同遵。人天敬重。唯佛出世。
樹立此法。以希有故。九十六種外道所無。又六道之
中。唯人道得受。餘道成難故。六因深果遠難思。以持
戒深因。能得無上菩提涅槃遠果。發生諸禪定等。冠
超眾像者。舉喻顯其勝義。初弁喻。次法合。周禮云。在
首曰冠（平聲）。謂在頭束髮。又取冠帶之義。故禮記云。男
子二十而冠（舘音）。西云。若未在首（平聲）。若居頂上（去聲）。儀服
記云。古者作其蟬冠。蟬飲露而體輕。像此作冠。而戴
<pb n="929"/>
之。故君子誡慎之義也。眾像去喻中。衣服不一為眾。
像法中。聖教非一。八萬法門。以為眾像。輔篇法合云。
嚴色身之儀服。冠㝡居首。飾法身之功德。戒為定慧
諸法之上。二類相似。故喻冠超也。
第二。別歎尸羅妙用獨絕無倫中四。初為乘之軌。二
作寶之運。三教下所詮自行。則三學中勝。四匡持佛
日眾法。則諸教不如。前二合明。後兩別釋。言為五至
航者。謂明戒為乘寶。軌則導引。運載舟航也。為五乘
者。先解五乘。次明軌導。五者。數也。乘者。運載為義。以
五種法。運載行人。各有所至。故名五乘。帶數釋也。初
列數釋名。二弁乘義。然諸經論。三五不同。法花有三。
一聲聞。二緣覺。三菩薩。釋名如上。所說教法中。弁智
論五者。三如上。別加其人天。為五也。天。名無愁惱。常
受快樂故。人者。涅槃云。能多恩義。是故名人。上五是
能乘之人。次弁所乘之法者。法花云。為求聲聞者。說
應四諦法。為求緣覺者。說應十二因緣法。為諸菩薩。
說應六波羅蜜法。智論云。應以人文善根而成熟者。
即為說上品十善。及諸禪智慧。是名天乘。為說下品
十善。是名人乘。通而言之。乘有三種之義。一運行令
增。二運惑令滅。三運理令顯。即此三種。具於諸三德。
行增般若德。惑滅解脫德。顯理法身德。若窮終盡理。
無二亦無三。除佛方便說等。次軌導者。軌法則也。論
云。能生物解。有法則故。導者。左傳云。通也。引物使通。
故曰導也。五乘之人。但乘所乘之法。若無無願毗尼。
及五八戒等。防護身口七支。隨緣壞行。未免惡趣。故
須乘戒俱急。以此戒法軌則。引導定等善心。定慧內
防。尸羅外護。若但修有漏善根。不持五戒。如迦葉佛
時有人。但唯布施而不持戒。為王家白象等。是故支
硎曰。因戒引導。皆到五乘之果。何以得知。如戒序曰。
欲得生天上。若生人中者。常當護戒足。為二乘者。如
律序曰。除結無罣礙。縛著生此解。又戒本流通云。七
佛為世尊。滅除諸結使。即是因戒獲得辟支聲聞。若
論佛者。如戒流通偈云。戒淨有智慧。便得第一道。故
知。五乘之人。皆因戒為引導也。寔三寶舟航者。古人
云。戒德。有任持之功。運載之用。喻如舟航。靈山云。寔
猶是也。寶喻也。亦帶數釋。亦三寶之義。雖則如常。不
學不知。故須略引。今依輔篇四別。一列數釋名。二弁
相。三出體。四立先後。初列數者。今古不同。大小乘異。
海依戒疏。立四種三寶。一理體。二化相。三住持。四一
體。靈山有三。同前上三。輔篇有三。一體住持同前。別
相少異。釋名中二。初釋別名。二釋總號。戒疏云。佛者。
梵云佛陀。浮陀。佛䭾。步他。浮頭。浮圖。盖是傳音之訛。
此無其人。義番為覺。覺謂覺悟覺察。自他覺滿。蓮花
開敷。十種義。義如前弁。所言法者。梵云達摩。曇摩。曇
無之異傳耳。法有二義。一自體解法。如包等三聚。各
持自體。不散失等。二軌摸解法。謂軌生物解。如無常
等法。能生無常等解。今據後義。至聖演教。意在承行。
如車從轍。如器從摸。法非自覩。以喻成也。僧者。西天
音。具云僧伽。此無其人。以相番之。號為眾也。約體四
人同六和也。次釋寶之總號者。戒䟽云。此三益世。近
扶三有。遠清二死。希世獨遠。所重名寶。故寶性論云。
真寶世希有。離垢及勢力。能莊嚴世間。㝡勝不變等。
約喻分六義。一希有義。世寶。貧窮所無。三寶。福薄不
遇。二離垢義。世寶。體無瑕穢。三寶。絕離諸漏。三勢力
義。世寶。除貧去毒三寶。共通難思。四莊嚴義。世寶。嚴
身令好。三寶能嚴法身。五㝡勝義。世寶。諸物中勝。三
寶。諸有無上。六不改義。世寶。練磨不變。三寶。八相不
傾。上雖六解。同舉喻成。覈論寶字。同訓珍美。二弁相
者。小乘有三。大乘有二。初小乘者。依戒疏云。一理體
者。如五分法身為佛寶。滅理無為是法寶。聲聞學無
學功德。是僧寶。二化相者。如釋迦道王三千為佛寶。
演布諦教為法寶。物隣等五為僧寶。三住持者。形像
塔廟。為佛寶。紙素所傳。為法寶。戒法儀相。為僧寶。大
<pb n="930"/>
乘二者。一體者。輔篇云。真如為體。以一切法如為性
故。即如性中。有具覺義。名之為佛。有軌持義。為法。無
違爭義。為僧。故維摩云。一切眾生皆如也。一切法亦
如也。眾聖賢亦如也。又云。佛即是法。法即是眾。約義
有三。體唯一如。故言一體。二別相者。謂自性受用變
化等三身。為佛寶。大乘理教行果。為法寶。普賢文殊。
為僧寶。此約三身體相各別相也。三出體者。大小乘
別。大乘一體。如前所說。真如為體。故唐三藏云。三寶
之性。不離真如。別相體者。謂自性等三身。若自性身。
還是真如為體。報身。大圓鏡智等四智為體。若化身。
即用佛身諸無漏法為體。法者。即大乘教理行果法。
為體。僧者。謂菩薩等身中諸無漏法。為體。若明小乘
體者。如前約相弁體是。四立三先後者。先立三所以。
次弁先後。初輔篇云。所以但立三寶。而不多不少者。
答云。法爾須三。何者。如世間療病。先須醫人。次須良
藥。及看病人。要有此三。方能治諸有情四大之病。過
即無用。少又不足。故智論第四云。佛如醫王。法如良
藥。僧為瞻病人。要有此三。能瘉眾生煩惱之病。斯良
證也。次先後者。發正云。語其一體。體無先後。隨說皆
得。今以義次之。輔篇。弁諸三寶先後。總為三約。一約
勝劣明先後。佛者能覺為先。方有所覺之法。隨覺修
學者僧。次第如是。即大乘別相。及小乘理體化相三
寶等。勝劣同爾。皆佛先。次法。後僧。故律受戒揵度中。
說如來出家成道號佛。次即說法。後度陳如等五人。
即化儀次第。不可乖也。二約師資明先後者。法則居
先。如涅槃云。諸佛所師。所謂法也。以法常故。諸佛亦
常。般若亦云。一切諸佛。乃至菩提法。皆從此經出。案
上經文。法先。佛次。後僧。三約生物信明先後者。僧即
居初。如舍利弗。先見頞[鞥-合+(白-日+田)]比丘威儀寂靜。遂請說法。
聞法入道。方與目連及二百五十弟子。歸佛出家也。
故戒疏云。僧初佛後者。由道假人弘。世途法爾。故迦
竺初達現僧儀相。述五乘為善因。明三途為惡果。現
法儀也。斯法遠大。非凡小所開。故表畫像於凉臺。推
其所說。現佛儀也。故下鈔文。立僧像致敬篇者。意同
此也。舟航者。初定舟航。次解運載之義。周易云。刳木
為舟。舟船也。航者。說文云。渡水曰航。故知舟者。約體
而言。航者。約用彰號。次解義者。戒如其舟有任持之
功。令三寶萬載不墜。喻之如航。故為三寶之舟航也。
如花嚴經云。具足受持威儀教法。乃至三寶不斷。法
得久住。論云。毗尼藏住。佛法則住也。問。舟航運載不
墜之義。如住持等三寶。其理灼然。若一體三寶。此戒
如何運載。答。然一體者。還謂理釋。不見一法。是名為
戒。即喻如舟。戒有防非之功。不令隨境纏附。喻之如
航。即不迷能覺。及與所覺。無遆爭等。故於一體三寶。
恒存不變。故須其戒。以為舟航也。言依至等者。此明
行勝。謂依教下。所詮戒行建立修行。則功高定慧。故
云莫等。古今咸云。戒是初基。能資定慧。定慧由戒而
生。推功本故莫等者。遺教經云。依因此戒。得生諸禪
定及滅苦智慧。是也。靈山云。若論三學。各有其功。若
取識達耶正。慧勝。其餘若攝亂歸真。以定為勝。若防
撿七支。戒為㝡勝。今偏歎者。乃是將弘律藏也。輔篇
云。文中舉教即合云。經論不如。若舉行。應云依戒建
修定慧莫等。今鈔文勢。初言依教。下云定慧莫等。將
非雜亂者。意謂。不然。行不自立。必假教詮。建修之功。
要在於行。能所雙舉。不可得也。言住至唱者。眾法住
持。勝群藉也。即當教勝。謂住持由於行法。此行教詮
行。既住持中強詮文。自然㝡勝。定慧行教。住持不得。
故息唱也。前則舉教。顯教下所詮。今則舉行。顯詮行
之教。住者。玉篇云。立也。集正云。謂安立佛法。名之為
住持。謂維持依其律。教駈擯呵責非法之徒。令住法
不滅。即住持也。如七□羯磨。奪三十五事。威儀進止。
治罸綱網。皆假明律。可以施行。餘行之教不明。故云
群籍息唱。故戒經云。此經久住世。佛法得熾盛。故律
<pb n="931"/>
中簡集智人。要是解毗尼。方得餘經論。學不取也。
第二就能弘之人。弁其興替。發起撰述意。中二。初引
佛四依弘戒珠而圓潔。但興翹仰之心。二逮于嗟像
季諸師傳律寶而殘缺。發起撰述之意。前二。初佛在
親自偏弘。二爰及下。弁其四依約續不替。言自至典
者。自從也。從大師在世。則偏弘也。佛三界中㝡。故曰
大師。指上戒律云斯典。典者。大雅云。常也。謂三世諸
佛戒法常定。更無改易。所言大者。一約所行因大。度
一切眾生。二約所期果大。菩提果是。三約所證理大。
真如廓周法界是。四約能證智大。大圓鏡等四智。是
也。且約言之。故云大也。師者。約所化之機受稱。機既
稟受。乃名師也。世有二種。所化之機是有情世間。所
依止處即器世間。在二種中住。故云在世。偏者。大約
有二。初對戒律特弁偏弘。二約經中亦偏弘戒。前則
花嚴發正總處明之。且有五種。前一是表詮。後四是
遮詮。一如來在世。為諸比丘制戒。半月半月親自金
口。與諸弟子說教。授波羅提木叉。令正法久住。酬身
子請名偏弘。二如說契經。不論眾別。戒則不爾。界內
外。要須盡集。若叛有罪。亦名偏弘。三如說契經。不揀
於時。戒則不爾。要在半月。不得晨朝。亦偏弘也。四如
諸契經。隨處即說。戒則不爾。要在作法處說。亦名偏
弘。五如諸契經。道俗得聞。戒則不爾。要揀清淨大比
丘僧。破戒之徒。亦不合聞。名偏弘也。故多論云。如諸
契經。不揀時處。及在僧中。二初經中亦偏弘者。支硎
云。且如涅槃窮終之教。弁常住之果。明長壽之因。謂
是其戒。所以如來告諸比丘。汝於戒律。有所疑者。今
悉可問。又云。欲見佛往要因持戒等。問。佛何十二年
後。不自說耶。戒疏云。如律五年制廣。便有犯人。但㝡
初不犯。佛尚為說。至十二年。方有重犯。如律。佛言。從
今我不說戒。汝今自說。問。佛何不為犯者說也。答。以
無事不知。無事不見。犯人三問。不答。必有碎首等苦。
故不為說。問。佛僧二說。俱為行淨。如何一開一閇。答。
佛眼無不觀了。唯淨行者方聞。僧制取報。三根現淨。
得陳說戒。佛說不應。則神杵壞之。僧說不應。則無神
可損也。問十二年後。因過不說。何得偏弘。答。佛令弟
子半月半月說者。非偏何謂。言爰至替者。初佛自偏
弘。後及至四依。亦偏弘也。爰者。說文云。及也。公羊云。
前後相接也。及者。於也。遺者。富陽云。餘也。風者。教也。
謂風亦喻也。風有靡草之能。今律教軏則。僧尼整肅。
如風之靡草也。亦云。法也。替癈也。謂如來十二年後。
滅度已來。所制戒法。及至於四依。亦半月。恒遵偏弘
之風。無替癈也。四者。數也。依者。𠗦也。涅槃第六云。有
人出世。具煩惱性八大人覺。謂少欲。知足。寂靜。精進。
正念。正定。正慧。無戲論也。是人。雖行少欲等諸行。不
妨未斷煩惱。是第一依。斯須二果。為第二依。阿那含
人。為第三依。阿羅漢人。為第四依。又初大小乘弁者。
小乘四者。初七方便人。為初依。餘三同上。大乘四者。
地前三賢。為初依。從初地至七地。為第二依。八九二
地。為第三依。十地為第四依。又有釋言。謂迦葉。阿難。
商那和修。優波毱多等。為其四依。以是四人。階其聖
位。弘大毗尼。一味無缺。故言無替。後毱多已下。五弟
子等。各執己見。分大律藏。則漸替廢。甚有理也。此並
初能弘教故。尅就人四依。以弁竟。古人因此。弁法行
二種四依。據涅槃二十一云。三種相。假夫四依出世。
要須行四依行。具四依法。方能為世依𠗦。不爾名外
道。不名為佛弟子。行四依者。受戒已後。令著糞掃衣。
乞食。樹下坐。腐爛藥等。此為四聖種緣。故云行也。法
四者。智論云。依法不依人。依義不依語。依智不依識。
依了義經不依不了義經。非此所要。不能廣解也。
第二嗟像季諸師。傳律寶而殘缺。發起撰述意。中文
二。初通顯古師之非相。發起撰述之端。二余因下。頋
盻前非。正申撰述之意。前二。初總標時訛法替起爭
虗談。二拔萃下。別弁約續頹綱。顯行世事不堪之相。
<pb n="932"/>
前二。初標法逐時訛。虗談起爭。二所以下。弁知時訛
法替之所由。前二。初約教流像季。通弁法逐時訛。二
爭鋒下。引人𠗦虗顯律替癈一唱。言逮至事者。發正
云。逮及也。于語助也。像者似也。季末也。澆薄也。訛謬
也。爾雅云。訛變動也。謂四依已後。及於像季。時非正
法日向衰微。故名時轉。人不重戒。名為澆薄。有所論
量。不能真正。名訛謬也。所言像者。准觀法師解般若
經。後五百歲中。即用四法以弁。謂。理教行果。言理者。
即是真如之體。凡聖所依。從此真理。流出十二分教。
既有其教。必詮其行。依教奉修。必獲果證也。初佛滅
後一千年。具此四法。與佛在世。等無有異。故云正也。
次一千年。但有上三。而無果證。似像於正。故言像也。
更有萬年。但有上二。亦無其行。以去聖日遠。眾生無
智。雖有教法。不肯遵修。望於正像。將為漸末。故云末
也。然今季者。則像中之季。慈云。准見論尼行八敬。正
法還復千年。今猶是像家之末。故說戒篇。鈔主自歎
云。然即生居像末。法就澆離。斯良證也。如今一時三
月。後一名季也。時轉澆訛者。謂像望正不如。像末望
像初。展轉不如。訛者濫也。望云。如世有□似方無稜
角。不方又不圓曰訛。今人弘於戒律亦爾。不似正法。
又不似像法之初。故訛濫也。爭競也。鋒。說文云。刀端
也。謂出言害物。如彼刀端。故㔁子云。口含鋒刃。動則
傷人。即其義也。所爭之事淺近。故云脣舌之間。有人。
見律闕文。遂臆說云。止但手持無離即得。或有師心
加四分明相之衣。取僧祗通夜之法。如此師心臆說。
各競是非。互指為迷。誠由無教所爭。不佩真文。見處
淺近。云脣舌間也。皷動論量。皆是不形之事。既論量
不形之事。而於戒律。豈更遵承。然不形事者。人解不
同。今謂。非法僧制。皆是不形之事。形。謂身形。謂毗尼
軌事。是比丘身之所行。名為形事。非法眾主。凡所立
法。既無典據。非比丘身所行之事。故曰□也。鈔主云。
凡厥施化。止出唯心。於彼正教。都無詮述。所以事起
非法。言成訛濫。反生不善。何名引接。皆由自無方寸。
師心結法。即其義也。謂見處淺近。是心出唯心。故云
脣舌之間。凡所論量。於彼正教。都無詮述。即是不形
之事。至下別弁。不堪相中廣顯非相。故鄭玄云。自遵
脣吻於鋒刃之端。皷怒於形不之事。即其義也。慈。約
學大乘語人。心未涉道。行違大小。口說無罪無懺。如
此爭鋒。則傷於戒律。言既過實。則是皷論不形之事。
此釋與文亦不違也。言所以至之者。問。鈔主。據何知
像季時訛。虗談起爭。人不依律。鈔云。所以震嶺傳教。
九代聞之。此約教傳九代親聞。豈得知所以也。震。震
旦也。嶺。[卄/公/心]嶺也。地多生[卄/公/心]。故名[卄/公/心]嶺。此國西界之山
名也。靈山云。具足梵本。應云震旦。真丹。聲輕重也。故
樓炭經云。[卄/公/心]嶺已東名震旦。以日初出照於東隅故。
稱震旦也。真丹者。取其色也。謂天曉時。東方乏赤。故
從名焉。花嚴經云。真丹者。番為漢地。故知震是梵語。
此言好略。略去旦字也。傳教者。始從後漢摩騰。迄于
大唐玄奘。傳三藏教來也。九代者。花嚴云。明佛教至
此。時代多少。從漢明夜夢。至南山撰鈔時。九代也。准
晉史目序記說。初漢。漢禪魏。魏禪晉。晉禪宋。宋禪梁
南齊。齊禪梁。梁禪陳。陳陳隋。隋命絕受禪唐。此為九
代。禪者。去聲。與也。續也。此但論佛法至此得九代。不
要論帝王得璽。及在中原立號是非也。約此九代所
聞。得知時訛法替。人不依律。起爭虗談也。
第二別辨約續頺綱顯行世事不堪相。中三。初明古
師全不依律弘持。但以智術軌物。為發起撰述之遠
因。二然則下。辨古德然依律藏能詮之文不曉。使所
詮行事有失。為發起撰述之近意。三常恨下。敘古人
鈔疏。不顯行於世事。何足軌於來蒙。為發起撰述之
本意。問。科云遠近者。答。起爭虗談。與律懸遠則遠。依
律迷教。由帶傍毗尼。即近也。若爾。依律迷教。恐有濫
非。許為發起撰述近意。起爭虗談。行不依律。與教全
<pb n="933"/>
乖。何須詮述。為發起撰述遠意者。答。准標宗初。行不
依律。以乱法司。肆意縱奪。專行暴剋。乃至令律要絕
於覊䩛。正法玄綱覆墜。今並刪斯繁惡。發起七九羯
磨及其正行補之。何得不敘以為發起因耶。若爾。本
復何。答。本撰鈔意。特為古人章疏。不顯行於世事。何
足軌於來蒙。羯磨繁略。不濟於新學。今作鈔。本番彼
古人。故今敘之為發起意也。前三。初正辨所聞智。述
不依律教弘持。二欲明下。欲明垂範匡持。斥𠗦虗之
人絕分。三豈非下。雙収二意兩結易難。言拔萃至己
者。拔萃者。古來兩解。一拔萃異於出類。二秡萃即出
類。花嚴云。草聚曰萃。人聚曰類。又云。萃聚也。聚中最
長。名為拔萃。即出眾流類也。今同此意。謂。九代已來。
位居僧首。即為拔萃。出眾流類也。智是心智。術是法
術。故鈔文云。凡厥施化。止出唯心。又云。法出恒情。即
智術也。自後漢第二明帝永平十年。傳教至此。至魏
文帝時。雖有佛法。道風訛替。亦有僧眾未稟歸戒。正
以翦落殊俗。設復齋懺。事同祠祀。至魏癈帝嘉平二
年。於洛陽准用十人。以羯磨法。與僧受戒。其間眾首。
濫委佛教。以乱法司。若僧有過。則以情智出其法術
治罸。或立罸錢及米之制。或餘貨賕。或行杖罰枷禁
鉗鏁。或奪財帛。以供僧眾。或若[仁-二+(儿/又)]治地。斬伐草木。鋤
禾収刈。或周年苦使。或因遇失奪。便令倍償。或作破
戒之制。年別依次。鋤禾刈糓。若分僧食。或造順俗之
制。犯重因禁。遭赦得免。或露立僧中。伏地吹。如上
治罸法術。九代傳聞。皆出於拔萃出類僧首之心智
也。都不弘毗尼。令佛法千載不墜。但以非法治罰。貴
在率伏眾人。故云而已也。
第二欲明垂範匡持。斥𠗦虗之人絕分。文四。初行儀
匡教難。二垂法訓人難。三約絕玄綱難。四樹巔丈表
難。一唱。言欲至之者。今將欲明兩字。著諸句之上。可
得六字列句。句之下。可豈也。詳審也。評（去聲）平論也。謂
欲令上𠗦虗之人。明其揚顯行儀。乃至樹已巔大表。
豈可詳審而平論之也。諸句皆爾。發正云。揚謂發揚。
顯謂光顯。行者。自行。眾行。共行。儀者威儀。謂行行有
則。儀相外彰。故曰行儀也。匡正也。攝持也。教謂教跡。
謂欲令𠗦虗之人。發揚光顯三行之威儀。於像季之
時。呵責駈擯非法比丘。匡正攝持毗尼法則軌事。豈
可得也。垂者。謂上訓下也。如經云。靉靆垂布。即其義
也。彝常也。範法也。即毗尼律教。千佛共傳。皆不改易。
故稱常法訓教也。約字釋者。言如大川。大川濟其所
適。言濟其所成。二利不殊。合成訓字。後代僧尼。俱名
末學。今欲令𠗦虗之人。垂毗尼常法。訓末學僧尼。豈
可得也。約既至綱者。約能詮教說也。約續也。既已也。
絕斷也。綱者喻也。綱能持於綱目。即喻能詮之教。能
持所詮萬行玄妙之網目也。且如止持一目。對境防
非。有無作起。非色非心。能清色心。隔凡成聖。豈非玄
妙能詮之。即詺此教。為玄綱也。四依已後。此綱既已
斷絕弘持。今欲令𠗦虗之人。約此已絕之綱。可得詳
而平論之。也上約能詮教說也。樹大表者。約所詮戒
說。靈山云。樹立也。巔倒也。謂頂墜於地曰巔。故俱舍
云。巔墜於地獄中。大表者。亦是喻也。謂表柱也。天涯
浦街衢。恐行者致迷。故樹之以表柱。今言大者。簡異
街衢之小柱。取津浦之大表。此表若倒。人何以行。故
須樹立。今所詮戒表。表示五乘之津路。若無戒表。五
乘迷途。今言大者。約相約人而為言也。如善生經云。
虗空大地。大海草木眾生。量既無邊。戒亦齊等。故稱
為大。又一切諸佛本所持故。一切菩薩。皆持此戒。到
如來地。大人所持。故得稱大。此之大表。佛及四依。去
世日遠。已巔墜也。今欲明其再樹。前𠗦虗之人。可得詳
而評之。言豈至矣者。雙結上二義也。初結𠗦虗之易。
二結軌事而難。豈非者可不也。𠗦虗者。是前皷論不
形之類也。形者。身形也。聲者。語詞也。且如𠗦虗之人。
身則不論足。別不須五十餘法簡之。即易為形。所爭
<pb n="934"/>
之事出言。即是不論七非。即易為聲。毗尼不爾。一一
皆有法則。依教即成。違則不就。故云軌事難為。且如
匡攝像教。康羯磨等。離其人非。如下足數中云。人雖
五百。簡之不中。即難為形。羯磨緣骨如法骨中。若欠
一字不成。故難為聲。如此難為。則須形聲如露之清
潔者。始得為矣。發正云。露者在天為霧露。在地為泉
源。支硎云。陽氣上昇草木葉上為露。露則清也。潔者
氷霜潔白。則無過也。謂將此行教。令前𠗦虗之人康
行即難。故發正云。欲行此淨潔之教。以事驗人。故難
為也。又戰國䇿云。[書-曰+(且-二+人)]鬼魅者易為巧。圖犬馬者難為
工。況其義也。
第二辨古德。然依律藏能詮之文不曉。使所詮行事有
失。為發起撰述近意。中二。初正明不曉能詮。使所詮
有失之相。二自非下。反顯闢疑遣累。非廣學而不能。
前三。初謹執律文被事不能加減。二加以下。學非精
博。取類寡於討論。三致令下。緣上能詮二非。使所詮
行事成失。前二。初執文白讀被事非。二則在下。闇誦
信文。不能加減非一唱。言然至濫者。此對前脩愚教。
為作鈔之由也。然則者。躡前起後之詞也。然是也。是
教來九代所聞。有依律藏。而於能詮不了。行事不得。
則成非也。律教初興之古德。並曰前修。凡曰施為。皆
𠗦託於律藏。凡有一事。皆手展律文。白讀羯磨而用。
被於前事也。故羯磨篇云。於是。執文高唱。呈露文聞。
即其意也。支硎引羯磨篇云。戒本制。令誦之羯磨。豈
得白讀。況於呪術白讀。被事不成等。則在文信於實
錄者。則在文者。謂所秉事法。則在律文。雖然。闇誦臨
事。不解加減。名信實錄也。實錄者。支硎云。謂結集家。
依佛說者而錄。又譯者。准梵本而番。故得稱為實錄
也。非相如何以寄緣。良有繁濫。故成非也。牒緣入法。
名寄緣也。良多也。多有繁過濫過。長則成繁。有無同
法為濫。且諸記並云。如安居法。律云。依某聚落。某伽
藍。律總出法如此。應在一除一。古人隨文總牒。即名
為繁。於一成有。於一成無。有無同法。則成濫也。又如
看病賞勞。律文具牒三衣六物。今此亡比丘貧。但有
二衣。或有三物。只合隨名牒入。除其無者。今隨律總
牒。即名為繁。二衣三物成有。餘衣物等即無。今既總
牒。有無同法。故成濫也。受日懺僧殘等諸羯磨中。多
並如是。不能敘也。
第二文二。初隨文臆說非。二取類下。取文不類非。一
唱。言加至集者。加者增也。以由也。由前白讀闇誦非
上。更加隨文臆說。取文不類。二重非也。精博者。南山
輕重儀云。博。謂通諸部。精。謂練是非。謂不練諸部是
非也。花嚴云。既非精博之匠。即自出[(曷-曰)/月]臆。課情而說。
尤甚也。說事非一。故曰甚多也。羯磨疏中。鈔主釋受
持三衣中云。文云應受持之。不出其文。致有諸師行
事內濫。有人不加受教。但奉持無離。即是受也。此是
隨文臆說。若爾。何以文中有疑捨受。明知。有法須捨。
不持者。自犯罪耳。由失法故。無宜不受。謂前修見律
無加法文。而不博通諸部之文。不知四分是其遺漏。
便固執律文。但奉無離即是受也。此為臆說。即後第
四門中。第一律師。是取類寡於討論者。謂。第二人。亦
不能通博諸部。精練是非。取文不類。乃成非也。謂有
師而知律遺漏。取諸部文。以加受持。而不精練是非
也。羯磨疏云。有人用僧祇受者。此迷教也。彼律開夜
會。此部明相。有緩急也。何得妄行。今用十誦持犯相
類也。生常等者。支硎云。是習俗生常。相承不改義也。
異計者。文外生意曰計。計與文差曰異。以此異計。集
而用之。名斯集也。有人。將律論不了之文。為其臆說。
未敢依也。彼意云。謂古人依律行事。未作章疏。若臆
說屬古人者。恐濫於章疏。故有此斷。今謂不然。此但
固執律文。即成臆說。如前所引無持衣文等。不知律
文遺漏。即便固執律無。是臆說也。何開章疏。若律論
不了文。是臆說者。何關古人。托於律藏。不能精博取
<pb n="935"/>
類之事。故不然也。
第三所詮行事成失中二。初辨罪輕重。一倍相番。二
明眾網異同區分盡別。一唱。言致至別者。此即將輕
作重。將重作輕。則辨扸舋戾輕重。一倍相番。次明將
同作異。將異作同。眾網維持。區分盡別。致令者。躡上
生下之詞。由上不曉能詮之是非。致令所詮行事失
也。辨謂辨別。扸謂分扸。舋戾者。輔篇云。重罪曰舋。輕
罪曰戾。謂辨扸輕物作重。分別重物作輕。行事與其
律教。一倍相番。故曰輕重倍分也。准鈔二衣篇中輕
重物釋將輕入重者。謂古人見律文不許著五大色
衣。即判真緋色入重。黃白入輕。鈔主云。白色佛制不
著。尚判布絹入輕。例於青赤。亦應分也。此則將輕判
入於重。將重入輕者。古人見律許氍氀。量同三衣入
輕。即判被量同氍氀入輕。鈔云。被是重物。不可例之。
此將重入輕判。使所詮行事。輕重一倍相番也。眾網
維持等者。結界說戒自恣羯磨等法。並是眾家維持
法網。古人既不能精博。則將同作異。將異作同。致令
與諸部律論。區分總別也。且如難事三。小於受戒一
界。以釋將同作異者。此之小界。由難故起。佛開結之。
律云。僧坐處為界。此即是其界相。而作法之時。還須
集僧。古人見律無文。一向直爾即結。如善見七槃陀
量。亦為難起。文云。不同意者。與四分無異。若有難事。
為他受戒。則合依此量集。古人不取此量。但直示結
者。則將同作異也。將異作同者。難事結界齊僧坐處
為相。古人則准僧祇。捨衣小界。坐外一尋內為相。此
則將異作同。鈔云。准僧祇。捨衣者。至界外無戒場者。
結小界。文云。齊僧坐處。一尋已內。於中羯磨。此則明
文有開。非關小界。又如於蘭若界。已起僧坊院相。四
周此界。即非蘭若。四周之相。與聚落之相不分。今若
作法集僧故。合同於十誦可分別聚落。隨聚落界。是
僧坊界。古人學非精博。見律無文。守文固執。還同蘭
若五里集僧。異於十誦可分別依聚落集。夫逈遠處。
是蘭若界。有村村界。今既四相周匝。與聚落相同。弃
彼之同。而依蘭若五里集僧。却就其異。故鈔於可分
別聚落中明。深有理也。若爾。蘭若有僧坊。則僧坊集。
聚落有僧坊。亦依僧坊集。答。此非類也。蘭若有僧坊。
僧坊相成。蘭若相滅。即依僧坊集。聚落有僧坊。僧坊
相成。聚落之相不滅。又聚落之相。能攝僧坊。僧坊之
相。不攝聚落。故不同也。有人破云。鈔自約處有四種
不同。定量分六相差別。今更加有僧坊蘭若。應有七
相差別耶。意謂。不然。此非解也。既言院相。與聚落之
相不分。即同可分別聚落之量。何得更有七相之殊
也。今有學鈔之徒云。諸律皆是五里。又無依僧坊之
文。結界事大。且依五里。此並於教於界不練。是非准
律。合與無知。此則實異蘭若集僧之事。還同蘭若。則
今集僧。眾網與律。區分總別也。次將異作同者。反上
則是。謂此僧坊相異蘭若。今用蘭若集僧之法。即將
異作同。又如解戒場。律則無文。准理合解。律云。諸比
丘欲廣狹作。佛言。先解前界。即有解戒場之理。然律
無其解文。古人[(曷-曰)/月]臆。用解大界法解之。唯稱大小為
別。大界戒場。界法全異。古人用此異法而解。即是將
異作同。鈔主云。戒場不許說戒。何得牒解。今准難事
三小。番結成解。理通文順。即是同也。此並是行事要
義。不可抑而不論。情不相非。顯教理須如此急。遇斯
界若依蘭若。即獲無知非法集僧。界亦理然成就。若
約解界捨去。不還則失用。文異則招𠎝。幸願深思。不
同古人將非法僧制以辨。且非法僧制。而非律藏耳。
問。前約能所判文。釋義不分彼此耶。答。前則用文被
事。故約能詮。後則行事違文。故約所詮。未有教而無
行。未有行而無教。教行雖則相脩。能所條然自別。思
之。
第二。反顯闢疑遣累。非廣學而不能。中二。初顯廣學
人之德相。二孰能下。推闢疑遣累。於此人一唱。言自
<pb n="936"/>
至歟者。謂初段通述廣學人之德相。第二段。始對前。
辨精當宗他部能詮。使所詮無失也。自非者。反顯簡
別也。俗諺云。自非此人餘不得。同此意也。此何人哉。
即第四門中第三第六律師也。統通也。教能詮也。凡
一事三藏教中有者。但癈興不同。今通解三藏癈興
意也。初經律對辨。次諸律對辨。後當部自辨。且如魚
宍。律中是五正食。即興。涅槃楞伽禁斷。是癈。律興意
者。為接小機。初便制斷。進道莫由。即機教有闕。又非
四生之肉。佛現化耳。經癈意者。時機漸薄。貪味者多。
僧俗食同。招譏毀重。文云。夫食肉者。斷大慈種。有命
者怨。故不令食。前小教初緣。後涅槃窮終極訓。若如
是解者。統三藏癈興意也。又諸律對辨興結淨地。意
為怜愍吐下。比丘祇中癈者。為遮外道譏毀。又當宗
辨者。如與欲中時集清淨。非時集欲初興。但如法僧
事。不論時與非時。皆言與欲清淨後興。即知前癈為
六群起過。稽留法事。後興但是如法一切無障。如是
體解。為統教意之癈興也。考者。銳思研窮。為盤𦒱也。
諸說者。是古妄執律論之文。即成胷臆說也。如上難
事不用七盤陀集。身外一尋內結。及空野僧坊依蘭
若集。古人謂。僧坊在於空野。便將空野僧坊妄執。還
依律論蘭若集僧。𦒱其律論之文。逈遠即是蘭若。故
知。古人妄執律文。將空野外僧坊。同蘭若相集。所以
成虗。還依十誦隨聚落文成實。謂僧村四相二界不
別也。有人。將律論不了文為虗。文義俱圓為實者。深
有理也。謂。經律論文不了之處。即是番譯諸說虗實
也。謂律論不了處。番譯失佛意成虗。若文義俱圓。佛
意無遺。此文為實。𦒱其經律論等。即知翻譯諸說虗
實也。謂此一段未論章疏。只得就律論明諸說也。
孰能者。聯上帶下之詞也。自非廣學之人。誰能為也。
闢開也。重二也。疑不決也。於一事上。二意不決。故曰
重疑。能詮教上。亦有重疑。所詮行上。亦有重疑。指事
釋者。如律中看病賞勞羯磨。有人依文秉之。即是。有
人依文誦之。落非。一種依文誦之。何以是非兩異。此
重疑也。廣學能闢。若有三衣六物。依文秉之則是。亡
者若貧。唯有二衣一物。還誦三衣六物。寄緣有濫。即
成非也。如取類中。四分既闕道行之文。薩婆多彼云。
比丘遊行時。隨所住處。縱廣有拘盧舍界。而不言拘
盧舍大小。諸部並有。了論云。一皷聲間。十誦云。六百
步。一種明拘盧舍量。如何大小不同。今不知取何者
即類。取何者不類。故有兩重疑也。若大小不同。此約
事用有異。了論約蘭若集僧事。則極遠不過一皷聲
間。更遠集難。以此為量。十誦約事輕小。不勞遠集。故
制六百步。謂機教相稱。今取類者即多。論解十誦律。
今取十誦律文與論疏類相當。若取了論文。蘭若道
行。事別也。故鈔云。此論解十誦律云六百步。為拘盧
舍量。所詮中重疑者。如亡比丘。有多紙筆墨等。或斷
入重則是。或斷入重則非。或斷入輕即是。或斷入輕
即非。於此事上。生兩重疑。故輕重儀云。本緣為利佇
畜者。入重即是。入輕即非。本為三寶緣畜者。入輕即
是。入重即非也。遣通累者。遣除也。通總也。累罪也。若
能詮之教不明。所詮之行不解。據其律制。一一事上。
總各結不學無知二吉。事則亘通法界。此吉通諸事
有。即詺此罪。名為通累。今能所無疑。四部不或。不學
無知二種通累。自然除也。故言遣通累。此會釋解。妙
得其源也。括者主名。同避之以搜代也。搜求四部之
執計也。謂諸部。各執一見。所有教文。皆詮行相。識知
同異。判割無差。如四分若闕。即善解取文執計。同者
即取。不同不取。如僧祇部執計。通夜護衣。其義則緩。
四分部執計。明相為限。其義則急。今四分。闕加衣之
法。合取十誦之法。十誦為護明相。與四分部執相當。
若取僧祇。則成其失。又四分。闕捨衣之法。合取僧祇
之法。祇云。衣不得會應捨以輕易重。與四分應捨之
計。緩急是同。又僧祇一說。與四分諸法無結略者。一
<pb n="937"/>
說部執計同。若取十誦五分三說不捨之計。則成失
也。詮謂能詮。律論之文。行相者。所詮三行相狀。謂搜
能詮部執之同異。依其部執同者。引其詮文。取判所
詮行相。而行事無滯。歟語助詞也。
第三敘古人鈔疏。不顯明世事。何足軌於來蒙為發
起撰述本意。中分二。初別辨不顯。顯明不堪濟於新
學之相。二並言下。總結未可之意。初中分二。初通辨
鈔疏不顯於世事。何足軌於來蒙二時有下。別論許
有顯明繁略不堪濟於新學之相。初中分三。初總標
恨所流之遺記。二止論下。正顯恨遺記之所詮。三至
於下。敘文之不顯錄。結歸所恨之意。一唱。言常恨至
百無一本者。富陽云。此對九代之中。古人遺記。而興
作意也。慈云。怏怏在懷。長時不已。故言常恨覆光遵
統十有餘家。著述疏抄。人既已亡。疏鈔流傳。並名遺
記。止論者。商略之詞也。說文云。基止也。基止者。文中
本詮也。謂古人文疏本詮。多論其廢立。古人要抄本
詮。多論其問答。至於者。指此及彼之詞也。謂此遺記。
雖多有其問答癈立。及至顯行世事未之有也。顯。明
顯也。行。謂行用。世事者當今現世之機要。所行之事
也。當今章疏之中。不能顯明次第陳列。但向癈立問
答中。明將此遺記。濟於來蒙。百中無其一本也。蒙昧
也。來者。易云。童蒙來求我。非我求童蒙。故曰來蒙。或
六禮。聞來學。不聞往教。故云來蒙。華嚴云。百無者。舉
多以況少。一本者。舉少以況多也。
第二別論許有顯明繁略不堪濟於新學之相。分二。
初兩成繁過後。二太略非。初二。初義加羯磨繁。二或
多列下。綴疏遊詞繁。一唱。言時有至足者。時者。謂教
來九代時中。有脩撰羯磨者。云時有也。銳懷者。謂聰
銳之情懷。見律文羯磨行事不足。即便義集羯磨之
文。令行事足。故云銳懷行事新撰羯磨之文。而在義
加門中集也。羯磨疏云。或准義用。即先師所述。唯義
雖無爽。藏迹可嫌。據鏡中沙門玄儼律師羯磨疏記
云。先師義用者。如分亡人衣。差分衣人羯磨無文。律
云。白二差一。比丘分彼。即義立三番。一差人。二付衣。
三分衣。注羯磨云。有存三番作法。此思文不了兼受
日加乞詞等。藏迹可嫌者。若當律無文。准用他部教
迹。今乃不用他部。而以義加者。以義翳文。名為藏迹。
凡義以擁聖文。可嫌甚也。或復等者。光律師義加。已
是一非。重有制疏解之。故言或復。則有律師出羯磨
疏。但依光律師羯磨而作。其中廣列義門。及七方便
等義。多論閑緩之務。故曰遊詞。少於行事之文。則是
逗機未足。羯磨疏云。又於本綴疏。廣列遊詞。至於行
事。未見其歸。撫事懷人。實增勞想。如斯之類。何足逗
機也。
第二文二。初單翻羯磨略。二依文下。依律出文略一
唱。言或單至事者。單題一百餘番羯磨。成不之相不
門。故羯磨疏云。或單番出。則古本曹魏所譯者。單番
失於文旨。包舉難成。記解云。謂直出羯磨。無有秉法。
由序次第。後人行事不達者。捉得便作。不曉羯磨之
緣成敗。是失文旨。包含也。舉起也。羯磨。理含結界和
合等義。今包含而不列。但直誦羯磨。法界和合義。即
難尋也。依文等者。羯磨疏云。即今一家。依文直誦。依
本得在執據。前後易惑。記解云。覺明所出羯磨。不以
義推。前後有惑也。如准緣結大界在前後。因數有事
起。方開結小緣。雖如此可以戒場後開。即在大界後
結。要須解大界已。先結小界。方結大界。若以依文後
見。前後易惑。結界落非。事則不辨也。言並至悉者。有
二意。初至披撿總牒上文。二所以下。釋成未可所以。
言。是羯磨聖言。章是制撰章句。單題依文。二本不排
前後次第。其言包舉。緣成之文雜碎。含在羯磨之中。
故不可披撿。義集遊詞。義立羯磨。無教可𠗦。義門章
段。詞費繚亂。故未可披撿。問。縱碎亂披撿何過。並云
未可耶。欲知未可所以者。非積學等。是如要一事欲
<pb n="938"/>
尋求者。非積功累學之人。新學乍看。不可知其處所
領。其文意會解。如非不是精窮研練之者。新學乍者。
不可得委。故未可也。即生下撰鈔。門分三十。隨事撿
之不難。羯磨自科為十門。逐務取之甚易。又篇篇之
內。對事各明是非。新學覧之。自然領會文意也。上來
有二。初別釋。二總結。兩段不同。正當敘古人鈔疏。不
顯行於世事。何足軌於來家。為發起撰述本意之文
竟。上來有三。初明古師全不依律弘持。但以智述軌
物。為發起撰述遠因。二辨古德然依律藏能詮之文。
不曉使所詮行事有失。為發起撰述近意。三敘古人
鈔疏。不顯行於世事何足軌於來蒙。為發起撰述本
意。三段不同。正當第二別辨紐續頺綱。顯行世事不
堪之相文竟。上來有二。初總標時訛法替。起爭虗談。
二別辨約續頺綱顯行世事不堪之相。兩段不同。正
當第一通顯古師之非相。發起撰述之端竟。
今當第二䫃⿰目丐前非。正申撰述之意。於中分二。初述
覧古文非。當正興作鈔之心。二斐然下。心口相詢。直
筆制其刪補。言余至劣者。發正云。余我也。芳耳飡音
曰聽。心取妙義為採。此二闕時故名為暇。迴視曰䫃。
斜瞻曰⿰目丐。皆不正當之㒵也。諸文不一。故號群篇篇
章也。正在古人遺記疏抄羯磨等。傍及前脩依律行
事。律則部執不同。有無差別。諸說虗實。通總也。非不
也。屬當也。意旨也。謂。佛旨及我意也。佛意隨機設藥。
除病為先。我意在自行成立。即堪秉持像法。使佛教
不滅。所以古人章疏。總不當佛及我意旨也。何以故
爾。以俱懷優劣也。前代所流遺記。及羯磨行事諸文。
不一日俱。各各有優。復兼其劣。故不當我情懷也。下
出不當意之所以。前代止論文疏癈立。是優。不顯行
世事。是劣。前代要抄多立問答。是優。約軌來蒙之事
總無。是劣。羯磨行事之文。銳懷義集。是優。以義藏跡
可嫌。是劣。多列遊詞。是優。逗機未足。為劣。單題一百
三十四番羯磨。為優。成相不宣。為劣。依文具寫緣起。
是優。於事前後不分易惑。不辨前事。為劣。如上古人
雖依律文行事是優。指事披文。信於實錄部執。不明
諸說虗實等為劣。如上諸文。通非屬當意也。問。何不
明爭鋒不形等。答。此全不依律文。無可定優劣也。
第二心口相詢。直筆制其刪補中二。初正謀作鈔分
成三卷所為之意。二然一部下。釋成三卷旨歸。生起
篇目十門之意。前二。初正申作鈔。先謀勒成三卷所
為。二若思下。由恐新學未瞻前。謀更別撰文。前二。初
正明引教布置。呈述作之先謀。二然同我下。釋布置
繁略。指成文之所為。前三。初示能取所取文之體。二
惑繁下。辨交暎布置文之勢。三并現行下。番前繁少
百無一本之非。明今顯於現行濟費功之新學。前三。
初命懷起意。直筆先舒本宗。二包異下。統一化之玄
文。盡為所取之鈔體。三搜駮下。結歸能取之深旨。興
刪補之嘉名。言斐然至舒者。斐然作命者。謂由分別
前古人文之優劣。發起命懷直筆作鈔之意也。說文
云。斐者。分別文章之見則也。然是也。謂前修雖依律
藏行事。不明古人遺文。未顯行於世事。數家所撰羯
磨。或略。或繁。南山聽採之暇。頋⿰目丐分別。如是之文。並
總不堪濟新學之機要。故曰斐然。因此分別是文之
非。自然使我發起情懷。繁略取中。撰行事鈔。謂之作
命。無人命作斐然。則是作命也。有人釋云。作者起也。
命者意也。謂分別古人章疏。不堪濟於新學。自然使
我起意。撰行事鈔。以濟新學費功。當此釋也。直筆者。
狂簡也。故論語云。子在陳曰。歸歟歸歟。吾黨之小子。
狂簡斐然成章。不知所以裁之。注解云。狂者進也。簡
者大也。謂直進取其大道也。今不取律本起盡之文。
直進取其盛行要當之事。如彼論語直進取其大道。
故云直筆。具足舒張本律要行之事。於所撰鈔中。故
曰具舒。從標宗已下。盡三十篇。但云四分及律云者
是。又云不事義章。但錄律本。名直筆具舒。故抄主題
<pb n="939"/>
鈔末云。但意在行用。直筆書通。不事虬文。故言多蹇
陋。即郎證也。
第二文中。分為兩對。一異部眾經對。二西賢此德對。
一唱。言包至紀者。包謂包羅。羅取要當。本宗之外曰
異。即五分。十誦。僧祇。及諸大乘。寶梁善生律等。誠文
者。誠實也。謂文理俱圓真實。要當名誠文也。但三十
篇中。所引五分十誦祇等。并是括眾經隨說者。搜撿
眾經。即大小乘經。涅槃楞伽花嚴阿含遺教等經是。
隨說者。謂與律相應者。即隨經之律。隨經本中。有說
律處。是名隨說也。下三十篇所引。並是隨說之文也。
西土者。東指五天之總號。賢。謂賢和。初地前三賢。小
乘七方便人。聖。謂聖正。約登地見道得無漏已去法
身大士。證理無其耶曲故。稱聖正也。則諸大菩薩羅
漢等。賢聖即有大小之殊。作論傳亦有大小差降。智
論即大。善見即小。如誠實論。通大小乘也。傳則付法
育王等。下篇引者并是。此方者。指九州之一統先德
者。自覆律師立章疏為首。已下二十餘家。則取願光
首靈祐普照道安文宣布薩儀整禪師。凡聖行。及梁
帝出要律儀等文。紀者。即記傳抄疏等。紀者。玉篇云。
錄也。下文並標名引用也。
第三文二。初通辨搜取之能。二長見下。結歸刪補之
嘉號一唱。言搜至意者。此正明能取之意。立刪繁補
闕名也。輔篇云。搜取駮除也。謂搜取其同。駮除其異。
故云搜駮同異。今解不然。此之駮字。不訓除也。駮者
說文云。六駮獸名也。其形似馬頭有一角。食虎豹。身
有六般之色。故從色不一而立其名。故謂之六駮獸
也。今鈔取此駮字以釋。極有意也。獸色班駮不一故
稱駮者。鈔亦班駮取文。謂於經律論傳古人章疏。隨
要用處取。不要不取。故下文云。必欲尋其始末。則非
鈔者之意。如是取文成其鈔體。故云駮也。搜駮取其
同。搜駮取其由途同者。相攝成二十六篇。別類異者。
統收為下三篇。雜相同異。共為一篇。於同異中。並皆
研覈窮盡道理也。謂經律論傳。同文同義極多。異文
異義不少。今向同中研盡道理。異中研盡道理。故云
並皆窮覈。同中長見必錄。以輔博知。如諸經律云打
擊擿等。同中濫述必翦。用成行事。通暢佛意。謂濫用
知鍾等。異中長見必錄。謂諸部別行所引。以輔弼鈔
文。精識其異。異中濫述必翦。四分許重受白。若准十
誦和僧。似一事上。不許重受。翦云。然彼有不請之文。
寬於四分重受不開。文非明了。取長則是補闕。翦濫
則是刪繁。如是刪補用成。通其佛意。故前通辨搜取
之能。後立刪補名。
今當第二。辨交暎布置文之勢分二。初別舉文中繁
略。義連徵問。辨異古人之作。二如是下。通結交暎布
置文之體勢。前有四句不同。勒為兩對。初繁文略指
對。二義連徵問對。兩對一唱。言或至問者。鈔主用文
之勢。雖繁及略。文斷義連。兼有問答。不同古人繁略
義隱止論問答也。今每到科。前先簡異古人。後釋正
義。深云。此由對上多列遊詞。有人依光律師羯磨綴
疏。於一一事前。廣引緣據。且如受戒。善來本緣。為某
人上法。三皈八敬羯磨。又於羯磨問難前緣。初難緣
起。某人度某弟子。某人呵制等。皆引緣據。自佛滅後。
准羯磨一受。餘者並無。何須廣引諸受。及問難本緣。
即是遊詞。今抄繁文。為顯事用故。繁不同古人也。且
如受戒。問遮難中。將欲問其遮難。先須解釋。令人取
解。然後更出問。遮難之文。前後兩重。恐濫在繁之數。
前解繁者。顯受戒事用。若問不解。終為非問。故繁文
解釋。令能問之人取解。所問之者。知其事由。答對無
失。後更出問。難法者。恐正問詞句繁略難知。故避就
傍突。裁量准的。出其法則。又戒。是萬善之基。下為六
道福田。上則三乘因種。若受不得身則成難。為此事
故。須得繁也。或者。不定之詞。巧用文勢極多。故云或
也。或略至從者。此文是相從故。略異於曹魏滿律師
<pb n="940"/>
單題之略。鈔則具解。如非滿等不宣成相。故簡異也。
且如鈔中羯磨一篇。初統羯磨由。漸且分十門羯磨。
竪則有三。心念對首眾法。橫則有八。但心念。對首心
念。眾法心念。但對首眾法。對首。單白。白二。白四。八法
之中。就緣約相。總有一百八十四番羯磨。此鈔始從
但心念。終至白四。復各出一番。如非自餘一百七十
六番。略却其名。不釋其義。類上八種。取解得也。類者。
類例也。相從者。易曰雲從龍風虎。即各隨其類也。今
但心念。唯釋一法。餘但心念。類前但心念取解。乃至
白四。各有其類。其類自同。是相從也。全異古人單題
之略。文勢極多。故云或也。或文至連者。對光律師。行
事當律無文。不取他部。而以義集羯磨行之。羯磨疏
云。准理無爽。藏迹可嫌。鈔則不爾。若當律無文。即取
他部。及經論傳疏。若諸處總無其文。即是文斷。其事
實要不可不行。故以義連。令行事足。雖以義連。皆有
𠗦據。若文義俱闕。舉例決通等四句。至第五門中。廣
辨不同。光律師不取諸部之例。則以義集。故簡異也。
或徵詞而假來問者。對古人要抄止論問答也。問。鈔
既斥古疏止論問答。今行事文。何故復有數百徵問。
與古人何殊。答。或論一事。托前義生。故須問起。前義
成立。然後續徵後事。故先問後徵。有數百問答。顯其
行事。不同古人一向心論問答。問答之事。前後復不
相躡。將此問答。以為要抄。故簡異也。或者不定。或有
事義假其問答。或有行事直釋。不須問起也。再問曰
徵。初啟為問。詞。詞句也。假藉也。來往來也。謂欲再徵
釋其行事之詞句。要假藉於問來也。夫言徵問。約論
有六。一問。二答。三徵。四釋。五難。六通。故徵下有釋。問
下有答。問即居初。徵乃居次。凡欲徵起一義。要假於
先問來也。如持犯篇中。古人皆約境想迷妄事上開。
無不學無知。犯上法上。從來不開。犯上結十二罪。法
上無不可學九。南山約事上開義。罪上法上。不合不
開。先托事上起問。如煞盜等。人非人想。有主無主想。
律結無罪。亦有制犯者何。答。或緣罪境。人非人故。便
結心犯。或緣非罪境。無主物故。然彼迷心不結正罪。
所以開也。即躡事上開義徵起。犯上法上。亦合得開
所以。徵云。若爾。後緣法中。亦有想轉。如不處分處分
想及疑。亦不結犯。何為制罪者。徵此犯法得開。實由
乘前事上無罪道理。方始徵成後義。故此徵詞。要假
於前問來也。言如至出者。靈山云。為結前文故云如
是。如是之義。或將始暎終。或將終暎始。故云交暎。或
前隱而後顯。或後隱而前顯。故云互出。即前四句。四
句之中。皆有始終亦暎隱顯互出也。且繁文以顯事
用。以解交互也。暎照也。謂將初末。交互相暎照也。如
受戒篇問遮難中。前廣釋十三難相為始。後更出問
法為終。如非人畜生二難解中云。此上二趣。若依本
形。是人通識。恐變而來。故須問之。脫有高達俗士受
戒語。非畜生不若聞。此言一何可恠。應方便轉問。如
下所陳。此則將始以暎終也。至下問中。即出問法云。
汝非諸龍畜等能變化者。變為人來受。不要由前釋
方解後問。此將終以暎始也。隱顯者。結牒前語。亦不
異前。若欲釋者。不無少異。前則顯其釋文。而隱其問
法。後則顯其問法。而隱其釋文。更互隱顯不同。則是
互出之義也。次略指以類相從者。羯磨篇為始。諸篇
為終。羯磨但出八番如非。照下諸篇羯磨如非之相。
即將始以暎終也。下諸篇中。有羯磨處。更不重出如
非之相。暎前羯磨篇中。足明性終以暎始也。隱顯者。
羯磨篇中。總顯如非之相。隱却其餘。羯磨文下諸篇
中。隨事顯羯磨之文。隱却如非之相。是互立也。次文
斷而以義連者。羯磨篇為始。說戒篇為終。羯磨篇中。
問白讀羯磨作法成不。鈔雖有其成不之問。諸律則
無成不之文可錄。此則是鈔撰述。文斷之事。鈔答云。
不成是定雖無明決。可以義求。標其義連。則暎下說
戒篇中。戒本須誦。以例羯磨。亦須得誦。故四分僧祇。
<pb n="941"/>
半月無人誦戒。應差向餘處。誦竟還本處說之。不得
重說。乃至一人說一篇竟。更一人說。若不能誦者。但
說法誦經而已。准而言之。若得讀者。執文即得。何須
如此止不讀之。此則將始以暎終。至後說戒篇中。難
明戒本須誦。不知誦有何義。律論並無其義可錄。亦
成文斷。即須暎前篇中羯磨須誦之義。即是將終以
暎始也。須誦義者。但以法貴專審。今背文誦持。心口
等專正。加事便易。必臨文數字。出口越散等。隱顯者。
羯磨篇中。即合隱其說戒。須得差人誦文。此中却顯。
說戒篇中。即合顯其戒本須誦之義。文中却隱。如是
隱顯。名互出也。次徵詞而假來問者。如心持門中。徵
起法上得立不可學九。即云此且就止持。約事為言。
必如所引。對法有二九句。後作持中。更為辨也。此即
將始以暎終。至後作持門中。立不可學九。即云。不可
學迷。亦有九句。如前段後九句說之。更不別立九句。
此即將終以暎始。隱顯者。法上不可學九句。止持門
中即隱。作持門中即顯。法上徵立。止持門中即顯。作
持門中即隱。有無不同。名互出也。當陽云。如是數篇
為始。受欲篇為終。足數。但答僧知不足之文。不答自
言不足之語。今將始以暎終。如其自言欲法既失。若
自言亦不足數。此將始暎終也。將終暎始者。與欲。但
有自言失法之文。而無僧知失法之語。今將終暎始。
前答僧知既不足數。若僧知亦失欲法也。隱顯者。如
僧知之語。與欲中隱。足數中顯。如自言之語。足數中
隱。與欲中顯。更互隱顯。即是互出。然此段雖繁。為顯
句句有也。
第三番前繁少百無一本之非。明今顯於現行。濟費
功之新學。就中二。初番前繁略百無一本之非。二並
皆下。濟新學之費功。結歸鈔興之意。前二。初辨現行
是非兩意不繁。番前百無一本之失。二立導俗出家
二篇。離略番前逗機未足之非一唱。言并至法者。此
段意謂。羯磨篇。已相從明一百八十四番羯磨竟。今
受說安恣衣藥諸篇。隨事別出羯磨之文。豈非繁耶。
初羯磨一篇。總明如非之相。由未別出諸羯磨文。後
諸篇中。直寫現行羯磨之文。更不明羯磨是非之相。
前總門故離繁。後別出文離略。此繁略取中。為濟新
學費功夫也。兼簡異古人不顯行於世也。此意同富
陽解。諸務是非者。鈔言隨事即行。想合明其是。義不
合辦非。非不可行。復何繁錄。錄非之義。豈非繁耶。答。
欲明其是。先須識非。若不顯非。於何識是。是則須行
廣釋。非則須識略明。諸篇之中。類甚多矣。且舉集僧。
如自然界量。古人定方。南山欲明圓義。及不定義。即
云昔解定方。即顯非義。今不同之下。即明是義。若有
別界。即尖邪不定。若無界。其量定圓。又鈔中。引其部
類相當。其文則是。或言次相及辨異。引不相當者。其
文則非。此即諸部由途相攝是非。又如明大僧事引
文。望僧則是。或便明大尼及下三眾之文。望僧不行
成非。此即別類由途相攝是非。故下第二十七篇首。
結上諸篇云。若由途相攝。具上諸門亦是。諸務是非。
至下對文更為辨也。若爾。此由途相攝。豈非繁耶。答。
若望諸部異者。博學以濟貧。又臨機緩急取捨。無非
聖意。若大尼及下三眾文中。便明復與律文不異。又
臨機有要。依篇撿之不難。此非橫評之繁也。若爾。此
既已明下。何須別立三篇者。答此約由途。下約別類。
故不同也。鈔又多有斯處。恐類於繁。故分雪也。發正
云。南山生來所作羯磨及疏。是非雙明。故云諸務是
非。花嚴云。現行羯磨者。即是通辦羯磨篇。辨事是非
也。上發正所解。鈔外論文費功之言虗設。花嚴釋義。
指羯磨篇。復失并行之語。學者細披。會文意耳。導俗
正儀者。導引也。謂帶理曰真。純事曰俗。此為六塵所
染。與理全乖。謂之俗也。凡俗人入寺。以其正法引導。
除其是非之心。不求僧過。不汙僧地。又勸捨施禮敬
問訊。為受五八戒等。如是引導之法。皆是佛之真教。
<pb n="942"/>
故曰正儀也。出家雜法者。心離貪等煩惱之宅。故曰
出家。雜法者。謂沙彌篇。引度人經。廣辨出家法式。夫
出家者。先立壇場。懸幡焚香。置和上坐位。弟子坐位。
剃髮師。讚唄人。拜辭父母。軌則甚多。故名雜法。立此
二篇意者。說記皆云。二十八篇。並是大僧尼等所行。
鈔中理合具有。導俗沙彌。既非大僧行事正宗。今鈔
立者。豈非繁長。故南山云。今伽藍致設。訓導道俗。凡
所施為。無非戒律也。然俗為所化之境。僧為能化之
人。凡有信出家大僧。須知儀則。外有逗機之益。內無
失法之𠎝。若無此二篇者。俗無迴向之因有出家者。
僧闕度人軌則。又一期行化。佛教未周。又十門中。有
道俗通塞。復有下三眾隨行。此並統彼佛教大綱。一
期行事並足。故立此二篇也。古德於內。遊詞拯多。無
此二門。故逗機未足。今二十八篇行事。並無遊詞。即
離繁文。更立導俗出家二篇。又離逗機未足之略。離
斯繁略。故簡異焉。輔篇諸記。將諸雜要行。以為出家
雜法。此乃僧尼正宗。本分須學。何得更用分疎。前解
可依。後判無理也。言並至焉者。現行雜法四段。故曰
並皆。收束具列鈔文。故曰攬。為此宗之一見。一處見
文具足。不假多處尋求。為師若度弟子。雜法一篇可
𠗦。士女入寺。正儀足以化導。受恣諸餘法事。具列二
十八篇。羯發現行。隨諸篇中。皆有識非明是。隨事用
而不或。豈須上下求文。言事悉周。故濟學費功夫也。
第二布置繁略。指成文之所為。中三。初先遮異斥之
繁約事未已。顯不樂繁之意。二何者下。徵釋事不獲
已不樂繁之所由。三今圖度下。辨取中約結所為。而
成三卷。言然至已者。此一段文。釋前取文繁略意也。
恐人斥云。鈔稱刪繁。又云。或繁文以顯事用。豈非相
違。故先遮此異斥也。然是也。易曰。同聲相應。是同我
者。謂見其機微。乃擊大節也。擊揚也。節解也。即唱和
詞也。大者。簡小之稱。謂同者。知其鈔又從始至末。若
廣若略。皆為顯行世事。事易故略指。事難故廣釋。則
明一部鈔文。總無繁略之處。如是唱和者。名擊大節。
大即簡不取擊一兩段之好為小。今取大也。如左大
冲賦云。巴姬彈弦。漢女擊節。是其音者也。又如劉遺
民與肇公書云。須已頒諸學徒。屢有擊其節者也。情
解不同。名為異說。富陽云。今若斥文繁者。謂曲高而
和寡。如有善琴者。皷琴於都市。陽春白雪之曲。和者
一二。為巴人下俚之曲。和者數萬。所謂曲彌高。和彌
寡。今有非斥者。謂不知顯事用。故須得委曲示之。即
斥其繁也。示不樂繁之意者。文繁誰所樂之。即由事
不獲而已即多也。事者。所行之事也。獲者得也。已者
止也。謂無人樂其文繁多。由說事未了。不獲得心住
也。言何者至諱者。徵釋事不獲已不樂繁之所由也。
先徵。次釋。何者是事不獲已。不樂繁道理。雙徵也。若
略取下。雙釋所由也。上兩句。釋事不獲已。不得略所
由。下兩句。釋不樂其繁。須略所以。謂若略減取梗概。
即事義未盡。行事不得。不獲須繁。若不爾者。即類單
題之略。必若是分外之文。於我鈔中。成其所諱。不樂
此也。若不爾者。即類多列遊詞之繁。略者。說文。簡也。
去繁取要。故謂之簡。謂三藏廣文。鈔取簡要行事。謂
略也。減者（古斬反）。損也。又（下斬反）秏也。並轉訓少。於此簡
要略文之上。更減少取。云略減。綱骨而談。謂之梗概。
事義未圓。用之恒有不足。事不獲已。故須其繁。指事
釋者。如遮難中隨難解釋。是也。若梗概而說。列遮難
名字問之。若問不解。終為非問。受戒不得。事不獲已。
須隨難解之。雖繁。顯事要故。必者。說文云。終也。傍求
曰橫。論量曰評。如受戒法。必欲終其緣本。橫論五受
等文。除羯磨一受。餘四佛滅皆無。並是不急之言。於
行事鈔中。便成忌諱。既曰刪繁。今有閑詞。豈不須忌。
不樂此繁。須得略也。上則顯事用。故須繁。下則不急
之言。須略也。古人諸記皆云。通其伏難。今不敘也。言
今至卷者。由上不樂其繁。事不獲已。復不得略。即圖
<pb n="943"/>
度而取文也。今於當宗。他部經論傳疏。圖謀比度。取
同文同義之中。非謂不繁不略為中也。務在𡞞少兼
其約限也。凡欲取一事。事或有多處出文。但取一兩
處文。餘者不取。務兼𡞞也。兼稱當宗。約限而取。如可
分別聚落集僧。當宗雖無其文。而有院相。限約彼十
誦中。更有勢分。今但取十誦隨聚落界。即僧坊界。不
取勢分。務兼約也。取當部文。亦𡞞約也。約其時所要
事。𡞞少取文也。救急至三卷者。結所為而成三卷也。
有二意。勒成三卷。一為救新學急知。二為備擬碩德
卒要。新學覧其三卷即知。上卷明受說安恣之眾法。
中卷明篇聚持犯之別法。下卷明隨機要行之共法。
隨其新學欲知何法。直取覧之必明。救急知也。備擬
碩德卒要者。碩德先已學知。臨機事須教印。若是眾
法事起。直撿上卷依行。備卒要也。為斯兩緣故。勒成
三也。此則明其欲勒成所為意。未則分卷成三。并是
呈述作先謀也。
次大門第二。由恐新學未瞻先謀。更別撰文。言若至
於後者。由前述鈔先謀。務兼𡞞約。救急備卒。故有闕
詮。闕處在此略標舉。後時更為別撰述也。若如也。如
此新舊二人。依下三十篇行事。神思未賙贍。時事處
向下。當未贍處。略標意趣。更為造文也。思。神思也。贍
賙贍也。時事者。隨時判其輕重之事。固者實也。鈔中
實有關於所行之行。能詮教文也。故輕重儀序云。遂
刪補舊章。撰述事鈔。猶恐意用未周。准此。即是若思
不贍。於時事。固有闕於行詮也。下二衣篇中。略標指
趣。彼云。今且依鈔者一意。位分三別。一者性重。一切
銅䥫等物。入重。二者性輕。百一眾具可隨身者。入輕。
三者或事重用輕。或事輕用重。但以教網具周。必須
文顯。則略標。如上輕重。必須文顯意指乃趣。向後續
與撰輕重物儀。依律具列十三章門。一一解釋彼文
廣鈔。故云。以廣於後。即二衣篇末云。餘有不盡之文。
事不具委。具如別判輕重物中。亦須類知而通解也。
問。何以得知作此釋是。答。准輕重儀序末云。余所撰
刪補行事鈔三卷。篇分上中下也。門有三十不同。言
有二十餘萬。若僧法軌模。住持綱要者。則上篇上卷。
首領存矣。若戒受種相。持犯懺儀。則中篇中卷。名體
具矣。若衣藥受淨。諸行務機。則下篇下卷。毛目顯矣。
故輙略總引。粗知梗概。今於下卷衣法之中。禪解亡
物。略分十門。即其義也。禪。續也。與也。續前鈔後。更與
撰輕重物儀。故云禪解。准羯磨篇。亦是此意。文云。但
鈔意為始學人。本令文顯而易見故。不事義章一一
分對進不。必欲通明。須看義鈔。此則略標指趣也。以
廣於後者。羯磨序云。昔在諸關輔。撰行事鈔。具羅種
類。雜相畢敶。但為機務相詶。卒難尋了。故略舉羯磨
一卷。別標銓題。若科擇出納。興廢是非者。彼鈔明之。
但約法被事。援引證據者。在卷行用。然律藏殘缺。義
有遺補。故統開諸部。撮略正文。必彼此俱無。則理通
決例。並至篇具顯廣作十篇解也。鈔諸篇中。有指羯
磨本疏等文。並是斯義。謂此文未即急要。故指後廣
明也。若爾。鈔主先謀。更為撰文。理當前釋。下文引文。
及首疏義。指廣如彼。今此序中。何故不論耶。答。凡所
引文。義意皆足。鈔指廣如彼者。意令博學濟貧。若約
行事。不看彼之廣文。足得明矣。此是便指不是的要。
序中故不明也。若爾。前文亦非急要。何故先謀為撰。
答。若不看首疏及諸律論廣文。行事意足知。若無輕
重儀羯磨戒疏。則判輕重。及其餘羯磨持犯等義。則
未通解。行事有礙。故須得也。古人科云南山自謙者。
意不然也。第十鈔興意中云。余智同螢等。是謙詞也。
此正分雪𡞞約用文。恐後學神思未能賙贍輕重事
類等。此鈔略標更別為撰文。非自謙也。亦有記中。取
大綱篇中嘿儐來。釋南山云。亦有經中出其羯磨。尋
本未得。未得即是闕詮。關詮即闕能治之行。以廣於
後者。付將來碩學者。亦不然也。文中。但云亦有經中
<pb n="944"/>
出其羯磨。尋本未得。何曾有付後學之語。約南山後
制造中。亦更不述此羯磨意也。若據以廣於後之言。
只是羯磨之文。復何能廣。思之。上來正明作鈔先謀
勒成三卷所為竟。
次當第二。釋成三卷旨歸生起篇目十門之意。於中
分三。初釋成三卷旨歸。二但境下。生起三十篇目意。
三至於下。生起十門意。前三。初標。次釋。後結。言然至
位者。謂上述作先謀中。勒成三卷。救新學之急知。濟
耆德之卒要。然未顯卷中所明分齊。今次釋成三位
也。夫教所詮義。有眾別共三。約此三種之教不同。隨
教義成一卷。故義張三位也。言上至起者。謂上卷。明
於眾務之儀則也。所以先明眾法者。發正云。夫欲秉
法行事。先須治罸惡人等。望云。此太局一篇也。今言
眾法在先者。夫僧居止。要須託處。故先明秉法僧體。
即約受者。以戒為宗。若集此僧。則論足不有緣不來。
送心是非。明僧體用竟。須辨羯磨法之如非。則須結
界界法成就。得行僧法。治罸惡人。惡人即無情眾。無
難則為人受戒說戒安姿等。然後。方自護持戒身清
淨。上則眾別各明。若離斯二。眾別之法。不得成立。或
有要行眾別兩須。故云共法。則居後也。約如此意故。
眾法居先。遵於戒體者。謂出家之人。護本所受。是遵
戒體。知持識犯。持則持相。犯則犯相。是其所解。有違
洗懺。遵戒體故。隨機者。隨上中下根機。要行亦上中
下三別。如是要行。皆托事而起。且如對衣食者。上行
之人。但三衣一食。託此衣法受持食。則口口興治方
便。中根之流。則對百一之事。加法受持隨食。興其觀
法。下根之類。聽畜一切諸長。托此。有說淨要行。約食
一時。作興治觀法。且約衣食以明。自餘約行。則有十
二頭陀要行。對病。則有兩種五德要行。乃至諸部別
行。宗途要識博學濟貧。並是要行也。言並至亂者。結
不亂也。尚書云。紊者（無運反）。亂也。絲亂曰紊。蚕口初出
之絲。由未條理為紊也。謂三卷分教。各有條理分明
想。後學見之。無其如紊之亂也。言但至道者。解者多
途。當陽析中皆云。生起三十篇名。近古發正諸德並
云。釋成三卷。初生起者。且教有眾自共等。依教勒文
為三。三法不可雜明。理須立其篇目。篇中所引教法。
並是三藏真詮。恐時人寡學。不知刪補皆是佛聽。故
生起十門。包舉佛教大綱取證信。依聖教生起次第。
寔曰有𠗦。若准釋成。謂教有三種不同故。文分三別。
三卷各收境事。境事寔繁。今取物類相從。用標三卷。
之首。上卷物類。並是眾法相從。將其眾務成用有儀。
以標上卷一十二篇名首。中卷自法。戒體物類。咸明
護戒相從。約遵於戒體。持犯立懺。標其中卷四篇名
首。下卷並是隨機物類。要行相從。故以隨機要行。標
下卷一十四篇名首。故云物類相從標名首也。且上
來總未立其篇目。那得即判標一十二篇乃至十四
篇名首。故不可也。且依古意。就中有二。初兩句略述
意難。二今取下。正科分意。境者。從所對得名。事者。情
事非情事。及一合事。其類甚多。故曰寔繁。今欲科分
以為章段。比擬極難也。述難意竟。雖難理須科判。則
不可細分。但取物類相從。以標名首。謂之得也。物者。
一切事法。有其分段。皆為物也。物必有類。以同類故。
可使相從聚一處也。易曰。水流濕。火就燥。雲從龍。風
從虎。聖人作而萬物覩。本乎天者親上。本乎地者親
下。則各隨其類也。今立篇名。亦取物類相從。天然合
爾。問。鈔主自創物類。而立篇名。亦古人有斯意也。答。
要覧十篇。亦以物類相從。以為篇也。彼云。吾聞。同聲
相侶。同氣相求。物有群分。方以類聚。幸立篇命旨。應
聚類從篇。故知。上准易文。復𠗦要覧也。且如標宗顯
德篇者。夫言行門。則宗於戒。然戒有多種。不可盡頒。
但以宗名往收。□無不盡。欲顯戒之德相。但以顯德
名收。何戒德而不顯。三藏教中總明。故搜一化之文。
顯德之類相從。以標戒之名首。第二集僧通局者。約
<pb n="945"/>
所集之界作法。自然作法。有三類不同。自然約相。即
六種差別。雖則多種相從。皆是集僧事用。次約能集
之人。則七種差別。始從一人。終至二十人。界各有通
局。界皆約集僧事用。但以集僧通局標名。乃至諸部
別行。亦爾。然諸部別行。其類甚多。行既不同。並相從
辨異。總標諸部別行。何別行而不收。故用此相從。標
其名首也。言至於至遠詮者。生起十門意也。文有兩
意。初兩句生起意。二更以下。正立意。至於者。指此及
彼之詞也。自呈述作先謀。至物類相從名首為至。指
後十門為於。謂此雖呈述作先謀。至物類相從□首。
於佛教大綱之意。殊所未明。今生信十門。於名首下。
更括出也。上雖約物類相從生起立篇目竟。然相從
物類。皆是三藏遠詮中來。恐但見此三十條流。於彼
遠詮之意未能委也。統。通也。大者。包含也。綱者。綱領
也。條流者。古解不同。花嚴等。以三十篇為條流。發正。
以十門為條流。今取花嚴三十篇也。謂上三卷三十
篇文。皆通包含佛教遠詮綱領之意。恐人但見三十
條流事法。而未能委知此用彼意也。更者重也。以用
也。前已呈先謀。直筆具舒。三藏聖教。所取行事之文。
勒成三卷。生起三十篇意竟。然彼三藏中。有多種教
興意。多種輕重意。約教判意。毗尼四法教取文意。合
決通意。律教所詮意。道俗七眾通局意。僧尼二部通
塞□。下三眾異同意。許不具說文句。直引要言妙□
□□□鈔則准此用文。然未曾稱述。今更重用十門。
往三藏中。搜取眾多大意。此之大意。教能詮之被於
未來。依行得果。名遠詮也。今此序之方則。如鏡之明。
曉了得知佛遠詮意。則顯三卷鈔文。統其十門之意。
即知。此鈔與佛意不殊。不唯現在獲益。亦望被於未
來。乃至令得涅槃。明知鈔興非師心耳。上來生起十
門竟。上來有三。初釋成三卷旨歸。二生起三十篇目
意。三生起十門意。三段不同。總當第二。釋成三卷旨
歸生起篇目十門意竟。上來有二。初正謀作鈔分成
三卷所為之

篇□□□內眾今論取別□意也。
釋中□□□明二教通局意。二文廣下。指經廣明辨。
此更分□以是鈔統之大意。初三。初標顯理多途情
求分二。二一謂下。雙釋二教體相差別。三然犯下。雙
明二教得罪重單。言顯至二者。總標諸教以情求。為
分二之由。顯理之教者。謂顯明菩提涅槃五乘之理。
逗機緣而不一教。乃有其多途也。故論云。牟尼說法
蘊。數有八十千等。而者。躡上連下之詞。教雖多種不
同。而南山以情求之。可得分為化行二別。故戒疏云。
化通道俗。必□無乖。行但出家。局唯戒律。如上情求。
故依化行。大分為二。七眾通者。取佛出現化儀。名化
教也。局內眾者。偏約所行。三行目為行教。若約化行
二判。五篇七聚是行教。收十□定慧□□□攝。今且
約十善。□其七□五□□不無相濫。約其所宗。條然
自別。化則內心會理。行則外事護防身口。以情求之。
取分二也。
釋二。初別釋二教不同之相。二然則下。總料簡二教
宗體相濫使異之相。初二。初化教。二行教。言一至述
者。有四意。初標所被機通。二約教辯。三明行業。四顯
來報。謂小乘經論等。雖有隨律之處。通俗人者。故曰
也。汎者。論語侃疏云。廣也。彼云。汎愛眾。君子運廣愛
之心也。但者。偏詞也。但廣明因果邪正。而行業不可
知之。經論廣明善惡二因。苦樂兩果。善因者八萬四
千波羅蜜門。一切善法。皆是善因。獲得三乘菩提人
天等位。皆是善果。如惡因者。八萬四千諸塵勞門。一
切惡法。皆是惡因。獲得三塗等趣。是惡果也。有云。泛
者。不尅定論。但通途說苦樂兩因果也。識達邪正者。
三乘四諦為正。二十五諦為邪。三寶為正。六十二見
為邪。無求而求為正。有所得邪。科其行業者。花嚴云。
<pb n="946"/>
化行但論煞生。而不分煞生有其輕重。今欲料輕重
之業。故難知也。立云。此教論心外相難識。故難知也
今解。料分也。分別所行之行。所作之業。汎深秘密而
難知也。且如淨名。身居俗位。入婬舍酒肆博易興販。
而內懷四等。利物為先。若以行分別。汎深秘密。不可
知也。業者。無厭足王。治國大業。多以煞戮。善才聖者
籌佇生疑。況今凡夫而能知也。遂執善才手。示以宮
殿百千光明。語善才言。我得如幻法門。上於虫蟻。不
起煞心。況人是福德者。而興加害。乃至波須蜜多女
等。示色為業。語善才言。坐我床者。即得解脫。接我脣
吻。得三昧門。其業汎密而難知也。顯其來報。如善報
者。法花中。授舍利弗當得作佛。號曰花光。國劫正像
住世。皎如目見。故云明了易述也。惡報者。花嚴經云。
煞害之罪。能令眾生墮於地獄。若生人中。得二種果
報。一者多病。二者短命。乃至口業之罪。能令眾生墮
於地獄。若在畜生。則受鴝鵒鳥形。聞其聲者。無不憎
惡。若生人中。有所言說。人不信受。斯事皎如目對。故
云明了易述。言二至⿱保言者。二行教也。文有四意。初局
所被之機。二約行業取捨。三辨教文委回。四顯結罪
再科。富陽云。行教者。毗尼事相。非行不成。教能論之。
故云行教。大毗尼藏匠。御出家五眾。發足興行。終登
道益也。取捨者。輔篇云。二持依行名取。兩犯須辨為
捨。又犯重求辨名捨。犯殘可救名取。故律序云。可救
有十三也。又七法治令改過名取。惡馬滅殯無再収
義名捨。有人云。十三難沙彌定捨。輕遮已。出家者。不
應駈出。定取。立綱致者。致。舉也。如網有綱舉目正也。
今立五篇七聚之綱。舉二百五十戒目也。又立眾行。
為住持之綱。非法舉治。自共二行網目。然正也。顯於
持犯。戒戒釋相。是謂為犯顯犯。不犯者下顯持。又僧
尼戒本。廣顯止持。略顯作犯。廿揵度。廣顯作持。略顯
止犯也。決於凝滯於言教。不了曰疑。於事罪不通曰
滯。謂調部增一。波離。於一一教罪疑滯。問佛世尊。一
一解釋。決疑滯也。又戒戒境想。後四句中。兩句疑。兩
句想。而於事罪。本迷始終無罪。轉想有前心蘭。是名
決疑也。乃至諸揵度文。皆有決疑滯也。指事曲宣者。
有人云。指婬事委曲宣說。約境三趣人男女。非人男
女。畜生男女。於上三趣男女。有覺睡眠。新死未壞。少
分壞。委曲而宣。有三千六百句。律文一披即解。不在
再看。故云又無重攬之義。一戒既爾。餘戒句法不定。
委曲亦然。結罪明斷。初戒結罪。初動身口吉。進趣輕
蘭。執捉重蘭。入如毛頭得夷。因中隨住隨結。至果攬
因成果。但有果罪。是明斷也。事有再科。於此婬事上。
學而識知。故作其罪有二。一則違制。二是業道。不學
而犯。有不學吉。於事疑吉。不識提。總是再科之⿱保言也。
第二總料簡二教宗體相濫使異相。中二。初雙標二
教相濫宗判自分。二謂內下。正對辨宗自分之相。言
然至矣者。化制二教也。修。說又云。行也。環圓也。謂化
行二教。皆有婬盜煞妄。教文環圓。次第攝護。修行不
別。非無相濫也。由上相濫。今舉宗以判。理自明矣。即
下文。化教。約理為宗。行教。制防身口。以事為宗也。謂
制教所防處淺。化教所防處深。深淺既自差殊。事理
條然自別。故云理自彰矣也。言謂至教者。辨常云。如
以內心所發善惡。未動身口。早結其犯。須准化教所
斷。以理為宗。外用施為等者。如律有所運為。若持若
犯。要動身口已。方准行教判。以事為宗。內心違順者。
違則嗔。順則貪。貪順嗔纔發。則有所違。且化教約心。
理是心本。理既寂滅。有動則乖。若違順俱無。則順於
理體。又釋。違理起惡。順理修善成持。若托理者。則准
化教。約外施為。防護身三口四。發言身作事。始表彰
約外。事離七非。即依行教也。
三雙明二教得罪重單文二。初辨罪重單。二引經成
證。言然至罪者。如違化教則輕。謂煞盜等。但受業道
一報也。違行教者則重。非但業道。兼有違制。故曰重
<pb n="947"/>
增聖制之罪也。言故至罪輕者。善生經也。經。明二人
同作一罪。不受戒者罪輕。受戒者罪重。違理故。豈非
業道。及違佛制。故得二罪也。問。佛既知眾生應犯。何
須制戒。重增其罪。若其不知。非一切智。答。佛何不知。
所以制者。有能持者。則功成聖果。若不制則失斯益。
縱有破者。遠有出期。以善業孰得解脫故。若其不受。
長淪生死。無有出期。譬如病人服於寫藥。雖知加困。
即有差期也。
第二文三。初指經廣明。作徵立之由漸。二所以下。正
嶽更立所由。三恐迷下。正釋更分之意。顯鈔統斯大
綱。一唱。言文至別者。慈濟等云。謂指上證文。善生經
中自廣明也。古人將此文結上。今將向下生下徵起
之因。謂經文中。自廣明二教差別。此中更約化行。分
三者何也。故言所以更分者。恐迷已下。正釋更分所
以也。恐迷二教之宗體。所以更分。化教。以理為宗。用
心為體。行教。以事為宗。用身口七交為體。今於經律
廣教之內。分其分齊。故更明也。恐妄述業行之是非。
化教。以內心無相為行。行教。外事防非止惡為行。化
教犯者。有業道。無違制業。但依理事二懺皆除。行教
犯者。有違制業。及業道業。事須篇聚。依律明懺及與
理懺方滅。恐行教犯者。不依律懺。妄述依於事理是
之與非。故更分也。又恐行教自對外事。防護身口七
支為是。妄述化教約心無相為非。又恐依化教者。約
心無相為是。妄述防護身口七支者為非也。故立此
第七一門。永用蠲簡。除不達二教之迷也。故下諸篇。
不通俗者。是行教収。懺篇及道俗化方。通道俗者。是
化教攝。並依此大綱也。
第八門二。初標次釋。言第至意者標也。上對道俗七
部。明化制二教宗體。行業不同。足無疑濫。而於道中。
更簡僧尼二眾同異之相。故明也。僧存略梵。尼約女
聲。男女類殊。故稱二部。通塞者。如初篇四戒。二部同
制。說名為通。如僧有教誡日暮。尼有紡續。二部[牙-(必-心)+?]不
相通名塞。下三十篇中。有僧尼通塞意。皆准此大綱。
釋文二。初明二部通意。二餘有下。辨二部塞意。前二。
初明事法相同。統鈔諸門詳用。二若辨成下。重述犯
相難易。指鈔及戒本自分。言然二至用者。婬盜煞妄。
壞生畜寶。非時不受食等。僧尼戒同。名同戒。如集僧
明足。與欲結界持衣加藥等。同是佛制。故名同制。事
法相同。事則情事非情事。情非情合事。法則羯磨白
四白二單白。對首心念並同。謂與大僧相似。故曰相
同。靈山問云。何不言共戒耶。答。受法別故。故不言共
戒也。對事進趣施為。謂之行用。人法如非。謂之儀式。
類例𠗦准僧法。具在二十九篇之中。除尼眾別行一
篇。隨意詳用。發正云。除三篇。尼眾沙彌諸部等三。意
謂不然。如沙彌篇。尼沙彌法式不異。若知諸部行事。
曉識宗途。極為要也。言若至相者。如尼家弁成犯相。
尼以僧俗男為犯相。僧以尼俗女為犯相。僧尼戒本。
從來自別。若隱而難知。具在隨相者。如婬即有眾多
難相。且如尼婬處有三。七毒歷之。得二十一句。如此
難相。具在鈔僧隨戒釋相中也。諸戒總有。不能繁序。
有人釋云。取律本隨相者不然。此之十門鈔意。皆統
易知。指在尼家戒本。男女互為犯相。彼處易知。若隱
指在鈔隨相。因明僧戒相尼戒難相。便為出也。若指
在律中。如何論鈔中行事。故尼別行中云。尼八重中。
前四大同僧中。故末出也。故知。即指鈔隨相中。
第二辨二部塞意分三。初標次列。三此下。結略指歸。
言餘至戒者。標也。男女形報既別。防過亦殊。故云約
位之戒。故尼別行云。今簡取唯別者。共為此科。使臨
事即披。不事浮縵。第二列中分二。初列不同之相。
二而是下。簡取盛行難知。統下別立篇顯。言謂至異
者。輕重不同。如摩觸。尼得夷則重。僧得殘即輕。又漏
失。僧得殘則重。尼得提則輕。尼造房得提則輕。僧得
殘故即重。一事上。僧尼輕重不同。有無互缺者。僧。有
<pb n="948"/>
輙教不差教誡日暮等戒。尼眾即無。尼。有不作本法
六法言人紡續四獨等戒。僧則無也。故云互缺。犯同
緣異。畜鉢不說淨。僧尼二眾。俱得提罪。即是犯同。僧
開十日。尼須當日說淨。即是緣異。又與外道食戒。同
犯提罪。即是犯同。僧與外道。男女皆犯。尼與外道。男
犯女不犯。是緣異也。言而至中者。不同戒中。簡取種
相難知。當世盛行。指在尼眾別行篇明也。後四重中
觸八䨱。三十七殘中言人四獨。單提中紡續。並是當
世盛行。及種相難知。故釋。如摩觸是婬種。腋下膝上
腕後。此相難知。八䨱已下例然。則顯世不盛行。種相
易知。不釋。如本法六法不作。即犯易也。自餘諸戒。世
不盛行。故總略也。故鈔云。餘上下戒。非無種相。行希
寡用。且略而已。別行即自行。七法相攝。及八敬等。是
眾行。即受說安恣等是。皆指在尼眾別行篇中明也。
言此至大疏者。結略指歸。謂結略鈔本末。明尼戒來
詮。指歸不同之意。在首疏也。有無互缺。即是分宗。宗
途自別。輙教日暮不差。即是僧宗。紡續四獨。即是尼
宗。輕重不同。犯同緣異。眾行即是分類。約摩觸鉢說
淨及別眾行。僧尼同制同依。而男女之類不同。輕重
約緣有異。故云分類。猶未顯其來詮者。如其篇中。但
直明宗類不同。觸八四獨等戒。猶未明本犯緣起人。
誰見誰可誰舉自。佛世尊在何處制。如是制戒來由。
能詮教顯。故曰來詮。此但分其宗類。未辨如是來詮。
諸有不同之意。具如大疏。上但明其不同。未明不同
之意。不同之意故。指首大疏中。彼疏云。如畜鉢。大僧
何故開十日。釋云。具二義。一僧寔多利用。於十日。欲
使籌量布施人故。二大僧不制有伴。喜獨遊行無伴
可對。故開十日。使覔伴對說。尼師反前。故不開一夜。
此即是不同意。又摩觸尼重僧輕者。尼則煩惱厚重。
既受摩觸。必為陵逼。成大過故。方便之內。制與重名。
故得夷罪。丈夫摩觸。必無陵逼。不須深防。限分中制。
故犯輕也。又女人貪觸情重。得有背夫從他之義。此
則輕重不同之意。問。尼有伴故。鉢制當日。經宿結犯
者。如長衣戒。尼亦有伴。何故由開十日耶。答。二尼同
伴。有同活之義。既總是財主說淨不成。須求別人。故
由開十日。衣有分義。同活故開。鉢不可分。決屬處定。
隨有即說。故不開也。
第九文二。初標。次釋。言第至意者。標也。靈山云。雖下
三眾戒法未具。然俱是內眾。為制教所局。戒戒之末
皆結其罪。而未知隨行之相。與大僧同異如何。故有
此門次之明也。五眾之中。三是下位。云下三也。發正
云。一。梵云戒叉摩耶。此翻為學法女。學法之義。如下
所解。二。梵云沙彌。舊為息慈。謂息惡行慈。唐三藏翻
為懃䇿。謂為大僧勤人所駈䇿也。三。梵云沙彌尼。此
翻為勤䇿女。謂為大尼勤人駈䇿也。隨中之行。異之
與同。於此門中。辨其意也。下三十篇中。皆統斯大綱
之意耳。
釋中二。初明二種沙彌。與大僧尼。同異之相。二式叉
下。辨六法女與大僧尼。同異之相。前二。初對僧辨其
同異。意統諸篇。二自外下。別顯行法全殊。統下二篇
之意。前二。初便明體一數異。二就餘下。正辨行同位
別。言二至於十等者。有二意。上則體一。下辨數異。此
謂沙彌能令心相。與大僧同所發業體。故不異也。故
云同大僧無作。㟧云。准律大小揵度中。沙彌得戒。具
列七支。則總發故。善生經云。十戒無無義語兩舌惡
口。是義不然。我今受持淨口業。故俱得七支。智論亦
同。彼云。佛法貴實語故。以不妄為先。自餘通攝。不待
言及。則許沙彌於情非情。皆發得戒。與大僧不異。故
云同大僧無作。故鈔下文云。十戒三眾。情及非情。同
大僧發也。又相疏云。十戒者。案心論及多論。並須普
緣情非情發。如戒體引。乃可有漏不滿。具不具別。若
爾。何故但列十戒耶。答。以非具位。且就力分。故唯說
十。復以惡作義通故。戒戒結罪不得。以但說十。即不
<pb n="949"/>
令分學。其猶大僧。豈可盡說五篇戒耶。位雖未滿。然
戒分學。故普緣也。又復此十。即為具戒體。故報恩注
云。沙彌十戒。比丘具戒。始終恒一。隨時立名。譬如樹
葉春夏青。秋時則黃。冬時則白。隨時異故。樹葉則異。
而其始終故是一葉。戒亦如是。常亦一戒。隨時有異
也。問。體與大僧既同。所發境不異。何須更受具足戒
耶。答。約其所防。有五篇輕重。先但得一。今如其四為
滿足。故佛制受也。非謂後受戒體更新得也。言就至
末者。此釋行同位別也。隨行類等塵沙。對諸惡境。皆
能防護無作之體。若異何故能治。是同即行同也。結
罪居第五篇者。靈山云。沙彌。但有所犯。無論輕重。皆
結吉羅。吉羅居第五篇。非謂第五篇中別有沙彌吉
也。就位在諸戒末者。律結成犯相云。比丘比丘尼。波
羅夷。式叉靡那沙彌沙彌尼。突吉羅。沙彌在其戒末
位也。此位別也。言自至明者。行法不同者。行其五德。
是行。說十種法。破於外道。是法。大僧都無。即不同也。
取捨有異者。㟧云。有供養三寶故。得自摘花菓。開壞
生為取也。不為供養三寶。即制名捨。大僧尼等。無有
此義。名為有異。此等諸文。在下沙彌別行篇中具明
也。各者。謂二種沙彌。同者。同在沙彌別行篇明。尼沙
彌與僧沙彌別者。在尼眾別行篇中明之。故云各也。
第二式叉中二。初辨宗異體不異。別生一位之文。二
自餘下。明通行同不同。統尼別篇所顯。言式至發者。
發正云。為對古師立義。於受六法言下。更發得無作
戒體。為破此義。以受沙彌戒時。此六法戒體已發竟。
故云。或體更不重發。首願同破也。式叉摩那。此云學
法女。今為女人煩惱垢重。將欲受其大戒。先以調伏
身心。則以六法調心。為受大戒緣。二年調身。知有胎
無胎身心清淨。堪受大戒。以律中度任身女人起過
故。制二年學之。六法者。一不受染心男子摩觸。防初
戒故。二不盜四錢。防大盜故。三不煞蟻子。防煞人故。
四不得小妄語。防大妄語故。此四為護初篇根本四
性戒故。五非時食。六飲酒。此二是遮戒。此六種法。女
人喜為。偏制令學也。若犯四根本即滅儐。若犯四戒
方便。隨缺皆得一一重與。不限多少。如至二歲垂滿。
於此六中。隨犯一法。皆須更與六法也。此六法女。受
沙彌戒時。體已發竟。今但遙作羯磨後。喚來語六法
令三歲脩學。故云是其學宗。此體更不重發也。言自
至顯者。上明其同。二必有下。辨異。謂除六法之外。名
自餘也。隨行者。隨戒起行。名隨行也。同諸三眾者。諸
釋不同。當陽折中云。僧尼為一。沙彌為二。沙彌尼為
三。輔篇兩解。初解同前。次解云。一大僧。二大尼。三二
眾沙彌。進退無在學之者。問。位既未滿。聞戒成難。云
何令學。答。於其戒律雖未合聞。准母論。若於隨行和
上須教。而不得說罪名種相。但行護離過也。必有不
同者。得與大僧尼授食。自從沙彌俗人等食。又不得
與沙彌尼過三夜。自不得與大尼過三夜。是不同之
相。如下尼眾別行篇中明也。
第十文二。初標。次釋。言第至意者。標也。來意者。前敘
教門意圓。所被之機意足。則顯鈔所引用正文之意。
去濫傳真。𠗦何刪略。聖言所未明故。次門辨其諸意
也。鈔者。撮略為義。引用真正文意。去濫意。傳真科酌
意。文勢離繁。故舉之乃云。引用正文。去濫傳真。科酌
意也。引用正文者。初標根本僧祇。明是本一之教。次
列五師分部。即使有無不同。今取四分為所宗。當律
無文。即辨引用餘部。餘部若無。次取釋律之論。論無。
取釋律之集。自餘諸部。無教可用。略不言之。釋律集
無。取大小乘經論古人章疏。從本列至未顯。是鈔引
用文意。欲望鈔文還如本一之教。此是引用正又意。
去濫意者。文義淺局。多附世情。久已焚除。愚藂猶用。
今列名使識。隔彼愚心。是其意也。傳真不可盡取。事
須隨科要者。斟酌意取。堪來入宗。佛令直引要言。是
科酌意也。
<pb n="950"/>
釋中二。初開章。二解釋。言初至意者。開章也。
釋中。三段不同。則分三別。初明引用正經。次明世中
偽說。後明鈔興本意。前二。初引正經。後明異執。前三。
初標。次僧祇下列釋。三並具入下。通結指歸。言初至
本者。標也。是佛所說。即是真正。兼明羅漢釋律本。亦
名正本。
列釋文二。初別列數本。二自餘下。通舉餘文。前二。初
列佛所說律藏。二毗尼下。明小聖釋律論集。言僧祇
至分別者。依經列也。鈔主大集經第二十七。彼經。古
人兼以注解經文。所引僧祇。最居其後。今鈔。將祇是
根本部。此是本一之文。餘是五部。所以向前或本疏
云。大集云。夢㲲一段。後分為五也。經云。廣博遍攬五
部經書。是故名為摩訶僧祇。鈔依首疏。故注云。是根
本部。餘是五部。故首疏云。總別有六。僧祇是總。以此
部眾僧。行解虗通不偏執。遍順五見。以通行故。故云
廣博遍攬五部經書。故知。是總是根本部。餘是五部
者。故經云。如是五部。雖各別異。故知。餘是五部也。今
僧祇者。不是根本僧祇。八十誦律也。准集正云。根本
僧祇。合有多卷。今有四十一。故知非也。今此僧祇。謂
是二十部中大天部也。又如二十部中法藏部。既許
是曇無德。何得不許二十部中大眾部。是僧祇律耶。
此律。是釋法顯至中天竺天王寺得來。晉義熈十四。
譯四十卷。案京目錄。凡九百十七紙。曇無德至所宗
者。經云。我涅槃後。我諸弟子。受持如來十二部經。書
寫讀誦。㒹倒解義。㒹倒宣說。以倒說故。覆隱法藏。以
覆法故。名曇摩毱多（此云法密部。經云覆隱法藏即密義。或云法。藏亦密義。即四分
律也）。觀音云。言倒說者。凡明行法。先因後果。今此律主。
就化宣說。先果後因。以倒說故。故言顛倒解義也。鈔
者所宗。鈔主師承。元依四分作鈔。故曰所宗。曇無德
律者。前後兩譯。初覺明。弘始十二年。譯四十五卷。後
法領。至弘始十五年。譯六十卷。凡一千三百一十五
紙。薩婆多部十誦律。經云。而復讀誦書寫外典。受有
三世。及以內外。破壞外道。善能論說一切性悉得受
戒。凡所問難。悉能答對。是故名為薩婆帝婆（受者執也。此部
三世有實體。一切性者。三性之中。悉得受戒。即十誦律也）。薩婆多部者。晉弗若多
羅。弘始六年。譯五十八卷。卑摩羅叉。譯善誦為三卷。
都六十一卷。凡一千四百三十紙。彌沙部（五分律）。經云。
不作地相。水火風相。虗空識相。是故名彌沙塞（此之六界
並說為空。云不作相也。彌沙塞者。此云不著有無觀。即五分律也）。彌沙塞部者。釋法顯。
至師子國得來。至宋景平元年。佛陀什。譯三十四卷。
凡五百九十七紙。迦葉遺部（解脫律。此有戒本）。經云。說無有
我及以受者。轉諸煩惱。猶如死屍。是故名為迦葉毗
（外道執有實義。受用塵境為受者。轉諸煩惱者。轉猶捨也。故以舉喻猶如死屍。此名重空觀。則解脫律）。迦
葉遺者。此云解脫律。此有梵本未譯。唯有戒本一卷。
後魏興和二年。般若流支譯也。婆麤富羅部（此律本未至。此
依大集分別也）。經云。皆說有我。不說空相。猶如不兒。是故名
為婆蹉富羅（解云。婆蹉者。此翻為犢。富羅此云子。正是犢子部也。此部計我。非是即蘊。亦不離蘊
而有實我。梵云婆羅畢栗吒託那。新譯云愚異生。舊譯為小兒。准此經中。應言猶如愚異生。以其異生。計有實
我。指此為喻。經云小兒。即愚義）經云。善男子。如是五部。雖各有異。
而皆不妨諸佛法界。及大涅槃。問。此依大集分別。准
大集經中。列有六部。云何亦有五部者。答。諸家不同。
相部東塔。通其僧祇。總有五部。鈔准首疏。總別有六。
今依師承。不勞廣敘。僧祇是總。故云遍攬。後五是別。
故云不妨諸佛法界。及大涅槃。故經云。摩訶僧祇。其
味淳正餘。部如彼添甘露也。問。經中僧祇在後。鈔列
先者。戒本疏云。僧祇實先。滅後方有。以廣博故。通合
五意。故是總也。所以初列。
第二明釋律論。前是論。後五百問下。是集。一唱。言毗
尼至集者。問。此之論集。云何在律本中列者。答。准南
山目錄。並是律部所收也。㟧云。毗尼母論八卷。苻蘭
譯。毗尼之義。從此論顯。顯現是生。既從此論。而得顯
現。故名此論。號毗尼母。如母生子。故得名焉。善見論
八卷。五百羅漢。善能解釋。名為善見。外國僧伽䟦陀
<pb n="951"/>
羅譯。摩得勒伽十卷。天竺僧䟦摩譯。薩婆多論九卷。
失譯。即是律主名。依主得名。并傳者。僧祐撰薩婆多
關西江東師資傳五卷。鼻奈耶律十卷。或云毗奈耶。
但梵音輕重不同。是大乘律。後秦竺佛念譯。毗奈耶
是梵。律是漢音。漢梵雙彰。名毗奈耶律。明了論一卷
陳時真諦譯。兼出疏四卷。一一條牒律師事法。而釋
其理分明。故云明了。五百問法二卷。後秦卑摩羅叉。
答惠觀法師五百問。因以立名也。時談曰。卑摩軌語。
惠觀纔錄。都人繕寫。紙貴如玉。出要律儀者。梁武帝
出二十卷。以律教開。王得聞遣疑。令王心淨故。所以
梁帝准律集也。出其律中行用要之儀。則名出要律
儀。
第二通舉餘文中二。初別標略諸部之意。二并大小
下。通舉所取論經。言自至列者。自前律論已外者。名
曰自餘。二部。十八。二十部。別名眾部也。分部既多。名
為文廣。無𠗦引用。故不列也。鈔雖不列。講解略明。准
唐三藏傳。一百年後分五部。如上所列。二百年後。分
為十二部。四百年後。分十八部。部執論。宗輪論。或十
八。十九。文殊問經有二十部。舍利弗問經有二十二
部。今總會之為二。初明二部。次辨二十部。初者准舍
利弗問經。分二者。一大眾。二上座部。上座部內耆年
雖多。而僧數少。大天朋內耆年雖少。而眾數多。准婆
沙部執。咸有緣起。不能錄也。第二明二十部者。宗輪
論云。如是傳聞。佛薄伽梵。般涅槃後。百有餘年。去聖
時淹。如日久沒。摩竭陀國。俱蘇摩城王。號無優。統攝
瞻部。感一白盖。化治人臣。是時佛法大眾初破。所以
爾者。大眾部中。凡多聖少。上座部內。凡少聖多。是故
二中大眾先破。至二百年。流出三部。一一說部。二說
出世部。三鷄胤部。次二百年。大眾中復出一部。名多
聞部。次第二百年。大眾部中。復出一部。名說假部。說
世出世法。有假有實。不同一說。一向說假。又不同出
世。一切皆實有也。次二百年滿。有一出家外道。捨耶
歸正。亦名大天。非是前緣造逆大天。於大眾中出家
受戒。多聞精進。居制多焉。彼部僧。重詳五事。因茲乖
爭。分為三部。一制多山部。二西山住部。三北山住部。
如是大眾中。合成九部。一大眾。二一說。三出世。四鷄
胤。五多聞。六說假。七制多。八西山住。九北山住。其上
座部。經爾許時。一味和合。三百年初有小乖爭。分為
兩部。一說一切有部。二上座部。轉名雪山部。次三百
年。從說一切有部。流出一部。名犢子部。次三百年。犢
子中流出四部。一法上部。有法可上。二賢胄部。賢者。
部主之名。胄者。苗𧜟之義。三正量部。謂權衡刊定。名
為正量。四密林部。謂近山林青翠蓊[鬱-山+止]繁密。部主居
此。從所居為名。次三百年。從一切有部。復出一部。名
化地部。次三百年。從化地流出一部。名法藏部。或名
法密。此羅漢。是目連弟子。習師所說。以為五藏。一經。
二律。三論。四呪藏。五菩薩藏。為法所護。次三百年末。
從一切有。流出一部。名飲光部。梵云迦葉波。此人身
光極盛。飲蔽餘光。令不復現。此之部主。是彼苗𧜟。故
名飲光。至第四百年。從一切有部。復出一部。名經量
部。此師准依經。為正量。不依律論。此經部師。從主為
名。如是上座部出十一部。一說一切有。二雪山。三犢
子。四法上。五賢胄。六正量。七密林。八化地。九法藏。十
飲光。十一經量。并前大眾九部。合二十部也。諸解不
同。不能繁述。且一家爾。
第二通舉所取論經文二。初通舉經論。二與律下。釋
所取經論之名。一唱。言并至律者。并大小乘經者。涅
槃花嚴等大。阿含遺教等小。及以二論。大小乘二論
也。智論地持等大。成實毗婆沙等小。問。此大小乘論。
與前釋律之論。何別耶。答。前釋律論。一一皆解律文。
後小乘。宗途執計。所明定慧等法。即是小乘。非是正
解律文。故不同上。與律相應者。此上大小乘論。與律
相應也。名隨經律者。隨經中有解律文處。名隨經律。
<pb n="952"/>
戒疏之中。有隨經律及隨律經。疏云一部律文。知何
不說制局。篇聚。出僧道所行。傍兼心視。通彼四部。時
明餘戒。惟俗二眾。以義判文。初是當宗。餘二隨律也。
隨經律者。如涅槃中。八穢七篇二戒。如阿含中。七滅
六聚犯聚等相。豈是俗行。故名斯文。為隨經律。上所
列者。是經中有解律處。即顯下三十篇中所引。皆是
隨經律也。言並至中者。通結旨歸也。並者。總從正本
乃至二論來。故云並也。一一盡具。書在彼錄。故云具
入也。非其偽本。故名正錄。錄者。記經目錄也。費長房
者。姓費。名長房。是隨文帝楊堅時人。其人廣識多聞。
深解佛法。當時改後周大蒙二年。為開皇元年。開皇
得二十年後。改為仁壽元年。其人於開皇年中。撰三
寶錄。都十五卷。案京目錄內題云。歷代三寶記。凡三
百八紙。
第二明異執分三。初標。次別列。三已外下。結略未盡
之名指歸別顯。一唱。言次至抄者。情見不同。名為異
執。法聰者。㟧云。魏朝人。未詳氏族。本是僧祇律師。自
考戒法原興。便依四分羯磨。律本流行。隨方不同。關
內僧祇。江左十誦。四分一律。由在藏中。未曾行用。聰
云。既依四分受戒。何得餘部隨行。則於藏中撿四分
律。講說流行。雖未出疏文。口以傳授。即此云四分之
首。故最初列。覆律師者。聰之弟子。隨講說錄。出疏六
卷。即疏之始。光律師者。齊朝定州人。姓楊氏。前覆律
師疏雖六卷。光乃再綴所聞。兼意參釋。後便改疏。四
卷成文。百二十紙。故云二度出疏。理隱樂。謂洪理。曇
隱。道樂。並北齊人。洪理著鈔兩卷。曇隱造抄四卷。道
樂造抄一卷。遵統者。名洪遵。北齊僧統。纘疏八卷。洪
淵律師學承遵。後有疏。未詳卷軸。雲暉願三師。並光
之門人。道雲造疏九卷并抄一卷。道暉造疏七卷。法
願隨朝西河人。製四部律疏是非抄兩卷。道洪法勝
二律師。並隨朝人。各出抄。未詳卷軸。智首律師。姓皇
甫氏。造疏二十卷。五部區分抄二十一卷。法勵律師。
趙人。姓李氏。造疏十卷。基律師。有疏。未詳根緒。已外
下。結略未盡名也。曇瑗律師。陳朝金陵人。僧祐律師。
梁朝人。鈔主前身。靈祐律師。隨朝相州演空寺。俗姓
趙氏。定州人。七歲欲出家。父母不聽。自歎。七歲不得
出家。一生壞矣。至二十二受具。大興佛法。諸師以下。
總述其人不一明也。及江表下。指處。江是京江。表是
江外。同州等。並是從關西北。並名關內。同州雍州等
也。黃河之南。號州也。蜀部神錦。部類數州。諸餘已下
總述其處不一明也。義抄者。濟云。鈔主集義鈔亦三
卷。海東有師將去。此無本也。
第二明世中偽說分三。初標。次列。三如是下。結釋上
文。兼餘存略一唱。言次至略者。偽經已上。標也。發正。
引邁法師撰譯經圖記云。夫言翻譯者。皆以記某時
某甲三藏同譯人。徒眾。執筆迴文。及置大使。并判官
翻譯使等。具注日月。譯記奏聞。然後依此人錄。即有
流傳之益。今大小乘經論。涅槃經唯識論等。並是入
正目錄數。費長房錄皆以廣論記傳。辨其佛法真偽。
因茲撿古來。大有造偽經。及以諸論。如文所序。將辨
真偽。大分有四。一者偽經論。金棺經。獨覺論等。一向
是偽。此後代愚人。妄自造作。非佛所說。故稱為偽。二
者失譯。准費長房錄。第十三十四。條踈大小乘經失
譯。如提謂寶印毗羅三昧經。像法決疑經等。並是大
乘失譯中列。當時譯出此經。屬以國土喪亂。無有目
錄記得三藏名字。及以譯時年月。雖是正經。入失譯
之目。三者疑偽。如諸佛下生經。淨行優婆塞經等。此
經。文理參餘正譯之經。以濫其真經。故云疑偽。又名
字。與入藏目中少同。參涉真經。無有目錄記傳所載
可𠗦。故云疑偽。又解。如上失譯。無傳記可𠗦。亦令人
疑偽也。四者正譯。即如摩騰所譯四十二章經。涅槃
等經論。是也。今詳長房錄。更無疑偽之科。此失譯無
可依𠗦。即疑偽也。焚除者。靈山云。隨朝集得偽經。於
<pb n="953"/>
尚書省前焚訖。藂者。聚也。謂愚者多聚頭為藂。猶自
濫用者。商略猶濫。引用此偽經論。於章疏中。證成行
事。即愚用者。非一謂為叢也。且述與律相應。如前所
列者。謂偽經等。與律相應即列。與律不相應者。盖不
錄來鈔列。故云餘文存略也。
第三鈔興本意中分二。初標。次釋。言後至意者。標也。
問。鈔依何興耶。答。固令撮略正文。包括諸意。是鈔興
本意也。靈山問云。前已序作鈔意竟。今何更明興意
耶。答。上文見其古人章疏。如非行事之文。繁略不堪
濟於新學。是作鈔興由。便明述作鈔文體勢。而未知
鈔依何教跡而興。裁略聖教。今明本興之意也。
釋文二。初正辨鈔興本意。二猶恐下。便明恐增不急
之意。前二。初明鈔興本意。二庶令下。辨鈔興所為意。
前二。初總而略明。二余智下。別而廣釋。言夫至也者。
總略明鈔興本意也。謂佛許撮略。是鈔興本也。律云。
諸比丘。欲不具說文句。佛言聽之。論云。佛令引要言
妙詞。直顯其義。固者實也。鈔主。實依佛。令刪繁補闕
式。固者執也。謂鈔主執其佛教。及與論文。令刪繁補
闕也。乃曰固令。謂以筆採取三藏之中要當之言。逗
機得益微妙詞句。為三十篇中行事之文。謂之撮略
正文。包舉也。該羅也。謂包舉該羅律論之中事法大
意。作三十篇中。行事文前之意。謂包括諸意也。
第二文二。初自述謙詞。奪歸知本。二每所下。既識其
本。廣明鈔興之意。前二。初謙智淺人微。敢裁聖法。二
雖然下。奪歸知本。顯引用有𠗦。言余至論者。上句。自
謙智短。如螢耀之最微也。輔篇云。以我智望佛智。如
螢比於日月也。博雅云。腐草為螢。亦名熠燿。待之熠
燿之羽。光盛之皃也。熠（為立反）燿（以灼反）又釋。佛智如日。
無幽不朗。菩薩如月。比佛不如。聲聞如星。光更劣也。
我智如螢。自不能照。豈兼於他。下句。謙其識淺。故比
之踈膚。踈者。准溫室經。心遊理外曰踈。膚常小人之
稱。謂自謙我識量淺近。不能深達至理。如彼膚常之
人。何敢已下。正謙撮略意也。侮謂慢也。猷法也。豈敢
輕慢三藏聖法之真言。謂撮略正文。包括諸意。有其
去取。似於輕慢也。何故不敢為。動成戲論故。不敢輕
侮而撮略也。戲論者。准智論四謗義。夫一切法不可
定執。言有增益謗。言無損減謗。亦有亦無相違謗。非
有非無戲論謗。我智短識淺。所略聖教。恐動則成四
謗。故略舉末後一謗。安國法師釋云。第一離增益謗
者。然佛說有。而非增益。不說一切實有。但說圓成萬
德為有故。二離損減謗者。然佛說無。不成損減。不說
一切皆無。但說遍計為無故。三離相違謗者。佛說亦
有亦無。而非相違。如乳中酪性不應定答。但言亦有
亦無。遇緣成酪。可說當有。不遇當壞。可說現無。四離
戲論者。亦云愚癡謗。佛說非有非無。而非戲論。眾生
有煩惱。即得言非無。如來斷故無。即說言非有。涅槃。
佛已證故。說言非無。眾生既未證。故得言非有。凡聖
兩種。各有一種。非有非無。不成戲論。言雖至本者。雖
然者。前縱後奪之詞也。雖然智短識淺。不敢論其有
無。我學有所承。承必知本也。謂鈔主。親承首律師所
學。故戒心疏末云。承首律師講律。凡得二十遍。靈山
云。初聽首講。得十五遍。欲住出家。師頵（居筠反大）更勸聽
得五遍。中間。僧事頵自為知。故云學有所承也。人疑
云。律教事淺。何須多遍。見僧傳中。休法師。聽洪律師
四分律三十遍。䫃諸學徒曰。余聽涉名矣。至於經論。
一遍入神。今聽律部。逾增逾闇。豈非理可虗求。事難
通乎。承必知本者。發正云。即曇無德四分律。即是所
承之宗。尋其本者。四分律主。依大律藏。分出此文。由
於迦葉結集。尋其迦葉說。自如來。今四部律文。及諸
經論。無非佛說。佛令欲不具說文句聽之。今依此制
之本。以作斯鈔。故前列。正本云曇無德部四分律也。
鈔。者所宗。若欲取他部者。從本至未先觀與四分文
義緩急輕重相開即取不等者。不取上不違於佛。本
<pb n="954"/>
中與迦葉相當。下復順我所承撮略。皆是佛聽。望無
戲論。
第二文二。初明刪略廣上。撮略正文。包括諸意。二而
抄略下。躡前撮略廣上固令。前二。初正明刪略包羅
行事之文與意。二及教通下。兼陳文意之下。餘論難
義。指別所明一唱。言每至顯者。覆檢者。先解之事。今
日作鈔。親更披檢。覆之虗實。雖自曾聞。或兼學解。恐
與本文有違。更覆其言。撿之取實也。靈山云。鈔主讀
藏經得六遍。及諸文疏。如上下說也。於事之下癈立
意多者。自古諸德。制造章疏。皆存癈立。諸意如是。所
存情見。實繁廣也。今刪其不當之文。略除癈立之意。
云並刪略也。故知。上釋刪繁他部經論不取。並得稱
刪也。止存文證者。謂。心存其要行事文。及文前所立
之意。取證以為鈔中行事也。指事釋者。古今咸引羯
磨竟文釋也。今依羯磨疏。引於羯磨言下何時得戒。
此一事下。廢立意多。羯磨疏云。具戒發時。在何言下。
答。如智論云。羯磨竟時得。有律師云。與汝受具足戒
竟得。又有師云。是事如是持者。是竟時也。又有云。心
論。第三羯磨一剎那項。作及無作。是根本業。律師已
為第三說字。是得戒也。自古諸德制造章疏。總存上
解。是情見繁廣。鈔主今並刪略。云解者多途也。心存
文證者。謂心存要當之文。取證鈔中行事。鈔云。今立
一法以定。謂三說已。云僧已忍與某事竟。此時羯磨
竟。也故羯磨疏云。理同智論受戒竟也。及教通餘論
等者。謂持犯篇末雜料簡中。有六律相。一剋漫。二錯
悞。三自他。四分身口。五教人自成。兩業各分六。多人
通使緣別業同。如是教文。通多論解。故云及教通餘
論。如是理相難知。自非通解律論之人。新學焉能究
盡。指義鈔所顯也。鈔主自云。鈔者。意在易識即行。前
論難知。故且刪略也。又鈔。戒體合通多成。二論廣辨
是非。唯依成論本宗。而解多宗則是餘論。彼論。別有
大種造。等流色。約七十五法。六門分別。如是理相難
知。自非通律論之人。焉能究盡。故鈔但標二論不同。
是此義也。文中甚多。旦舉一兩。消鈔文耳。富陽。引律
中有三寶四諦法相之教義。與經論相通涉。者此之
道理。體相難知。靈山。約律用成實論為宗。明其戒體。
名教通餘論。發正。約律文同義異四句。而興爭論。名
通餘論。就此三中。富陽發正應好。靈山論體。鈔中現
用。思之。
第二文二。初依論立。理覆前撮略意取佛聽。二故文
云下。引教證成固令之旨。言而至意者。有二意。初引
要詞。二自外下。明取不盡。釋前證文不盡取意也。富
陽云。謂此鈔中。鈔略律及經論先德文。紀為其誠證
之文。多不具足委悉盡取。皆須與此部文義等者取。
故云。但取文義堪來入宗。自此已外餘有不盡之文。
若必欲於此所引文外。尋討事之始末。則非我行事
鈔者之意也。且如標宗引文成德中。但是讚戒之文。
即抄略將來證其戒德。而不具足委悉取其始末。如
引地持云。三十二相無差別因。皆由持戒得。若不持
戒。上不得下賤人身。況復大人相報。今引此文來證
戒德。如是讚戒德文義。堪來入宗。雖引此文。不知彼
地持中。為何人說此。對治何事。即是自外不盡。必欲
尋其始末。非鈔意也。證中二。初四分。二毋論。言故至
聽之者。問。刪略諸文。皆是聖說。豈非損減。依何理教。
而有取不取耶。答。有教可𠗦。故今引此。律說戒揵度
因節會日。不知聽說何法。當說義時。不具說文句。諸
比丘生疑白佛。佛言聽之。准此文意。我今作鈔。若不
具說。即無過也。言毗尼至義者。謂非但當部有文許
刪。母論亦許。花嚴云。彼論。諸比丘問佛。佛言。若說法
時。從脩多羅。乃至優波提舍。隨意所說十二部經。欲
示現此義。復有疑心。若顯次第說文。眾大時。文多生
疲厭。若略撰集妙詞。直顯其義。不知云何佛聽諸比
丘。引經中要言妙詞。直顯其義證成。堪來入宗者。取
<pb n="955"/>
無過也。故知。撮略包括。皆是佛令。鈔主固依佛令。即
上固令之旨顯矣。言庶至福者。上兩句。明鈔臨機有
用。不假問人。下兩句。彰教理。明無疑罪福庶望也。上
來如是刪略證文。望使新舊二學。臨前機宜有用。不
待更訪問他人求學即。事即因。所對前事。撿文依之。
即行教文既明。可復更疑被事得成不成之罪福也。
故輕重儀云。即以此律為本。搜括諸部成之。則何事
而不詳。何義而非決。即斯義也。且如受戒一事。即有
一篇。廣明八法調理九法往來。望令此篇。臨受戒機
有用。無待訪問他人。遇受戒事。依文即行。教文既明。
豈復疑得戒不得戒之罪福也。言猶至矣者。輔篇㟧
云。鈔主自意所作。繁處須繁。略處須略。特為折衷。濟
其新舊二學。但恐後代之人。加不急之言。增益鈔文
也。真宗無穢。荒草曰蕪。不急之務。時所不行。喻若荒
草。恐穢鈔之真宗也。學行教者。見有不急之務。乃致
迷惑。若言行事鈔。復有不急之言。若言是疏。復不牒
解。律本兩不成之故。致此迷也。鳥鼠之喻。即存於加
不急之務日矣。鳥鼠者。案佛藏經文。彼喻破戒比丘。
形相似僧。業行如俗。不似一物。無所名目。猶如蝙蝠。
聞人覔鼠。即飛昇空云。我有翅而是其鳥。聞人捕鳥。
即入穴中云。我有齒而是其鼠。不似一物。今鈔引意。
與經少異。恐將不不急之教。穢我真宗。非鈔非疏。如
似蝙蝠。非鳥非鼠。不似一物故。辨正論云。蒼蠅招黑
白之論。蝙蝠有鳥鼠之譏也上來十門不同。當第一
別釋十門竟。
第二總結十門。言此至論者。此有二意。初結上十門。
並束三藏大綱之意。二若攬下。生起三十篇首對事
興之別意。靈山輔篇折中富陽並云。此之十條。即是
十門。並總束諸門者。下三十篇為諸門也。發正。將此
十條為總牒。以十門為諸門。然兩捨之取其令釋。有
人云。如來三藏一切教意。有眾多門。以此十條。並收
來諸門大意。如如來教興意。迦葉結集教興意。乃至
第十去濫傳真料酌意。皆是三藏教中諸門之大意。
故日也。例類例也。隨其類例。一一科分辨折。如輕重。
即有七種類例。科段分析。條條並有。不能繁敘。寄在
臨時。若十條中。攬收如來三藏一切教中別意不盡
者。下三十篇首。對其篇中所明之事。一一別論興意
也。如結界篇。對結界事。明來意云。但為剡浮洲境等
是也。
第三舉三行。以判鈔結文行而盡収。中二。初已約三
行判文。二然則下。釋成三行判文所以。初分三。初標
起三行之意。二若遵下。正依三行判文。三此三下。結
三行以收文無文。行而不委。言夫至位者。標起三行
意也。折中問云。前序中。已分三卷竟。今何更分者。答。
前序中。約能詮教分。則眾法居首。先集僧結界受說
安恣。然後方顯護持。今約所詮行辨。要自行居初。自
行氷潔。方堪秉其眾行。為眾自別。前後兩異。復顯能
所詮殊。謂前約能詮文。次第。要眾法居初。今約所詮
行之次第。要自行居首。故重分也。宅。居也。佛者。覺也。
覺道深廣。喻如海也。經云。法喜禪悅。食解脫味為漿。
非但居身於覺道海中。復須資飱法食。得解脫味。故
曰飡味法流也。形廁僧伍。㟧云。廁。次也。僧。眾也。伍。行
伍也。謂依受戒次第。在於僧眾行伍之中。發正云。教
行雖廣。且約所修諸行。行乃眾多。要唯三位。攝無不
盡也。謂身居佛海。所飡法味。形居僧伍。即佛法僧寶。
所依有三。所行之行。亦有三種。故云行唯三位。即自
行眾行共行。
第二正依三行判文。文有三段。一唱。言遵至矣者。發
正云。中卷四篇。明其自行。以脩道之本。先項自行清
潔。然後方堪秉法住持。謂識達持犯。故先明自行也。
富陽云。遵仰正戒者。即篇聚懺六聚。是即戒身清淨。
識達持犯。即釋相及持犯。是明其所解。體者表體。牒
上遵仰正戒。正明自行。相者。犯相不犯相。牒上來識
<pb n="956"/>
達持犯相狀。正明所解。解行具彰於四篇。名為具矣。
自行至矣。發正云。自行既成。結前外德彰用。生後眾
行。謂上戒身清淨。復能識達。即自行成。德相外彰。堪
秉持佛法之用。即有一十二篇。廣明眾行。以其眾行
為綱領。如網之要者在綱。衣之要者在領。舉領毛端。
提綱自整。眾行亦爾。結界秉法治罸惡之匡濟眾務。
勿過此也。自他兩德者。輔篇云。下諸篇中。為成兩德。
自能成他。他能成自。故曰自他兩德。如二衣中。對首
持衣。自欲持衣。假他對首。若堪對首成他有德。他來
對我。證我衣持。自他相成。為兩德也。若准此解。衣藥
二篇可爾。頭陀諸篇。有何相對。得成自他。思之。今解。
自他兩德。則是牒前成相多途。生後共行。眾別相望。
總曰自他。皆有功成。名為兩德。牒前引下共行意也。
成相多途者。謂上自他不唯兩德能辨。更有多種隨
機要行。途道成就相収。則下十四篇。事務不少。一事
之下。隨機有法。如頭陀。要行隨機。有十二不同。如攝
食。隨機有其四種之法。其事不一。故曰成相多途。毛
目顯者。謂毛是裘衣。目者網目。舉領則毛端。提綱目
整。謂上之眾行。綱領既存。下之隨機共行在文。端直
如毛。方整如目。要者覽之。自顯然矣。言此至委者。折
中云。三千威儀。八萬細行。教行則雖眾。三行收之無
餘。故云此三。明行。無行不収。名隨事顯。對事而俻斯
文。教法雖多。三卷之文攝盡。故云三卷攝文。無文不
委也。
第二釋成三行判文所以。文三。初總述三行判文不
易。二若長途下。別顯二種分之成非。三今隨宜下。結
上所分之意。言然至擬者。問。前云但境事寔繁。良難
料擬。今復云。事類相投。更難量擬。二處之文。云何取
別。答。前境事寔繁。良難料擬。今取物類相從。以標名
首。作三十篇名首難。今約三行。分名首難。與前異也。
言事類相投。即有眾自共別。乃至三十篇內。各有三
行事類相投。今但通將三行分篇。篇內由來三行交
雜。故稱量比擬。更難前也。事類相投者。則三十篇。各
有事類三行。相投聚一處也。且如羯磨。則有心念自
行之事。各有其類。對首共行之事。各有其類。單白等
眾行之事。各有其類。如是三行事類相投。總標羯磨。
以為名首。今將三行。分三十篇。謂諸篇中。各有三行。
以此望前之難。此更難前。故云更難量擬也。言若至
碎者。有二意。初明不取篇目。但隨行釋。恐討論難。二
必隨相下。若以三行。就一一篇內。曲分鈔文。繁碎過。
若不約行通分其篇。有此二過。謂今以三行之位。總
分三十篇。中三行隨行。各聚一處。不取篇目。隨行長
途散釋。若要心念持衣行事。卒不可尋。為無篇目管
之。散在自行中釋。文相難尋。寡於討論。即同古人言。
章疏繚亂。不可披拾也。隨相曲分者。若存篇目。但以
三行隨三十篇中。委回細分。則繁碎也。如一篇中。有
眾行事處。將眾行科。有共行處。以共行科。有自行處。
以自行科。則使三十篇中三行交牙。即同古人言章
璅碎不可披撿也。言今至依者。有二意。初結上三行
分篇。指歸隨宜約略。二使舉下。意令提綱目整舒。覧
事而隨依所。言今者。簡非長途散釋。及隨相曲分。准
上約行分篇目也。隨宜者。隨前事宜。故曰隨宜。三十
篇內。前一十二篇。隨明綱領之事。宜以眾行科之。中
之四篇。隨明戒體持犯之相。宜以自行科之。下一十
四篇。隨明機要之務。宜以共行科之。離其長途散釋
討論難。約略者。事不委明。故云約略。約前一十二篇。
多明眾行之事。或有自共二行之事。隱略不科。約中
四篇。多明自行之事。或有眾共二行之事。隱略不科。
約後一十四篇。多是共行之事。或明眾自二行之事。
隱略不科。離繁碎過。鈔主云。此三明行無行不収也。
通結指歸者。通途結略。前一十二篇指歸。上卷綱領
存矣。其中亦有非綱領事。通途結略。中之四篇指歸。
中卷體相具矣。其中亦有非體相事。通途結略。下一
<pb n="957"/>
十四篇指歸。下卷毛目顯矣。其中亦有非毛目事。故
鈔云。三卷攝文無不委也。使舉等者。古人。以毛為裘。
毛附於領。舉領則毛端。今將眾行為領。一切自共二
行。因之而立。則使舉眾行之領。自共二行。如裘之毛。
自然端直也。古人以綱持網。提綱則目整。今將上卷
一十二篇為綱。攝持中下二卷教網。上卷一十二篇
之綱若舉。中下二卷自共二行。一十八篇網目。自然
周整。問。前分中卷四篇。不為毛目。今釋成中。何故總
攬一十八篇。為毛目者。答。上約細行所分。體相實非
毛目。今約綱領。總攝體相。因受始有。俱得毛目之名。
思之。載者。玉篇。及毛詩。皆訓則也。則舒列一十二篇
名首。在上卷之前。開卷則覽見一十二篇之名。隨前
機要。何事隨篇撿。而依用下之二卷。唯說古人不無
雖判。詞理不通。略而不錄。上來諸義不同。釋成三行
判文所以竟。上來有二。初正約三行判文。二釋成三
行判文所以。兩段不同。當其第三舉三行判鈔結文
行而盡収竟。上來有三。初列三十篇目。顯是鈔中所
取諸教。事法行用物類相從之門名。二述三藏大綱。
證信鈔依聖意。三舉三行以判鈔結文行而盡収。三
段不同。當其第二述三藏大綱。為作鈔所𠗦。取證信
依聖教文竟。上來有二。初序戒學之興替。發起撰述
之因源。二列篇已下。述三藏大綱。為作鈔所𠗦。取信
依聖教。兩段不同。當其第二依序科釋文竟。上來有
二。初標序題。二依序別釋。兩段不同。當其第一序分
文竟。若准前科。尋之可知。
自下大門第二正宗。約三行以分篇。卷則有其三別。
初約眾行。上卷有一十二篇。二約自行。中卷有其四
篇。三約共行。下卷有一十四篇。前三。初標攝上卷之
通題。二列卷首約行所分之篇目。三牒篇解釋。前二。
初解能貫一部之通稱。二卷上兩字。攝眾行之別標。
一唱。言四分至卷上者。通號如前。卷上者。謂眾行之
法。住持綱領故。須先明三行居初。此卷。約其行分。故
稱上也。言標至附者。列一十二篇名目也。前序通列。
顯是所取事法名首。將統後之大綱。故於十門前。總
列三十篇目。今別列十二篇者。約眾行所分也。列在
卷前者。是前則舒張一十二篇。在上卷之前。開卷則
覧一十二篇名首。隨機要於何事隨檢依而行之。此
約僧眾所行。名眾行也。第三牒篇解釋中。分四。初有
四篇。明能秉之僧。二羯磨一篇。明所秉之法。三結界
一篇。明所託之處。四僧網下六篇。明所為之事。前二。
初標戒宗。以辨僧體。二下之三篇。約集是非。以明僧
用。前二。初明來意。二牒篇解釋。初來意者。問。此篇何
故居初者。答。佛法創興。戒最先說。三學相因。以戒為
本。斷惑次第。戒捉定縛慧煞。五分法身。戒分居首。今
撰事鈔。統收三行。以戒為宗。又羯磨疏云。眾行元綱。
勿高於戒。戒能生萬行也。又為比丘所依。又行至涅
槃。皆由戒足。准其行事。以戒為宗。故下引多論。明在
初也。一戒。是佛法平地萬善由之生長。二一切佛弟
子。皆依戒住。若無戒者。則無所依。三趣涅槃之初門。
若無此戒。無由得入涅洹城也。鈔下文云。並出道者
之本依。成果者之宗極。故標於鈔表。問。初科此文標
戒宗以辨僧鉢。今何以但論戒耶。答。唯標戒者。令僧
尼等。寄心有在。知自身心懷佩聖法。即辨體也。直而
言之。以戒為宗。領納心相。為其體也。
第二文二。初牒篇名。二初出下。注文科判。言標宗顯
德篇第一者。濟云。標舉也。謂總舉一部鈔之所尊。宗
者主也。㟧云。戒者。是諸行之主。故下文云。發趣萬行。
戒為宗。主。崇義。尊義。繁而不敘。因明其宗。古今多別。
第一師。止作為宗。二部戒本是止持。揵度已下是作
持。由止故自行成。由作故眾法就。第二師。受隨為宗。
受是總發。隨是別脩。由總發故萬行從生。第三師。立
止惡為宗。凡欲脩善。必須離惡。惡既離已。脩善方成。
第四首願二人。教行為宗。夫教不孤起。必有所詮之
<pb n="958"/>
行。行不自顯。籍教以明。第五師。立因果為宗。謂二部
戒本。及以揵度止作二行。總是其因。大小持戒揵度
已去。即是其果。第六雲律師。言。制在一代人時處事。
人。謂須提那。時謂五年已去。處。謂毗舍離。事。謂婬盜
等。前後不同。一戒一經。合有六百餘段別釋。不可論
宗。此德不立宗也。第七相州所立。戒學為宗。疏云。今
以宗求其唯戒學。第八素律師。立戒行為宗。今南山
所立。以戒為宗。故立此篇標於鈔。鈔表律文四科建
首。以戒本為初。二十法聚之中。戒居其第一初。顯是
眾行之本。既知其本。宗義即成。又羯磨云。戒是定惠
初基。眾行元本。本既不立。餘何可𠗦。又釋戒體初云。
准知己身得戒成不。然後持犯方可脩離。故約受明
宗。起行明離也。言顯德者。花嚴云。既標其宗。則須顯
德。非宗無以顯德。非德無以立宗。德者。從果彰名。謂
功曰德。以能持戒。萬德從生。若非此宗。無以顯斯德
也。德者得也。明佛。三僧祇劫所脩萬行。以持戒故。功
圓果滿。萬德斯俻。由持戒得。今比丘等。是佛弟子。若
能持戒。現世名譽。當招勝果。亦名為德。篇者。戒疏云。
字。從竹作。乃是簡名。自漢已前。本無其紙。例用竹木。
兼之紈素。而用圖錄。後漢蔡倫。剏造於紙。用易簡素。
古書簡𥮵。可有一章。以韋編（[(白-日+田)/廾]連反也）之。號為一篇。故尼
宣讀書。韋編三絕也。第者居也。如王侯之宅曰第。此
篇。居三十之首。故言第一。
第二注文科判中二。初舉注科。二夫律下。依科別解。
言初至德者。舉注科也。
第二依科別釋中二。初夫至言論能盡。來出其宗體。
二直引聖說下。引文成德。初二。初至再轉乎汎明。是
明顯宗由致。二今略下。正出宗體。前二。初至過限。歎
教理橫深。類世海之八德。二故凡下。約人違順。彰其
損益。前三。初歎教理深廣。喻海無涯。二雖包含下。有
犯必黜。喻不宿死屍。三騰岳下。於戒敢違。喻潮不過
限一唱。言夫至限者。輔篇云。法喻雙舉。盡貫三科。即
法喻合三也。夫律二字。如前廣辨。此言律者。法也。謂
詮量輕重犯不犯法。利國無方。故喻如海。且世海。傍
通無際日冲。竪難究底曰深。津潤通達。物類俱霑。其
數既多。故曰萬像。萬者。且舉一數之極。故花嚴十定
品云。四大海水。悉能潛潤四天下中山林萬象。而今
春生夏長。吐花結實。而不失時。律海亦爾。橫遍法界。
故謂之冲。竪等虗空。謂之深。有解脫味。謂之津。遍十
法界。謂之通。能令五分法身。初生次長。吐五乘之花。
結五乘之果。皆不失時。問。五乘善道。由戒故潤。理不
在疑。如三惡道。何能潤也。答。因破戒故。則墮三途。後
有出期。而得果證。如蓮花色尼緣也。又舉喻況。如人
有病。與之吐藥。雖蹔加困。後必得差。雖蹔墮三塗。後
終得果故。慈和問云。既言津通萬象。即是包含無外。
亦應宿死屍耶。鈔答云。雖至屍者。答也。發正云。世海
雖復包含無外。而不宿死屍。律海亦爾。雖復至廣至
深。而不容其犯重禁者。故云不宿死屍也。故律序云。
譬如有死屍。大海不容受。為疾風所飄。弃之於岸上。
釋云。初句自行絕。次句眾法絕。次句作法除弃。次句
穢不在淨。次合。偈云。諸作惡行者。由如彼死屍。眾所
不容受。以是當持戒。上兩句合初句。第三句合下三
句。第四句勸持。騰岳等者。山岳也。騰。奔起也。高低之
浪。小者如山。大者如岳。浪激白氣。紛飛若雲。故曰彼
雲。晝夜二時之潮。而不過限。律海亦爾。制戒緣起為
騰。五篇七聚巖峻高位。小者招吉如山。大者夷殘若
岳。故云騰岳。五篇七聚之上。要起止作二持白業。喻
若波雲。若諸弟子。於制有違依二。犯治不敢違越。喻
晝夜二時潮不過限。潮不過限者。輔篇云。鈔引五分
律。彼說戒法中。有八不思議法。鈔取彼意。問。何不依
當部。答。諸律及經。八數是同。就中五分名義。世人易
知。與四分似同。故取五分。云潮不過限。四分云。不失
潮法。若准十誦。不失常限。與四分異。故不取也。若爾。
<pb n="959"/>
花嚴經等。亦云。潮不過限。何不取耶。答。既云律海意
不在經。輔篇云。欲將此文六句。收彼八者。先旦橫列
鈔文六句。次列喻八句。次列法八句。一一合之。即易
明也。
初鈔六句者
夫律海冲深（此句收第一德）
津通萬象（此句收第七德）
雖包含無外（此句收第四五六八德）
不宿死屍（此句收第三句）
騰岳波雲（後兩白收第二德）
而潮不過限
次喻八句者
一海漸漸轉深
二潮不過限
三不宿死屍
四百川來會無復異名
五萬流悉歸而無增減
六出真珠等寶
七大身眾生皆住其中
八同一醎味
次法合者
一如來漸漸制漸漸教學之
二我諸弟子於所制戒不敢違越
三有犯必黜不宿容之
四雜類出家（皆捨本姓。同稱釋子沙門也）
五諸善男女出家（入無餘涅槃。而無增減）
六有種種法寶（謂四念處。乃至八聖道分。諸助道法）
七有諸大人（阿羅漢向。乃至須陀洹等。住此法中）
八若有入者同一解脫味（是為八。此法八句。一一合上喻八句）
第二文三。初明持有益。二而澆末下。不持之損。三故
知下。雙結替興。歎持得益。前三。初勸護持。二故能下。
明得益。三良由下。釋得益所以。言故凡至世者。有六
答。三句為一段。初三句。約戒以明。次三句。就定惠說。
初上句標人。次句勸人持。次句顯離過。第二者。上句
標人。次句勸脩觀行。次句明脩觀離染。辨常云。此明
三德也。故者。躡上起下之詞。謂上津通萬象。不宿死
屍。而潮不過限。故凡廁玄門者。或須清禁也。凡諸也。
廁居也。預在也。玄妙也。戒為諸行之所歸。故喻於門
者。則牒在玄門之人也。下句勸持。剋剪緣非。清禁身
口。清身身無惡作。禁口口無惡說。身口既淨。無容更
得過非生焉。沐心等者。謂由戒淨故。三昧現前。故云
沐心道水也。花嚴云。洗身曰浴。洗手曰𤃗。洗足曰濯。
洗頭曰沐。身最上者謂之頭。心既主身之尊。喻如頭
也。故曰沐心。水能滌垢。由戒淨故。無生智起。妄垢皆
除。喻智如水者。則牒上沐心道水人也。心能離念。即
為出要。自然不染世六塵也。言故至網者。明現世益。
花嚴云。淨持禁戒。嘉聲外逸。能生物善。秉法被時。千
載不墜。此時上身口益。智所照處為迹。以無生智起。
普照萬境。五欲不能拘。六塵不能染。此迹自然超出
也。此句明上心益。言良至德者。良善也。如何得益。善
由戒法。清禁身口。四儀自然氷潔。非此戒法。不能光
益。住時千載之儀。非無生智。道不能顯其迹超塵網
之德。故知此德由戒淨生也。
第二不持有損文三。初人違教。二是以下。能損之心。
三致令下。所損之境。前三。初至之流。標淺識之人。二
雖名參下。列其非相。三研習下。釋成非之所以。言而
至流者。靈山云。澆薄末下也。謂是薄下淺識之徒。膚
者。人釋不同。鈔亦不定。或膚。或膚。輔篇取膚。膚常也。
靈山發正取膚。玉篇訓皮上為膚。膚裏為皮。經云膚
色死潔。既是淺見之流。
第二列非相中。三業分三分。初雖名參下。身業非相。
二情既下。口業非相。三意雖下。意業非相。言雖至有
者。上兩句。學非。下兩句。行非。緇黑色之衣。謂上淺識
<pb n="960"/>
之人。雖名字參雜緇衣中。習不積年。名學非。經遠行
者。靈山。然戒律為萬善因基。既於戒律。學行俱闕。善
從何生。故云。何善之有。言精至詣者。既學不深。行不
依律。心情。於教則踈。於行則野。不能精究律藏之真
要。覆牒上文。靈山。引溫室經耆□自傷云。雖得也。為
人踈野。義法師解云。心遊理外曰踈。形落俗中為野。
心遊理外。覆上學非經遠。形落俗中。覆上行不依律。
封懷等者。靈山云。封閇也。守株喻也。韓子云。宋人有
耕者。田中有株。兔走觸株。折頭而死。因而獲之。後乃
釋耕守株。為宋國笑。時諺云。守株待兔。愚之甚也。合
云。身無學解。如樹無枝。喻如株杌。既不究真要。乃封
閇情懷。束身而坐。合守株也。更不求學解者。絕通其
行解得益之望。如待兔釋耕也。靈山云。詣至也。局執
也。所執局事。皆是師心。日局之心首。凡所出言。皆無
聖教可至向也。言意至趣者。情意。雖論三乘之道。不
異於俗。俗則在朝爭名。在市爭利。今名利心說法。故
不異俗同流者。凡所出制約。與鄙俗同其條。流枷禁
杖罰。非法僧制。則乖如來法律之真趣也。佛意謂。斷
惑出纏。今行枷禁。苦惱心形。與其大慈真趣。故是乖
也。言研至之者。如上淺識之人。若能精研習學。積於
歲年。猶迷事相。如闇中托物。或著不著。況情踈野。常
談世間言論。如是之人流。誰能體得律行教也。言是
至存者。容受也。致舉也。若容受致舉上來膚見。濫委
付以為眾首。則亂法司。司主也。聚也。謂修三法行人。
聚在一處。以此淺識之人。主當則令亂也。肆者。當陽
云。放也。縱情同者為惡。奪情違者之善。謂故縱情懷
任非而作。專行暴剋者。書云。不教而煞。謂之暴。論語
云。剋伐怨欲不行焉。可謂人矣。剋。好勝人也。專行暴
事。欲勝於人。尚非等者。富陽云。舉俗以斥非。書云。罪
疑惟輕。功疑惟重。尚書云。不以親而不誅。誅其有過。
不以疎而不賞。賞彼有功。俗節既然。上之暴剋。何得
許也。道儀得存者。道。則無生智道。四等為懷。儀。則三
千威儀。利物為本。身心既行縱奪暴剋。道之與儀。何
可安附而得存也。言致至耶者。此句人虧正學。明所
損境也。慈云。困弊也。盤石大石也。周易有其困卦。深
云。進則踐於蒺藜。退則困於盤石。陰陽閇塞不通。困
也。謂上縱肆之人。新學遇之。則進退俱失。如於困卦。
輔篇發正云。謂坎下兌上六友辭云。困于石。石不受
物也。亦是止遏不通之義。非法眾主。疾其後生。令正
教不得施行。故云困於盤石也。羈䩛者。此句。明斷法
功能也。慈云。在身曰羈。羈絆也。在口為䩛。此䩛（皮必反）
無轡音。久相承未知何也。律要者。二持是律之要。詮
教之文雖博。止明持犯。故知。二持是律之要。又羈者。
說文云。馬絡。䩛者。車束也。止持如羈。結比丘身口七
支。不至作犯。作持如䩛。收束比丘三行。不至止犯也。
令此非法眾主。不遵崇於二持。即是律要絕羈䩛也。
於時者。於非法眾主。令後學正教不行之時。寧。何也
玄妙之鋼。當於此時。何不覆墜也。
第三雙結替興。歎持得益。文二。初兩結興替由上違
順之人。二深崇下。再歎深崇得益一唱。言故至乎者。
佛智如日。昔時已曜。今僧尼。護持尸羅。發生淨惠。豈
非再曜。法輪不再轉乎者。諸佛之法。三十七品輻網
具足。喻如其輪。佛在已轉此輪。今僧尼等。戒淨有智
惠。便得第一道。此輪豈非再轉耶。又如來成道。度人
廣大。比丘今日戒淨秉法。度人亦得廣大。即再轉也。
上來凡明是非。顯宗由致竟。
第二大段正出宗體文三。初略指宗與受隨。為後進
興建之本。二夫戒下。正立於戒。為行事宗。三何者下。
徵釋受隨顯宗。於戒興建德相。言今至記者。顯略指
也。謂約能詮教下。所詮之戒。以為宗也。夫出家五眾。
就其行教。以戒為宗。故戒本疏云。律中列戒為行。正
宗欲釋宗義。宗。是主尊等義。法躰行相。顯宗家之受
隨。非受隨無以顯戒。故下別舉法躰行相。以顯之。非
<pb n="961"/>
戒無以收於受隨。故法體行相之前。皆標戒字。故知。
戒者為行事之正宗。若於受前。名為戒法。領納在心。
名之為戒體。依體起行。名為戒行。行成德彰名。為戒
相。今於立宗之首故。略指宗體行相也。令後進者興
建有託者。謂後學僧尼知戒為行事正宗。驗往日自
受戒時。實若納法成體。受後依體起行。脩持離犯。美
德外彰。即堪建立佛法。興。謂興隆三寶。建。謂建立法
幢。要須有戒以為宗根。萬行依生。名為有託。
第二正立宗文二。初正辨戒從緣得。二故經云下。證
有戒可持。初三。初隨器稱方獲。二情無下。差毫徵而
則無。三是以下。勸專志而契入。初二。初兩勺。總明宗
趣。下三句。稱別解稱緣一唱。言夫戒至道者。問。諸家
立宗。未聞單以戒為者。今據何文。將戒為宗耶。答。鈔
於篇題之下。自科出宗躰。則知於此明宗。文云。夫戒
者隨器為功。領納為趣。即受者之心。趣向於戒。宗趣
義成。故知。以戒為鈔宗也。又顯德中云。發趣萬行。戒
為宗主。又釋相戒有大用中云。夫三寶所以隆安。九
道所以師訓。諸行之歸𠗦。賢聖之依止者。必宗於戒。
主宗之義。故得稱焉。戒者牒舉宗也。以由也。隨器者。
慈濟㟧並云。隨前人根器。上中下不等。上品根器。容
受如來菩薩之戒。中品根器。容受聲聞緣覺之戒。下
品根器。容受人天之戒。如水入器。隨其大小方圓淺
深。戒亦如是。隨上中下三器差別。故多論云。隨心上
中下。得三品律儀為功者。德也。謂戒無三品之別。隨
器受之不同。器有上中下殊。戒德自然優劣。故曰隨
器為功也。行者。牒能受行人。以者。用也。想像在壞。名
為領納。願謂領解。納謂受也。謂能受之人。用領納心。
趣向於戒。而能善身淨身。善心淨心。善身者。䠒跪合
掌。口陳乞詞。即表不合掌不乞戒。為不善身。淨身者。
身無遮難。善心者。緣法界境。擔斷惡修善也。淨心者。
專志攝慮。要期護持。此是正因。稱緣而受者。人僧界
法成就。衣鉢具足。此增上緣。一緣不具。即非稱緣。方
則也。尅獲也。因緣雅合。則獲相應。上來所列。並是相
應。戒與器相應。領納與戒相應。心善身善。與戒相應。
身淨心淨。與戒相應。衣鉢人界。與教相應。當此之時。
則獲淨戒也。言情至在者。有三意。初兩句。總顯情乖
事差。次兩句。徒受非器。三為世下。非世福田情。是受
者心情不能生。領納戒之趣向也。無遠者。遍法界境。
悉是戒境。於此境上。不作斷惡脩善之心。求菩提涅
槃之趣。又只擬受。復無持心。無此遠趣。故不得戒。問。
為從初受。至羯磨終。無其遠趣。即不得戒。為哉時耶。
鈔云。羗之毫徵。即不得戒。毫者。毛中最細。微者塵中
極小。但如微塵之差。如毫毛之眴息。即不得戒。又釋
遮難。人僧界法。差毫徵者。即不得戒。靈山云。毫微者。
語其細也。得內心小。尚不得戒。況乖違之大也。徒染
者。輔篇云。徒空也。受既不得。趣道莫因。空在法流。故
非道器。道是三乘菩提。以戒能盛功德万行故。喻如
器。婆沙云。功德所依為器。為世等者。謂身心不佩戒
德。則不堪為世良田。故下文云。所以為世良田者。寔
由於戒。今即無戒。為田之義安在乎。言是以至滯者。
清身行徒者。折中云。謂凡欲入三寶數者。要具戒清
淨。名曰清身。方得入三行人之徒侶。遠悕等者。輔篇
云。要必須求三德。涅槃圓常之果。是所祈也。不宜妄
起散心。妄造（草盜也反）諸境。如微塵之許。如毫眴之頃。
即不得戒。結上兩句。亦是遮詮。必須下。表示勸令契
入。念念不息。領納戒心。名專志。無毫微之散心。稱為
攝慮。求戒善心。契會於戒法。戒法納入於求戒心中。
名為契入。由上專志攝慮。無其簡隔。戒法納心。則無
滯也。又釋。或非塵大色。非緣慮心。而無有礙。名契入
無滯。言故至矣者。引涅槃經第十六。無作非色非心。
是無形色。而能遍在色心之中。十二入中。法入所攝。
六識之中。意識所得。故可護持也。證有戒可得。故曰
文明矣。
<pb n="962"/>
第三徵釋受隨。顯宗於戒興建德相文二。初徵。二但
或下釋。言何者。徵釋之所由也。由上略指宗之受隨。
為後進興建之本。及明戒從緣得。以戒為宗。而未知
所受名何能領相㒵。既無形色。如何護持。為興建之
本也。將欲釋之。乃先徵起。故云何者。
第二文二。初標欲釋所以。二且處下。正釋受隨躰之
行相。前有三意。初標戒相多種。二約受者心取上中
下戒不同。三任境下。就而論境。乃無量為上。三處彌
漫。不可歷別而論。故出欲釋所以文。近一唱。言但至
量者。戒相多途者。即成論有七。善律儀且有漏木叉。
即五戒相。八戒相。十戒相。二百五十。五百。乃八萬四
千。今就內眾以明。二百。五百。八萬。是多途也。軼者（田結
反）。謂迹義也。萬車同轍。是一義也。今戒不然。有多種
也。又復隨受心之所取差別。故云。心有分限。取之不
同。或上中下等。三品之心。取不同也。若境者。情境上
至如來。下至螻蟻。非情者。大如須彌。小至極微。其數
非一。故言無量。向此境上取說成難任從也。若從境
彰其戒名。故不可說。即顯今不就此三界說也。
第二文三。初總標。列四種顯是樞要。二言戒法下。牒
釋戒之體相。三此之下。總結旨歸。言且至相者。樞要
者。謂上多種戒相。四種取釋俱盡。又上心有分限。取
雖不同。四種顯之。理無不盡。上雖任境彰名乃有無
量。以此四法釋之。理亦俱盡。故言樞要。樞。謂戶樞。門
之要義。即門臼也。即顯門之廣大。開合自在。要假於
樞。戒則無形。而廊周空際。欲令受者。識驗自身往曰
受戒得不。受後隨行如非。舉此四種。足使知之。如彼
戶樞。此四是戒宗之要。若無此四。不可得知自身初
受戒之有無。受後隨行持不之相也。列數可知。
牒釋分四。謂法體行相。前二是受。後兩是隨也。前三。
初舉法令信。二雖下。雖通凡聖。獨立聖名。三但令下。
正明軌成出離相狀。言戒至此者。但談於法不局。在
於凡夫聖人也。問。所言法者。莫不是法界。塵沙二諦
等法耶。答。南山戒壇經云。法即戒也。羯磨疏云。體者。
正是戒法所依本也。故知。此法即是戒也。若法界二
諦等法。乃是戒境。非戒法也。三乘聖人。要佩戒印。不
局在凡。佛為五洋眾生。制於禁戒。不局在聖。但云。如
來大慈心中。流出此法。凡聖受者通有。故不局也。直
明等者。簡要說也。此之戒法。約受戒緣集中八法調
理九法往來。就釋相。初戒法一門。七段分拆。文義廣
博。不可具舒。今此直明戒法功用。必能軌成出離道
也。軌。謂軌生物解。出。謂出離二障。成。謂成三菩提。謂
此戒法。必定能軌則行人善心。出離二障。成三菩提。
下文云。高栖累外。又戒經云。戒淨有智惠。便得第一
道。即用也。要令等者。辨常云。要令受者。發深信心。信
知有此玄妙戒法。乘之則能出離三有。必具五分法
身也。慈和云。將欲釋立名。應先問云。凡聖通有。為約
已成者說。未成者立名。鈔答舉看。言雖至法者。答也。
就已成而言者。謂沓婆等三乘聖人。受得此法。名為
聖法。不取今日凡夫受者。為名但取已成聖者。而言
名聖法也。初但言法。不論凡聖。今立名中。除凡著聖
也。言但至也。者問。常聞生死為此。涅槃為彼。此何言
返彼生死。答。心躰離念。本無生死。但由對境纏附。生
死過興。今善淨身心於彼境上。作斷惡意。故返往日
生死過心。云返彼也。靈山云。真心本有。妄從真生。以
本望末。名為彼也。作羨也。廁次也。興心脩善。即建志
也。誓受佛戒。自度度他。即是要期栖心也。輔篇云。超
三界之上。日高栖。出三障之表。名累外。必豫長養者。
辨常云。則須師為早爾。令發廣大心。濟度眾生。至無
上道。不得臨時名為豫長養也。使隨人成就者。慈云。
隨前人所期何乘之戒。三品之心。皆須尅獲而成就
也。乃可等者。輔篇云。堪可被緣也。隨法行者。隨要期
戒法之心。而起其行。名隨法行。問。此中明戒法。而言
秉聖法在懷。即是戒躰。習聖行居躰。即從躰起行。即
<pb n="963"/>
是戒行。豈非雜亂耶。解云。上令信此戒法。必能軌成
出離之道。意欲返彼生死。乃高栖累外。此心長養成
就。乃可堪加聖法。末即己秉身。若有戒趣聖可期。所
脩習行。皆名聖行。比行墮戒法而有。名墮法之行也。
輔篇問。此標宗中。戒法等四。與隨相中四法。何別。答。
大同小異。此云。直明此法必能軌成出離之道。彼云。
即此躰通出離之道。二體者。此明能領之心。不論所
發業體。三行者。受已護持。上下大同四相。此約總說。
威儀論下。約二百五十戒別明。約持犯說。
第二戒體文三。初簡非所發之業體。二今下。顯是能
領心之相。三正明納法在心。釋成體義。言二至體者。
慈云。通論者。通律之論。即成實等。所發業體者。約作
無作以辨。業體以發身口業故。故戒疏云。或就業辨。
則作無作。此則約其身口。業為能發。體為所發。第三
羯磨竟時。發得此無作業體也。言今至法者。今就正
領法心。顯其戒體。能領心相是戒體也。心相者。謂塵
沙真俗二諦等法。於彼法上。作斷惡脩善。誓成佛心。
此法與心。正是心家所期。所取之相。當受之時。心中
不領此相。即知無戒非其躰也。問。此何不約所發無
作辨體。而就能領心相明體耶。答。就戒定宗。明行事
體。要有所得。方則能辨故。受者。有心領得此法。以法
在心。即知有得。故就能領心相。以辨體也。若論所發。
無作由從此生。約其發不冥。然從何辨堪行事。故不
論也。故下文云。知自身心。懷佩聖法。即能紹隆佛種。
興建法幢。是斯意。言以己至體者。華嚴云。斷惡脩善。
求戒之心。名曰要期。壇場禮乞。即是施造方便。惻思
者。惻度塵沙二諦境上。本無善惡。良由心有惡念。思
惟空。惡從何起。良由妄起。當此之時。知境無惡。妄念
無生。如是思惟。發生明慧。境既無惡。惡心不生。心與
其法。冥然契會。故云冥會前法也。以此要期者。牒上
斷惡求戒善心。是要期心。與彼妙法者。牒上塵沙二
諦等法。謂體無善惡。心能法彼。無善惡體。能法善心。
隔凡成聖。名為妙法。如前冥會。故曰相應。此一段文。
牒前語也。於法上者。富陽㟧云。明此戒是依他起性。
因緣生法。且如羯磨。受者祈心立誓等。是因緣。僧界
羯磨等。是增上緣。二緣和合。至第三羯磨。引發生起
名緣起。領納在心者。輔篇。將受戒人能領納心相。名
戒體也。不是弁體狀業體也。問。今此戒體。與前戒法。
如何取別。答。先信此戒法。乃立志要期。高栖累外。此
心成就三羯磨竟。攝彼前心所發善法。納在身心。名
為戒體。故羯磨疏云。法者。是所納之體也。
第三戒行文二。初正明。二引證。前二。初釋行相㒵。明
對治之心。二持心下。結歸行名。辨順受成行。言三至
聖者。既受志心。牒上體也。脩不淨慈悲少欲等觀。是
廣脩方便。防護七支。名撿寮身口也。威儀之行。謂身
口麤相既撿。微細難持須行。故云威儀行也。高慕前
聖者。書云。見賢思齊。諸佛羅漢。並持此戒。能得出離。
經云。彼既丈夫。我亦爾。故云高慕前聖也。言持至行
者。持是受後防護之心。故云後起。今此持心。正順初
受。斷惡脩善。故曰義順於前也。言故經至矣者。涅槃
第六證也。雖非觸對者。謂戒非色。不可觸對。不同眼
根所對之色。戒復非心。不可觸對。不同色等能領之
心。善脩方便。起對治行。今此戒體。可得清淨。故名戒
行。以此經文驗之。成就戒義也。言四至相者。輔篇云。
對治既成。行相無犯。勤便稱法。美德外彰。色相潔清。
堪生物信。故名戒相。慈和云。行相何別耶。答。行據內
心。相據外狀。故分二也。
第三總結旨歸文二。初結。四條寔道果所依。驗身佩
於聖法。二自餘下。別有功能。指說難盡一唱。言此至
盡者。謂此四法。前二是受。後兩是隨。如是受隨。皆宗
於戒。為納戒故成受。為護戒故名隨。若但有受無隨。
戒亦不發。若但有隨無受。無戒可隨。故以戒為行。正
宗受隨相資。為其興建所託。以此四法。為並也。出道
<pb n="964"/>
之本依者。謂戒能引出三乘之道。即詺戒為本。以此
四法。為道所依也。經云。戒淨有智慧。便得第一道。上
明因也。成果等等。諸佛如來。得菩提涅槃智斷二果。
名果者。由宗於戒。能成此果。果因行成。行假四法而
立。故詺四法。為成果之極處。經云。如過去諸佛。現在
諸世尊。皆共尊敬戒。故以戒宗受隨四法。列在三十
篇初。云鈔表也。欲令後代僧尼。寄心在戒。若初受時。
有心領納。依體行護。即知自身帶佩戒印。即知自懷
其聖戒。故云懷佩聖法也。六道者。智論云。善惡有六。
善有三。天人脩羅。惡有三。畜生餓鬼地獄。下能為此
福田。上則為佛及聲聞緣覺之因。因持戒故。得三乘
果。由有戒故。則能發起萬行。為其種也。六道福田。三
乘因種已外。故曰自餘。毗尼住世。佛法則住。故曰紹
隆佛種。道品等法。積聚如幢。非戒不立。故云興建法
幢。如是眾德。言亦難窮。故云豈惟言論能盡。上來出
宗體竟。
第二大段引文成德。文二。初明引文來意。二就中下。
正辨引文成德。言直至諸者。但取經律讚戒之文。不
錄起盡之語。名直引聖說。此說誠實。證戒為諸行之
根。出家之要。意令持法高士。詳審明見諸教。皆以戒
為其本也。高士者。靈山云。謂能持戒。則是高士。下經
文云。雖有色族及多聞。若無戒智猶禽獸。雖處卑下
少聞見。能淨持戒名勝士。又此士字。即會意字也。上
為十。下為一。一則數之始。十則數之終。謂始終如一。
故曰士也。論語云。有始有卒。其唯聖人乎。今法亦爾。
初受為始。隨行為終。故云持等也。
第二正辨引文二。初開章。二初中下。依章別解。前二。
初正列章門。二但諸下。明存略意。言就至業者。開章
也。辨比丘事者。㟧云。遠以四沙門果。近以羯磨說戒
等。為比丘事。折中問云。覆滅正法。如何為顯德耶。答。
謂返損以顯德也。只緣戒有深功。違之則失。言但為
至略者。一化者。謂佛初成道。乃至涅槃。為一化也。慈
和問。何故不言律者。解云。為律亦得名經。又下文。隨
部具舒相亦難盡。亦是律也。
第二依章別解中二。初順戒。則三寶住持。辨比丘事。
二明違戒。便覆滅正法。翻種苦業。兩段今初。初中二。
初標。次初又下。依門解釋。言初至門者。化教。是大小
乘經論。制門。是律論也。
兩段不同。今則是初。就初文二。初總舉數。二一下依
數解釋。言初又分四。總舉數也。
依數釋中。則分四別。一小乘經。二小乘論。三大乘經。
四大乘論。初二。初標。二如般泥洹下。釋。初如文。釋文
三。初顯戒為師德。二然趣下。顯戒為宗主。三又如大
地下。顯戒能生成住持。言如至斯示者。㟧云。般泥洹
經兩卷。西晉竺法護譯。遺教。秦什譯。等取摩耶經。師
訓弟子。斷惡脩善。此戒亦爾。故為師也。言然至足者。
有二意。初約教立理。二故經下。引證。花嚴云。戒為眾
善之基。萬行從生。宗居在首。故經云者。善生經也。義
淨云。據梵本合言迹。梵言波荷。此翻為足。若言波荷
陀。翻為迹。跡謂戒者。前佛學此戒法。而得聖果。後人
尋前迹。而學得果也。文中等字。等取三乘聖果。
第三文三。初依教立理。二故經下。引釋。三即喻下。結。
言又至萬物者。如文。
引經釋中三。初釋生義。二又云下。釋成義。三又經下。
釋住持義一唱。言故經至住持者。前兩度引。並是遺
教經。上釋地能生。下釋地能成。因其尸羅清淨。能令
三昧現前。則定慧成就也。疏云。此約根條。定慧不及。
自不能起。必因戒也。善生經。能住持萬行。故得根名。
彼經云。戒是菩提道初根本地。名為戒。如是戒者。亦
名初地。平地。等地。慈地。悲地。佛迹。一忉功德根本。亦
曰福田。以是因緣。智者應當受持不毀。言即喻至也
者。總結上之三義。如文。
第二論中二。初標。次釋。初如文。釋文三。初成論。二解
<pb n="965"/>
脫道論。三毗婆娑論。言如成至戒者。案。僧叡作成實
論序云。佛滅度後八百九十年。罽賓小乘學者所宗
鳩摩羅陀。上足弟子。訶梨䟦摩之所造也。二十卷。秦
什譯。文理雙標。以教為成。以理為實。此論。小兼大故。
分通大乘。道品等者。輔篇云。謂三十七道品。相扶持
勝。依此成道。喻之如出。賢聖上躋。猶如樓觀。戒居其
下。故如柱也。定防內心。故喻如城。約身口。故喻如郭。
入善人眾。立云。三乘賢聖。名為善人眾也。印信也。若
佩戒印信。知此人必入涅槃城也。三十七者。發正云。
三四二五單七雙八。合三十七。初。四念住。一觀身不
淨。二觀受是苦。三觀心無常。四觀法無我。此之四境
由慧觀察。慧與念俱。故慧相從。名四念住。二。四正勤。
一於已生惡不善法。為令斷故。生欲發勤攝心持。二
於未生惡不善法。為不生故。欲生等。如前說。三於未
生善法。為令生故。生等如前。四於已生善法。為令安
住不忘。倍脩增廣故。生如前。三。四神足者。一欲三摩
地斷行成就神足。二勤三摩地斷行成就神足。三心
三摩地斷行成就神足。四觀三摩地斷行成就神足
五根者。一信。二精進。三念。四定。五慧。五力亦爾。婆沙
云。能生善法故名根。能破惡法故名力。又說不可屈
伏名力。七覺支。一念。二擇法。三精進。四喜。五輕安。六
定。七捨。此中擇法。以慧為體。八聖道支者。一正見。二
正思惟。三正語。四正業。五正命。六正精進。七正念。八
正定。婆沙九十六。問。何故先說四念。乃至後說八正
道耶。答。隨順文詞巧妙次第故爾。言解脫等者。㟧云。
十二卷。梁僧伽羅譯。彼論第一戒品中。種種讚美云。
戒者。是無過樂。即佛涅槃樂也。更無過上。是眾生上。
等。須者看之。戒則不羸也。
第三婆沙文二。初標。二尸羅下。解釋。言毗至器者。總
標也。㟧云。舊婆沙六十卷。北京佛陀什譯。然彼論中。
五百羅漢。釋其戒義不同。今引第二十五卷文。略標
之。
釋文二。初先解標中四義。二尊有下。重解尸羅義。前
文四。一釋尸羅。二能善下。釋守信義。三至涅槃下。釋
行義。四功德下。釋器義。初明尸羅。文有九義。一冷。二
夢。三習。四定。五池。六瓔絡。七鏡。八威勢。九顯義。一唱。
言尸羅至故者。冷（力鼎反）折中云。具含因果。第二十五
釋前無破戒熱。破戒。能令身心熱。持戒。則令身心冷。
第三十四。釋及三惡道熱。彼云。破戒者。三惡道中熱。
持者天人中冷（音靈）。謂冷然清凉之㒵。已下皆是三十
四釋尸羅度文也。亦名善夢者。心不緣惡境。所習皆
善。故夢亦善。立云。持戒人。諸天衛護。常得好夢也。習
者。能習戒法。納在心中。故名習也。亦名為池者。論云。
尸羅言池。故佛說偈。法泉戒水池。清淨無瑕穢。聖浴
身不濕。必到於彼岸。或名瓔珞者。彼論云。尸羅如瓔
珞。如世上瓔珞嚴身。有少好。中老不好。戒瓔珞嚴身。
三時常好也。海云。聖人為老。凡夫為少。七方便為中。
無我像現者。論云。尸羅如鏡。鏡若明淨。像於中現。戒
若清淨。即現定慧。定則空寂。慧則無生。空寂無生。誰
云有我。是無我像。此無我像。戒鏡淨故。即能現之。故
戒經云。戒淨有智慧也。又名威勢者。此文有二。初舉
佛勝人。二餘下。舉弟子亦名勝人。論云。尸羅者。是增
上義。佛於三千大千世界。有大勢者。皆尸羅力。駈龍
事者。論云。昔迦濕彌羅國。有一毒龍。名無怯懼。為性
暴惡。多為損害。有毗阿羅。數為彼龍之所嬈惱。寺有
五百羅漢。共議入定欲逐。彼龍盡其神力。而不能遣。
有一羅漢。名婆伽陀。自外而來。時舊諸人。具說上事
時外來者。至龍所。彈指語言。賢面遠出。龍聞其聲。即
便遠去。時諸羅漢。恠而問之。汝遣此龍。是何定力。起
何等通。答曰。我不定力。亦不起通。但護尸羅。故有此
力。護其輕戒。如防重禁。故使惡龍。驚怖而去。由此尸
羅。是增上威勢義也。又戒名為頭者。福云。新婆沙中
亦云。是尸羅義。此有法喻雙舉。今鈔文中。隱喻顯法
<pb n="966"/>
明也。今先出喻。次乃法合。喻云。如人有頭。則能見色
聞聲。臭香嘗味。覺觸知法。喻竟。法亦如是。行人有尸
羅頭者。能見苦集等四真諦色。聞未曾有聲及名句
文等義。臭覺意花香。甞出離無事寂靜三菩提味。覺
禪定解脫等觸。鈔但有初見苦諦諸色。及未覺知色
陰等法。等取受想行識。十二入。十八界。及五停心觀。
總相念。別相念等法。中間諸義。略而不論。故云乃至。
第二釋守信義。言能至也者。彼論云。若人能善守護
戒。故名守信人。謂信佛語。守護淨戒。
第三釋行義。言至至也者。論云。如人有足行至餘方。
若有戒足。行至涅槃也。
第四器義。言功至也者。論云。一切功德所依之處。故
名器也。
第二重解尸羅義。言尊至涅槃者。瞿沙。名也。彼論五
百師外。有尊者也。所解最長。其五百人師之。案薩婆
多師資傅。從迦葉至達摩多羅。有十二人。其瞿沙尊
者。即其一也。傳云。大師。名瞿沙菩提。博綜強識。善能
約言。以感眾心。時一集會。有五百餘人。使人各賦一
器。然後說法。眾會感悟。涕淚交流。以器承淚。聚在一
處。有一王子。兩目生盲。尊者瞿沙。立誠誓言。若我必
當成無上道。利益盲冥無慧眼者。今以此淚。洗此人
眼。眼即當開。既以淚洗。兩目乃明。於是。四輩咸重也。
第三大乘經文二。初標。次釋。初如文。釋中有六。一花
嚴。二大集。三薩遮。四月燈。五涅槃。六重引花嚴。言花
嚴至住者。㟧云。晉佛陀䟦陀譯。舊經五十卷。此有二
意。初引三種僧寶。顯僧是持戒之人。二去來下。辨僧
不違法得久住。經第八釋尸羅度中。有三復次。初復
次云。教化眾生。發菩提心。令佛寶不斷。開示堪深諸
妙法藏。令法寶不斷。具足三受。持威儀教法。令僧寶
不斷。第二復次云。讚歎一切大願。令佛寶不斷。分別
解說十二因緣。令法寶不斷。行六和敬。令僧寶不斷。
第三復次云。下佛種子於眾生田。生正覺芽。令佛寶
不斷。護持法藏。不惜身命。令法寶不斷。善御大眾。心
無憂悔。令僧寶不斷。疏解云。佛寶。初起求佛願。二讚
起行令其脩集。三化成行種。次法三者。初是其教法。
二是理法。三是行法。次僧。初僧行方便。二行成不乖。
三德孰攝他。今抄各取僧寶文者。謂上二寶不墜。皆
由於僧。若僧有威儀。行六和敬。秉御大眾。僧能持戒。
則戒法興隆。佛寶自然不滅。故偏取僧也。六和之義。
不文當辨顯。上並是三世諸佛所說正法也。不違其
教者。僧能具足受持威儀。六和秉御。不違此教。則三
寶不斷。法得久住也。言大集至戒者。㟧云。北京曇無
讖譯三十卷。彼經第十九。護法品云。說此經時。爾時
有十方世界諸大菩薩。從他方來。論道說義。諸菩薩
白佛言。諸如來為五滓眾生。制於禁戒。唯願如來。為
法久住。復制禁戒。所謂身口意戒。不得受畜一切惡
物等。如餘佛土所制淨戒。佛言。止止。佛自知時。請制
戒意。為法久住耳。言薩遮至身者。㟧云。七卷。或八卷。
後魏菩提支譯。經云。有薩遮尼揵子。與八十千萬尼
揵子。遊行諸國。教化眾生。次至[鬱-山+止]闍延城。爾時。國王
名曰嚴熾。其王敬重。從其受學。其人。廣為王說種種
法門。次為王說沙門瞿曇名稱功德。王問。如此法身。
從何而得。尼揵答言。以戒為始。大王當知。以戒淨故。
不斷三寶種。以戒淨故。功德無量。若不持戒。乃至不
得疥癩野干身。何況當得功德之身。王聞是語。發菩
提心也。言月燈至士者。㟧云。十一卷。或十二。後齊那
連提那舍譯。又有一卷十紙。宋朝先公譯。立云。雖有
端正顏色族姓等。經云譬如死屍著金瓔珞。多聞破
戒。亦復如是。謂持戒者勝士也。言涅槃至經者。謂一
切眾生。皆有佛性。要因持戒然復乃見。既見佛性。自
然證得大涅槃也。言花嚴至首者。前顯三種僧寶。能
令三寶不斷。法得久住。現在住持益。今引此偈。明戒
是菩提之本勸持。佛歎當來益也。以戒淨故。當得菩
<pb n="967"/>
提。今之望前。故云重引也。勸常記持。故云令誦心首。
第四大乘論文二。標釋。初如文。釋中三。初智論。二地
持。三十住。言智至畏者。㟧云。智論百卷。秦什譯。欲釋
論文分二。初至出家之要。標。二如惜已下釋。初有三
意。初欲至戒。明戒是利義。二一切至根。戒是根義。三
出家下。戒是要義。標中有三。釋亦有三。初如惜至住
處來。釋根義。二又如至所得。釋要義。三人雖貧下。釋
利義。佛果菩提。名為大利。依寶活命。故須惜也。護命
身則長壽。是根義也。無足欲行。返顯要義。解身等者。
准雜毗曇心。問。云何大能解支節耶。答。謂火大解時。
火大增遍。燒筋節。筋節解已不久命終。水大解者。先
令筋爛。風大解者。令筋碎壞。支節解已。不過日夜命
終。地大不利。故不能解。心不畏者。論云。或見好相。或
自知持戒清淨。心不怖畏也。由持戒故。得此不怖之
利。言地持至報者。㟧云。論十卷。或八卷。北京讖譯。婆
沙問云。相是何義。殊勝義。祥瑞義。名為相也。三十二
者。一足下平滿。二千輻輪。三指纖長。四足跟圓長。五
手足細濡。六手足網縵。七足趺端厚。八繁尼耶𨄔。九
勢峯藏密。十身分圓滿。十一身毛上靡。十二孔生一
毛。十三身毛右旋。十四身金色。十五常光尋。十六皮
膚細滑。十七七處充滿。十八身廣洪直。十九師子上
身。二十肩髆圓滿。二十一立身摩膝。二十二師子頷
輪。二十三具四十齒。二十四齒齊平密。二十五牙齒
鮮白。二十六得最上味。二十七廣長舌。二十八目紺
青。二十九牛王睫。三十烏瑟膩沙。三十一眉間白毫。
三十二得梵音聲相。無差別因者。智論二十九云。佛
世世中。一心持戒堅固。亦不令他犯戒。以是業因緣
故。得是初相。謂足下安立相。平如奩底也。乃至持不
兩舌戒故。得四十齒相。皆是持戒所得。故云三十二
相無差別因。言十住毗婆沙者。㟧云。十四卷。秦什譯。
論第十四。有此二品。初明讚戒品云。略讚尸羅少分。
尸羅者。最是梵行之本。尸羅即是功德寶𧂐。又是功
德住處。尸羅度人能過生死。猶如牢船能度大海。猶
如良藥能銷眾病等。次明戒報品云。明菩薩能淨尸
羅。得離垢地。第二地也。常作輪王。十善化人。七寶自
恣。得如是報。廣如彼說。
第二就制中二。初牒標舉數。二依數別釋。言第二至
兩者。牒標舉數也。
釋中文二。初明律本。二依律論。初二。初標。二釋。初如
文。釋文三。一僧祇。二四分。三十誦。言僧至利者。建立
三行。既彰秉法住持也。三不欲有疑請問者。花嚴云。
既秉持戒。識達聖教。不假問他也。五遊化等者。立云。
十方佛法。教理無別。若不識聖教。至處多怖。若順教
而行。遊方無怯懦也。言四至等者者。勵云。雖有五句。
約義為三。初一自行。次三匡眾之行。二行若成。便能
秉法彼時。千載不墜。是故。末後興建正法行。釋云。念
智捨等。令戒清淨。不為緣壞。故曰牢固。二破戒之人。
與持者相違。義同於怨。內心清淨。超勝於彼。三既無
瑕舋。處眾斷量。理無懼憚。四曉了持犯。能決人疑滯。
故善能開解。五若不持戒。法不久住。十利下篇辨之。
言十誦至爾者。律四十七。問云。過去佛法。幾時住世
佛言。隨淨比丘說戒法不壞。名法住世也。現在未來
佛。亦作是說。故云三世亦爾。
第二依律論文二。標釋。初如文。釋中五。一明了。二多
論。三見論。四五百問。五多論。言明至事者。了疏云。引
生有二。一能引生四萬二千功德正法。二能引生不
悔之心。乃至解脫。智論云。若得人天果。為世善。若得
三乘果。為出世善。二能教等者。疏解云。能遮身口。不
令起惡。即是能教義。不為惑濁業濁所染。故名身口
清淨。不為見濁所染。故名正直。清淨故向善道。正直
故向涅槃。三能滅等者。疏解云。有二種滅。一滅方便。
二滅正罪。謂得擇滅涅槃。由戒能遮諸罪障故。名滅
方便。由障不生。故得罪滅。此二俱得。稱為毗尼。四能
<pb n="968"/>
引者。疏云。能引在家令出家。引未離欲。令得梵住。從
梵住得聖住。從聖住得有餘涅槃。從有餘入無餘。後
轉勝故。名引勝義。乃至引到梵住者。論說住有八種
者。謂汎明如來所居有八也。一境界住。謂如來依十
六大國而住。二依心住。謂依祗桓僧伽藍。三四儀住。
謂行住坐臥。四不捨壽住。謂八十年前住五分法身。
五天住。謂佛常遊於四禪。六梵住。謂脩四無量定。開
梵天道。七聖住。謂住三三昧。即空無相願三昧。八住
無所住。謂住無餘依界而涅槃。鈔闕前五。故云乃至。
五勝人者。了疏云。最勝人。是佛等。言薩至彼者。一切
眾生。由戒而有者。㟧云。人天勝報。由持戒生。三塗劣
報。由破戒得。故一切由戒有也。若准破戒者。合在下
違戒法滅中明。故知非約破戒為一切也。准涅槃第
十。明佛說偈。布施一切。唯可讚歎中。純陀難佛。其義
云何。佛答純陀。一切者。少分一切。故知。則是約三善
道。為一切也。此約少分耳。具斯四義功強餘經。花嚴
云。指定慧也。言善至年者。五人持律者。約經持僧說。
大集亦云。一林一村。五法師鳴搥。集四方僧。是名眾
僧如法。作大功德海。若無量僧破戒。但使五人。清淨
如法。護持四乃至二十人出罪者。初從一人懺悔。迄
至二十除罪。故云乃至。身既清淨。得秉法住持。則令
法久住也。住世五千年者。論第十八。有二五千年。初
五千年。前一千年。得三達智。復千年中。得羅漢。無三
達智。復千年中。得那含。復千年。得斯陀含。復千年中。
得須陀洹。後五千歲。學不得通。萬歲。經書文字滅盡。
但剃髮被袈裟。若准住世得果。初五千年。若論佛法
住世不得果者。即後五千年是。言五至也者。乃至中
間。應言佛若在世。以佛為師等語。今闕此言。故云乃
至。若持五戒即見法身者。持戒即戒淨。因戒生定生
慧。即得解脫解脫知見。故待五戒則見法身。若護法
下。法喻雙明也。謂離法無佛。離水無虫。若護法者。即
是護佛。護水者。即是護虫。飲水即是煞虫。損戒則是
損佛。如飲水煞虫喻者。證上持戒見法身也。謂鼻奈
耶。僧祇。十誦。諸教雖別。二比丘緣。大意是同。今依十
誦引釋。爾時。世尊在舍衛國。時有二比丘。夏竟。從憍
薩羅國來。欲問訊世尊。路旱無水。唯見一井。有虫。其
一比丘。欲見佛故。遂飲虫水。其一比丘。忍渴而死。不
飲虫水。其不飲者。命終生三十三天。天身具足。頭戴
百寶冠。先下到佛所。禮佛足已。佛為說法。得法眼淨。
為受三歸五戒已。便還天宮。時飲虫水者。後到佛所。
佛知故問。具陳上事。佛因呵責。世尊即脫[鬱-山+止]多羅僧。
示黃金色身。汝癡人。用見我肉身何為。不如持戒者。
先見我法身。第五多論文三。初多論正明。二又分別
下。引釋。上秘故要在僧中。三大莊嚴下。釋成俗人不堪
行義一唱。言薩至也者。前引多論。辨其功強。此又引
之。約明初集秘。故簡其時處。明其勝義。分別功德論。
㟧云。四卷。或五卷。失譯。彼第一卷。明二部僧尼。說二
百五十。五百戒事。引法防非。秘密故。非外官俗人所
行。亦非沙彌壬女聞見也。大㽵嚴者。㟧云。十五卷。秦
什譯。此是大乘論。合在前明。今與此中。文勢相開。故
相從而引。愚劣者。靈山云。三乘聖人。有智故勝。皆敬
重戒。得三菩提。下愚之輩。癡復志劣。輕於戒法。墮於
三塗也。上來。明順戒則三寶住持竟。
第二違戒覆滅正法文二。初牒所明之意。二十誦下。
依標解釋。言二至明者。謂約化制二教。雜明違失也。
釋文四。初十誦下。示滅法相。二十誦下。廢學毗尼苛
責相。三中含下。犯戒現生感惡相。四十誦下。重引法
滅可畏相。前二。初十誦。二四分。初二。初明法滅。二又
有下。明其怖畏。言十誦至罵者。小得心已。謂外凡位
人。初脩總別二相。少得相應。便謂己得聖果。二白衣
等者。羯磨疏云。以俗人無法在身。但專信故。得生天
也。出家有法。為世福田。乃返毀犯。妄受信施。開諸過
門。令多眾生。習學放逸。故墮地獄。佛法滅相。彼律文
<pb n="969"/>
中無打字。言又至亂者。不自脩身戒心專等者。與涅
槃第二十九文同。今取彼意釋。若比丘不觀身無常
不淨。名不脩身。若不觀戒。戒是一切善法梯橙等。名
不脩戒。若不觀心躁動制伏調之。名不脩心。若不觀
智慧有勢力等。名不脩慧也。不知三相者。當陽云。遣
他掘地不解。言知是者是。斷草亦爾。溉水者（古礙反）。謂
澆灌時不安漉水𤄷也。言四分至法者。持法等者。脩
多羅師。持律者。毗奈耶師。持摩夷者。阿毗達磨師。摩
夷者。花嚴。梵音訛略。應言摩怛理迦。此云本母。即阿
毗達磨之異名。謂諸法相。從論出生。故名本母也。
第二文二。初十誦正明癈學毗尼苛責相。二雜含下。
辨初不樂佛不歎所以。言十誦至律者。律四十四云。
諸比丘癈學毗尼。便讀誦經。世尊苛責。對面讚歎優
波離。諸持毗尼中。最勝第一。諸比丘作是念。佛讚毗
尼。我等何不讚淨毗尼。諸上座老比丘。從優波離。受
誦毗尼。言雜含至故者。㟧云。五十卷。宋求那䟦陀羅
譯。靈山云。總有四住。初一夏至九夏。名少年。從十夏
至十九夏。名中年。從二十夏至四十九夏。名上座。從
五十夏已上。為耆年長老也。謂初不樂戒。初見樂者。
不歎美也。非謂後不學也。我不讚歎者。彼經第三十
中。謂佛自稱我也。經出二過。不重戒不學戒二。不隨
時讚美。重戒學戒人。有三十二過。故不讚歎。我若讚
歎。則餘人謂其行是。學其所為。則長夜受不饒益苦
故。謂律中先制五夏。專精律部。今受戒後。初既不樂。
違佛制故。便得不應。如四天王天。劫數長遠。受三途
苦。故云長夜。問。佛合苛責。何言不讚。謂。此人。初受不
學。且學餘藏。於後擬學。故佛不讚。恐餘人同其見學
之違制。得不饒益苦。不同前律。一向癈學。所以佛呵
也。
第三文五。一中含。二涅槃。三摩耶。四智論。五四分。言
中至獄者。㟧云。六十卷。東晉僧伽提婆譯。五衰如文。
言涅槃至縮等者。准下畜寶戒中引涅槃經云。我諸
弟子。無人供給。為護正法。便即聽畜。令付篤信檀越
等。今言不聽者。為不持戒故也。言摩耶至相者。㟧云。
二卷。南齊曇景譯。彼經云。八百歲後。諸比丘等。樂好
衣服。縱逸嬉戲。九百歲已。奴為比丘。婢為比丘尼。一
千歲後。不樂不淨觀。千一百歲已。毀謗毗尼。千二百
歲已。作非梵行。生男為比丘。女為比丘尼。千三百歲
已。袈裟變白。不受染色。千四百歲已。好樂殺生。貪賣
三寶物也。袈裟變白者。濟立等云。由不持戒。不染佛
法味。名為變白。准大集經中。則有事變白。彼經文中。
王大施諸比丘已。問比丘法。文云。師等在此住。我等
當養育。為我說法。我當至心聽。一切皆默然。無有說
者。其王重勸請。亦皆默住。一切無說者。王向諸比丘
言。可不知法耶。語已。袈裟變白。染色不復現。皆從床
墮落。宛轉在地也。第四智論文二。初彰過相。二問下。
通疑。前三。初約五喻。彰其過相。二雖復下。顯非比丘。
即明因中有地獄果。三又常懷下。出破戒人懷懼之
之相。一唱。言智論至戒者。論第十五文中。皆引喻合。
如塚者。塚死屍所居。此破戒人身中。法身慧命既無。
其身外相。猶如塚也。枯樹者。枯樹即死。無枝葉花果。
破戒人身。如其枯樹。諸善功德花果俱失。唯有六尺
之身。猶如枯樹。羅剎食他肉身。惡心轉熾。破戒之人。
害人法身。惡心不息。猶如羅剎。大病臭穢。人不喜見。
破戒比丘有二犯之臭。清淨聖人。不喜見故。毒蛇害
人肉身。破戒害人法身。雜復等者著法衣。而行非法
必感鐵葉纏身。鉢非法受用。違佛教故。必感變為洋
銅器。又破戒者。既不消施。所得如賊。畏身死後而墮
三塗。如是已下。結勸持也。第二問答文二。初問。次答。
言問至耶者。論第十五卷中。因釋般若義。故有斯問。
云罪不罪不可得。若人捨惡行善。是為持戒。云何言
罪不可得耶。言答至中者。有三意。初理觀難稱。二若
肉下。舉喻顯非。三今誦下。疏出簡濫。論云。非謂耶見
<pb n="970"/>
麤心。言不可得。行空三昧者。心與理冥。性相俱寂。即
罪福俱無。故勝鬘經云。我心既空。罪福無主。可言罪
不可得。與牛羊無異者。牛羊有眼。但見於相。不見無
相。今人無其慧眼。但肉眼見者。唯見色異於空。不見
色空不二。故與牛羊無異也。彼論。但云肉眼所見。是
為非見。無牛羊等語。今誦下。鈔主簡濫。言四分至道
者。身戒若淨。即同說戒羯磨二種。僧住。纔一破戒。弃
於眾外。豈非自害。凡破一戒。為俗士所呵。即比丘呵。
佛呵制戒。故云。智者所呵。四悔不持戒。恨自破戒。言
十誦至法者。彼第四十八增五文也。鈔主合兩五為
十。優波離問佛。有幾法。令正法滅沒。佛言。有五法。何
等為五。一有比丘至正受。二又不能令他解了。三不
能令至儀。四有說法者。不能如法教。鬪爭相言。鈔闕
此句。故云乃至。五不樂在阿蘭若處。不樂愛敬阿蘭
若處。鈔云法也。言又至畏者。是次五文。一鈔闕下半
隨非法教。二不隨忍法。鈔闕此句。三不敬上座。無有
威儀。鈔無有字。足者字。釋云。不敬即無威儀。非謂上
座無威儀也。亦可深防。恐不敬無威儀上座也。四上
座不以法教授。上座說法時愁惱。令後生不得受學
脩多羅毗尼阿毗曇。鈔。闕脩多毗曇。意在毗尼也。五
上座命終已後。比丘放逸。習於非法。失諸善法。是名
法滅。返此不滅也。好作文頌已下。古記皆云。此是別
文。非關五數。今謂。鈔除第二。以此充五者。為末代好
樂世法。如此世法。非出家者所行。是隨不忍法。三乘
聖法。是出家所行。今不肯脩學。是不隨忍法。律總相
明。鈔指事說。思之。第二違戒覆滅正法竟。上來有二。
乃至釋標宗顯德篇竟。上來有二。初舉戒宗。以辨僧
體。二下之三篇。約集是非。以明僧用。兩段不同。第一
竟。
今當第二約集是非以明僧用。分三。初集眾。二簡眾。
三受欲。三段不同。今當第一集僧通局。將釋此篇。大
分為二。初明來意。二牒篇解釋。初來意者。富陽云。上
篇所明戒德既脩。須有施為。事須益物度生秉御。秉
御之最。莫過作法。作法之始。先須集僧。故有此篇來
矣。
解中分二。初牒篇名。二僧者下。依篇解釋。言集僧通
局篇第二者。牒也。釋名者。㟧福云。盡家詳聚。名為集
僧。來有廣狹。故名通局。篇不異前。一上加一。故名為
二。
第二依文釋中二。初釋篇序總意。二故建下。開章別
釋。前二。初總解僧義。二若不下。辨集是非。言僧以和
為義者。對古人將和合眾。翻其僧伽。鈔文簡異也。故
羯磨疏云。具本梵音。應言僧伽耶。此土無名。將眾以
譯。有加和合。乃是義用。故文云。僧者四人。若過和合
者。一羯磨。一說戒也。若以眾翻。則通三人。雖三成眾。
但非辨事。據別顯德。非四不成。故存本僧也。便辨僧
體。於中分三。初辨僧體。二辨僧差別。三明多少。言僧
體者。羯磨疏云。約律准論。取成實意。攬指成拳。攬陰
成人。人假為體。實法無用。為僧之體。用無別體。還以
四人陰本為體。如身口業無別有體。還以色聲為體。
鈔主云。今存此引。是所當宗。有人云。然僧寶之本要
法成。乖法則百千非用。具法雖一能辨。經云。脩六和
敬。令僧寶不斷。須具六和。謂戒見利身口意。一戒和
者。同一受體。二見同。雖復同戒。而見有異。不得是和。
如調達等是。三命和。雖復戒見同。命若有非和。命異。
謂五部四邪等。上三體同。至於時務成濟。要以三業
相同。方成和合。應來集者。謂身和。應與欲者。謂心和。
應呵不呵者。謂口和也。既俻三體。能俻三和。隨務成
決。此據德用。以辨僧體。言差別者。既云集僧。僧有差
別。羯磨疏云。或凡聖分二。就凡。則內凡外凡。就聖。則
四果四向。或儀寶分二。儀則持戒破戒。寶則緇素不
同。以俗證果。亦得名為第一義僧。入僧寶數。或功用
以分。即事理兩和。理取會正。非此所明。事取其用。正
<pb n="971"/>
當機教也。言多少者。准多見二論。則四種五種。見論
四者。一有慚僧。二無慚僧。三羣羊僧。四真寶僧。多論
五者。一羣羊僧。二無慚僧。三別眾僧。四清淨僧。五第
一義諦僧。今言集者。於上四僧中。集其初後。不集中
二。後五中。集其後二。不集前三。以非法故。亦可都集。
大眾之威。改惡從善。集竟。然後簡足不足。如後篇辨。
釋云。有慚僧者。謂持戒。無慚者。謂破戒。羣羊者。十輪
云。啞羊也。謂不知布薩羯磨。猶如羣羊聚在一處也。
第一義諦。及真實者。謂是四向四果。別眾可知。又十
輪及真諦。立四種僧。十誦立五種。大同不述。言若不
至位者。謂若不齊集。標人非也。相有乖離者。六和中
後三。釋人非也。四儀背別。是乖隱沒隔障等緣為離。
以人不集。秉法不成。被事亦非。具三非也。
第二開章別釋二。初開判章門。二四分下。依章牒釋。
言故至局者。標中分二。初解集僧之軌度。二明來處
通局。前二。初引教明。二上具列下。南山義設。前二。初
四分總明集法。二五分下。別顯作相。言四分至等者。
准律三十四。說戒法中文也。羯磨疏云。所以先敷座。
後打揵槌者。由聲告即集。床座未施。停待栖遑。非成
㢡務制。先定座即在茲焉。此即總明集僧之軌度矣。
第二文二。初明集相。二出要下。翻揵搥名。初二。初引
外鄣雜明集相。七眾總得為之。二若准下。當宗不言
比丘得作。前二。初五分。能所雙辨。二十誦下。唯就能
打人明。言五分至打者。彼二十二云。布薩時不肯集。
癈坐禪行道。以是白佛。佛言。應唱時至。若打揵搥等。
不知誰應打。白佛。佛言。令沙彌守園人打。便多打。白
佛。佛言。應打三通。初客沙彌。不知處。失時節。白佛。佛
言。令舊住人應打。諸比丘不知以何木作。白佛。佛言。
除染毒樹。餘木鳴者。聽作也。三通者。從徵至稀。聲絕
之後。加三搥。是三通也。染樹。齩人為瘡。毒樹者。但害
於人。並是二時者。謂大小二食時也。後引諸打緣。意
證道俗七眾俱得打也。
第二文二。初約士女。二唯約僧。言十誦至爾者。海云
為是提舍。尼戒中。比丘在蘭若。送食女人也。第二唯
約僧中二。初約阿難往擊。二立維那令打。言增一至
也者。㟧云。五十一卷。秦曇摩難提譯。彼經云。夏竟。佛
欲受歲。令阿難擊搥集僧。阿難往講堂。手執揵搥。作
如是說。我今擊此如來信皷。諸有弟子。盡當普集。折
中云。以此鍾聲召集為信皷動物心也。言十誦至也
者。此中有二意。初正明。二聲論相傳下。轉釋。維摩那
義。引文本意。令立維那唱時至。及打揵搥也。洒掃塗
治者。靈山云。西天踞坐食。作滿荼邏著草及食於上。
然後踞坐。踞坐防惡觸。故縱此。不踞坐。亦須洒掃也。
教人淨果菜等者。准本文云。無人教淨果菜。無人者。
苦酒中虫也。智論十一。翻為寺護。有云。梵名羯磨檀
那。檀那云授。羯磨云事。此翻為授事。准十誦三十四
白二差之聲論。費長房錄云。三藏攘那䟦陁羅譯。即
五明論之一數也。言五明者。一聲明。即音聲也。二醫
藥明。三功巧明。四哭術明。五苻印明。悅。喜也。既得事
之次第。令眾歡喜。故云悅也。言若准至之者。靈山云。
准第三。是打地聲。今文中闕也。羯磨疏云。召僧七相。
不離色聲。謂量影望煙是色。餘並屬聲也。量影者。立
云。以一尺木。日中取影為則。作煙者。如今軍家烽火
相也。並謂先與僧相知作法用也。破竹者。謂將一丈
許竹。破一頭。全一頭。手捉全頭。搖作聲。貝者。說文云。
海介虫。即海中蠡。吹可發聲也。若唱諸大德布薩說
戒時到者。本非七數。鈔除打地之相。謂有濫惡故。將
此添以為七也。亦不言比丘為之者。為上諸部經律
等。並言比丘亦得打。阿難擊。十誦維那打等。此律亦
不言比丘為之。意顯取諸律經等。比丘打亦得。故羯
磨疏云。如律令舊住淨人下位打者。此召僧法制。非
具道者所為。必無二人。方聽兼助。舉彼證此。足知鈔
文。前舉諸部。後准當律。意顯打人不唯相也。言出要
<pb n="972"/>
至鐘者。羯磨疏云。揵槌者。梵音。聲論已下如鈔也。
第二義設中二。初結前生後。二凡施法下。正明義設。
言上具至設者。問。上引律論。足明集法。何須義設者。
羯磨疏云。且依西梵本。無科。約雜碎文。相隨引解之
事。須義設方委事之次第也。
第二義設文二。初總明集僧法戒。二雜人下。別立打
鍾儀則。言凡至中者。准文鳴鍾者。准前引教中。約相
五分。打三通。約當律。七種。他部。除染毒樹。餘有鳴者
聽作。約人。他部七眾。當律。沙彌淨人。准上約相約人
約打。故云准文鳴鍾。具如集僧法中者。㟧云。鈔主。別
撰集僧軌度圖三紙餘。文明打鍾法式。彼云。念三寶
存五眾。眾別各八輩。故以四十為差。三道乘之。則百二
十為節。令則量時約眾最少。以二十七為量。八輩各
三。三八二十四。餘之三下。總集三乘。故二十七。中則
四十。多則百二十也。彼處具列三法。故云具如也。今
最取少者。為准第二。文三。初商略古今。總標大准。二
若尋常下。尋常所召。正顯其儀。三世有下。簡昔人濫。
言雖至之者。㟧云。大比丘三千威儀經。兩卷。失譯。科
要者。約事既有多種。極有科分要約也。節解者。約打
數不同。名節解也。彼云。若集比丘打四下。集沙彌打
三下。優婆塞二下。呼思彌一下。若准下卷。更有五事。
一常會時。二且食時。三晝食時。四投牒時。飾宗云。投
槃器也。五非常時。更有七事。一縣官。二大水。三大火。
四盜賊。五會沙彌。六優婆塞。七呼松兒。飾宗云。思彌
松兒。呼淨人小兒也。大准者。僧多緩為准。僧少急為
准。二食常事。緩為准。忽然官事。水火等事。急為准。通
就緩急。總明其儀。故名大准。
第二文二。初正明打法。二然初下。建心標為法。初文
二。初明三下法。二後因下。辨長打法。言若至也者。三
下者。鍾樣云。初一通集聲聞眾。第二通集緣覺眾。第
三通集大乘菩薩僧眾。故知。三下集僧。長打救苦。今
時行事。三下即息務。長打赴堂。隨事用之。不無兩得。
羯磨疏。三聲絕之後。復加三搥。故云三通。即鈔文中。
三下是也。言後因至者者。他請者者。他㕰王千頭魚
時請也。概（居致反）。說文云。稠也。此長打法有三段。初未
二時生搥同三下。中間四搥乃至微末。別是一段。此
四搥者。准鍾樣云。救四道苦。初聲絕一通。為救地獄。
重又一通。為救餓鬼。重又一通。為救畜生。續又一通。
為救脩羅。最後捉打兩下。號曰息搥。若准三千威儀
經。集比丘僧。打其四下。比丘為五眾之首。若比丘來。
餘眾隨集。不妨救苦。兼為集僧。兩意相通。以為得也。
古師以經律等者。前後兩段。並是五分律文。中間四
槌。三千威儀經說。律在後。經居中間。故云參也。律則
通明集法。經乃打數不同。中間四下。若四聲纔絕。便
即生搥。又類新打事則不可。遂立漸概。至於徵未。故
云共立此法也。盡樣鍾所者。當時有寺住持。依古師
法。盡鳴鍾樣。在於鍾所也。
第二文二。初義立。二故付法下。引教證成。言然至息
者。易知。
第二文二。初引教證據。二余親下。引事釋成。言故付
法至亡者。有三意。初引傳。次引經。三此並下。結成得
不之意。㟧云。六卷。或四卷。後魏吉迦夜共曇曜。於北
臺譯。傳云。佛滅度後。一百餘年。罽膩吒玉。與安息國
王戰獲勝。殺彼九億人。最後殺兩賢。信人罪重。一人
臨煞時。稱南無佛。一人稱南無。未知是佛與富蘭那。
殺之名半人也。煞二賢信罪最重故。時有馬鳴。羅漢
見而愍之。恐人惡道。而化作地獄說法。生怖即生悔
心。惡業重罪。得消滅也。尋嚴四兵。罰三海軍。罰二海
軍竟。至第三軍。王所乘馬足屈。王語馬曰。我伐三海
軍竟。我不乘汝。諸臣見王常樂征伐。欲共除之。王尋
患虐。諸人坐其頭上。遂便命終。因前羅漢說法故。不
受地獄。乃生大海。作千頭魚身。劒輪迴割。隨截隨生。
須更之間。頭滿大海。時有羅漢。為僧維那。王即白言。
<pb n="973"/>
今此劒輪。聞揵槌音。即便停止。其苦少息。唯願大德。
垂哀矜愍。若鳴槌時。返令長打槌。時彼羅漢。以愍念
故。乃為長打。過七日後。脫此苦身。由是事故。至今長
打也。此至不亡者。羯磨疏云。凡業有定不定。故受苦
有止不止。若作業必定。聖所不免。不定業者。無緣則
受。有緣便止。今罪者。過去善為因。打者發願為緣。故
得聲傳苦滅。自然感應。故言因緣相召。自然之理不
亡。亡。無也。言余至云云者。續高僧傳云。西京東禪定
寺。今莊嚴寺是。智興律師。俗姓宋。洛陽人。從首律師
受學。隋大業五年仲冬次。當維那。常自打鍾。有同寺
僧三果。其兄。隨煬帝南達江都。中路已歿。初無凶吉。
忽通夢。語妻曰。吾從駕達於彭城。不幸病死。生於地
獄。俻經五苦。辛酸叵言。誰知吾者賴得今日。初蒙禪
定寺僧智興律師鳴鍾。發聲響振地獄。同受苦者。一
時解脫。今生樂處。思報其恩。可具絹十疋奉之。并陳
吾意。其妻驚覺。說夢所由。初無信者。尋又重夢。及諸
巫覡。咸同前說。十餘日凶問奄至。恰與夢同。果乃奉
絹與之。而興自陳無德。並施大眾。大眾咸問。何緣感
此。答曰。余見村法藏傳。罰膩吒王劒停事。及增一阿
含。鍾聲功德。數遵此轍。苦力行之。每至登樓。寒風切
骨。露手捉杵。肉裂血凝。致敬住心。勵意無怠。又初則
願諸賢聖同入道場。後則凡諸惡趣。俱時離苦。不意。
微誠遂能遠感。眾伏其言。興。則以貞觀六年三月卒。
莊嚴寺。春秋四十有五。
第三簡昔人濫中三。初斥非聖言。二諸經論下。引教
明據。三知淨下。立義正破一唱。言世至捨者。然第三
段中有三節。初標知淨之語。二不通下。簡不通僧俗
共為之事。三勸早捨也。四分五分云。打揵搥。阿含經
云。擊揵搥。智論云撾。故云打擊撾等。慈云。謂俗人與
僧。同得作者。不用作知淨語。故云不通於俗。及以自
為也。若俗得作。僧不得作者。則須知淨語。故羯磨疏
云。今有人言。知鍾者云是淨語。打鍾者。是不淨語也。
元此知淨。自不得為。令他作之。故云知淨。鍾則不爾。
自他通用。不有種相。何得避之。早須癈捨者。羯磨疏
云。知鍾之言。雖非巨容。然是知法之人大忌故。勸早
捨也。上來。集僧軏度竟。
從此大門第二明來處通局。分二。初牒章門。二初明
處之下。解釋。言二明至者者。牒章也。來謂行來。處謂
處所。即是作法及與自然。作法有三。自然有四。七處
集僧。各有通局。故曰也。
釋文二。初科列章門。二初中界者依科牒釋。言初明
至通局者。科章門也。處之分齊者。謂諸界分齊者。謂
有戒場大界四處分齊。無戒場大界二處分齊。三小
直指坐處分齊。自然可分別聚落。以聚落為分齊。不
可分別聚落。六十三步分齊。蘭若五里分齊。道行小
拘盧舍。六百步。水界水洒及處分齊等。用者。即用僧。
多少通局者。四人能辨一切羯磨曰通。隨事分四與
七名局。
兩段不同。先解第一處之分齊。於中分二。初簡除來
意。二今直下。正明分齊。言初中至說者。結界中者。彼
云。結界元始。本欲秉法。但為剡浮彌亘。集僧難尅。大
聖愍其頓極。故開隨處作法分隔。總意如此。是來意
也。開制不同者。約作法自然。明開制不同也。謂未制
作法以前。統通自然是制。後因難集。便開隨境攝。約
處有四不同。定量有六相差別。此自然開制不同也。
又或作大法地弱不勝。是制。則如來曲順物情。聽隨
處結。是開。此作法開制不同。又約自然與作法兩文。
開制不同。
正明分齊文二。初總標舉數。二若作法下。依標別釋。
言今至別者。總標作法自然。二種差別之數也。
釋文二。初至離地別。明二界分齊。二今更下。總辨二
界差別。初二。初明作法。二若論下。辨自然。前二。初總
標。二有戒場下。別釋。言若至三別者。總標也。
<pb n="974"/>
釋中即有三別。初有戒場大界。二無戒場大界。三難
結小界。言有至外者。羯磨疏云。若作其餘羯磨。則隨
界分局。人不相集。即如今文。四處集僧。各得行事也。
言若無至集者。即大界內外二處故。羯磨疏云。若論
無場大界。二處別集。以界之內外咸有制約。可從集
故。除前戒場。及空地也。言若小至集者。羯磨疏云。以
界局在身。坐外無法。隨人集結。故無外也。若許有界。
則納呵人也。羯磨疏中。於上三位。辨通局者。若作其
餘羯磨。隨界分局。人不相集。是局。若作說恣。則內外
通收。問。說恣須場僧集餘法不須者。答。此二攝取法。
住居行淨之人故。制界之內外並同遵故。羯磨餘法。
所被多途。無局於時。多緣別務。若制通集。還復相勞。
雖有前開。終無後益。所以文中無同說戒。戒場之中。
亦有兩集。依制是局。為說恣等如難緣開此。即是通。
若論小界。唯局無通。羯磨疏云。元制簡人雖有不集
也。
第二自然。分二。初標列釋名。二初聚落下。依標解釋。
言若論至用者。此中有四意。初總標。二謂下。別列。三
皆下。釋名。四當部下。指用他部。靈山云謂比丘至處
任運而有。如暈隨月。不用結造。夫有形之類。皆為人
物所造而成。此四自然。皆不為物造。諸部詳用者。謂
取十誦五分祇等。如下引也。
依標分四。一聚落。二蘭若。三道行。四水界。前二。標釋。
言初聚落中有二者。標也。辨常云。村伍為聚。隣里曰
落。羯磨疏云。可分別者。有三緣故。一則院相可分別。
二則僧在無易委也。不可分別亦二。初則村聚散落。
無有垣墻。二則僧雜市人。往返難究也。
釋中依標分二。初可分別。二若聚落。不可分別。前二。
初引教定可分別之量。二問答下。義約蘭若有相類
同聚落集僧。言若可分別至眾者。准十誦二十二云。
諸比丘。於無僧坊聚落中。初作僧坊。未結界。爾時。界
應幾許（問也）。佛言。隨聚落界。是僧坊界。（答也）不論僧坊周
與不周。但隨聚落。聚落若同。依聚落集。謂聚落相。強
不論僧坊周不周也。注云。等者。此指十誦冊七增一
文。波離問佛。聚落中。初造僧坊。齊幾許作界。佛言。隨
聚落界。齊行來處。此制分齊。謂十誦僧界。有勢分。謂
箭射所及。鷄所及。慙愧人大小便處。古人云。應百步
也。四分取院相者。謂衣界則有勢分。僧界則無。但齊
相內集。故律云。若村若城。若壃畔。若園。若林。若池。若
樹。若石。若垣墻。若神祀舍。並無勢分之語。皆依上之
相也。
第二文二。初問。次答。言問至僧者。此問意。是南山義
立。諸部無文。若逈遠蘭若。即依五里。今有僧坊蘭若
相。失此之四相。與聚落之相不別。不知還依五里。為
同聚落集僧。答中三。初引十誦正答。二故文云下。引
十誦蘭若之文及證。三律中下。明僧村四相不別。釋
成同聚落相。言答至集人者。有二。初十誦正答。二今
下。立理釋成此答意。十誦既云。隨聚是僧界者。今蘭
若之處。已有僧坊四相既周。與聚落周相不殊。何須
五里。若無此院相。由名蘭若。則依五里。纔有院相。非
蘭若界。此之院相。與聚落相。更無差別。院相攝僧義
強。約義不得依於蘭若也。謂今周迊院相。是伽藍四
相。聚落。是村四相。謂盜戒中。有村四相。至離衣中。伽
藍四相。指同盜中村相。更不別也。故曰不分。言故至
界者。亦有二意。初引蘭若文返顯。二故知下。䨱成村
義。引十誦五十三文證。彼云。若比丘。無聚落阿蘭若
處。始起僧坊。未結界。是中齊幾。名為界。答。面拘盧舍
等。若言無聚落蘭若。始起僧坊。故知。未有院相。由是
蘭若空迴。始欲於此擬起僧坊。先結於界。明知。先有
僧坊。即同村界。不是蘭若也。言律至集僧者。亦有二
意。初辨二種四相不殊。二必院下。結歸蘭若。准此律
盜戒中。釋村界四相。一周迊垣墻。二周迊柵籬。三籬
墻不周。四四周有屋。至下離衣戒中。釋僧伽藍四相。
<pb n="975"/>
指同前盜戒中說。既將藍指村。當知二界不別也。引
此文證。但使蘭若四相周迊。即同村相。如可分別。須
依四相而集。不須五里。若蘭若相壞。還依蘭若集僧
者。自得無知之罪。義如前序中辨也。
第二不可分別中二。初定量。二准相通下。計數斥非。
一唱。言若至立者。准祇第八文中。名為奄婆羅樹界。
佛在舍衛城。有一婆羅門。問佛種菴婆羅樹法。佛即
答之。示已即去。時優婆離因問。若有處所。城邑聚落。
界分不可知者。若欲羯磨。應齊幾許。名為善作羯磨。
使令異眾僧各相見。而得成就。不犯別眾。佛言。五肘
弓量七弓。種一菴婆羅樹。齊七樹相去。爾許作羯磨
者。名為善作羯磨。雖異眾相見。而無別眾之罪。不同
前解。七間七十三步半者。謂鈔主。通計七樹六間六
十三步。不同昔人之解。如願律師。作祇律疏。亦作六
間筭之。作四分疏引祇文。錯著七間。言七十三步半
也。若四分衣戒。言八樹七間。即有七十三步半也。故
知是鈔。故羯磨疏云。昔七十三步半者。錯筭七間。僧
祇疏中。七樹六間。猶如四分衣界八樹。止計七間。如
何僧界。七樹非六間也。有人執舊見云。樹限兩頭。各
有勢分。故各分半。還是七間。又有師云。周圓種樹。猶
月暈。故有七間。又改僧祇。為八樹字。斯之我愛。穿鑿
太甚。何處有樹。即以樹量。律約世情。假以相顯也。
第二蘭若文二。初總標差別。二且明下。局所宗。言二
明至事者。靈山云。具梵本音。云阿蘭若。亦云練若。阿
之言無。蘭若云事。此即閑靜無事之處。乃至多種者。
發正云。此律六種。一頭陁者。謗戒練若。練若共同。二
寄衣者。三十戒中不作限日寄衣。餘緣六夜。蘭若寄
衣也。三盜戒者。文云。閑靜處。即盜戒蘭若。四僧界。即
結大界。五里集僧也。五衣界者。即下蘭若護□□七
間等。六難事者。即提舍尼中。若逈遠恐怖畏難處等。
即蘭若受食戒也。
局辨文二。初無難。二有難。言且至定者。謂此正辨僧
界。餘者向下隨明也。花嚴云。如頭陀。頭陀篇。盜戒隨
相中明。衣界難事等。隨相卅中明。故云隨也。蘭若一
界。諸部不定者。謂諸明俱盧舍。大小不定。多言僧界
一俱盧舍。十誦二十二云。諸比丘無聚落空處。初作
僧坊。未結界。爾時。界應幾許。佛言。方一俱盧舍。是中。
不應別作布薩。及別羯磨等。僧祇亦言。僧界一俱盧
也。羯磨疏云。諸部皆言拘盧舍。不定者。小大不定也。
羯磨疏云。大如僧祇二千弓。弓長五肘。小如十誦。五
百弓。弓長四肘。即僧祇太遠。十誦太近。若歟依了□
□□皷聲聞。則皷有大小。不聞聲□遠近□□□□
俱舍論一俱盧舍但□□里□□此則祇十了等。部
執不同。今取雜寶藏經第一云。一俱盧舍。秦言五里。
相傳用此□定。㟧云。八卷。後魏吉迦夜共曇曜譯也。
第二有難文二。初定量。二計有下。計數一唱。言若至
八寸者。為有不同意人為□約七槃陀集。若論結時。
但齊僧坐處。結時但

羯磨□□□□不得結作法者。以水虗浮相□難識
故也。今則約岸分標。義亦可得。如僧祗有洲五處。據
標結兩邊。水內取三由旬。恣持欲度漂出界故。如四
分。合河而結。即為明證。故五百問云。水中住舡得結。
第二總論二界文二。初標。二若三下。解釋。言今至體
者。上則三種作法。四種自然。箇箇別釋。今即作法總
聚。論體方圓。是一。自然四種亦爾。是二。故曰也。
釋中二。初作法定相。二若論下。辨自然不定之相。言
若至隅者。三作法者。謂有戒場大界。無戒場大界。三
小界也。謂隨處結之不定。體之方圓。
二自然中二。初總舉。二若聚落下。別釋。言若至定。總
舉不定也。若可分別。依聚落相。為自然體。所以不定
方圓。不可□□□□謂四面四維。若有別界。則尖□
既爾。餘咸類然。廣說無量。次約趣辨。即□□漫相對。
<pb n="976"/>
謂剋簡餘趣。漫通人境。以剋簡餘。得作境差想疑。此
境差等。狹於前位。人趣既爾。餘咸類然。次對非情。准
同前說。但境差等。更狹於前。不對五中寬狹准說。言
二漫俱四者。謂無境差想疑。以心寬該。情無限局。隨
境優劣。皆是本期。假使臨事[牙-(必-心)+?]緣。非境差等。次錯誤
門。凡言錯設。皆是舛謬之心。隨事總釋。相則難分。以
名剋定。事則有異。謂若二境歷然。無心害彼。事成有
舛。名之為錯。若其一境。易脫緣彼。謂此有心成犯。稱
之為誤。既知錯誤差別。對七辨者。然七方便。並無有
錯。對境成事。錯猶無𠎝。況方便位而得有錯。或可錯
者。異雖無𠎝。而於本境。即是境差。是故□□□四。一
十二種也。約處通二界。作法自然。一處有十二。二處
二十四。約人通五眾。比丘乃至沙彌尼。一眾有二十
四。五眾即成一百二十種安居。此據相承且爾。若准
羯磨疏解。二百一十種也。疏云。對首心念忘成及界。
又分為七。前三不分。就界為四。以園界兩所。足有雙
隻故也。用此七法下約三時。則二十一。二界乘之。即
四十二。五眾乘之。即成二百一十種安居也。此兩段
文。並鈔主意。十誦佛制五眾等者。勵問。佛制五眾安
居。有戒沙彌可爾。二眾沙彌無戒。合安已不。答。出家
位同。招譏義等。感癈脩道。隨安無罪。故律三時遊行。
不安居戒。制五眾罪也。問。五眾安居具戒數歲。三眾
不數歲者何。答。以大戒有師徒位別。依止分齊。教誡
尼等。下三眾無。故不數歲。故房舍揵度中。下三眾等。
以生年為次第。不取受十戒為大小也。
第二文二。初總顯二法今古前後意同。二忘成下。別
辨二法古人開制前後有異。言約至日者。始從四月
十六日。終至五月十六日。有閏易知。此二法。今古皆
同。
第二文二。初別明二師不同。二並非下。總斥俱非聖
制。前二。初約通其前後不及於中。二又云下。不及前
中。唯局於後。言忘至也者。羯磨疏云。有人言。前之二
法。既有聖教。可通三時忘成及界。此之五法。開成本
無三說。故中安居所不開也。恐不及前。故損五利。恐
不及後。一夏虗坐。有斯兩意。開於二日。中間不開。如
此約教一百六十種。以前二法。歷三時兩處及以五
眾。則六十種。以五法。依前後二時兩處五眾。則一百
也。諸記相承。對此唯作一百安居。對首心念三時乘
之。輔篇云。對首心念。可通三時成六。忘成及界。通前
後二時即四。并六成十。二界乘之。即有二十。五眾乘
之。即一百也。言又至預者。第二古師云。忘成及界。唯
在後夏一日。以佛開成有益。不結一夏便失也。謂對
首心念二法。通三時成六。忘成及界等五。局後夏成
五。并六成十一。二界乘之。即二十二。五眾乘之。即一
百一十種也。諸記相承。有八十種。二法通三時。成六。
忘成及界。局後。成二。并六成八。二界乘之。成十六。五
眾即八十也。言並至也者。鈔斥二家。故云並非聖言。
以意用也。此消文意。古今諸解。更有多種。不能繁敘。
第四夏遇緣中二。初科判章門。二初中下。依科解釋。
言夏至難者。如文。
釋中依科分二。初有難移夏。二明得法下。受日逢難。
初二。初廣明有難移夏法。二破僧下。略辨破僧和僧
移夏法。前二。初明有難移夏法。二四分下。有難移去
自聽法。初二。初明有難移夏成不相。二問答下。遇緣
出界成不相。前二。初列難緣。佛聽移去。二准此下。釋
其移夏成不之相。前三。初總標二難。二梵行下。別列
二難。三佛言下。總結聽去一唱。言初至去者。清淨是
梵行。今恐壞梵行。名梵行難。本時婦等者。羯磨疏云。
斯梵難也。凡心染愛。無始緾壞。今蹔割削。遇緣還起。
故有境來。知非是淨。或因斯緣。容有犯重。說為難也。
此是因中彰果也。皆因人來者。總釋上意也。誘調比
丘者。誘引調哢也。律云。爾時。大臣眾徤能鬪。捨家為
道時。優闍王言。汝何不休道。當與汝婦田宅資生等。
<pb n="977"/>
次有童女婬女來云。汝休道。我當為汝婦。黃門數來。
喚行不淨。伏藏者。長人貪心恐盜取。即壞梵行。即五
分二十三云。有一比丘安居。見其伏藏作念。此藏。足
我一生用也。佛言。恐為梵行作留難。聽去。二者鬼神
等者。五薀假者。命根連持。鬼等惡獸能斷。名命難也。
有鬼神惡賊毒虫惡獸等。皆嗔欲伺斷比丘命。白佛。
佛言。應去。不得如意飲食者。有待之命。依飲食存。既
不如意。命將不久。故為難也。上二種諸難。一一白佛。
今總結之。佛言聽去也。
第二釋其移夏成不相中二。初義立移安居之方。二
五分下。證得夏之相。言准此至也者。三意。初明未得
住處成不之相。二若得下。明得住處出界應不。三結
成下。釋本界無難得返。以不准此結成者。羯磨疏云。
二難移夏。既是制限。從初去日。外覔安穩。未得已還。
雖經宿者。不名懈怠。不破安居。及前成破。若得住處。
夏法隨身。不須加法。即前成後不得輙出也。准此二
難緣移夏。依本結成。須有緣及法者。華嚴云。既不得
返來。今若有生善滅惡之緣。即作受日法。故曰及法
也。
第二文二。初引三律二論。證其得去。不言得夏。二摩
夷下。引三律一論。驗許受衣。理通得夏。言五分至得
去者。五分云。比丘麤食不足。作念言。我此中安居。麤
食不足。白佛。佛言。聽此緣破無罪。次後數行來有文
言。若見國王尊貴。乃至父母親戚苦樂等。恐失道意。
亦如是也。聽破安居。即是移夏。苦樂者。立云。謂眷屬
聚會。追送吉慶。受官等。名親戚樂。若忽然被賊難言
訴。是親戚苦。聞聽破安居。無罪。疏解八難者。若王奪
住處。或言駈[仁-二+(儿/又)]出家人。名王難。賊者。失奪衣鉢。人者。
親戚及知識。相誘引令罷道。或相誘引令作惡。名人
難。鬼神。及天魔鬼龍眾等。悉能為鄣礙。名非人難。地
中有伏藏。知有此物。必起貪心。若取成重罪。或邊側
住處。多有博易往還。或見此生貪。致犯大罪。名梵行
難。言摩至得夏者。應師云。摩怛理迦摩夷等。此云母。
以能生智也。立云。本母理為教本。謂一切諸論。能生
法相。論是義本。故曰也。二處隨半受衣者。四分文云。
有一外道弟子。於佛法中出家。諸外道親族言。云何
捨阿羅漢道。於沙門釋子中出家。當還取之。復作是
言。彼若聞者。或能逃避。沙門釋子。不破安居。至夏時
往取。必得無疑。彼聞。不知云何。白佛。佛聽破安居。彼
比丘。使便從一住處。至一住處。不知應何處受安居
施分。白佛。佛言。若住日多處。應於彼受分也。忽若二
處住日等者。各取半衣分也。破安居人下。鈔主。立理
證上移夏聽二處受衣。乃至自恣處取衣。以十律中
破安居人不得衣分。今既聽取分明。明知成夏也。
第二弁遇緣成不中二。初問答通疑。二若依下。約界
雜弁失之不相。前三。初出界忘受日成不。二出界逢
難不還失不。三身在外宿歸會得不。言問至應返也
者。三悔者。㟧云。謂一夏之中。不得過三。故云三悔。故
彼論問。夏中忘不受七日法。一宿出行得坐不。齊憶
即悔得。一坐中。不得過三悔。不得歲也。案此文。詺一
夏安居。為一坐也。言問至得夏者。此問不同上緣。上
緣本擬受日遂忘不受。今此因事出界。本擬即日還
值□□道斷經宿。得夏不耶。答。高齊十統者。靈山云
高。謂高洋之姓帝也。齊。即北齊國號也。以齊號多。故
標姓簡異也。崇敬三寶。別立十德。號為僧統。統天下
僧尼。刊定佛法。咸集明德共評斷理。並懷慈濟。判不
失夏也。靈山云。准受日逢難過限既得。此理應開。非
情過也。言問至不得者。此問意。蹔爾出界。及即日還
迴。來至門邊。明相欲出。得會夏不。答意。准祇護衣。謂
將衣類夏故也。以隔於墻故。須入頭手等於界內。方
得也。
第二約界雜弁中二。初正雜弁得失之相。二皆謂下
結釋得失之意。初四。初局依大界。入餘破安。二若依大
<pb n="978"/>
下。依界外藍。通往不破。三若依下。依界內藍。出藍入界
便失。四根本通依□界隨行不破。言若依大界至破
夏者。發正云。謂□要心依大界安居。若入戒場者。為
中隔。自然及餘小界者。慈云。猶是攝僧之大界。以在
圍輪大界之內。望圍輪故。名小耳。此即從外向內失
也。言若依至後者者。此謂藍寬界狹。元本依藍安居
竟。後時乃結法界。小於伽藍。猶稱本要地。所以通往
此藍彼界。不破夏也。注謂。結夏在前。結界在後者。琳
云。鈔主意。若有藍界。要須依界。依藍不成。故下文云。
以佛制依界故。若羯磨疏中。許隨取藍界。但隨要心
也。言若依至亦爾者。折中云。謂法界大。伽藍小。若本
依藍安居者。出藍門即破夏也。小界亦爾者。華嚴云。
此句是反上句也。謂上既界大藍小。依藍結夏。出藍
則破。今是界小藍大。依界結夏。出界即破。故云小藍
亦爾也。言若根本至不失者。㟧云。謂依大界安居。不
知內有諸界。但隨本要期所行之處。皆不失。此據迷
心故。開不失也。靈山云。若爾。何故上言依大界安居。
戒場小界入中破夏耶。答上據本知非本要。所以是
破也。言皆至分齊者。有二意。初結上二失。二並緩下。
別等緩急分齊。皆謂與本心相違者。本心依大界。今
入戒場及諸小界。即與本心相違也。初依大界內藍。
今出與本心違也。義張兩失者。前四句中。第一句入
戒場等。一失。第二句依大界內藍。今出門破夏。即二
失也。並緩者。結前四句。初依大界。二藍內大界。三藍
外大界。四根本通依大界。並從緩論依前四種大界。
若爾。第三句中。依大界外藍。何曾依界。答。鈔意。若藍
界俱有制。依界也。故注云。結夏在前意在此也。明先
無界也。發正破云。藍外大界。緩義許成。藍內大界。即
是急義。如何稱緩。此破不然。今緩急者。不從藍得。急
約於房。緩從於界。房界相望。得緩急名。非謂約藍約
界。而稱緩急也。言四至去者。當白檀越者。以律緣中。
有檀越請前安居後安居。見有難欲去。須白檀越求
移。若去聽去善。若不聽。應自去也。言破僧至出也者。
准律中眾僧因我故鬪。令僧破者。聽去外界。僧因我
能呵得和滅者。皆聽直去也。今少見行。故云事希不
出也。
第二得法有緣中二。初依律正明。二准此下。義決。言
二至得成者。至意留者。立云。或父母病患。生善滅惡
等緣。若此相邀聖開。且住不名破夏。若汎爾留住。住
則破安。入難不還過限。亦同留耳。
義決文二。初義立。二□我下證成一唱。言准此至夏
者。祇云。若受拜□□□人晨起受晡時去。晡時受晨
起去。不得從檀越迂迴。應從直道。有難者。迴道無罪。
至彼斷處經時。斷了欲還經時。亦如去時。准此違時。
即破夏也。因迂迴違時亦破夏。迂迴不違時。雖不破
夏。亦結不應罪也。
第五迦提文二。初牒標。二初中下。依標解釋。言五至
法者。如文。
釋文二。初明迦提五利。二次明下。弁夏中解界。言初
至後法者。五利賞勞。如後自恣篇明也。
第二文二。初弁昔非。二若夏內下。顯今正解。前三。初
敘昔解。二此妄下。引教證解成非。三古人下。鈔立理
破。言次至也者。此律迦絺那衣法云。安居竟。解界。結
界。自恣。受功德衣。古人云。既言竟。未竟而解。故破也。
羯磨疏云。有人言。本依界故。成安□若解本界。便失
夏也。以失所依。即日雖結。□成就故。又云。安居竟。應
解界。今未竟而解。故知非也。
第二文四。初直斥妄引。二律云下。證成妄引。三略題
十誦證。四取彼首疏證一唱。言此至進不者。妄引聖
言者。羯磨疏云。文列應解。須知本緣。此原不為安居。
但欲同法合界。故須云解。今言破者。是妄引也。律云
下。證妄引也。廣文十誦者。彼律五十三問云。諸比丘
安居竟。眾多僧坊。共結一界。受迦絺那衣。受已捨是
<pb n="979"/>
大界。是諸比丘。皆名受迦絺那衣不。答。一切比丘。皆
得受之。又疏者。首疏中亦云。夏中解界。不破夏也。言
古至通者。謂將自恣難解界也。文兼二會者。解界自
恣。律中二文兼明。文云。安居竟。應解界。應自恣。今須
二會其文。夏未竟自恣□□破安居。夏未竟解界。應
破夏。夏未竟自恣□不破安居。夏未竟解界。那得破
夏。須得自恣解界。兩文相通也。
第二顯正解文二。初申正解。二但結下。料簡夏中解
結是非。言若夏至妨者。羯磨疏云。然安居不專作法。
界中隨處並得作。不離本要之處。解界結界。並無妨
也。
料簡文二。初標。二若依下正料簡。言但至別者。為情
限在於法界。夏中解結大小不同。故須分別。或情限
在於自然夏中。或結作法。或寬狹於情限之處。故須
分別料簡。
文二。初明作法。二若本下。自然一唱。言若本至二緣
者。初情限所依大界則小。後解更結大者。故須分別。
無難依本情限之處。有難准僧祇開之者。羯磨疏云。
彼祇第八云。前安居已。忽有難起。王賊破戒虫漉□
得欲至餘處。三由旬內。若彼坊寺有比丘□□□來。
若出界去已。白二結之。後欲就餘處者。當捨已更結。
如是捨後結前。求適意處。故知。有難得三由旬開近
新處也。若後作法。狹於本自然者。即令依本自然寬
狹後結。若寬本自然者。無難依本。是一緣。有難開近
新處。是二緣也。羯磨疏云。自然狹作法。還依自然本。
作法狹自然。還依自然。本。謂是本要心處也。此不約
有難說也。上來兩段。並是同夏中。故知夏中解界結
界無妨也。
第二受日法中二。初明來意。二牒名解釋。初來意者。
弁常云。然三月靜處九夏時長。或有生善滅惡等緣。
理宜極救。佛既聽許。理合附此安居中明。
第二釋文二。初牒名。二夏中下。依久解。言二明受日
法者。牒彼請緣諮吉僧別納法□□稱之為受。對首
眾法許往有期。約明相□□稱為日。各有軌則。號為
法也。
第二依文釋中二。初明受日惣意。二就中下。開章別
釋。言夏中至焉者。妄自誑心者。立云。非緣稱是。即自
心也。虗損信施者。如有施主。數夏施物。受日不成。其
夏已破。妄數為歲。冐受利養。名虗損。故善見云。自長
己夏。受施犯重。即其義也。
釋文二。初舉數列名。二初中三種下。依名解釋。初如
文。釋中。依名解釋分三。一通料簡。二緣是非。三依位
解。前二。初惣標。二一對人下。依標別釋。言初至不同
者。三種者。心念對首眾法。此三之中。有四不同也。
釋文四。一對人。二對界。三先後。四相攝。言一至受者。
初正明。二十誦下證。立云。佛制五眾安居。各自相對
受日。非謂比丘對下四眾□。羯磨疏云。互不相足數。
何得從受。此立法通□如五眾安居。例此各從所位
也。言二對界。可知。
第三文二。初敘正斥非。二問答下。通妨。言三至磨者。
昔人云。先受七日。後便十五日。後一月。如此次第。若
已受十五日。不得更受七日。以長攝短。如功德衣五
月。即攝迦提。又月望衣。開収十日等。今解不爾。如功
德衣。就時定故。又俱五利。一月衣者。取為限。准俱開
一長。更無緣故。是以。此二即為定開。以長收短。今此
受日約緣事。別緣既長短。先後不定。寧得定。令先短
後長故。今正解受日三品。逐緣長短。若有長緣。先羯
磨受日。或先短緣。先受七日。三品緣事。各先各後也。
言問至也者。羯磨疏云。文列過七日者。立法限約。此
羯磨法。是過七日緣耳。非謂受□□用竟。名過七日。
忽若不受七日即受□□都□受七日。文言過者。可
是用竟。必不然也。羯磨疏問云。今受一月日。何不言
過十五。但言過七日耶。解云。七日別人。餘皆眾法。但
<pb n="980"/>
云過七日。明知。餘二俱白二也。同是眾故。不說分也。
疏又問云。今受半月一月法者。若值小月。如何數之。
依律文也。半月加法。依十五日。則不問大小。但數日
滿。還返如十誦三十九夜也。若受一月。依大小月。不
可數日。如律云住三月等。小月攝在其內也。
第四相攝文二。初先七日後羯磨得不。二若前下。先
羯磨後七日應不。前三。初明用竟方得。二若七日未
用下。弁未用不得。三律云下。引文證成一唱。言四至
也者。此一門義。并是古師所執。羯磨疏中。半許半破
也。羯磨疏云。四相攝者。謂先受七日。更受一月。攝而
通用。名相攝也。有人言。前受七日用竟不論。若受未
用。或用未盡。更羯磨受日。前七日法則謝。以法強故。
若前羯磨受日用盡。方得更受七日法也。以一身中
無二法現故。文云。不及即日還。受七日也。又不及七
日還。聽受十五日。去今七日未盡。何得已羯磨受。明
知。相攝前七日法壞也。此古人義。南山解云。不無此
理也。但本是一緣。不得有長短二法。可如前判半許
也。今前後別緣。各依受日。前法被事。事未是息。何得
失法。如為患事須服蘇油。兩緣未差。口法隨在。律列
受法三品不同。並約眾緣可不隨受。故不及即日。例
用七収。明知。以法收緣。依緣法則隨有也。故半破也。
華嚴云。若准羯磨疏意。若是同緣。不得一時□二法
異緣即得也。無問長短。前法不壞。
第二文二。初明用盡方得。二比多下。弁未盡不得一
唱。言若至也者。羯磨受日。要須用盡方得。受七日者。
此猶是上。古師義也。受一月不足。更請七日。良不可
也者。鈔主通古師義也。謂於一緣上。不得二法相帖。
三十七日用。必是異緣。何為不得也。今鈔文。依前古
師所立。恐教成太急。接機不周。故於羯磨疏中。立於
異緣。不問二三。重重受得。即機教兩濟也。
第二對緣進不文二。初總舉數。二初定緣下。別釋。言
二至八者。靈山云。謂緣如受法得成。名之為進。若緣
非受法不成。為不也。
釋文八。一定緣是非。二對事離合。三懸受。四樂用。五
重受。六長短。七僧尼不同。八事訖還。初不門三。初總
弁緣之是非。二就緣下。別定緣之是非。三上五緣下。
通更料簡上之是非。初門二。初明他請如非。二若為
私下。弁自求是非。前二。初明如法請喚聽往。二若請
喚下。非法不應往。言初定至往者。如文。
第二文三。初明非法請喚不成。二妄數下。弁破夏得
罪。三善見下。證前妄數為歲一唱。言若請至犯重者。
自長己夏者。立云。有人將物施僧。問覔十夏人。此比
丘。實有九夏。而言十夏得物犯重。
第二弁自求如非文三。初明如法得成。二若為下。弁
非法不成得罪。三五百多論兩證罪深。一唱。言若為
私至後文者。廣如後文者。販賣戒云。此販賣物作塔
像。不得向禮。乃至作臥具隨轉轉墮等。
第二別釋文二。初總舉數。二一三寶下。依數列釋。初
如文。
釋文五。一三寶境界緣。二道俗病等緣。三父母請喚
緣。四為求衣鉢緣。五和僧護法緣。前二。初依律出緣。
二准此下。約義料簡。言一至爾者。四分中。波斯匿王
往征。有不信樂大臣。嫉妬惡心。欲[醫-酉+金]祇桓門通渠。比
丘欲往白王。自念路遠不及即日還。佛聽受七日去。
即是佛法僧事也。五分亦爾者。彼緣大同。為俗人通
水也。
第二文二。初義准如法開之。二若自下。非法不成得
罪一唱。言准此至得罪者。准此為寺家一切如法事。
並得。問。今時為寺家言訴。得受日不。答。如律波斯匿
王。邊國人民及叛。王自領軍往征討。王。先所有供養
佛及僧衣被飲食所須之物。有不信樂大臣。便奪不
與。諸比丘。欲往白王。自念遠路不及即日還。佛言。有
如是事。聽受日去。今驗此文。為佛法僧相訴亦得受
<pb n="981"/>
日。若受他雇不成。若自經營。為俗人為僧家佛事等
帶其非法。並不成。得罪也。
第二道俗緣中二。初約義總明。二四分十誦引文。指
事證釋一唱。言二至去者。十誦問為誰受等者。華嚴
云。彼律中。波離問也。佛答為七眾興福者。謂七眾為
請主。下文列二百四十二緣。並是此緣皆七日緣也。
遣使不遣使者。謂前人遣使不遣使來。俱得去。十律
如此。四分要遣使也。若中路聞死反戒者。十律五十
三云。比丘尼請比丘來。與憶念不癡毗尼。佛言。應去。
若是比丘。中道聞是比丘尼命終。若反戒入外道。八
難中。一一難起。應去。不答不應去。去得吉也。反戒者。
捨戒罷道也。
第三文二。初准文。二餘汎下義立。一唱。言三至往者。
華嚴云。謂父母恩重。生育陰身。大臣力勢。能□損益。
雖無信樂。往化使信。若先信樂故。宜須往也。其餘俗
人。必有力。化之生信。准前臣義。亦應往也。
第四文二。初明如法。二今時下。料簡是非。言四至說
者。當陽云。謂上移居中。必為我命作留難。佛言聽去。
羯磨疏云。若自病重。不堪受日。即是命難。直去亦得。
第二文二。初舉非。二必長下。彰是。一唱。言今時至不
成者。失三受三等者。謂三十中失三衣戒。南山解云。
失三受二未過。若受三即犯。捨制取聽者。謂畜長是
聽。三衣是制。今𨷂三衣。而多畜長者。是未隨佛化也。
准奪衣戒者。㟧云。即第七失奪三衣戒。謂隨𨷂隨乞。
不得賸（以證反）也。住處及即日往反處。無者。聽去。即日
往反處。求不可得故。聽請日往也。
第五文二。初准文直云不受。二然和下。約義須受一
唱。言五至故者。靈山云。古德皆云。和僧大事。律聽直
去。文不言受日去。良以和滅分齊難知。知依何法受
日。故聽直去。然和僧之相。雖則難知分齊。且約和僧
之緣。道路遠爭事大。必然可依僧祇事訖受去。律文
既令直去。今依僧祗事訖作法而往。准其律藏未分。
通得行用。今雖分竟。事不可知。用此事訖之文。大家
道理未為傷也。故羯磨疏云。必有和限。依受日聽去。
事無限。可准僧祇事訖文也。律無明斷故者。律中數
段破僧之文。皆言即應以此事去。而不言不須受日。
故云律無明斷。故羯磨疏云。律中顯緣。未明受日也。
第三料簡文二。初通更料簡緣之是非。二或曲下。通
更料簡請召得失一唱。言上至也者。此二文中。各有
二意。初緣衣藥為是。二今有下。乞麥即非。第二曲命
別情請召為失。二律中已下。顯得。立云。謂不得倚傍。
上五緣。專為飲食。不成受日。若別有病。重乞藥草。得
也。今有乞麥等者。靈山云。此尼律中。制六群尼。乞生
糓麻米豆麥。為世譏故制。尼提僧吉。是結正罪也。或
曲命別情者。華嚴云。謂囑俗人。令＆CB18368;熟請。貧道來乞
綿等。是也。此則能所俱非。乞綿尚犯捨隨。囑請。理在
不成也。律諸請有。或比丘尼。沙彌。檀越等。一一遣信
別請。云大德來。與我受戒懺罪。受布施等。要遣使來
顯令他請召。非也。若父母餘人同十誦中者。律云。若
父母信樂不信樂聽往。餘人者。前第三中。餘汎俗人。
生福信樂聽去。不信不聽。四分如此。今鈔意。若父母
及餘人。即同十誦中。為七眾。興福。問疑。請法。乃至遣
使。不遣使等。但不為利己。俱得去也。即顯曲命別情
為利不得。
第二離合。有三意。初立合義。二如鈔懺下。引其合例。
三則文中下。出其合法一唱。言二至也者。隨緣別受。
為離。或有多緣。一時牒入而受。為合。羯磨疏云。或張
王兩緣。各是七日。不可合為半月受也。以兩今七日
緣事。各是別人所行。止得前後受七日也。如是例之。
若俱三日。或是互減。不同七日。彼此兼用。眾法離合
可以例之。或張是別緣。王是眾法。隨依受之。得合用
也。如懺殘。若犯十罪。同時行䨱等六夜多罪同法。名
為合也。
<pb n="982"/>
第三懸受文二。初緣現聽受。二必無下。弁未現不聽。
一唱。言三至故者。虗搆成緣者。立云。謂事既未實懸
搆。或為七日半月一月之緣。或倚傍昔言仿像。未實
者。如有檀越。春時汎言。我村中有王家。每至夏中。常
施僧物。闍梨至夏能來不。今夏倚傍春時之言。倚傍
昔言。未知今年為施不施。仿像其事。未得的實。輙受
日去也。前事既虗。今復隱約作限取法。更成濫也。日
數妄置者。折中云。由前事虗限濫。其緣未可以論長
短。今或受七日半月一月。如是日數。皆虗妄置也。故
羯磨疏云。既無實緣。不可虗牒。一則不可倚傍。二則
本無實緣。三則不知期限。四則妄受僥倖。一向不合
也。如律無事及減年等。皆非法緣。加羯磨不得。
第四明互用文二。初正明互用。二問下。問答料簡。前
二。初明本緣互用。二若三寶下。辨後緣續生互用。前
三。初正明互用得不之相。二十誦下。引日殘夜。證非
異事。二若本下。結歸正義一唱。言四至故者。已用三
日。更有法事。便通餘用者。牒古義也。羯磨疏云。有人
言。既有受法。但是事如互用無損。所以知之。十誦云。
有殘夜在。白已餘用。故知得互。鈔直破云。故不得也。
羯磨疏云。雖為僧事竟殘日。於佛無法。何得妄用。遂
立正義。必有本緣。何爽通用。靈山云。爽由失也。謂初
受通三寶。三寶既是本緣。今通用何失。羯磨疏中。假
立難云。若爾。要是本緣。得通用者何。因十誦得白殘
夜。鈔引十誦答云。白殘夜等。彼十誦云。諸比丘。受日
到聚落中。七夜未盡。作事未竟。來還白佛。因聽受餘
殘夜去。云我受七夜。二夜已餘有若干夜。往出界。律
文如此。南山云。既云所作未竟。明知。本事未謝。白殘
用也。非謂異事者。鈔重破也。羯磨疏云。非謂異事。本
無心受。何得白行。若本因等者。羯磨疏云。若本三寶
俱。須經營作法之時。文中合攝。是俱有心。法復通用
也。
第二文二。初辨三寶別緣。後生不得通用。二乃至下。
俗情別緣。後生通用應不。一唱。言若三至應得者。初
為東院三寶事。受用五日了。後西院三寶事生。不是
前緣三寶。雜緣等者。謂布施懺悔生善滅惡等也。由
前事有心。後事無心故。若一家通緣者。立云。此明受
日。元知張家有多緣事。設供戒懺說法受施等。受日
來故。得通共用也。
問答料簡中三。初此界僧為別界三寶。受日成不。二
明僧次請受日成不。三明捨請受日成不。三段一唱。
言問至心故者。謂替僧次。施主無簡別心故得。若替
別請者。由後人非是本請人。施主於此後人。無請心。
故不得也。
第五重受文二。初敘昔解。二今云下。次明今釋。言五
至成者。羯磨疏云。有人言。安居立行脩道為宗。緣急
開三。以濟時要。何得重受無此理也。故十誦中。為破
僧故。聽受一七夜。不得二七夜乃至聽受卅九夜。盡
應破安居去。此明文也。
第二今釋文二。初以義通。二故律下。并以文證。言今
至不合者。如疏述者。首疏也。羯磨疏云。如前檀越召。
受七日。後有三寶要須經營。何得不開。又如官事。須
二三日。曾受七日。何能不去。夏制本意。無事遊行。今
有緣來。依法受往。非專擅去。何得獨制。但事緣如法
故。一切通開也。
第二文證中二。初當宗。二五分下。他部。言故律至限
局者。四分卅六。廣列廿三緣。並是七日緣。由事未現。
佛未聽去。不言不得重去也。信樂父母四重者。爾時
有不信樂父母。請比丘言。大德來。我欲相見。佛未聽。
我有如是事。白佛。佛言。聽。有如是事去等。二有信樂
父母。遣信請。亦如上。三爾時有母。請比丘亦如上。四
爾時有父。請比丘亦如上。則是四重也。父母四重。佛
皆言聽去。況餘雜請。不得重也。
第二他部文二。初約二律。二五百下。引其兩論。前二
<pb n="983"/>
初引二律正文。二謂一時下。釋上律文。破古非解一
唱。言五至通明者。有請者。五分云。時有長者。名優陀
退。信樂佛法。於安居中。為僧作房。設人舍食以房施。
比丘不受。長者便嫌言。我用財為食。比丘不受。白佛。
佛言。聽受請等。無請者。比丘有疑故。問須出界外。佛
言。一切聽受七日往。羯磨疏云。豈前須問。後不須問
也。謂一時前後重用者。破古人據此不得重受義。古
人見十誦不聽二七夜。謂言不得重也。羯磨疏云。或
一事上。不得二七。豈制異事不許受耶。又言不許二
七夜者。彼受日法。但有二位故。對首七夜。何得重加。
故云不得二七夜也。不妨前後去者。亦得。若准和僧
似一事上不許重受者。十誦卅五云。時有異界僧。爭
起。請僧來斷事。若先安居竟。應受七夜去。若七夜盡。
應受卅九夜。盡應破安居去。古人。亦據此不得重也。
若得重者。更受去得。何須破夏。鈔文言似一事上不
許重受。既言其似。未必全不得重受。但為和滅難期。
開破夏去。若可期者。重受無妨。故羯磨疏云。和僧用
二法已。破安去者。受法依限前二者期。故開隨受。既
用法盡。和滅難期。知用何法往彼和也。理須破夏。是
所開故。還同僧祇事訖之文也。若不為和。破夏獲罪。
若定可期。如前必聽也。然彼有不請之文等者。十誦
為七眾興福設供受戒問疑。但使前見生善滅惡。若
不遣使亦得受日。如此之文。寬於四分。四分一一皆
言。遣信別請。方得受日。不請尚乃得去。若重受不開。
只是番譯之家。迴文有失。文非明了。非謂不開重受
也。理須通明者。不請之文既寬。重受之文。則不合急。
二處之文相通。重受之義。自然明矣。
第二文二。初二論兼疏。證得重受。二此論下。引彼親
承己聞。破古人之壅執。言五至宿者。羯磨疏云。此五
百問。卑靡羅叉口決也。其人翻十誦者。既有此通。義
無疑矣。即證十誦文非明了故。上准不請之寬。下引
卑靡之語。重受之理。即通明也。明了至宿者。發正云。
今引此論疏。真諦三藏自翻。自解前請七日事了還。
至第八日出界。此是異緣得重受。前事已了。更有別
緣。亦得更受。因此便明今人行事。此論既云。前請七
日事了。還至界內。第八日。更請七日出界。出界者。今
人行事。至七日滿歸界。即請七日出界不宿者。不知
成不。有人約義通言。謂受日法。身在界內。法在不
失。如受七日。用三五日。其餘之日未用。身歸本界。更
作前事。本法由在。不須更請。法在不失。今縱七日滿。
歸於本界。至明出時。雖然經宿。殘法亦在。論許重請。
亦帶前法。故知七日纔滿。歸界請之。理無失也。雖立
此理。除由未除。謂律有明制及七日還。論令經宿。並
准聖言。如前但用三五許。其法在得用無疑。以此未
滿。例於已滿。事不可也。標心為滿故歸。其法經明自
謝。不同未滿。不為滿歸。法在不失。古人猶執。但一夏
三受。其數太急。入界不宿。行事大緩。太急不體律文。
太緩無文可據。故不可也。言此至鈔者。華嚴云。真諦。
是優禪尼國人。陳梁二代。至此方。譯經論卅四部。合
一百卅一卷。然真諦。或鎮坐具。跏趺水上。若乘舡而
濟。神異甚多。中國之中三藏親承。用重受日事。三千
者。花嚴云。謂佛化周三千世界也。論云。一四天下。有
一須彌山。一四大海水一鐵圍山遶。一日一月。名一
世界。以此為數。數至千。是小千。以千為一。數之至千。
是中千世界。又數此為一。數至於千。是名大千世界。
一佛出世。道王其中也。余至鈔者。羯磨疏中。引了論
解疏中。有其九句。皆是重受。疏引論偈云。七日有難
隨意行。善解三種九品類。疏釋云。於安居中。三緣得
出界。一七日緣。二有難緣。三隨意緣。此三各三。故成
九品。文亦非要。不能敘也。
第六約事長短中二。初約處遠。以明長短。二若路下。
約處近。以辨長短一唱。言六至日者。羯磨疏云。止須
一夕並作七日。以法収緣如文。不及即日。義開七日
<pb n="984"/>
也。夏中可爾。夏末五日。如何成受。餘日非夏限故。解
云。乃至七月十五日。亦作七日法。餘日雖非夏。以法
成故。若路近得還等者。由緣經宿。不及即日還。此約
緣也。如文。羯磨疏問云。今有七月九日受七日法出
界不還。夏成以不。答。破也。何以知然。夏有後開。無前
開也。以七月十五日。須及夜分還反本界。如律所制。
及七日還。今限明相。及在界外。絕此分齊。故說破也。
若爾。何以律文。最後自恣七日在。受七日不還。不犯
者。答。謂七月十六日。是最後自恣日也。如急施中說
之。今此人。以七月十日。受七日故。彼第七日。自是夏
滿。不來無犯。又問。七月十五日。明相未出。隨行不犯。
相出是開。何有夏破。答止為明相未出。須返界中。名
為及法。相出界外。故違本制。又問。制及七日。是有法
緣。至明夏滿。法隨事失。有何犯故。令我破夏。答。日夜
分齊。約明相分。第七夜分。明相未出。自屬前夜。明相
若出。即屬八日。制七日夜。須及界中。今不在界。故當
破夏。至十六日。自是後開。由違前制。故說破也。若約
此解。十誦七夜。亦及七日返。還同四分。何有異耶。明
相若出。不及夜也。此義甚要。故繁敘也。
第七文三。初引文正解不同之相。二比下。敘破昔非。
三所以下。釋不同所以一唱。言七至緣者。羯磨疏云。
如三時遊行戒中。唯有口受。不云多日。可准斯也。又
准祇廿七云。比丘尼安居中。無有求聽羯磨法。為僧
塔事而遊行者。聽受七日也。比有等者。羯磨疏云。昔
人解云。尼隨僧受三法遍緣。上下同受。不說假為異。
故無妨也。鈔斥云。四分至不勞別解也。所以不同易
解。
第八文二。初立義。二明了下。引證。一唱。言八至之者。
羯磨疏云。有人言。事訖不來。亦不破夏。以法在故。如
七日藥與欲類同。犯病得法病差不失等例。今解。不
同事訖法謝。不同欲法。羯磨不牒。今受日法。牒事加
之。緣謝法失。之如藥法病止無用。又同犯解須乞法
也。十誦明文者。㟧云。前引十誦中。有尼病請為說法。
中路聞死返戒等。皆不應去。僧祇意同者。前引祇云。
和僧不得迂迴至彼。中前和了。中後即還。若停失夏。
是不許住也。
第三正加分三。初心念。二對首。三眾法。前二。初明大
僧。二其沙彌下。辨沙彌。前三。初定人是非。二具儀下。
出法。三此謂下。雜相分別一唱。言三至告者。十誦五
種人者。一獨住。二蘭若。三遠行。四長病。五飢時依親
里住等。開心念受。准此。當眾相共作之者。准前律文。
作念已告以事緣。汝知之。即知五眾當眾相共而作
也。言其沙彌等者。謂下沙彌別行篇明也。
第二對首中二。初出法。二然心念下。通釋二法是非。
言二至三說者。如文。
第二文三。初明二法文之來處。二若受下。未用應不。
三問此請下。得兼夜不。言然至失者。義准無失者。羯
磨牒緣。對僧請日。今對首心念。准日文牒之。請日理
通。有何失也。
第二未用中二。初辨未用應不。二不同下。釋通疑妨。
言若至謝者。本緣若無。受法便謝也。言不至消者。不
同失者。靈山云。藥滿七日。七日滿已。縱病未差。法亦
失也。病轉者。謂病已差。縱日未滿亦失。故雙牒也。若
爾言病轉法失者。病住法應在也。由佛制七日。定論
云。堅病消者。是也。論多成二論。各有文也。
第三文二。初明應不。二不同下。簡異諸部。一唱。言問
至中者。不同十誦者。約其鈔文。似盡七夜至八日還。
據羯磨疏。須及七夜還。與四分無別。故疏云。十誦七
夜及七日返還。同四分明相若出不及夜也。僧祇事
訖者。彼律二十七云。但隨前事長短。了日即還。名事
訖。論其事法。具在諸部別行篇也。對此欲知。且依羯
磨疏。錄十誦廣七夜緣。下文和僧聽卅九夜。祇有事
訖之文。五分三品。與四分同也。
<pb n="985"/>
第三文三。初通明長緣。便斥古失。二今加下。正出受
法。三料簡雜相。言三至釋者。所為緣者。如前五緣。一
三寶境界緣。乃至第五和僧護法緣。心念對首。同用
此緣。故云通用。但令緣事時長。用半月一月法也。不
同存單之人等者。一夏之中。但得三度。初單七日。次
單半月。後單一月也。遂引七日今長者。花嚴云。非謂
引緣令長。但用長法也。羯磨疏云。今夏末一二日在。
不重受家。既曾受日。若用月法。又是破夏。由緣不合。
即教明罰破夏。是也。餘同前釋者。㟧云。指上第五重
受門。是也。
第二文三。初略明二師文相少見。二第三下。別辨先
師所撰。加其乞詞。三第四下。明願律師依律出本。言
今至見者。諸記咸言。第一。曹魏時。曇諦所出羯磨。是
也。羯磨疏云。初人加乞羯磨不牒。恐成增法。謂請日
者。從僧乞請日法而至。羯磨文中。則不牒乞詞。恐增
法也。第二。即是姚秦時。覺明所出羯磨。羯磨疏云。但
准六夜乞法。牒緣牒事並盡。慈云。鈔主說曾一度見
本希更不見。故云少見也。
第二文三初述彼增加。二今下。斥彼非教。三問下。料
簡成不一唱。言第三至無失者。北齊光律師出本。增
加乞詞。羯磨疏云。雖著乞詞。准乞䨱藏兩遍牒事。時
到已前增加乞詞。忍聽已後略事而作。此光律師世
盛行也。彼羯磨云。大德僧聽。比丘某甲。此處夏安居。
受過七日法十五日出界外。為某事故。還此中安居。
今從僧乞受過七日法十五日羯磨。若僧時到僧忍
聽。今與比丘某甲。受過七日法十五日羯磨。白如是。
此且舉白。羯磨可知。世同行也。止可隨其綱網者。止
可隨律文受日四句成白。緣骨之綱教網也。雖增加
乞詞。羯磨大宗無失者。牒緣牒乞詞等。但是第二第
四句。於羯磨宗骨無失也。羯磨疏云。有人。定判依受
夏破。今解不然。俱順教故。增乞減乞。各有所𠗦。羯磨
大途規猷在故。依受不失也。
第三文二。初明受十五日法。二其一下。辨受一月日
法。一唱。言第四至日者者。願律師。依律出文。更不增
加。今多准用也。准前著之者。准著十五日處。著一月
日也。不得雙誦十五日者。靈山云。今准此言。恐人不
了律文。依文而誦。律本云。受過七日法。若十五日。若
一月日。出界外。今若受一月日者。即須除十五日。但
云受過七日法。一月出界外。不得雙牒前二誦也。
第三料簡文四。初明受人離合。二若依下。辨依大界
安居。小界受日不得。三若先無下。明初在自然安居。
後作法界中受日。四若本結下。解有界依藍。安居不
成。受日不得。自古諸記。皆責此門來處。何孤然生。即
長料云。一明安居。二明受日。三料簡雜相。今不同之。
此一段文。從眾法中出。初通明長緣。斥古失。二今加
下。正出受法。三料簡羯磨受人離合處之是非。故謂
之雜相。不同古人長斷也。言三至開之者。如文。言若
至故者。立云。餘山界者。還是攝僧之界。如圍輪別住
也。以本依圍輪大界。不依此小。故不得於中受日也。
言若至衣者。後結二界者。即大界戒場也。縱入戒場。
不破夏。而離衣者。謂戒場。是本要心處所。故不破夏。
由中隔自然。故離衣也。此據依大界結攝衣界為言。
若無攝衣界。依藍護衣。亦不失也。言若至之者。淋云。
謂本有大界。不許依藍。佛制依界。有安居者。安居不
成。藍中自然之地。羯磨受日。固然不得。止得縮取戒
安居也。餘廣如疏者。首疏云。有人言。依界安居。不依
藍相。佛制依界。不得依藍故。又云。雙單及界也。有一
師云。藍大界小。依藍不依界。以文云依某伽藍某聚
落也。鈔家。且引急義故。勸縮取界相。後造。羯磨疏云。
安居。依處依藍得成。何必依界。二文相兼。被機方足。
且界小藍大。依藍安居。羯磨受日依界得不。解云。藍
內之界。入不破夏。並是本要之處。依界請法。何得不
成。如前本依伽藍。後結二界。隨界受日。尚判得成。今
<pb n="986"/>
藍內大界。總是本要。何受不得。差爾。藍內戒場。亦應
得受。答。戒場雖在藍內。即非本要。入中破夏。離衣即
不類。後結也。上是義決等者。非律文有之。是古人之
義決也。慈和問云。異界僧。得足此界僧羯磨受日不。
答。得。不同處分義局當界僧也。上來不同。當第三約
界對人辨事竟。
今當第四有一篇。約法對人。辨事將解分二。初明篇
來意。二牒篇解釋。初來意者。花嚴云。上篇一夏安居。
九旬同住。恐有𠎝過不自見知。故須自陳三業。恣僧
糺舉。故安居後。有自恣篇來也。律緣起中。比丘共住。
妄設瘂法。致令佛呵。汝曹癡人。共住如似怨家。猶如
白羊。何以故。我無數方便。教諸比丘。彼此相教。共相
受語。展轉覺悟。汝曹癡人。同於外道。共受瘂法。不應
如是犯突吉羅。羯磨疏云。又表一歲之勤情本據道。
中含非法。正缺道標。義須清蕩無瑕受歲。今若相嘿。
豈抱過生年。故須相檢。應僧淨法。迦絺那衣來意。如
後也。
第二解文二。初牒釋篇名。二然九句下。依文正解。言
自至附者。福云。自陳三法之詞。恣舉七聚之犯。摧累
業之宗主。成白法之樞鏈。欲使知過必改。省己增脩。
晈潔尸羅。凝清律海也。迦絺那衣法附。如後。
第二依文解二。初辨自恣宗要。二明迦絺那衣法附。
前二。初釋篇序總意。二就中下。開章別釋。前三。初明
須自恣意。二所以下。辨夏末自恣意。三此是下。簡異
非法自恣。前三。初結上安居生下須自恣意。二縱宣
下。辨自恣名相。三故靡得下。證自恣義。言然至示者。
靈山云。上兩句。明夏中脩道精進。安居之德也。次兩
句。明三業有失。下兩句。辨須自恣竟九旬者。旬歷也
支神有十二。子丑寅卯辰巳壬未申酉戌亥。干神有
十。甲乙丙丁戊己庚辛壬癸。以支十二。歷干神十盡
名一旬也。一夏。九度歷其干神。名九旬也。法律三昧
經云。世人但見他過。多迷己非。故藉＆CB18344;治。方得清淨。
故云。理宜仰𠗦清淨。故云理宜仰憑清眾示也。言縱
至恣者。輔篇云。自說三根。恣他陳舉。內彰無私隱等
者。我既縱宣。即彰內無隱。願哀愍語我。則顯外有瑕
玼。身三口四。委托五德舉之。名自恣也。靈山問云。不
言心者。毗尼不制單心故。但言身口也。言故至也者。
不孤獨者。發正云。若犯罪不除。不應僧法。棄於眾外。
故稱孤獨。令其自恣悔除。堪入說戒羯磨二種僧中
共住。即不孤獨也。依篇聚治乃至呵責。名苦言調伏。
喜悅等者。輔篇云。謂先有犯迷己不知。因舉悔除。服
本清淨。既無罪也。故自意培悅。
第二文三。初徵所以。二若論下。釋。三故律下。證。初如
文。言若至焉者。將同期欵者。欵說文云。情欲也。期者。
剋定也。夏初創集。情欲剋定。同住安居。詣往也。鄣道。
過深者。尸羅不清淨。三昧不現前。是障道。犯突吉羅。
則九百千歲。墮泥黎中。過則深也。
第三文二。初直證自恣之時。二毗尼下。顯精脩行成。
恣舉無失之時。一唱。言故至恣者。如文。言此至行者。
此恣舉罪之相雖顯。有無智者。濫行非法。自恣破昔
非也。
第二開章別釋文二。初舉數列名。二依名別解。言就
至行者。如文。
三段不同。今當第一。於中分二。初舉數。二前明下。列
釋。初如文。
釋文二。初明時節差別。二辨應人是非。前二。初約事
別明三種時節。二然律下。據教取義。剋定一時。前三。
初有閏依不依自恣。二因爭增減自恣。三脩道延日
自恣。前二。初約依閏不依閏自恣。二若閏七月下。前
後安居。逢閏不逢閏自恣。言前至恣者。若依閏者。閏
四五六月。前安之人。定百二十日。律取七月十五日
自恣。中後二安。則不定也。不依閏至九十日自恣者。
但數滿也。言若閏至恣者。非前安居等者。發正云。是
<pb n="987"/>
中後人也。若五月一日已前安居者。至閏七月一日
得去。若五月二日已後至後夏結者。皆越閏月過。至
八月二日等。已後數滿九十日。自恣也。言二至中者。
當陽云。如前說戒篇。引四分外界閏爭比丘來。佛令
增減說戒。若知十四日來。十三日說。若十五日來。十
四日說。已入界。當令入浴。比丘出界說若不去者。白
僧言今不得說。待後十五日當說。不得過三度。應和
合說。今時自恣。唯改說戒。為異。餘文並同。故指也。向
前為減。白待後月為增。自恣白僧文云。大德僧聽。若
僧時到僧忍聽。今日僧不自恣。至黑月十五日自恣。
白如是。客猶不去者。再白亦爾。不得至三。舊比丘應
強和合自恣。為入冬分故也。言三至日者。准律自恣
中云。時有住處。眾多比丘結安居。精勤行道。得增上
果。諸比丘作念。我曹今自恣者。便移住餘處。恐不得
如是樂。白佛。佛言。若有住處。有如上事者。應作白增
益自恣。作白云。大德僧聽。若僧時到僧忍聽。今不自
恣。四月滿當自恣。白如是。謂初安居人。至八月半。是
四月滿也。
第二文二。初准律諸文三日不同。今須剋定。二若有
難下。據論開文。一月自恣。前二。初總引諸文。據教剋
定。二律文下。通疑。言然至定者。自恣揵度文中。但言
十四十五兩日自恣。急施衣中。有十六日。次第增中
亦明十六日。案律緣中。有王大臣。為僧作安居。中賞
勞衣。夏竟擬施。有急緣遠行。欲預將施僧。諸比丘。夏
未竟。不敢受。白佛。佛言。夏有幾日在。答言十日在。佛
開有此緣者。自今已去。聽前十日受。名急施衣。即是
七月六日。得者開受。過前受者犯提。鈔意既言。去自
恣十日在。明知十六日是自恣日也。次第增者。若七
月六日得衣。至十六日已滿。十日即合犯長。由入迦
提故不犯。至八月十五日。即須說淨。若七月七日得
衣。越迦提。因增得一日。即十六日須說。若八日乃至
十五日得衣。越迦提月。增得九日。名為次第增也。謂
將後非時日。足前得衣。滿十日也。若有迦絺那衣。過
五月後增。亦如是。鈔引意者。次第有十重增文。皆至
十六日。云越迦提。數滿十日說淨。明知十六日是自
恣日也。律增三文中。亦有三日。則十四五六三日也。
上廣引律諸文。有三不同何是自恣日耶。鈔云。律安
居竟自恣。三日中取十六日。是安居竟日也。羯磨疏
云。今行事者。多用十四日後夜作者。古法所傳。不可
輙用。然德衣法云。安竟自恣。及急施衣中。皆十六日
為竟也。言律至定者。先應難云。既取十六日安竟自
恣者。何故。律云僧十四日自恣。尼十五日恣者。鈔牒
上難。調律文言。僧乃至自恣。此謂相依問罪。故制異
日也。立云。尼要先來僧中自恣。後還尼中自恣。若先
尼中自恣。後入僧者非法。及論。尼作相依問罪之法。
三日通用並得。不要須十五日也。又釋及論。作自恣
法三日通得。約其減論取十四日。故云通用。今剋取
十六日自恣。為定。為律云。夏竟應自恣。及云夏竟受
功德衣。若十五日受者不成。但名非時衣。故取十六
日也。若尼來自恣。但向僧自恣時。蹔停作之即得。何
論要須十五日也。下作法中明也。向。僧自恣時。尼來
自恣。但用僧和法。更須新和耶。答。律藏無文。准文義
意。新和方得。前和為僧。今為尼眾所為。雖皆自恣。而
僧尼二部不同。准文尼依僧住。普令舉罪。若一人不
知。不成自恣。則令問誶禮拜等。今時多有。思之。言若
至恣者。如文。言二明至足者。文有二意。初約義總明
並須一時自恣。二四分下。引後同前顯一時之義。如
文。
第二自恣方法文二。初牒標舉數。二就五下。依標別
釋。言二至也者。如文。
釋文三。初五人已上僧法。二明四人已下法。三明一
人心念法。前二。初明六人法。二次明下。明五人法。前
二。初標列章門。二初中下。牒章解釋。言就至事者。如
<pb n="988"/>
文。
四段。今初。初中文二。初明集大僧緣起。二乃至下。集
沙彌緣起。前二。初據教方法。二故律下。引文證釋。言
初至不絕者。當鳴鍾者。律云。應打揵搥作煙。唱自恣
時到等。處床慢相不絕者。羯磨疏云。離床捨憍慢故。
謂在上五德。來取自恣。故成慢也。
第二證中二。初當律兩證離地離座。二五分下。釋上
離地座相。兼辨緣起方便。一唱。言故至詞者。離座等
者。下五德行事中云。四分。但言離座。不言草座。五分。
布草而坐。明文依用也。並偏袒等者。表恭敬。右順吉
祥。著地示其卑下。合掌。表一心無二。言乃至至明者。
待唱等者。飾宗云。鈔與義淨三藏不同。鈔約出別處
自恣。三藏云。過午已去。眾咸共集。大德先自恣。後方
尼眾。次即下三眾。各來對僧自恣。鈔云。乃至則越中
間尼等。約別處者。據有別處為言。若必無別處。待竟
還來僧中。未曾別也。如別法者。沙彌篇中自恣詞句。
同大僧也。
第二五德進不文二。初。牒列章門。二。初中四分下。依
章解釋。言二至儀式者。標列也。然此一科。皆言鈔錯。
鈔有深意。人難得知。為前大科約人分三。一五人已
上僧去。二四人已下對首。三一人心念。據科明五人
已上。然五人亦是眾法。已上故。然故。鈔前牒標云。就
五人已上。意明五人之法。與六人已上。前一後二。其
義不殊。唯就第二五德行事一門。五人異六。故科出
簡異令知。故至五人後云。餘同前法故。唯五德行事
一門別耳。所以就此科分者。意同後。前唯簡此一門
為異。故作此科。是深意也。若但向六人。五德行事門
後。便明五人法者。恐新學致迷。謂。前牒標云就五已
上。今於其內。復出五人。恐有斯雜。故不便出。若爾。何
不合下。就僧法分二。初明六人已上法。次明五人法。
可不便也。答。若合下分。又恐有繁略二過。故不可也。
若但出五人差法。及五德行事二法。略無前後諸門。
恐新學不委。若更分門。廣釋文相。成繁。今但向五德
行事門中。略標簡異。釋五人已上法竟。然後。略出五
人異六人處。自餘即指同前。一則相嘆易識。二則不
違前科。三則離其繁略。意如此也。今講解相承。恐文
難知。合下科出。比代記中。且將五人已下舉罪。為五
人法。復言已上無此理也。至後鈔主自結云。上明六
人僧法分明。下始辨五人眾法簡異。今知此意。且准
前科也。
四段不同。今當第一。分三。初正簡德不同。二所以下
辨差二人所以。三今行事下。科簡是非。言初至故者。
文中取具二五德者。謂一人具兩種五德也。發正云。
謂對他說詞云。我某甲亦自恣。即須具自恣五德也。
若見聞疑罪。大德語我等。又須具舉罪五德也。律文
前後列者。前為自恣。後為舉罪。故前後也。今須兩具
故。鈔一時出也。言不愛者。慈和云。謂於眾親厚。不別
有愛故。二不恚者。謂於怨不嗔恚吹毛覔過。三不怖
者。謂於有力人邊不怯而不舉也。四不癡者。謂解了
羯磨如非。不癡也。五知自恣不自恣者。謂知有難無
難。廣略之宜也。又知十三難等體壞之人。不合自恣。
犯殘已下悔竟自恣。律云。又差知時等五德。鈔文自
解。一知時不以非時者。鈔解云。意令和合無爭。謂舉
過靜爭。無不和順。若舉不知時。則生鬪爭。二如實不
以虗妄者。有罪非謬。謂犯有三根名如實有罪。三根
不牙。故云非謬。即非虗妄。三利益不以損減者。欲使
至彰釋其利益返上。名損減也。四柔軟不以麤穬者。
故勸喻等。釋其柔較。返此麤穬也。五慈心不以嗔恚
者。愍物等。釋其慈心。返此皷恕。名嗔恚也。不假別釋
也。言所至故者。四分文不了者。自恣中。但言聽差受
自恣人有五法者。應差不言二人。一不了也。羯磨詞
中。單云僧差某甲比丘作受自恣人。無差二人處。二
不了也。十誦僧祇五分三律。雖有二人多人法。義由
<pb n="989"/>
未了。輔篇云。十誦差二人者。更互為法也。祇同也。五
分云。作自恣人。若一人若二人若眾多人。不言數。或
差十人。五對兩兩。入法前對作法。若困互息。還遣兩
人。交替如是取遍。為僧多故。更互息作。義由未了。三
千經云。為相向出罪。是了義也。言今至也者。多有人
人別差者。靈山云。古人行事。見四分中單差一人。遂
即人人別差。未通十誦祇五等一時差文也。或只有
五人自恣。則應人人別差。以三非。僧若六人已上。應
二人同差。
第二文三。初能差是非。二作羯磨者下。辨索欲問和。
三應云下。作法差遣。一唱。言二至持者。此律開與欲。
不同他部者。祇云。不得與欲自恣。若病應將來。若畏
死。僧應就彼作法。若病多僧。應出界自恣。觀其文意。
由是舉罪事。須現前。恐叛舉罪故制也。勵問。夫欲詞
不得稱僧所秉之事。今何言與欲自恣。答。今言自恣
者。謂說己心行。恣僧舉罪。本非稱僧家事也。亦有通
別者。若答言自恣羯磨者。即是通答。若言差五德羯
磨者。是別答。至後五德單白時。更須問答。如上羯磨
篇也。
第三五德行事文三。初作白和僧。二次明下。行草法。
三五德下。告僧儀式。前三。初威儀進止二作和下。正
作白法。三不應下。料簡是非。一唱。言三至法者。㟧云。
白中律云。僧和合自恣。鈔文無僧字者。准例。合成是
緣非骨。多有呵者。不識羯磨緣骨。亦是觀事。乃同於
法也。不得通用後法者。不得通用此和秉於後單白
法。若如前至二法者。却指上差自恣五德中。答云自
恣羯磨。此已通答竟。並是自恣事。後更不須問答。故
云通和二法也。言次至時者。華嚴云。其草勿使五德
行。應年少行之。依無量壽經上卷說偈云。吉祥童子
施佛草。如來受已成正覺。我等比丘効佛故。受草自
恣淨三業。言五至之者。如文。
第四文二。初明對僧自恣方法。二若五德下。明舉罪
治罰法。前二。初引大聖示跡同僧。二次下。正明對僧
自恣方法。言四至中者。增一二十三云。如來坐草座
已。告諸比丘。各就草座。我欲受歲。我無過咎於眾人
乎。又不犯身口意乎。如是至三。諸無對者。時舍利弗。
從座起白佛。諸比丘眾。觀如來無身口意過。所以然
者。世尊今日未度者度。未解脫者。令得解脫。未涅槃
者。令得涅槃。為旨者作眼。為迷逕路。以此事緣。無過
咎於眾人。亦無身口意過也。時舍利弗白佛言。今向
如來自陳。我無咎於如來。及眾僧乎。佛言。汝今都無
身口意過。所以然者。汝智慧無量。無與等智。總持三
昧。戒定慧解脫知見成就。所作如法。未曾違理。如是
五百比丘。各各受歲。亦復如是。准此經意。謂諸聲聞
脩少欲行。故見坐草。今倣佛成規。遂坐草也。新歲經
者。㟧云。別譯五紙許。失譯經也。
第二文三。初明五德就上座所跪立威儀。二應作下。
正陳自恣詞句。三若眾僧下。說已告僧。言次至言者。
此僧祇文者。准祇二十七云。若二人作自恣者。一人
受上座自恣。一人下座前立。上座說已。下座次說。如
是展轉。為四分文不了故。取祇文一坐一立也。問。豈
非別耶。答。此別對五德一人。縱宣己罪。又是法差。無
別眾過。言有別者。愚之甚也。應加捉足之言者。羯磨
疏云。十誦中。並差二人。取上座作也。來至執足口說
求聽。若是下座不得執足。乖儀式也。
第二文二。初明眾僧自恣。二若二下。明二五德自恣
次第。一唱。言應至法者。此加一心念者。與律及羯磨。
本異也。所以然者。准祇二十七。有心念之語。此對五
德別人。准法合爾。羯磨疏中。分為五句。疏云。初大德
者。正告大德。求聽說也。小者。言長老。二眾僧今日自
恣者牒。僧自恣時也。三我某甲亦自恣者。下應上法。縱
陳過咎。恣僧舉也。四若見聞疑至語我者。我有三根。
慈海賜示也。五我若見至海者。從聞悔過。成我清美
<pb n="990"/>
也。三說者。表仰囑之勤。非是濫託也。上且一途釋其
大小。更通論之。長老乃大。故經中長老舍利弗。賢者
阿難等。律中不定。今略釋之。行解具故。名為大德。年
德高遠。名為長老。如俗中云長者言也。前單牒者。但
告五德。後雙牒者。勤重之至。在僧故也。問。前對小者。
得如文中云大德不。答。具德差遣。成所推敬。何得不
稱。善見云。大為大德。小為長老。且分二人。義通上下。
餘不可盡也。上座復本座者。律云。時上座自恣竟胡
跪。乃至一切僧竟。上座疲極。白佛。佛言。聽隨自恣竟
復座。第二五德至同上作法者。牒前祇文中。第二五
德也。羯磨疏云。其小五德。在第二上座前立。待眾首
作竟。方互跪對作。故言同上作法。律開病者隨身所
安。律云。時有病比丘。胡跪合掌。時久病增。僧即白佛。
佛言。自今已去。聽病比丘隨身所安。受自恣。注云。准
此等者。不用依上座預前。胡跪久合掌。但隨身所安。
臨自恣時。胡跪也。若不病者。應隨上座胡跪合掌。待
自恣訖復座。今不行此。但依上座開文也。破十誦家
法者。十誦二十五云。從上座至下座。說自恣竟。＆CB18350;今
五德。自相向作自恣。今祇不同。各至本坐處。相向自
恣。即與四分一一次第從上座自恣義同。故取祇也。
言若至也者。事訖白僧。十誦之文。可知。
第二舉罪是非中二。初明舉罪是非。二若僧下。辨僧
數多少治罰應不。前二。初明五德別人舉得實罪治
竟自恣。二若事下。料簡五德別人舉罪差互治謗應
不。前二。初五德。次別人。一唱。言若至之者。舉得六聚
者。鈔意。先治然後自恣。發正云。舉得夷有䨱儐出治。
不䨱與學悔治。第二篇有䨱不䨱。今發露竟自恣。三
篇已下。皆悔竟自恣。恐稽留法事。皆發露已自恣。別
人舉者。三根並實。依遮法治。遮揵度云。應召入眾中。
當為舉。舉已作憶念。應與罪。上座又具問能舉。徒眾
上下。及所舉人。已聽許治之。然後自恣。
第二文二。初別人舉互反治。二五德下。五德舉謬簡
異別人不加謗罪。一唱。言若事至謗者。舉根不了者。
實犯夷罪。或見言聞。或聞言疑。三根不能辨了。即治
謗罪也。眾網中者。彼云。若明不成者。律云。若不舉。不
作憶念。不伏首罪。犯□不應懺罪。已悔竟不現前非
法。別眾□七非。並作法不成也。五德不爾。如文。
第二辨僧數文二。初辨滿二十眾六聚。並得治之。二
若五下。僧少白停。指四人中說。言若至之者。有舉得
犯六聚者。但有二十眾。並能治之。言若五至說者。為
僧數不滿二十。出殘罪等不得。故且白停。進不如四
人法者。彼云。若犯提已下罪。其問自言舉來並前。懺
已自恣。此是進也。若犯四人已上偷蘭。乃至僧殘。交
無治義。彼引十誦。白停後。待眾滿。如法治之。不應礙
自恣也。白停其治罪也。此是不也。指彼同此。故云如
四人法中說也。
第三明尼來文二。初正明尼來請罪。二五百問下。辨
尼出界不得獨行。前二。初明僧尼同時自恣法。二今
時下。辨僧尼異時尼來請罪法。前四。初安置處所。量
時早晚。二當命下。正對僧自恣法。三大眾下。告尼法
戒式。四至寺下。歸寺傳告之法。一唱。言三至法者。不
須同說戒。問尼有無者。華嚴云。謂說戒時。問誰遣比
丘尼等。此制令問擬差人往教。俗尼眾清淨。彼此俱
益。今之自恣。直是尼來。求僧舉過。聖不制。問來與不
來。故不須問。如別法者。尼眾別行篇明也。前明自恣
時節中。云及論作法。三日通用。不要須十四日僧。十
五日尼。但定取十六日。停僧自恣。待尼請罪。亦得也。
後依律文。更出異日。
第二文二。初正明尼來對僧請罪。二問下。通妨。言今
至示者。餘同前示者。謂同前大眾良久嘿然。勅尼等
也。
問答中二。初問。次答。初如文。答文三。初立理答。二故
律下。當部證成。三僧祇下。引為准。一唱。言答至疑者。
<pb n="991"/>
准祇。明日尼來。僧請教誡人。傳大僧中上座教。還尼
眾中說。尼有不來須說欲同。是僧法准用無疑也。言
五至故者。重罪者。華嚴云。謂殘罪。望下篇為重。非謂
夷也。然差尼來。但得羯磨差一尼。餘尼口差為伴也。
第四雜明略說中二。初正明略說。二上來下。通結。前
四。此科准理。亦不合於此分之。但為鈔主第二門中
分於二科。恐人有迷故。至第四門後。結前生後。且隨
文分耳。初文二。初明八難餘緣大界恣法。二二明下
惡比丘難結小界自恣法。前二。初舉八難。時熱為略
之緣。二當今下。正明略法。言四至等者。八難餘緣。並
如前說戒中也。
第二文二。初對五德略說方法。二四分若賊下。不對
五德。略說方法。前二。初正明略說方法。二今或下。科
簡是非。言當至恣者。㟧云。准自恣中。對五德略。則有
再說一說為二。今鈔文不明再說。律竊語者。明上一
說。令大眾聞知。因六群竊語疾疾自恣。佛言非法也。
言今至等者。有三意。初述非相。二律中下。引律顯非。
三十誦下。他部明是。華嚴云。鈔引十誦。悟也。此是祗
二十七云。應從上座次第。乃至總唱等。不得逆作次
第者。謂從下向上為逆也。行行如益食法者。如有十
行人。坐一行著一。五德自恣。如益食法超越者。謂不
依次第。從第一上座過。即越第二上座過。取第三上
座等。四分亦有。與祇同。不明了也。總唱者言。一切大
德僧。見聞疑罪自恣。謂彼律文如此等者。等。取其餘
非法之事也。
第二不對五德略中文三。初明三說法。二難事轉近
下。辨再說一說法。三四分下。釋直去法。言四分至法
者。各各相對等者。且如百人。為五十對。各各人別三
說。文同前法者。謂詞句也。言難至故者。難近作白再
說。更急作白一說。此有三單白。謂三說二說三一說。
即三白也。此並不對五德也。言四至去者。謂對五德
再一為二。次復眾中三。今單白成五。第六難事更近
驚起直去。即六種略也。言二至之者。律云。為難比丘
入浴已。同師道友。[病-丙+失][病-丙+失]出界等事希。故略之。言上至
上者。謂於第二門中分。恐後人迷故。結異也。
第二次明五人法。約鈔第二文中分。講者合初分也。
言次至法者。有四意。初總標簡異。二欲法有無異。三
問和下。差人總別異。四取自恣下。受恣雙單異。問。上
六人五人。同是僧法。如何異耶。答。為五人行事。不同
六人。恐濫行故。簡異。下出三異。若界六人。一人說欲。
餘五成僧。得羯磨差五德也。若五人者。一人說欲。餘
四雖僧。但是能秉。若差一人為五德者。三非僧故。不
得與欲。不得牒二人等者。鈔主正取差人時。五人僧
體只得一。一差不得雙牒二人者。以所為之人不足
數。故三既非僧。如何差遣。餘同前法者。謂舉罪前。已
明五人舉罪白停也。及尼來難事略法。並同前也。
大門第二眾多對首文二。初明集僧加法。二若犯下。
辨犯罪治罰進不。前二。初總明集僧不得受欲。二四
人下。正辨四人作法之相。一唱。言二至前者。如文。
第二辨治罪文二。初犯輕悔己自恣。二若犯四人下。
犯重罪。發露自恣。言若至恣者。如文。
第二文二。初且舉所犯無治罰義。二若准下。引文釋
成得自恣義。言若至義者。靈山云。若犯四人已上蘭。
不許懺者。謂一人犯罪。餘但三人。即懺不得。此准十
誦四人為小眾。即中品蘭已上。無治罰義。若准四分
滅爭中。小眾通二三人。則中品蘭小眾懺亦得。今言
四人已上者。則上品蘭耳。但入偷蘭說中者。華嚴云。
此謂犯其偷蘭罪。舉來至僧。未及得治。因難驚起。名
入偷蘭說中。謂犯事已彰。教中說犯。故曰入說中也。
乃至者。越夷也。僧殘亦爾。故眾不滿。交無治罰之義
也。
第二文二。初准十誦白停。即後自恣。二四分下。引例
發露合得自恣。言若至恣者。富陽云。謂自恣舉得重
<pb n="992"/>
蘭殘等罪。眾不滿不得。即悔不可自恣。且白停悔罪
之事。以其舉得罪。合眾知竟。類同發露。得自恣也。
第二引例中三。初舉例。二理須下。示發露之法。三此
中下。辨不實得罪。前有二意。初引例。二既俱下。會釋
一唱。言四至妨者。輔篇云。鈔引此文。將例自恣。富陽
云。說戒發露竟。罪未悔得聞戒。自恣中。舉得罪發露
竟。罪未悔亦得自恣也。既俱是淨行。說戒防未起非
自恣防己起過。防過一同故。俱是淨行。又說恣俱是
眾法。攝僧功齊。約界盡集。治罰功齊。有犯不得聞戒。
有犯不得自恣等。以自恣准說戒。用之有何妨也。言
理至淨者。牒其所犯者。示說詞也。輔篇云。二三人自
恣。舉得殘罪者。應云二大德一心念。或但云大德一
心念我。某甲比丘。犯某僧殘。以眾不滿。未得治之。餘
者清淨。此准說戒形勢也。又復自恣時。各各有罪者。
各說罪名。發露竟。亦得自恣。言此至也者。有二意。初
明不實得罪則重。二不同下。簡異嘿妄得輕。華嚴云。
實不淨。對他稱淨。是故妄語。前境有三。便結三提。不
同說戒嘿妄表淨。但得吉也。
第三一人心念中二。初陳恣。二若犯下。懺治應不。前
二初集僧緣起。二若無下。心念加法。一唱。言若至說
者。如文。
第二文二。初明輕罪懺竟自恣。二若犯下。犯其重罪。
治懺應不。一唱。言若至前者。輔篇云。重吉已上。無人
對之即無悔義。獨自又不得發露。故不應自恣。約義
如此。餘依前者。鈔意。准前心念說戒中。彼文云。或云
發露。或云待人。靈山解云。或待人者。僧祇文。文云。若
無客來者作念。若得清淨比丘。此罪如法除。念已。心
念口言。二說布薩。彼又引五百問。論合掌向四方僧
發露。然後廣誦。戒本。彼此俱是淨行眾法。攝治功齊。
復應須牒其所犯。餘者清淨也。然後心念口言。三說
自恣也。問。何以得知餘依前者。即取前心念說戒文
耶。答。羯磨疏心念法中。大同說戒也。
大門第三。雜明相中。文有十一段。初明僧別詞句不
同。二問自恣竟下。辨自恣竟得說戒不。三問自恣得
下。未受具人。得聞恣不。四律中下。僧別說已。更有客
來重說進不。五問十五日下。辨七月十五日自恣竟。
得出界不。六問此界安居彼界自恣得不。七問前安
居下。明後安居人得衣分不。八問一說下。釋無難緣
略說成不。九四分下。老少無知教詔法式。十問界中
下。辨前後安從多恣法。十一問安居下。釋其夏滿離
處進不。言三至僧者。通有治舉義者。此明僧法自恣
舉得夷罪。即殯棄治殘者。得行䨱六夜出罪等。乃至
蘭提惡作。皆得治之。客得足者。如前文云。若數滿二
十。並得治之。此一向得足。若但有六七人。出殘罪。兼
懺重蘭。准十誦八人。此即不足。故云容有亦不定一
向得也。別人雖有治舉攝治未盡者。若是提吉可得
治罰。若夷殘重蘭。人少不可懺治。未能得盡故。但言
清淨也。言問至戒者。明了論中。若五人自恣。先誦木
叉戒竟。次第一人起。胡跪合掌。請為說罪主。說見聞
疑罪。請覔見聞疑也。此說罪主者。自恣五德異名也。
即先說戒也。四分律三十七云。自恣已說戒疲極。佛
言。不應自恣已復說戒。自恣即是說戒也。問。說戒為
知戒相。防未起非。自恣淨身口除已。起罪。對治。既異。
云何即是耶。答。已未。雖復不同。意令清淨不別。故云
自恣即說戒也。言問至之者。如文。言律至明者。更三
人來僧法自恣。如前明五人法中。明二人來。還同對
首。如上四人法云。諸大德一心念。乃至清淨三說。及
舉得罪等。並如前也。言問至還者。由十五日夜分未
盡。至明相出。後方得出界。離衣者。謂前安居人。得迦
提五利。今夏未盡。置衣出界。未入迦葉。豈非離衣。餘
如文。言問至罪者。深云。四分云。此處安居。受日往餘
處。自恣亦得。祇則不爾。彼云。此處安居。餘處自恣。越
毗尼。若受日若一月。乃至後自恣應還。若不還者。越
<pb n="993"/>
罪。若道路有難。畏失命者。於彼自恣。無罪。言問至受
者。華嚴云。此是時中。僧得施物。不簡安居前後。彼此
之界。皆施通一化僧也。若僧現前物。一向不合以時。
現前物具四義。一者時定。即同是七月十六日受得。
二者處定。局此界安居人。三者人定。局現前同住前
安居人。四者法定。謂不須作羯磨。皆直爾數人分也。
故知。後安居人。不得此物也。為未來故。受者。當陽云。
律文以前安居人。夏滿遊行。因自恣時。便分房舍。後
安居人。未滿亦得分不。佛言聽。為未來故受。望猶是
坐夏不得輙受。今時分冬房。後安居人亦得。為冬分
時受。以今望冬。名未來也。言問至應者。語不出脣。是
私竊語不合。雖語[病-丙+失][病-丙+失]。不令人解者。並非法也。言四
至之者。文有三節。初直述年少不知之法。二年少下。
因明老者不知之法。三故律下。引事證成。雖老得同
少法。猶故忘。不憶使授者。使何人授。自恣者教。五德
是受自恣人。故名自恣者也。何故。老者同年少之法
耶。引律。阿難頭曰。謂不善察。迦葉呼為年少。今老年
愚法。與年少何殊。故例別之也。言問至等者。謂界中
有前後安居人。不知前人從後。後人從前義。約從多
為論。如律中。僧自恣竟。更有客來。若多者更須自恣。
以少從多。此亦爾也。第十一文二。初問。次答。初如文。
答中二。初直答須去。二增一下。辨恒止不去。有五非
法。前三。初舉當宗不去得罪。二毗尼下。約緣有無。方
便離過。三五分下。約請約處。分別是非。一唱。言答至
住者。母論檀越請安居。安居竟。比丘尼為飲食故不
去。檀越生疲厭。諸比丘白佛。佛言。安竟過一宿。尼提
僧吉。五分尼單提中。受請安竟不去。尼墮僧吉。不局
一夏。但漫心請不犯。非受請處。即寺內巖窟等處也。
言增一至德者。如文。
第二迦絺那衣法文二。初明來意。二牒名解釋。初來
意者花嚴云。由前安居進業。夏坐有功。自恣無𠎝。美
響遐布。表裏清潔。感動物心。對此時中。分招福施。聖
開五利。賞德資功。俗不云乎。有功者賞。故此衣。自恣
竟合受。乃附此篇中來。
第二文二。初牒名。二注文解釋。言迦至法者。牒名也。
釋文二。初注文番釋名義。二就中下。開章解釋。前二。
初依論翻釋。二古翻下。約古義翻。前四。初名堅實。二
為難活。三稱堅固。四號蔭䨱。一唱。言明至䨱者。堅實
者。了論疏云。迦絺那衣。能感動衣。若受迦絺那衣。若
有檀越施衣。皆屬此人。此人能感多衣。衣無敗壞。故
名堅實也。又一切堅實物。皆名迦那。乃至見人貪嗔
癡等。煩惱強盛。執固難捨。亦名此人。為迦絺那心人
也。花嚴云。衣無敗壞者。以受五利故。感畜眾多長衣。
不說淨不犯罪。名衣無敗壞。向若不受此衣。畜長過
限。犯捨。即名為敗壞也。難活者。了論疏云。貧人資生
短闕。取活為難。故能抽割少物入此衣。功德勝。易活
者。以衣聚如須彌山。大為施也。謂佛令作此衣時。偏
就貧人乞求。此從所勸施物處。得名耳。堅固者。是不
破義。花嚴問云。與前堅實。同異如何。靈山答云。前唯
能感多衣。衣無敗壞。此則約衣無犯也。今堅固者。謂
約戒無犯。以因衣受利。而不犯五種戒。戒得堅固故。
祇疏云。以受衣。不破五戒。故名堅固也。蔭䨱者。立云。
以此衣能蔭䨱於五利故。十誦中。詺為蔭䨱衣也。
第二文二。初義翻。賞善罰惡二義。翻為功德衣。一唱。
言古至也者。前安居得。故名賞。後安不得。為罰也。花
嚴云。便招五利功德者。從功能彰名。然五利中。得離
三衣者。非謂盡得離三。本緣起中。為大衣重故。唯開
離之。下二。無開離文也。
第二開章解釋文二。初舉數列名。二初明下。牒門解
釋。言就至相者。如文。
釋中五門不同。今當第一受衣時節。於中二。初明時
節。二十誦下。辨攝閏應不。前二。初引文定其時節。二
七月十六日受下。約受前後。定其日數多少。前二。初
<pb n="994"/>
依當宗立法。二如是下。據其他部義。立三十日受衣。
言初至捨者。律緣起中。十五日自恣竟。十六日持糞
掃衣。及持新衣。往見世尊。道遇天雨。衣重疲極。白佛。
佛以此因緣。集比丘僧。安居竟。有四事應自作。應自
恣。應解界。應結界。應受功德衣。前安居人。七月十六
日受者。靈山云。簡濫。文云。安居竟受衣。然安居有前
後。後安居竟。不合也。此月本音。名迦絺那衣月。此方
存略。提替絺那。云迦提月。至十二月等者。佛言。不受
衣一月。受衣五月。齊冬四月捨。即十二月十五日也。
第二據他部立義三十日受衣文二。初據教立義。二
故十誦下。引他部證成。前二。初依他部立理。二故文
云下。引律即日之文。證成日日得受。一唱。言如至等
者。發正云。祗五十等三律。通一月日受衣。四分。但局
七月十六日。一受衣鉢。取此文。故云日日得受。謂從
七月十六日。至八月十五日。來一月中。日日得受也。
即日來不經宿者。制不經宿者。與人同宿。恐成觸染。
作法不成。猶如淨地經宿。不得作處分法。靈山云。此
約施與僧竟。如來施與僧。雖曾經宿不犯。下祇云。未
用三衣約作。豈非在界內耶。如他物淨。必若元許施
為作事。則不成也。
第二引他部證中三。初十誦。證成一月之中日日得
受。二五分下。證其受同簡其捨異。三母論下。雙證受
捨二文不殊。一唱。言故至捨者。十誦如文。靈山云。五
分。受有三十日。捨亦三十日。前安七月十六受。至十
一月十五日捨。若七月十七日受如是。乃至八月十
五日受。至十二月十五日捨。即受各三十日也。若後
安八月十六日受。十二月十五捨。此受捨。各一日前
後二安。並四月利。後安得利。不同四分也。毗尼母過
八月十五不得受。故云過是不得也。鈔意。欲取三十
日受衣。故受捨雙引。明四分文闕也。言七至知者。如
文。言十誦至閏者。有閏但七月十六日受者。數滿百
五十日。不得取閏也。
第二明衣體中二。初出衣體。二十誦下。辨其成不之
相。前二。初明衣體應法。二四周下。辨衣色相是非。一
唱。言二至色者。糞掃衣中有二種。案律文。若是新衣。
若是故衣。故衣新物。揲作淨浣。以納作淨邪命。如前
四五邪。得也。心貪財利。諂說少欲。曲順人情。得物。非
法也。冬披暑服。怖望人施。名為相得。稱王家施物。激
動張人。令張捨施也。得物作淨。非捨隨財。離上諸緣。
即日而來。名為應法。若過是條數者。靈山云。此明衣
相。向言五條十隔。下者為言。准得中上二衣。七條大
衣。皆得受作也。搌者（尼展反）。亦有展音。又六群作五大
色。佛言聽用袈裟色。此色如也。五方青黃。即云正色。
既離五方。此立。翻云不正色也。
第二文二。初諸部雜。辨衣體成不。二四分下。別顯編
邊安約成受。一唱。言十至受者。䨱死人衣。到塚取來
者。濟云。謂改葬換屍上衣。取來施僧者。是也。注云。四
分等者。靈山云。然糞掃亦通。恐濫今簡。謂是衢露拾
得者成體。若經䨱死人衣。則不成作也。揲葉者。謂上
云不割截作不成。恐揲葉者不得。故簡出也。此衣連
條。但揲葉作隔也。及故衣不成者。靈山云。下至經試
一者。即名故衣。如不揲坐具故者。不須揲下至經一
坐也。若急施衣時。衣成受者。立云。謂於非時中。受得
此急施衣。若本受時。擬作功德衣者。即不合也。今言
得者。謂本無心。擬將作功德衣者得時衣。即夏末施
坐夏僧衣。是也。上伽論死比丘受用三衣不得。祇中
未曾受用者得作。五分若比丘貪利。捨三衣作功德
衣。五事皆不成。反上成受。明即比丘施衣。亦得作功
德衣。引見論。七眾衣得並受作。此辨能施衣人。比丘
衣雖同界未捨。作功德衣。同宿無過。隨受一二得者。
於三衣中。隨受一衣二衣者。意謂三衣並得受作功
德衣。不必如十誦要須僧伽梨。下二衣不成受。或有
釋言。或受一衣作。或受二衣共作並得。意謂。不然。此
<pb n="995"/>
正明衣體。未辨多少。至下引見論明之。故不取後釋
也。四分編者（畢綿反又步彌反）。以線次第織。繞邊也。
第三簡人中二。初牒標別列。二四分下。依文解釋。初
如文。
釋中兩段。今初分三。初四分。二見論。三十誦。言四至
成者。謂與欲人者。立云。謂在房中不成受。不得五利。
又不足數。若有難者。立云。謂十三難人不合受功德
衣。亦不得五利也。下十誦中。學悔沙彌上不成。例此
可知。無僧伽梨。花嚴云。謂緣起中。本為大衣重故。令
受功德衣。開其五利。既闕大衣。則此利闕。故不成受。
下二衣闕無妨。問。本闕大衣。今時將下二衣。當大衣
處。得成受不。答。律無明決。然文中。衣有正從。理合得
也。然從衣者開。無闕衣之罪。據其衣本非僧伽梨。其
事甚難。且約正衣。又順律判。不違初緣也。而彼在界
外者。前在界內。與欲上既不成。僧受衣時。出在界外。
無得理也。言善至受者。明異界僧不得受。許請異界
人滿數。及與作法。而不得受。言十誦至受者。准十誦
五十三云。彼離問佛。諸比丘安居竟。眾多僧坊。共結
一界受衣。受已捨。是大界捨已。一切比丘。名捨衣不。
答。隨捨者捨。不捨者不捨也。發正云。准此問。以世尊
為饒益諸比丘故。各解本界。受功德衣已。復解此界。
更依本界。各結界時。隨諸比丘本要心捨者。解界時
則捨。若本要心不捨者。則依本利也。初舉犯殘人未
從僧乞懺。別住人者。從僧乞別住人。學悔人。謂犯夷
與學悔。治滅儐人。不肯從僧乞懺。而滅殯治也。上來
諸人。身不清淨故。不合受衣也。
第二能治人文三。初辨持人具德。二見論下。受與進
不。三若羯磨迦絺下。明選持人是非。言二至明者。持
衣人。須具五德。須知破夏不安居人。無大衣等。不得
受。反此得受。故云知得。受不得了了分明也。言善至
意者。餘同輕物。應分重物。屬四方僧者。深云。此論據
功德衣。是時中僧得故。輕重兩屬。若多衣。總作功德
衣。並須連著橫四襵五綴。今時亦有七月十五日得
物來者。但名非時。現前則不問輕重。盡須現前分之。
又復時中將物施者。須問主心。為施此界前安居人。
為通施一化僧尼耶。答。言施此界前。

至罪重也者。此明心盜法也。㟧云。比丘受法。就師心
緣得差者。謂就他師邊。受他法。不與直或盜也。
第二釋盜六界中分四。初地水火。二有呪下。盜風。三
若起下。盜空。四論云下。盜識。一唱。言次至智用者。前
三可知。謂地水火也。靈山云。如取僧厨下火。令冷釜
等。所不應也。或他房中炭火。伺彼不在而取者。計直
犯也。有呪至直者。准論疏中。但言呪扇引風觸身其
病即差。比丘偷搖。計直犯罪（盜風）。鈔准律中。加藥塗扇
椎。能除病義。故戒疏云。律中。有呪扇藥塗。比丘偷搖。
不與價直。是謂盜風也。若起至空者。盜盡可知。論云。
等者。謂。鈔據上了論本文。但云若偷地水火風空等。
謂等取於識界也。謂盜知用者。戒疏云。識不可盜。以
無形跡故。但可隨緣盜其智用也。言自外至疏說者。
指略也。戒疏廣引真諦疏解也。
大門第三非畜物中二。初牒章門。二初明下。依名解
釋。初如文。
釋中二。初明非人。二盜畜下。辨畜物。初二。初標。二若
有下。解釋。初如文。
釋中二。初引文明盜。二今或下。約義斷簡。初三。初明
犯於。二善見下。明不犯於。三薩婆多下辨輕重相。前
二。初望護生結。二若無下。約正主結。初二。初立義。二
五分下。引二律釋成。一唱。言若得重者。今諸處廟。各
有廟祝等。皆是獲主。損五望此人結。重。祝（之六反）說文
云。祭神祝詞。此人為之。因為名也。
第二正主二。初立義。二故十誦下。引證一唱。言若至
蘭者。立云。望非人邊結蘭。故云隨境結之。故十誦下。
<pb n="996"/>
引境結證也。言善至護者。發正云鬼歸也。謂魂魄歸
於冥。寞神。謂變通自在有力者。是此物不在廟中。又
非塚內鬼神。於此二處之物。無心守護。故盜無罪。及
人繫樹物者。此樹有神依附。或但是大樹。人多於下
祭祠鬼神。立云。如今俗人。於樹下祭鬼神求福。所有
幡花雜係。不敢將還。是此主守護。非人不用。取此物
者無犯。言薩至蘭者。准論。若無守護。不問滿五咸五。
皆結蘭。此約非人境護□說。故得蘭也。言今至恡者。
得不如上者。有護望護者結。若無護。望正至結。見論。
無二主護無罪。今鈔。於其正主。可令擲卜而知捨恡
者。謂冥理窈窈肉眼難見。故令擲卜捨恡。有明於沙
門法全不惱物。如今神廟中擲杯挍乞物者是。
第二文二。初標。二四分下。解釋。初如文。
釋中分二。初引人解。二餘如下。依他部明文。初三。初
標當部無文。二有人下。初師約畜斷重。三故有下。二
師就人明重。一唱。言四至重者。下律文云。時有伽藍。
去胡桃林不遠。鼠盜此胡桃在僧伽藍。便成大聚。六
群比丘。盜心取食。彼疑佛言。夷（律文直爾）古人取釋不同。
初師云。據此律文。盜畜同人。得夷。故毗奈耶第一。盜
師子殘下。直至五錢重。虎象等皆重。明知同盜人物
也。第二右師解云。非望畜生。還望本主以鼠盜疑豫未
決。望人。由是本主故。還就人結重也。此釋分二。初明
結罪所歸。二以鼠下。釋望人結所以。謂六群知是人
物。又如鼠盜。盜心取食。佛鼠盜來。六群疑豫未決。為
就人結。為就鼠結所以白佛。佛言。波羅夷。為六群知
是人物。望人猶是本主。故還就人結重也。若合下人
作人想。及合下鼠住鼠。夷吉自分。何須白佛。為有疑
豫。所以須白也。不同諸記疑豫屬鼠可。言餘至羅者。
善見。取畜生物無犯。若准五。十。多等。並犯吉也故五
分。畜生物不與取吉。十誦五十七云。取虎殘吉。由不
斷望故。師子殘可取。以斷望故。多論第二云。一切鳥
獸殘取吉。師子無犯。上來總明第一有主物竟。
今當第二有主想。於中二。初牒。二若作下。釋。一唱。言
二至中者。立云。雖是主物。若作無主想。發心初白時。
始舉離本處。名經迷心。作無主想取不犯。故云始終
不轉無罪。前後互轉得輕重者。當陽云。先作有主想。
後轉作無主想。犯前蘭輕。若先作無主想。後轉作有
主想。犯夷重也。廣如持犯者。謂持犯境想中廣明也
第三文二。初牒。次釋初如文。
釋中文三。初總明來意。二十誦下。別引釋成。三以此
下。通結旨歸。初二。初約義總明。二故僧祇下。引文證
實。一唱。言然至示者。發正云。盜心微細。不論好心。惡
心。皆犯。故云實德未免。但以成盜要由有盜心也。謂
心闇教相。非理損財。是盜心。指非唯有心專盜此物
為盜心也。盜由心結。不望境之是非者。靈山云。如無
主物作有主取。蘭。如有主物。迷作無主取。不犯。故知
由心也。不問物境是有主非有主也。僧祇好心者。謂
見僧事不辨成。佛法事不辨。即好心為成僧事及佛
法事。即互取佛法錢物。與僧用也。望濟辨前事。故曰
好心。鈔主。恐人有迷故解云。謂愚癡犯也。謂佛法二
物。無可諮白。愚其教相癡心。謂。佛在僧中。佛物得充
僧用。雖是好心灼然。犯也。問。好心將佛物與僧用者。
總無盜心。云何成盜。答。夫言盜者。謂非理損財。好心
將其佛物與僧。則是非理損於佛物。即是盜也。故發
正云。既言好心。應不成盜。今違教處齊。故犯也。故具
抄示者。抄下十誦乃至四分之文示之。是生下意也。
第二別引釋成中四。初十誦。顯六種取。二伽論。辨三
種劫心。三五分。釋盜心有四。四四分。解十種賊心。言
十至重者。有三意。初標。二謂下。引釋。三除下。通結。准
十誦五十一云。問。六種取他物。如鈔列竟。云何等得
夷。答云。除出息。取餘者。得夷。鈔敗為六種盜心。彼云
六種取也。苦切取者。靈山云。謂苦言切勤。非理罵辱。
意存送物相謝也。作此心取。非理損他財物。名盜心
<pb n="997"/>
也。至下皆然。輕慢取者。輕慢者。既居尊位。恃己凌他。
要不就借。輕他通用也。以他名字者。如下四分第十
中釋。觝突者。謂買他物。借他物。不肯還。是也。受寄者。
亦同四分第七寄物取也。除出息者。謂對面斷當情
和。可依俗収利。而非是盜。君增減時俗。即成盜也。言
摩至罪者。論有五種劫。苦切受寄。與十誦同。略之。故
言三也。無不與。強奪將去。是強奪取。軟語者。與下謟
心相同。施已還取者。古今兩解。初云。將物施他。後悔
便奪也。汝云。施他他雖未得。後悔不與。亦成犯限。發
正云。問。前人為知故犯。不知亦犯耶。答。不問知與不
知。若爾。盜既不知。如何結盜。解云。主雖不知。以斷心
捨時。冥屬於他。今既悔取。事成盜也。言五至心者。謟
心者。靈山云。作相親附。不䫃正理。隨言順意。望他施
物。故阿毗曇云。覆藏己性。曲順時宜。名之為謟也。曲
心者。不隨正理。苦相阿黨。曲情取物也。或云。一切非
直心取。皆名曲心也。嗔心者。如下釋云。與少嫌恨。假
嗔得財。是也。恐怖者。輔篇云。強說妖祥。心悕彼物。第
四文二。初總舉數。二一下。依數解釋。言四至賊心者。
僧五文中出此二五。靈山云。前五明心。後五明取戒。
疏云。文言盜心取者。明心應境也。欲明盜者心業具。
須必兼兩緣。以成一盜。故合為十。釋中十段。不同依
其增。增文分二。初五明心。後五明取。然此十中。各有
標釋。言一至規奪也者。初一有三標。謂下釋三。僧祇
下指。其事同。戒疏云。不肯修學故。於盜境生可學迷。
三寶互用。隨滿犯重。耶心者。戒疏云。邪命也。貪心規
度。為利說法。外現清白。內實邪濁本。五分云。謟心取
財。是盜也。曲約不正。戾則恨戾。恐怯者。律增五文五
十九云。謂不善心。謂不善之言諸心並。是故改為恐
怯即。異諸心。所作恐怖。令心怯弱。怖得彼物也。逼迫
呵喝（呵割反）。靈山云。謂口中出聲現威也。或說法怖取
者。戒疏云。威說地獄惡報。或說王官勢力。而得財也。
或自壞疑怖者。自壞疑事。擬怖他人捨慳布施。靈山
云。說慳受餓鬼貧窮等報。自說我疑。亦恐不免。方便
擊動前人。得財也。恒懷規奪。是常有盜心也。戒疏云。
得物乃休。言六至情者。戒疏云。又變此心。云五種取。
取是其業。對境行事也。立云。如空處盜物。是決定取
也。因先寄物。後即抵突。全不肯還。或言我往時唯領
得汝一段物。以少還他。恐怯取者。張拳怒目。口云即
打。恐赫令怖。而取彼物。戒疏云。示身口相。令生怖畏。
故取彼財。如十誦中輕慢。抵突而取他物也。見便便
取者。戒疏云。思他慢藏陽作陰伏之類也。因利求利
者。戒疏云。貪心規利。為財說法也。為彼說法。令修善
行。彼則得利。因茲語也。令其布施。而得其財。是求利
也。倚托取者。倚傍威勢。假托親友。而取他財也。說事
過實。即是浮花。令其前人。異眼看我。故云異望。非法
說法。皆是幻惑群情。靈山引佛藏經云。說法之人。心
不清淨。為他說法。得罪深重。假使煞三千大千世界
一一眾生。其罪尚輕。佛言。身自證法。心無疑悔。我聽
此人意座說法。又雖是凡夫。而能持戒不貪名利。多
聞廣識。自利利他我。我聽此人說法也。言以至境者。
謂以十伽五四諸文。證其有心成其盜業。雖未亘塵
沙境。約其諸說。其相略明。垣墻者。如世垣墻防其賊
盜依前諸教。識其盜心足得防。擬其心不要造趣前
境也。
第四文二。初牒名。二謂五錢下。解釋。初如文。
釋中二。初引教。定其重體成是幾錢。二二以下。約義。
以解盜相結罪分齊。初二。初標五錢為斷重之體。二
薩婆多下。引諸律論。會釋歸宗。言謂至物者。戒疏云。
謂五錢即錢體也。若直五錢。謂餘財帛。准錢法也。猶
如唐律隨有犯者。皆約絹估。以從尺丈方定刑名也。
第二文二。初依論正判諸釋不同。二然五錢下。商略
歸宗。此方取用差別。初二。初舉論問起。二答有下。辨
三釋不同。言薩至錢者。問意易知。
<pb n="998"/>
答中二。初引三師不同。二雖有下。結歸勝義。一唱。言
答至是者。答也。其三師者。初依王舍用錢。二隨處用
錢。三又云隨圓盜幾得死。依王舍用錢者。立云。佛准
王舍□法結戒。佛問頻婆娑羅王。大王國內。何罪合
死。王言。盜五錢死。佛依此制戒。故多論第二。或言金
錢銀錢。或言銅錢。元不定也。第二師。隨有佛法處等
者。彼師云。不必依本王舍之錢。但約當處國內。金銀
銅鐵。胡膠錫䗶竹木等錢。即隨處五錢為限。第三師
又云。至限者。彼師云。依國盜幾而斷死也。若據彼論。
三師之中。最許彼義也。
第二商略歸宗此方取用差別中三。初標歸宗來意
舉草葉不盜。意在五錢。二今諸下。明此方諸師取用
差別。三四分下。正辨歸宗即定五錢之文。言然至盜
者。然是也。是上五錢之義。多論十祇互釋不同。論則
如前。律則如後。准小錢八十即不同也。判罪宜通者。
靈山云。忽有己犯。欲判其罪。宜取通文。即依十誦。八
十小錢。攝護從急者。即調部中。明其盜相。下至草葉
不盜也。
第二此方取用不同中二。初標晟行。二分依下。正辨
依其二律一論。一唱。言今至重者。今諸師者。江表關
內諸師也。多依十誦者。戒疏云。今諸持律。多依十誦。
故彼文云。古大銅錢。准今小錢則八十也。即顯少依
隨其盜處所用。五錢入重者。氏即多論中第三師義。
顯下伏也。須知。今師。准引論中第二師者。戒疏云。如
多論中盜相通濫初解本錢何由可曉。後解隨國現
斷入死。言亦汎濫。難可依承。如此。虗律。強盜滿尺。則
是極刑。竊盜五十疋。罪至俣流。縱多盜者。不加至死。
論令准死□則刑無死名。比丘多竊。少有強者。縱有
強奪。計尺死刑。竊五十疋。又非死例。准俗制道。盜相
叵倫。如僧祇云。王無定法。斷盜不定。關內依僧祇者。
即取四錢三＆CB18337;以用結重也。故祇第三云。佛問瓶沙
王法。大王治國盜。齊幾錢至死。王答曰。十九錢。為一
[(ㄇ@(企-止))/剡]利沙槃。分一沙槃為四分。若盜一分。罪應至死。今
隨所盜義。以此為准也。
第三歸宗印。定五錢之文分二。初舉宗印定。癈上律
論之文。二善見下。引盜相從急。證取五錢。初二。初正
明歸宗印定。癈上律論之文。二縱四錢下。潛通伏難。
一唱。言四至錢者。四分緣起。但云五錢。不言古大銅
錢。當小錢八十。又定金銀銅䥫之錢。又無隨國幾錢
得死之斷。故歸宗五錢。即癈上十誦多論前後二師。
及僧祇所立今人用者。以後為勝者。即是印定。今師
晟行。第二隨其盜處所用。五錢入重之判。是其後勝
故。戒疏云若依四分。但云五錢。錢則八種。並同一制。
如多論中間一解。隨國用錢。准五為限。則諍論息也。
若爾。僧祇即合是後。何指隨其盜處。五錢為後耶。答。
僧祇。鈔文自破。故知中者為後。難云。十誦多論前後
二師。文寬不了。即任癈之。如僧祇四錢三＆CB18337;。猶尚急
於四分。既言從急。何廢四錢三＆CB18337;。而取五錢為急義
耶鈔。答云縱。四錢三＆CB18337;。善見解云。亦同五錢。不能急
於四分。故歸宗印其五錢為定也。准見論第八云。爾
時。王舍城二十塵沙迦。成一迦利沙槃。分一迦利沙
槃。分為四分。一分是五磨沙迦。若盜五犯夷。無今同。
祇十九錢。為[(ㄇ@(企-止))/剡]利沙槃。分為四分。若取一分。成重義
同。古師云。然西國。本無今時錢。但有如上磨沙迦。狀
如師蠡也。
第二引盜相從急。證取五錢中分二。初引但離之文。
證其從急。二又觀下。引斷重。證是五錢。一唱。言善至
允者。靈山問云。鈔明五錢重物。今引離處文來何耶。
答。證攝護從急故。彼論明其離處。二師不同。初師。離
剛口得夷者。此據剛中猶是其處。出口方名離處。後
師但離處者但舉即犯不要出剛口何也。戒律宜應
從急。此證取其五錢顯急。諸餘律論又觀五事等者。
論第八云。處者。比丘有黃衣。置肩上行入。遂失而作
<pb n="999"/>
捨心。後有比丘。來盜心取。取已生悔。問律師周羅。周
羅違覓失物主。失物主來。至律師所。律師問物主。長
老。此是汝衣。答。是。何處失。答。其處失。問。汝捨心不。答
已作捨心。又問盜比丘。何處取。答。某處。律師言。汝若
無盜心取者。無罪。汝惡心作。得吉。然後語物主比丘。
汝已捨衣。以衣與此比丘。答言。善。盜比丘聞律師語
已。心懷歡喜。是名觀處也。時者。取時。此衣有時輕。有
時重。若輕時取。即以輕時斷罪。若重時取。即以重時
價直得罪。我今取證。有一比丘。得椰子盤。常以飲水。
置海中寺。往支帝耶山。後有一比丘。往海中寺。而見
椰子[殼-一]。盜心取已。後往帝耶山。到以用盤食粥。盤主
見而問。長老何處得此盤。比丘言。海中寺得。物主言。
此是我物。汝偷耶。即捉到僧中。具判此事。有一阿毗
曇師。各瞿檀多。問此比丘。何處取。答。我於海中寺取。
問彼價直幾。答。彼土敢椰子餘[殼-一]弃破或。然為薪都
無價直。復問物主。此盤直幾。答。此椰子[殼-一]飲汁弃皮。
比丘捨取作器。堪一磨沙迦。瞿檀多言。若如是者。不
滿五磨沙迦。不犯重罪。眾中聞已。歡言善哉。法師曰。
如是觀隨處結直（鈔取此文。證前四分五錢為[ㄠ-ㄙ+?]釋時竟）。有物新貴後
賤。如新䥫鉢。完淨初貴。後破便故。隨時卒直也。若比
丘偷他物。應問主。若未用貴。己用賤。汝等應知是為
五處。律師善觀。然後判事。隨罪輕重而己罪之。並是
論文。慈和決云。標則有五。釋但有四。鈔言等者。論無
等字。今此等者。等取前時中輕重。則成五也。以此時
中滿五磨沙迦犯重文。證五錢為允也。
第二約義。以解盜相結罪分齊。中分二。初總標。二一
十誦下。伏標別釋。言二至同者。富陽云。辨前五事。今
准諸教。六義釋之文盡也。
釋中分六。初約錢貴賤。二約處貴賤。三約時貴賤。四
約得不分列。五過減分別。六一多分別。言一至輕者。
花嚴云。十誦。優波離問佛。頗有盜三錢。犯夷耶。佛言。
有錢貴時。富陽云。旦如此國。乾封年時。有一乾元錢。
直時用小錢一百文是。又問頗有盜五錢。不犯夷耶。
佛言。有錢賤時也。百千犯輕者。立云。如䥫錢等。時所
不用。雖盜百千。但得蘭罪。故云輕也。言二至價者。發
正云。約處斷輕重也。靈山引律云。時有眾多比丘。方
便共遣一人取他物。彼往取。減五錢來。至此得五錢。
彼作是念。我等得五錢。犯夷耶。佛言。依本處犯蘭。五
分善見。意不別也。言三至也者。立云。上三勺中。皆是
貴時盜。賤時貨。望本處得重。今若反之。則是賤時盜。
貴時貨。即得輕。故言降。降。下也。輕則蘭也。言四至等
者。斷心者。靈山云。由本取只取四錢。更不擬取。故前
後不合也。言五至類者。花嚴云。有二義。一者眾多人。
遣一人往盜。五共分。二者共往盜。五各分。發正云。雖
則一人不得五錢。當時人往盜滿五。業成故。得重。盜
取眾多人未分者物。此約十方不滿五。故得輕也。言
六至應知者。戒疏云。如師語三弟子云。彼有六錢。大
者取三。次者各取一。我自取一。此即師教弟子竟。徒
有三人。亦如是教。越却中二。戒疏即云。乃至小弟子
亦作此言。彼有六錢。和上取三。同學各取一。我自取
一。各各互教。三人滿五。望損一主故。各得一夷。各各
自盜一錢。皆得一蘭。夷。是教他業。蘭。是自業。自作教
他。二業不合。故各得二罪也。第五方便。鈔文不釋者。
戒疏云。自不假方便。如借他物不還。善見。打破他物。
不還價直。得夷。此即不假方便。恐涉濫故。縱有方便。
亦俱不明。但知離處已前。並方便攝故。具緣即標。辨
相不著。鈔於離處中顯也。
第六文二。初牒名。二四分下。解釋。初如文。
釋中二。初引教略明。二離處約義廣釋。言四至重者。
隨作一事。方便即止。不成離處。得蘭也。下引五分。出
方便與離處分齊也。
第二約義廣釋中二。初總標句數。二一者下。依數別
釋。言離處至之者。花嚴云。雖云離處方犯。義亦有不
<pb n="1000"/>
離處而亦名犯。為是義故。十句分別。
第二依數別釋中。十句同即為十段。十段今初。初文
三。初標。次如律下釋。三善見下證。一唱。言一至重者。
發正云。如律師斷割重物入輕者。理得其壬也。景云。
此舉情有所為。不依教。如今若依教。縱以迷謬無罪
也。非法用僧物者。立云。知事人處分。將常住僧物。媒
嫁淨人。供給媒具。綱維同判。判竟結壬。引善見意證。
盡未竟蘭。書竟重也。論。約定地界也。
第二文三。初標。二善見下。約教以釋。三即如下。類同。
一唱。言二至重者。出言為教令。此言纔立。即結罪也。
准論。盜心唱言。齊如許是我地。地主生疑。為是我地。
為比丘地。此時得蘭。若地主決作失想。得夷。若來問
僧答同皆重者。謂地主。聞唱言云。是僧地。心生疑。來
由大眾。眾咸同答是僧地者。隨僧多少。皆結重也。違
理判與者。當陽景云。此明比丘曲判與餘人也。違理
判得者。此明求人約違道理判得此物也。靈山云。爭
田違理者。或侵全段。或侵界分。准違理結犯。以理奪
得。無犯也。
第三文二。初標。二善見下。約教以釋。一唱。言三至爾
者。准見論。若有二標。舉一得蘭。舉二則重。若三標。舉
一吉。舉二蘭。舉三重。若有眾生多標者。語最後兩標。
舉一蘭。舉二夷。前者隨多少皆吉。鈔舉初二標。故云
乃至一髮一麥皆重。地深無價故。謂至金輪故。深無
價也。若此比丘來問眾僧。今取此地。僧答同者。皆重
也。注云。謂量地度者。濟云。鈔意謂。將竹弓平執。而量
地為標也。繩彈亦爾者。准見論。若盜心以繩彈取他
地。初一繩置一頭。蘭。若置兩頭。夷也。
第四文二。初標。二釋。一唱。言四至也者。如文。
第五分四。初標。二十誦下。正釋。三或如下。因明借損。
四律云下。證成。一唱。言五至故者。謂有盜心。從葉下
牽物。至花上。異本時安置處也。故勵疏意謂。錢物與
氍氀。異主離寄處即犯。同主俱是一家之物。未成離
處也。
第六文三。初標。二正釋。三五分下。因明不應。一唱。言
六至羅者。慈云。是雙陸。頭子。碁子等類。緣將眾牙齒
骨等作。故云轉齒也。
第七標釋。一唱。言七至罪者。祇云。若比丘盜馬欲東
方。馬狂趣向南西北方。雖離本處。意欲向東。却向別
方。是不離也。若向東方。始是離處也。若元盜時。不論
方所者。但舉四足。是離處也。若比丘盜馬去。馬主覺
後逐。若馬主未作失想。比丘未作得想。未結夷。若主
作失想。比丘作得想。結夷。若將草馬誘他父馬。去離
見聞。即夷。牛等准此也。
第八文三。初標。二據文正釋。三如擲杖下。舉喻證成
一唱。言八至重者。謂空靜處。既無於人。盜無不遂。雖
未離處。必定離故。動則成重。不必全離也。
第九文二。標釋一唱。言九至等者。靈山云。謂田宅等
不可移動。但使切擊。有標五者。即結重也。
第十文二。標釋一唱。言十至疏者。向下引疏釋也。見
論云。旋風吹衣。上虗空中。比丘以盜心前捉。一一得
吉。若衣動。蘭。離本處。夷。故律云。有衣物從風所吹。有
主之物。而加盜取。明離處者。即空異本。是名離處。餘
例此也。盜鳥者。見論。有比丘欲盜孔⿱少隹。孔⿱少隹空中欲
飛。比丘當前立。孔⿱少隹見比丘不能飛。舒翅而住。比丘
得吉。舉手觸亦吉。若搖動孔⿱少隹。蘭。若提尾牽離頭處。
夷。牽左翅過右翅亦夷。上下亦爾。立云。若籠貯鳥子。
比丘盜鳥。離籠即犯。若本無心。雖合籠將去。未結
夷。出鳥離籠方犯也。曲杙者。立云。謂壁上衣。鈎龍牙
杙是也。故見論云。謂盜壁上曲鈎中物。離壁離橛。重
也。謂離壁未離橛。蘭。離橛未離壁。亦蘭。若橛壁俱離。
夷也。又如十誦。取衣不取架。持將架去。不重。後衣離
架時。方得重也。斷流者。戒疏云。四分但云若以方便
壞池。及取水物。而不明所損分齊。如祇云。溉灌流水。
<pb n="1001"/>
或一宿直一錢。乃至四錢五錢。比丘為佛法僧。或復
盜破壞彼架。得越水乃由簡。滿五者。夷。又見論云。眾
家共一池水注田。比丘盜斷他水令注也。田蒔未死。
蘭。若蒔死。隨直多少結罪。水注者。戒威疏云。僧祇。若
以竹筒。就孔中飲滿者。重。若稍飲數心咽咽。偷蘭。若
器先塞。[托-七+友]塞時越注入器中。蘭。注斷滿者。重。若注未
斷即悔畏。重。以水到本器中。偷蘭。雖注斷未離處。離
處未斷注。俱蘭。等者。等取蘇油蜜等。例同也。
第三通結旨歸中四意。初敘盜相難知。意存道而呵
眾務。二何者下。徵釋眾務過生之所由。三故善論下。
顯急護而證難知。四以准下。結歸略意。一唱。言然至
也者。情懷勝劣。無平等心。兼後彼此親疎。未傾我例。
所以初果無學。方可嘖事也。
第三不犯中二。先標。二釋。初如文。
釋中二。初通明不犯。二律中下。別釋親厚。言四至犯
者。己有想者。戒疏云。謂實是他物。意謂。己物無他想
故。糞掃想者。實是有主。意言。此主作糞掃想取。開境
想中。初有主想句也。暫取想者。既非永用。暫取借用。
言律至之者。難作者。如羊角哀佐伯陶併粮。是也。難與
者。雷義舉茂才讓於陳。壬刺史不聽。義遂陽猶不應
命。是也。難忍者。管仲鮑叔分財之義。是也。四五易知。
六不捨者。荀臣伯者友人疾。值胡賊攻郡。臣伯不忍
去。賊至郡。空間汝何敢獨在。答。友人之疾。不忍去也。
我身寧死。賊知賢。旋軍還也。不輕者。郗超所交。皆一
時秀美。雖塞門復進。亦[托-七+友]而交之。戒疏云。情若琴瑟
財何有別。古有食必兼人。衣亦通被。故衣從二人。食
字亦爾。鈔意恐難故。令准此量之。第二別釋戒本。依
注戒本等。略分為八。一若比丘（謂能犯人）。二。在村落中（村落
有四。一四周垣墻。二柵籬。三籬墻不周。四周周有屋也）。若閑靜處（即村外。靜地。處者。地中一
切處所也。謂盜犯處也）。三。不與物者（主不捨也）。四。盜心取者（賊心取也）。五
隨不與取法者所盜物也（以王立法。若取五錢。若直五錢物。罪應至死。佛隨王
法。盜滿制重也）六。若為王（王得自在不屬於<bz>〔也〕</bz>及大臣（種種大凡輔佐王者也）所
捉若縛。若駈出國。若煞。汝是賊。汝癡。汝無所知（所治法者）。
捉者。瓶沙遠祖治賊。但令栴陀羅。拍頭捉手便息。縛
者。雖捉。猶作祖王使人。以圍之。及至父王。行駈出
法。至沙王登位。乃截指。至阿闍世。乃行煞戮也。餘三
罵調也。七。是比丘波羅夷者（明罪結也）。八。不共住者（明治殯法）。
所以須舉王治法者。雖俗制道故也。
第三煞人戒二。初標所制之威名。二犯緣下。依文解
釋。言第至戒者。初緣起者。律云。佛在毗舍離。為諸比
丘。說不淨觀。彼觀成已。厭患身命。有勿力伽難提比
丘。受雇行煞。佛恠眾少。問阿難。阿難定答。因請改觀。
說阿那般那三昧。比丘修習。證增上果僧。佛二呵而
制此戒。制意有。戒疏云。所以不聽煞。人趣報勝。善因
所招。形心俱是受道之器。出家之人。應懷四等慈濟
物命。今內懷嗔忿。斷彼相續。違慈惱他。損害道器。過
中之甚。是以聖制。三釋名者。戒疏相疏雜引釋也。梵
云末奴沙䟦陀。謂為煞人也。成論云。五陰不實。此中
假立眾生之名。斷彼五陰。名為煞生。謂業煩惱為命。
色心為命體。相續為命義。今斷相續。故名為煞。此是
所防。戒是能治。能所通舉。名煞人戒也。
第二依文解釋中二。初依文正解。二別釋戒本。初二。
初成犯相。二不犯相。𨷂第一犯境也。為犯境約人易
明。故不別出。但於具緣中明也。初中三。初具列犯緣。
二。初緣人下。隨難解釋。言犯至斷者。如文。次辨𨷂緣。
初人境得境差三蘭。一非人人想。二畜生人想。三杌
木作人想。𨷂第二人想。得六蘭。想有三句。一人非人
想煞。二人畜生想煞。三人杌木想煞。疑心亦三句。一
人非人疑。二人畜生疑。三人杌木疑。此約轉想疑。結
前心蘭。不約本迷。本迷全無罪也。𨷂第三煞心。闢第
四興方便。二緣全無罪也。𨷂第五斷命。容得方便蘭。
即境強等是也。
隨難釋中分二。初別釋初緣。二四分煞有下。合辨四
<pb n="1002"/>
五二緣。言初至述之者。初緣人者。戒疏云。煞境也。所
言人者仁也。仁者忍也。謂人立志存育為先。故云仁
也。注云。初識在胎。猶自凝滑者。戒疏云。初識託陰。只
是凝滑不淨。即男女赤白相和。是也。即是初識所依
故。涅槃大集歌羅邏時位也。乃至命終最後一食者。
花嚴云。此是最後執持之識。第八識也。謂臨終時一
念。有燸氣。是後識也。命終者。靈山云。謂此身報假之
維持。於一形壽所因本故。謂命根。是識所依住故。如
雜心云。命者。非色非心為體。是眾生往業所剋期居。
此形連持不絕。故名為命。故今死者。氣雖斷絕。隨有
暖識。識居其中。即識住處。為命根攝。然今煞者。報非
色故。何由可煞。識本無形。煞亦不得。今隨相說。斷其
依處。命根不續。識無所依。故云斷命也。
第二文二。初准當律。直列自作教人多種煞相。二十
誦下。引結部文。證釋上結煞相。初二。初自煞。二教人。
一唱。言四至篇者。戒疏云。所行煞相。相分為二。初自
煞有八。一自煞。二身相。三口說。四身口俱。五坑陷。六
倚撥。七與藥。八安煞具。教他中有十一。初遣使。二往
來使。三重使。四展轉使。五求人。六教求人。七求持刀。
八教求。九遣書。十教遣書。十一遣使歎也。鈔𨷂七八
二也。自煞者。若身。若仗隨死。皆是也。身現相者。或今
畏怖墜溝壑。或示死相口現相者。或以言說歎勸其
死。或以大聲恐唱令死。身口俱者。即如世中厭身者。
或以投火墜巖。或刀解繩縊。不知教者。合掌唱善。或
扶接登山。或為辦繩具。斯即教嘆正符犯法。坑陷者。
知人遊行必從此道。故設坑穿令墮地也。倚撥者（博末
反）。審知彼人倚撥某處。便施刀仗。彼依而死。倚撥者。
知他常倚某處。常撥某處。而於彼處。即作機關。令後
來倚著撥著即發也。安煞具者。即如世中行刑之所。
比丘往著施其繩索。令伏死者。與藥者。易知。教煞者。
或教人煞。或但教人死之方便。鈔言隨其前使也。若
教嘆者。遣人語彼人。令彼語所煞者生多眾罪。不如
早死之詞。教遣使者。指示所煞在某方。而往害也。往
來使者。受語往彼。未遂還來。後重復往煞者。是也。重
使者。本命一往煞。恐煞不得。尋更重重隨續使人。乃
至百千彼死。本末得重。謂本是能教。末是所教。故重
中間但得輕蘭。一非能教。二非所教。自不作故。言展
轉使者。立云。初教張人往煞。張即遣王。王又遣李。如
是展轉乃至百千。皆重。初一唯能教。後一唯所教。中
間互為能所也。求男子者。靈山云。於眾生中。求誰善
解用刀無恐怖也。教求者。教使人求也。遣書者。自不
親對。或自作書。或遣人作書。令彼受死也。等者。等取
七求持刀八教求也。並任方便等者。戒疏云。非謂如
上所列。而言相盡更餘方便。律雖不載。但依而死者。
皆是重攝。故張其網。總而取収之。欲獲罪人。實惟一
曰也。三性之中。能教犯重者。謂前令教人煞歎等。自
於善惡無記三性之中。隨住何性。但令前人命斷。能
教。俱重也。餘如後篇者。折中。指成就處所門。明三性
得罪。花嚴。指境想問。意謂不然。是第四通塞門中明。
是自作教人門也。上來並依戒疏解。若別人擇者。自
標異也。
第二引諸部文證釋諸相中六。初十誦伽論。證釋自
煞方便。二薩婆多下。證釋遣當。三十誦為令人下。證
釋坑陷。四薩婆多下。證釋口讚死相。五又如下。證釋
安煞具。六五分下。證釋自煞得罪分齊。此一段文。並
取戒疏意科也。初二。初辨自於自也。二伽論下。明自
也於他。一唱。言十至蘭者。准律。不得傷形。明知不得
自煞。舒者。舒展腰脚。強與他案居致死。並是好心。不
作故煞意。故不犯重。言薩至同者。戒疏云。遣書身現
其相。表於紙墨。令用死者。如多論中。若優婆塞。及以
比丘。知吉凶相。令破異圓。隨得財命。皆同煞盜。重罪
也。謂比丘雖手不煞盜。然遣書令他破圓得財。財圓
得二夷。優婆塞例同者。例同煞盜二罪。不言夷也。言
<pb n="1003"/>
十誦至輕重者。折中云。為人作坑畜差蘭者。人家境
差。蘭也。為畜作坑當死。如律得提。人死吉者。畜家境
差。吉也。隨境輕重者。花嚴云。詣人死得夷。非人蘭。畜
提。由本慢心故。言薩至重者。戒疏云。口現相者。或以
言說。讚勸其死也。有二意。初引教證釋。二今多有下。
指事例同。言又至亦重者。亦多論文也。戒疏云。安煞
具者。如世刑所。比丘往者施其繩索。令依死者。同重。
立云。因相從者。有比丘犯王法。多有餘比丘相從往
者。名為相從人也。儈子從此。索手巾等也。靈山云。既
尋用語者得重。不尋用語者云何。若彼語言。我依王
教。汝且依道思惟佛語。是時得吉。更起尋思前比丘
語用故。得蘭。以不即同語故也。言五至便者。謂前雖
引十誦不得自傷。若有自煞等者得罪耶。故引證也。
身纔命終。別脫戒謝。罪無科處。但結前方便蘭也。
第二不犯法中二。初正明。二故俗下。引俗律以況。一
唱。言不犯至之類者。俗律云。諸過煞傷人者。各依其
狀以贖論。謂耳目所不及。思慮所不到。共舉重物。力
所不制。若乘高履危。石落煞人。及因繫禽獸。以致煞
傷之屬。皆是無罪。舉俗以況道。第二別釋。戒本六句
分之。一若比丘（能煞之人）。二故自斷者（明自煞業也）。三人命者
（所煞境也）。四持刀下（明自他煞業分二。初舉煞業。二結前。初三。初持刀與人。即安煞具。二歎他
譽死。即口讚煞。三勸死者。勸他令死歎也。二作是□□。結前三□也）。五結罪。六治殯。
第四戒文二。初標所制之戒名。二具九緣下。依文解
釋。言第至戒者。緣起者。佛在毗舍離時。世穀貴。乞食
難得。婆求河邊。有安居者。便共稱歎。得上人法。信心
居士。減其分施僧所。佛因覺便呵制也。二制意者。戒
本疏云。然無為聖道。非凡所證。由未得故。謂假虗談。
自言己證。或亂群心。欺負於世。希招名利。噎法𠕀時。
過中之甚。故謂極制也。三釋名者。戒疏云。體乖實錄。
名之為妄。過重欺深。名之為大。成業在言。名之為語。
戒是能治之行。故曰大妄語戒。
釋中分三。初依文解。二別釋戒本。釋中分三。初明犯
境。二又四分下。明犯相。三辨不犯法。初二。初明成犯
緣。二四分十誦下。辨其犯境。言具九至解者。如文。次
辨𨷂緣。戒疏云。若𨷂初緣。是人。有非人畜生杌替處。
得三蘭。𨷂第二緣。六蘭。想疑各三也。𨷂第三緣。境虗。
今為實者。全無罪也。謂將聖法為境。以實未得言得。
故名虗也。𨷂第四緣。即增上慢。無罪也。𨷂第五緣。無
誑心。戲故得吉。𨷂第六緣。過人法言說人法。無罪也。
問。何故但言過人。不言過天者。答。如多論解。佛在人
中結戒。故人中有木叉。多修善法。入道勝天。但云過
人。已過天故也。𨷂第七緣。不言自證。無罪。𨷂第八緣。
言不了。得蘭。𨷂第九緣。前人不聞。或聞不了。蘭也。
第二犯境中二。初正明。二十誦下。問成犯所以。言四
分至蘭者。文具三意。初標犯境。二若云下。口說得相。
三若現下。身造口業。此二律一論。同明過人法。皆言
從得不淨觀。以上至四果來。是其犯位也。若現身相
者。立云。謂眾僧盡生。有人唱言。得羅漢者起。比丘自
知是凡而立者。前人若信。得夷。訖五得蘭。言十至入
者。不淨進小法。者謂是外凡五停心觀。謂貪欲多者。
作不淨觀。嗔恚多者。作慈悲觀。愚癡多作因緣觀。著
我多者。作十八界觀。思覺多者。作數息觀。既是淺近
小法。何故言即得犯重耶。答。是甘露初門者。甘露謂
涅槃也。謂永斷煩惱。證大涅槃。皆先遊五觀之國。故
知五觀是涅槃之初門。故云一切聖人由此入道也。
第二犯相中二。初引四分天龍神來向說。皆犯。二應
得下。自稱是佛。但得偷蘭。言又至重者。天龍來者。戒
疏云。過恒人之有相與聖道。故齊一重。立云。本欲向
張說。而向王人說。張王雖殊。同是人故。言摩至說者。
戒疏云。伽云我是佛者。我是天人師者。並偷蘭。以人
不信故。若云我於四沙門果退者。夷。以言有涉也。十
誦云。若人作書自云初果。以書示人。書云得果。我實
非得。犯蘭。祇云。若言某處皆非凡夫者。越毗尼。我亦
<pb n="1004"/>
在中者。蘭。以非定指故。若言我亦得此法者。犯重也。
言不至故也者。如文。
第二別釋戒本。依本疏分七。一若比丘（能犯人也）。二實無
所知者（明境虗也）。三自稱言下。正彰過體（注云。於<bz>〔於〕</bz>中分二。初自稱言者。
總舉聖法。二我已入居下。列舉聖法。言又聖智者。謂得生空之智。故言聖智。會正名聖。由觀無我。感於聖故。勝
法者。謂得法空解。達陰等知無。故曰勝法。我知是我見是。重結前二句也四彼於異時下。
明其自言。異時者。謂要語後自言時也。若問乃至虗
誑要語者。望首前罪。五除增慢者。除開緣也。謂無漏
聖法。出過也有。名為增上。未得謂得。名之為慢。愚教
無知。不結罪故。故云除也。六結罪。七治殯。可知。就結
章中。戒疏分二。初有一句。告眾情也。若比丘犯下。除
疑執也。今問諸大德下。將說後篇又靜眾也。次除疑
中二。初云若比丘犯一一法。乃至不得共住如前者。
釋同住疑也。時人疑意。但言犯者不共住。不知何等
不共。故今解云。未犯已前。以人淨故。得於二種法中
同住。今既一犯。不得如舊同法共住。故言不得共住
如前也。二後亦如是者。釋重犯疑也。時人意謂。初犯
斬首。有戒可破。後雖犯過。謂非有罪。故今釋言。後犯
亦爾。謂經懺竟。是中間人。以同二種法中共住。今若
再犯。亦不預前共住之例。未悔之人。後犯亦爾。如是
比丘。皆波羅夷。總不應共住也。
第二僧殘篇。雖南山八門。今欲略知。敘五門義。將釋
此篇。大分為二。初總以義門分別。二依篇正解。初分
五。初起由三毒。二配於身口。三自作教人。四解遮性。
五初篇種類。初起由三毒者。初有七戒。因三事起。貪
染心成。次有二戒。嗔心起成。次有二戒。因三事起。癡
慢心成。次有二戒。嗔癡起成。第二配身口者。謂初二
局身。次二麤語。二謗。四諫。八戒。口為正犯有助成。二
房。身為正犯。口是助業。次媒嫁一戒。身口正犯也。第
三。自作教人者。位分為三。初有五戒。謂麤語歎身媒
嫁二房。自作定殘。教人同不同。若作此五。於己有潤。
故同犯殘。若泛爾教人。於己無潤者。但可犯蘭也。二
有二戒。謂二謗戒。自作教人。為己不為己。惱境處齊。
彼我同犯。三有六戒。謂漏失摩觸。自作犯殘。教人偷
蘭。以無潤己故。□四諫。自作正犯。教人違諫。亦得蘭
也。第四遮性者。媒及二房。是其遮惡。餘之十威。體是
不善。故是性惡也。第五雜類者。見論分四。初有五戒。
是愛染氣分。婬之種類。二者二房兩戒。是盜種類。三
汙家□行。是煞種類。四餘之五戒。是要語種類。第二
依篇正解中二。初標篇名。二故失下。依戒別釋。言僧
至中者。標篇名也。
第二釋中。十三不同。即分十三段。今當第一。就中分
二。初標所制之戒名。二此戒下。依名解釋。言故至一
者。初緣起者。佛在舍衛國。迦留陀夷。欲意熾盛。隨憶
挵失。比丘白佛。佛呵制也。制意。如鈔引多論。是釋名
者。戒疏云。方便動轉。標心究竟。名之為故。體分盈緣。
故稱為失。此是所防。戒是能治之行。彼能所合舉。故
曰也。
釋中分二。初依文解。二別釋戒本。初二。初明制意。二
具三下。釋其相狀。初有三意。初明此戒先來之意。二
多論下。正辨制意。三四部律下。述其呵詞。一唱。言此
至施者。以犯此戒。自行戲失。宣能維持。故使佛法有
速滅也。今由制故。自行氷潔。眾仰維持。故使正法久
住不滅也。心誹謗者。多論云。世人外道。當言沙門釋
子。作不淨行。與俗無異。欲生天龍信心者。論云。若作
此事。雖復私屏。天龍善神一切見之。靈山云。今若不
作。則能生天龍信敬心也。
第二別釋相狀中分二。初明成犯相。二明不犯法。初
二。初明犯緣。注中略并犯境。二五分下。正明犯相。言
具至犯者。戒疏云。律中言境有六。一內色者。戒疏云。
謂心能領納。名之為受。與受相應色。名為受色。即是
人身有識持者。二外色者。謂非情色。非心心所法領
納。名不受色也。三內外色。靈山云。謂衣是無情。身是
<pb n="1005"/>
有情。於中作境界也。五分云。內色己身。外色他身。有
少異也。風中者。戒疏云。乃至口吹。乃至餘境者。花嚴
一切万境。皆為犯境。故下犯持篇云。如漏失戒。觸緣
斯犯。何僧境想。
第二犯相中分三。初五分。約睡覺身心俱單明犯相。
二見論下。遂本期心明犯相。三律中下。亂意睡眠明
犯相。一唱。言五至也者。靈山云。位在下凡。未能無曼。
故律開也。鈔意。律開不犯殘。既言有五過失。戒疏云。
宣非罪也。如五分中不攝。而眠五吉羅也。此云不犯。
開於殘耳。惡曼者。戒疏云。曼見煞等。故見論云。夢通
三性。若見禮誦是善。乃至青黃赤白。為無記也。意既
亂緣天。如不護心不入法者。心既散亂。不能入於覺
觀等法喜。出精者。律中。精有七種。謂青。黃。赤。白。黑。酪
色。酪漿色。青者。輪王精。黃者。輪王太子精。黑者。輪王
大臣精。赤者。犯女色多者精。白者。負重人也。酪初果。
漿二果也。有人於此作三千句。鈔皆從略。故不敘也。
五分第二云。因有比丘夢失不淨。疑犯殘。白佛。佛呵
責云。汝等不應散心眠。犯吉。散心有五過失。與四分
大同。
不犯中二。初依當宗。二十誦下。諸部雜明。一唱。言律
至也者。欲想好色。但起於心行時。觸䏶觸衣皆摩。雖
觸內外色。而不作出意。無犯。見論云。精是持身之寶。
故遍身中。若無枯瘁。伽論為釋。妨故來。上諸不犯事
緣。皆約自有。如是事緣。不作出意。故不犯也。若別人
故意為他出精。為他揩摩。令他作上事而出精。古前
人為他作。故犯蘭也。
第二別解戒本四句。一人。二犯相。三開緣。四結罪。可
知。
第二戒文二。初標所制之戒名。二多論下。依文解釋。
言摩至二者。緣起者。佛在舍衛國。迦留墮夷。佛制漏
失。便觸諸女。手捉捫摸。招譏。呵制。制意。如鈔。三釋名
者。當陽云。身相捫摸為摩。二境交對曰觸。此是所防。
戒是能治之行。能所通舉。故曰也。向下諸戒。雖此結
語更不述也。戒疏問云。僧尼俱觸。而罪有輕重。二人
俱宿。而罪無階降者。答。的對為言。綾不綾別。故有夷
殘。宿中懸對。譏義是同。故俱提也。有多問答。不能敘
也。
釋中二。初依文解。二別戒本。初文二。初明制意。二具
五下。辨釋相狀。言多至故者。慈云。制此戒與為律者。
如俗人無其良伴。即作諸惡。出家之人。若無此戒。便
作諸惡。故制此戒。用為伴也。故智論二十一云。僧戒。
是我趣涅槃之真伴。如俗人種種眾惡。妻子奴婢人
民等。是入三惡道伴。令聖人伴。安穩至涅槃者。當淨
持戒憶念。如佛所說。戒為伴也。此約智論。通約諸戒
為伴。准此鈔文。事約此戒為伴。至下引見論。觸得五
罪故。將此五罪。與諸比丘。為淨伴也。此是諍競根本
者。花嚴云。諸比丘觸他妻女。夫及父母兄弟。聞之不
忍。必與比丘諍競也。疑者。為比丘觸女人便疑云。為
作大惡。竟為始應提。慊者。為世人所慊。沙門梵行。今
觸女人。與俗何異。有何道德。堪為福田也。
第二辨釋相狀中二。初明故犯相。二不犯下。明不犯
法。初二。初列犯緣。二初明人下。隨難解釋。言具至犯
者。身相觸者。但舉是身。簡互有衣。犯曾非殘。故戒疏
第四緣云。二俱無衣也。
隨難釋中分三。先釋初緣。是其犯境。二有婬心下。解
第三染心。顯其犯相。三身者下。合辨四五兩緣。言初
至中者。四種女人婬戒者。謂活中覺及睡。死中即新
死少分壞也。除此四女人。外餘境輕也。言有至心者。
戒疏云。心本性淨。由愛生染也。今言愛者。謂婬欲染
汙之愛。非淨心也。
第三文二。初釋身之分齊。二辨相觸犯相。言身至也
者。戒疏云。從髮至足。括兩頭𠕀網遍也。
第二辨相觸中二。初牒。二有三種下。解釋。言相觸者
<pb n="1006"/>
戒疏云。律中觸相。乃有三種。律云。捉摩乃至或捺等。
釋中二。初約身分。正辨相觸。二善見下。相觸通得五
罪故。制之為伴。初二。初約當宗。二祇律下。諸部以辨。
初二。初約身相觸。二善見下。明髮爪相觸。初二。初約
女境。二若與下。約二形男子。初二。初總舉數。二初比
丘下。依數解釋。言有三種者。人解不同。或言。比丘與
女。二俱無衣。中自有三也。今不同之。雖戒疏分也。
釋中依數。雖戒疏分三。初二俱無衣相。二若互有下。
明互有衣觸相。三二俱下。對後俱衣相。初二。初別明。
二如上並下。雙結。別明中二。初約比丘往觸彼女。女
來此觸比丘。明其犯相。二若不下。唯約女人來觸。比
丘有心。明其犯相。初三。初明比丘觸女。二明女觸比
丘。三此律文下。料簡前相。一唱。言初至殘者。不問受
樂下受樂者。此破古釋。至料簡中明。女來觸比丘不
必須婬心者。靈山云。謂女不必須有婬心。來觸比丘。
始犯。隨前女作何事。來觸比丘。但使比丘動身受樂。
皆殘也。故律云。女作女想。女以手捫摸。比丘動身。婬
意染著。受觸樂。僧殘。此律文不了等者。古人多釋。皆
約女來觸比丘中解。尋戒本疏意。及與律文。皆不然
也。律云。女作女想。身相觸欲心染著。不受樂動身。偷
蘭。二類心染著。受樂不動身。偷蘭。此律二句。皆結偷
蘭。不言犯殘。是不了也。又覆律師言。前後四句。皆是
女來觸比丘。比丘觸女。律文略也。目後古人即解云。
受樂即殘。不受樂即蘭。戒疏云。不同昔人受樂便犯。
但先有染來。觸於女著。便是犯。何得論樂。故十誦云。
比丘觸女。不問樂不樂。皆殘。若女未觸。比丘要須動
身受樂。結殘。言若至殘者。問。何以律中女未觸。比丘
不動身而受樂。何意有犯蘭。有犯吉者。答。鈔云。謂先
有染心於前女。彼女來觸比丘。即犯蘭。動身則殘。若
先無染心。但犯吉也。故律云。若女作禮捉。是覺觸樂
不動身。突吉羅。前女者。謂望前女境為前女。即此女
後來觸比丘。故曰前後。非謂有二女也。先有婬心。不
動身受樂。蘭。動身受樂。則殘也。言如上至蘭者。比丘
與女。二俱無衣也。言若至偷蘭者。戒疏云。互觸有衣
相。計應約身動不動。約心樂不樂。分輕重。以偷蘭含
故。文中不分也。戒疏意。律中。分比丘往觸女。女往觸
比丘。分動身不動身。受樂不受樂。亦今分罪輕重。重
即重蘭。輕即輕蘭。以偷蘭含於輕重也。言二至羅者。
戒疏云。對後俱衣例同。准戒疏意。律既分比丘觸女。
女來觸比丘。動身不動身。受樂不受樂。言例同者。答
例同於蘭分輕重也。重即吉。輕即輕吉。以吉含輕重
也。並謂律文不分蘭吉輕重。故不出也。
第二文二。初約二形辨犯相。二律中下。就男子辨犯
相。初文三。初標本律。二斥不了。三如十誦下。指律論
以釋成。一唱。言若至蘭者。不了者。謂。四分但言觸二
形蘭。不分男女二別。故不了也。今雖十伽分二處。可
為一身中佩其二境。樂觸意別。故得殘蘭。
第二文三。初男子。二或衣下。觸非情。三乃至下。觸自
身。一唱。言律至羅者。律中。衣鉢不□自他。戒疏云。衣
鉢並是禁約之極。心為罪本。故隨境制。不令要起也。
尼結夷者。大分為言。約境有深淺義。非觸即重也。
第二約髮爪中二。初約他部不覺觸覺犯蘭。二若依
下。蘭。異當宗覺觸不覺得殘。一唱。言善至也者。此一
段意。准戒疏云。髮者。釋除疑法也。時有疑云。捉手身
肉。則有適樂細滑。髮是身分。何業之有。而結罪耶。由
染汙心。四分不分其相。應以四句。明其輕重覺不覺
境。故善見云。髮髮相著。爪爪相觸。悉得蘭。俱無覺故。
若互觸者。理得殘也。應作四句者。立云。一覺觸不覺
殘。二不覺觸覺蘭。准戒疏結。三不覺觸不覺蘭。准善
見結。四覺觸殘。即二殘二蘭。雖是不覺。以是一身分。
不同衣故。所以得殘。若爾。十誦何故。以覺觸不覺得
蘭。故十誦云。若以瘡無肉骨。摩觸女人身。偷蘭。女身
根壞。亦爾。答。瘡是壞相。雖互相觸。染樂心輕。故結蘭
<pb n="1007"/>
也。無肉骨髮齒毛等。而觸彼女。於其比丘。成其不覺。
得蘭。若比丘身觸女髮等。即得殘也。為簡此無。引十
誦來。故四分云。若捉髮者。謂以覺觸不覺也。
第二諸部雜辨中三。初約觸畜。二十誦下。觸不能男
女。三僧祇下。本是女人。作男子黃門想觸。一唱。言僧
祇至境者。謂比丘忽觸女人。無婬心故。吉也。十誦云。
若摩觸不能女人身。得蘭。若比丘不能男觸女人。得
蘭。此不能男。即比丘身。非謂別有男也。十中比丘不
能男者。謂彼宗開不能男。有比丘用觸。故得蘭也。僧
祇意謂者。謂祇性戒。不開想疑方便故。得殘也。彼律
云。女作男想疑觸。殘。又云。如作黃門想疑觸。殘。鈔言。
謂前有方便心者。決了律文故來。南山云。聖制有以
文少不了。豈有智人堅持不觸。因事悟觸。可結殘耶。
此謂重者。前有方便。欲觸此女。舉手向女。乃至男子
黃門想疑。約後心邊。止吉羅可成。前方便非重如何
非謂南山不知彼律性戒不開想疑。謂律文不了。故
有此決。從此第二相觸。通得五罪故。制之為伴。言
善至提者。論第十八。舍利弗。問波羅。相觸得夷不。答
得五罪。一尼觸得夷。二比丘觸殘。三互有衣觸得蘭。
四二俱有衣。比丘觸女得吉。五比丘指撞他比丘得
提。是名五罪。此觸既通五篇故制。以之為伴也。
第二不犯中三。初標。二律云下。諸部別明。三十誦四
分下。總會上文勸知緩急之意。初如文。
釋中三。初舉當宗有所取與相觸。引僧祇釋成。二若
母等下。明母等女人別久。難緣救捉開不。三僧祇下。
雜明應不義准設儀。言律至蘭者。戲非犯者。戒疏云。
不以婬心別餘戲。可為開殘。故非不犯戒儀相解者。
為救解難也。非不犯餘罪者。花嚴云。謂非戒儀吉也。
言若母至得蘭者。十誦云。有諸□□向阿脂羅河洗。
河水卒長。諸女被溺。諸比丘□不敢救。女言。大德慈
悲怜愍。何處沙門釋子。見為水漂。而不救捉。諸比丘
白佛。佛言。聽救捉。諸比丘便捉。婬欲心起還放。諸女
言。莫放。須待到岸。不應故觸。言僧至知者。如文。言十
誦至此者。祇云。有比丘河邊行。有女人落水中。作哀
苦聲。求比丘救。時比丘作他想。捉出不犯。若授竹木
繩牽。牽出不犯。緩急意者。實是死苦。即須救之。若斷
彼自得脫者。不得捉也。
第二別釋戒本中五句。一能犯人。二染心。三犯境。四
身相觸。正明造業。五結罪男可知。
第三麤語戒分二。初標所制之戒名。二七緣下。依文
解釋。言與至三者。初緣起者。佛在舍衛國。迦留陀夷。
聞佛制前二戒已。便於女人前。欲心向彼。

</file>